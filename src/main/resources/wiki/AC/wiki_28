{"id": "256635", "url": "https://cs.wikipedia.org/wiki?curid=256635", "title": "Národní bezpečnostní agentura", "text": "Národní bezpečnostní agentura\n\nSpeciální částí NSA je tzv. \"U. S. Intelligence Community\" vedená ředitelem národní rozvědky. Od května 2018 agenturu vede generál Paul M. Nakasone.\n\nNSA má sídlo ve Fort Meade ve státu Maryland.\n\n20. května 1949 byla založena Armed Forces Security Agency (AFSA) čili předchůdkyně dnešní NSA. Tato organizace byla původně zavedena v rámci Ministerstva obrany Spojených států amerických pod vedením Sboru náčelníků štábů (\"Joint Chiefs of Staff\"). Úkolem AFSA bylo řízení komunikace a výzvědných elektronických aktivit Vojenské zpravodajské služby. Tato agentura ovšem měla malou moc a nedostatek centralizované koordinace. Vytvoření NSA pramenilo ze zprávy CIA dne 10. prosince 1951 odeslané ředitelem Walterem Bedellem Smithem vedoucímu tajemníkovi Jamesi S. Layovi na National Security Council (NSC). Zpráva říkala, že kontrola a koordinace souboru a zpracovávání informací komunikačními výzvědnými službami se ukázala neúčinnou, a doporučila průzkum komunikačních výzvědných aktivit. Návrh byl přijat dne 13. prosince 1951 a studie byla povolena 28. prosince 1951. Zpráva (pojmenovaná po předsedovi výboru Herbertu Brownellovi a obecně známá jako „Brownell Committee Report“) byla dokončena 13. června 1952. Zmapovala historii komunikace (hlášení) tajných služeb v USA.\n\nNSA má některé speciální pravomoci, které nemá žádná z bezpečnostních složek USA. Zejména pak odposlouchávat telefonní hovory, číst e-maily a další bez povolení soudu. Dále má NSA speciální systémy jako „Velké ucho“, které poslouchá na dnech oceánu a informuje tak USA o pohybu lodí a ponorek, a další systémy, které jsou přísně utajeny. NSA má svoji databanku, kde jsou uchovány všechny důležité a tajné informace (deklarace, smlouvy, odpalovací kódy, plány ponorek a zbraní, informace o misích USA…). NSA hraje významnou roli při potírání terorismu v USA. Spekuluje se, že zabránila již 12 teroristickým útokům, ale tahle čísla nejsou ověřena (NSA je utajovaná organizace, takže o svých aktivitách mlčí).\n\nNSA je nechvalně proslulá různými skandály ohledně mimosoudního odposlouchávání a shromažďování dat o občanech USA, jakož i cizích státních příslušnících.\n\nNSA provozuje tento projekt společně s tajnými službami dalších čtyř anglofonních států. Jedná se o systém prostředků určených k zachycování a zpracování komunikace vedené přes komunikační satelity.\n\nJako certifikační autorita na internetu jsou dominantní USA. Jejich společnosti mají podíl na trhu přes 90 %. NSA tak může odposlouchávat většinu komunikace. NSA také uplácí, aby šifrování byla úmyslně oslabena a například instalována zadní vrátka.\n\nBritský deník Guardian v roce 2013 zveřejnil tajný soudní příkaz, kterým Národní bezpečnostní agentura (NSA) získala povolení k přístupu k datům telekomunikační společnosti Verizon, jejíž služby využívá kolem 100 milionů klientů. Databáze zahrnovala vnitrostátní i zahraniční hovory.\n\nNSA sice od Verizonu nezískala ani obsah hovorů, ani jména volajících. Denně však shromažďovala informace o kontaktech, místech, odkud oba účastníci hovoru telefonovali, délce jejich konverzace a celkovém času hovorů za poslední tři měsíce.\n\nTyto snahy jsou samozřejmě dlouhodobého charakteru, s odposloucháváním začala už vláda prezidenta Bushe po 11. září. Úniky proběhly už v roce 2006.\n\nNSA získala klíče největšího výrobce SIM karet a mohla tak nezávisle odposlouchávat hovory.\n\nAmeričtí vydavatelé platebních karet předávají informace o platbách NSA. Přičemž dominantními vydavateli platebních karet jsou USA a Čína.\n\nProjekt PRISM zahrnuje analýzu dat poskytnutých firmami Facebook, Google, Microsoft, Yahoo a pěti dalšími americkými internetovými firmami. Informaci přinesly v červnu 2013 The Washington Post a The Guardian na základě tipu od Edwarda Snowdena, zaměstnance bezpečnostní agentury spolupracující s NSA. To způsobilo menší skandál, americká vláda sledování přiznala, všechny dotčené společnosti ho naopak popřely.\n\nV Camp Williams nedaleko Salt Lake City se pro NSA staví obří datové centrum, které má být dokončeno v září 2013. Toto datacentrum má disponovat kapacitou až 1 jottabajt (kvadrilion bajtů, 10 ). Další parametry zahrnují rozlohu 1–1,5 milionu čtverečních stop, cenu 1,5–2 miliardy USD (podle odhadů další dvě miliardy dolarů padnou na údržbu, hardware a software), spotřeba energie má být 65 megawattů. Účel je tajný.\n\nAféry sledovacích aktivit tajné služby NSA:\n\nCelosvětově používané šifrovací standardy, které vydává NIST, jsou prakticky dílem NSA. Pro zadní vrátka pak komunikace nemusí být pro NSA šifrovaná.\n\nNa tajném programu PRISM se podílely společnosti jako Microsoft, Yahoo, Google, Facebook, YouTube a Apple.\n\nSledována byla komunikace světových politiků včetně německé kancléřky Angely Merkelové. Podle německého listu \"Bild am Sonntag\" americký prezident Barack Obama nařídil NSA, aby o kancléřce vytvořila rozsáhlý spis.\n\nNSA má divizi zvanou Tailored Access Operations (TAO), která provádí hackerské útoky. Hackeři pod názvem Equation Group možná také pracují pro NSA a podle společnosti Kaspersky stojí Equation Group za nejméně 500 infekcemi počítačů ve finančním, energetickém, vládním i vojenském sektoru ve 42 zemích. Podle Snowdena hackeři z NSA způsobili téměř kompletní internetový výpadek v Sýrii v roce 2012.\n\n"}
{"id": "256637", "url": "https://cs.wikipedia.org/wiki?curid=256637", "title": "Ota III. Dolnobavorský", "text": "Ota III. Dolnobavorský\n\nOta III. Dolnobavorský (11. února 1261, Burghausen − 9. září 1312, Landshut) byl dolnobavorský vévoda a uherský král z rodu Wittelsbachů.\n\nOta III. Dolnobavorský se narodil z manželství dolnobavorského vévody Jindřicha XIII. a Alžběty Uherské, dcery uherského krále Bély IV. a byzantské princezny Marie Laskariny. Roku 1276 došlo k dohodě mezi Otovým otcem Jindřichem a římskoněmeckým krále Rudolfem Habsburským, podle které se Ota měl oženit s Rudolfovou dcerou Kateřinou a jako věno dostat 40 000 marek. Za tuto sumu Jindřich jako zástavu požadoval zemi nad Enží. De facto byla tato dohoda důsledkem snahy Rudolfa Habsburského o získání spojenců proti českému králi Přemyslovi Otakarovi II. Svatba proběhla v lednu 1279 ve Vídni. O rok později se mladým manželům narodila dvojčata. Oba chlapci ještě téhož roku však zemřeli a Kateřina je následovala do hrobu v roce 1282. Wittelsbachové proto její věno museli Habsburkům navrátit.\n\nV roce 1290 se Ota po smrti svého otce chopil vlády nad Dolnobavorským vévodstvím. Samostatně zde vládl však pouze do roku 1294, kdy se jeho mladší bratři Ludvík III. a Štěpán I. Dolnobavorský stali jeho spoluvládci. Ludvík III. ale již v roce 1296 zemřel. Na počátku své vlády Ota napomáhal svému bratrovi Štěpánovi získat místo salcburského arcibiskupa. Papež Mikuláš IV. Štěpána však v této funkci odmítl potvrdit. Salcburským arcibiskupem Mikuláš zároveň jmenoval lavantského biskupa Konráda IV. z Fohnsdorfu. Blížící se válka byla odvrácena až mírovou dohodou mezi oběma stranami z 14. října 1291. Štěpán byl donucen se funkce salcburského arcibiskupa vzdát. Na přelomu let 1291 a 1292 Ota spolu s Konrádem Salcburským podpořil štýrské šlechtice, kteří se vzbouřili proti nadvládě Albrechta Habsburského. Odboj štýrských šlechticů Albrecht však brzy potlačil. Roku 1292 Ota podpořil úhlavního soka Habsburků Adolfa Nasavského v jeho kandidatuře na římský trůn. V reakci na žádost salcburského arcibiskupa Ota v roce 1296 proti Habsburkům podnikl další tažení do Štýrska. V roce 1298 se na straně Adolfa Nasavského proti Albrechtovi Habsburskému zúčastnil bitvy u Göllheimu. Adolf Nasavský byl v této bitvě však poražen a dokonce v ní padl. Ota v bitvě utrpěl zranění. Následně byl donucen Albrechta uznat římským králem, což vedlo k usmíření Wittelsbachů a Habsburků na říšském sněmu v Ulmu roku 1300. V létě 1301 Ota válčil proti mohučskému arcibiskupovi Gerhardovi II. V letech 1302 a 1304 se zapojil do habsburské kampaně proti českému králi Václavovi II. Na přelomu let 1304 a 1305 však Ota Habsburky zradil a přestoupil na českou stranu. Václav II. Otu na oplátku jmenoval českým generalissimem. \nPo smrti uherského krále Ondřeje III. byla Otovi uherským magnáty nabídnuta uherská koruna. Stalo se tak především z důvodu, že v Otovi po matce kolovala arpádovská krev. Ota tuto nabídku však kvůli velmi komplikované situaci v Uhrách odmítl. Uherským králem tak byl nakonec zvolen Václav III. z dynastie Přemyslovců, který si však nedokázal udržet podporu předních uherských magnátů a v roce 1304 se vrátil zpět do Čech. Uherské koruny se Václav III. sice nevzdal, ale v Uhrách fakticky nevládl. Po smrti svého otce Václava II. Václav III. nastoupil také na český a polský trůn. Dne 9. října 1305 Václav na uherskou korunu proto rezignoval a práva k uherskému trůnu i s uherskými korunovačními klenoty předal právě Otovi III., čímž získal cenného spojence.\n\nOta se do Uher vydal v přestrojení za obchodníka a dne 5. prosince 1305 byl ve Stoličném Bělehradě korunován na uherského krále Bélu V. Ačkoli jeho vláda z počátku působila nadějně, nedokázal si udržet přízeň předních uherských velmožů. Jižní část Uherského království navíc ovládal Karek I. Robert z Anjou, který se chtěl rovněž zmocnit uherského trůnu. Otovu vládu definitivně ukončila zrada bavorských šlechticů, kteří Otu do Uher doprovázeli. Ota byl následně zajat sedmihradským vévodou Ladislavem Kánem, do jehož rukou se zároveň dostaly uherské korunovační klenoty. Po mnoha dalších dobrodružstvích se Ota v únoru 1308 vrátil z Uher zpět do Bavorska a až do konce svého života používal titul uherského krále.\n\nPo svém návratu z Uherska Ota pokračoval ve válce proti rakouskému vévodovi a synovi zesnulého Albrechta Habsburského Fridrichovi I. Sličnému. Spolu se svým bratrem Štěpánem Ota pomáhal Jindřichovi Korutanskému získat českou korunu, o kterou usilovali i Habsburkové. Konflikt mezi Wittelsbachy a Habsburky ukončil až takzvaný salcburský mír (2. února 1311), podle kterého mělo zůstat hlavní jablko sváru − města Schärding, Wernstein a Neuburg v Habsburkových rukou. Na jaře 1311 se Ota zúčastnil velkého mírového shromáždění v Pasově. V květnu 1309 se znovu oženil s Anežkou Hlohovskou. Mladá žena porodila Otovi dvě děti a přežila jej téměř o 50 let († 1361). Dne 9. září 1312 Ota v Landshutu zemřel. Byl pohřben v klášteře Seligenthalu.\n\nZa Otovy vlády se Dolnobavorské vévodství potýkalo s velmi obtížnou finanční situací, kterou Ota musel řešit radikálními úspornými opatřeními.\n\n1. manželství ∞ 1279 Kateřina Habsburská (1282) (1256–1282)\n\n2. manželství ∞ 1261 Anežka Hlohovská (1293/96−1361)\n\n\n"}
{"id": "256639", "url": "https://cs.wikipedia.org/wiki?curid=256639", "title": "Klára Jerneková", "text": "Klára Jerneková\n\nKlára Jerneková (14. ledna 1945, Brno – 31. července 2003, Praha) byla česká herečka, od roku 1966 úspěšná členka souboru činohry Národního divadla, dcera režiséra Karla Jerneka a herečky Jiřiny Stránské.\n\nJiž na malostranském gymnáziu Jana Nerudy v Praze chodila do dramatického kroužku. Po maturitě v roce 1962 začala studovat herectví na DAMU. Během studia začala hrát v Divadle E.F.Buriana, kde získala v sezóně 1965/1966 první angažmá. Současně hostovala i v divadle Semafor. Po absolvování DAMU nastoupila v roce 1966 do pražského Národního divadla, kde působila až do roku 2000.\n\nTalentovaná herečka, jež proslula mimo jiné svou rolí \"Princezny Pampelišky\" ve stejnojmenném filmu. V závěru života propadla depresím a alkoholu, což pravděpodobně velmi uspíšilo její předčasný odchod ze života.\n\nV době vrcholné kariéry byl prý její herecký projev některými pamětníky přirovnáván k legendární české herečce Haně Kvapilové, kterou údajně dost připomínala. Společně s Jiřím Sovákem a Miroslavem Horníčkem si zahrála ve známém televizním seriálu \"Byli jednou dva písaři\".\n\nSpolu s divadlem, filmem a televizí, vystupovala rovněž v rozhlase a věnovala se dabingu.\n\n\n"}
{"id": "256641", "url": "https://cs.wikipedia.org/wiki?curid=256641", "title": "Švédské přírodopisné muzeum", "text": "Švédské přírodopisné muzeum\n\nŠvédské přírodopisné muzeum () ve Stockholmu, je jedno ze dvou největších přírodopisných muzeí ve Švédsku, druhé sídlí v Göteborgu.\n\nMuzeum bylo založeno v roce 1819 Švédskou akademií věd, exponáty pocházely ze sbírky které získala akademie (od svého založení v roce 1739), většinou jako dar. Tyto sbírky byly zpřístupněny veřejnosti v roce 1786. Muzeum se oddělilo od Švédské akademie věd v roce 1965.\n\nJedním z prvních kurátorů sbírek akademie byl Anders Sparrman, student C. Linného a účastník plaveb Jamese Cooka. Dalším důležitým jménem v historii muzea byl zoolog, paleontolog a archeolog Sven Nilsson, který dokázal setřídit sbírky zoologie. Kurátorem byl v letech (1828–1831), pak se vrátil jako profesor na Univerzitu v Lundu.\n\nSoučasné budovy muzea v Frescati na okraji Stockholmu projektoval architekt Axel Anderberg a byly dokončeny v roce 1916. Později byl blízko muzea postaven hlavní kampus Stockholmské univerzity.\n\nSoučástí muzea je IMAX kino Cosmonova. Kino je současně největším planetáriem ve Švédsku.\n\n"}
{"id": "256643", "url": "https://cs.wikipedia.org/wiki?curid=256643", "title": "Antonie Hegerlíková", "text": "Antonie Hegerlíková\n\nZasloužilá umělkyně Antonie Hegerlíková (27. listopadu 1923 Bratislava – 11. prosince 2012 Praha) byla česká herečka a divadelní pedagožka, od roku 1946 členka hereckého souboru Divadla na Vinohradech v Praze. \n\nV roce 1943 ukončila studium herectví na Pražské konzervatoři a své první angažmá zažila v Divadle E. F. Buriana. Poté následovala krátká angažmá na dalších dvou pražských scénách. V letech 1946 až 2004 byla členkou činoherního souboru Vinohradského divadla, kde za ta léta vytvořila zhruba výrazných 200 divadelních postav. Výrazně se rovněž uplatnila ve filmu, televizi, rozhlase a v dabingu.\n\nHerectví vyučovala na Vyšší odborné škole herecké v Praze.\nJejím prvním manželem byl divadelní režisér, teoretik a scénograf Antonín Dvořák, se kterým měla dceru Antonii. Druhým manželem byl herec kladenského divadla Karel Fridrich.\n\n\n\n\n\n\n\n"}
{"id": "256644", "url": "https://cs.wikipedia.org/wiki?curid=256644", "title": "TransNamib", "text": "TransNamib\n\nTransNamib je státní železniční společnost v Namibii. Má strukturu holdingu, provozuje nákladní i osobní dopravu. Sídlo společnosti se nachází v hlavním městě Namibie Windhoeku.\n\nPrvní lokální trať byla vybudována pro komerční účely v roce 1895 firmou \"Damaraland Guano Company\". První veřejné železnice a základ dnešní sítě postavila německá koloniální vláda. Trať spojující Swakopmund a Windhoek v délce 383 kilometrů byla uvedena do provozu 19. června 1902. Po první světové válce převzaly německou společnost \"Železnice Jižní Afriky\", a propojily jí s jihoafrickou sítí. Po válce (1966 až 1988) a vyhlášení nezávislosti Namibie v roce 1990 převzal národní železniční síť TransNamib.\n\nTransNamib provozovala v roce 2005 dopravu na 2883 kilometrech tratí (1995). Od té doby byly vybudovány nové tratě díky rozšíření sítě na sever. Rozchod kolejí je 1067 mm. Ačkoliv je v objemu tržeb mnohem důležitější nákladní doprava, přeprava osob je na vzestupu. Je provozována pod značkou \"Starline\". Mezi Windhoekem a Swakopmundem jezdí od 3. dubna 1998 i pravidelný turistický vlak „Desert Express”. Ve Windhoeku se nachází i železniční muzeum společnosti TransNamib.\n\n\n\n\n\n\n"}
{"id": "256649", "url": "https://cs.wikipedia.org/wiki?curid=256649", "title": "Joscelin II. z Edessy", "text": "Joscelin II. z Edessy\n\nJoscelin II., či také Jocelin II. (francouzsky , vládl 1131-1149, zemřel roku 1159) byl čtvrtým a posledním vládnoucím křižáckým hrabětem z Edessy.\n\nRoku 1125 byl mladý Joscelin II. zajat v bitvě u Azazu a poté byl jeruzalémským králem Balduinem II. vykoupen. O šest let později, v roce 1131 byl Joscelinův otec Joscelin I. zraněn v potyčce s danišmendovskými Turky a vláda v Edesse připadla Joscelinu II. Mladík odmítl s malou edesskou armádou pochodovat proti danišmendovcům. Joscelin I. byl donucen před Turky ustoupit a brzy na to zemřel.\n\nJoscelin II. převzal Hrabství Edessu jako nejslabší a nejizolovanější křižácký stát. V roce 1138 se spojil s antiochijským knížetem a byzantským císařem Janem II. proti mosulskému atabegovi Zengímu. Zengí však jejich útoku odolal a spolupráce mezi křižáky a Byzantinci vázla, nakonec císař ustoupil a vrátil se do Konstantinopole.\n\nRoku 1143 zemřel byzantský císař Jan II. i jeruzalémský král Fulko a mezi Zengím a Edessou tak již nestálo nic, co by Zengího mohlo zastavit. O rok později Zengí provedl invazi do křižáky ovládaných oblastí a Edessu skutečně lstí dobyl, když vylákal Joscelina i s vojskem z města. Muslimská armáda hraběte obešla a zaútočila na město ponechané bez obránců. Joscelin se pak již neodvážil zaútočit a znovudobýt Edessu. Stáhl se do pevnosti Turbessel západně od Eufratu. Roku 1146 se Joscelin pokusil Edessu dobýt nazpět, ale byl odražen Zengího synem Núr ad-Dínem . V důsledku pádu Edessy do muslimských rukou byla roku 1145 v Evropě vyhlášena druhá křížová výprava, která skončila neúspěchem.\n\nVztahy mezi křižáckými vládci v Edesse a Atiochii byly vždy napjaté. Zengí krátce po ztroskotání druhé křížové výpravy zničil antiochijskou armádu, kde padl i kníže Raimond z Poitiers. Joscelin II. jenom přihlížel a uzavřel s Núr ad-Dínem příměří. Muslimové příměří porušili a situace začala být i pro Joscelina II. ožehavá. Hrabě se roku 1150 vydal do Antiochie vyjednat společný postup. Po cestě do Antiochie byl však Joscelin přepaden, jeho doprovod pobit a on sám zajat a předán Núr ad-Dínovi. Ten dal hraběte oslepit a uvrhnout do vězení, kde v zapomnění o devět let později zemřel.\n\n\n"}
{"id": "256676", "url": "https://cs.wikipedia.org/wiki?curid=256676", "title": "Roztroušená skleróza", "text": "Roztroušená skleróza\n\nRoztroušená skleróza (zkráceně RS, : \"sclerosis multiplex\", : \"Multiple sclerosis\", zkráceně \"MS\") je chronické autoimunitní onemocnění, při kterém lidský imunitní systém napadá centrální nervovou soustavu (mozek a míchu), čímž způsobuje demyelinizaci (rozpad myelinových pochev). Nemoc postihuje zejména mladé dospělé (od 20 do 40 let) a její výskyt je častější u žen (přibližně v poměru 2:1). Její prevalence se pohybuje v rozmezí od 2 do 150 pacientů na 100 000 obyvatel. Onemocnění popsal v roce 1868 jako první Jean-Martin Charcot.\n\nRS ovlivňuje schopnost nervových buněk (neuronů) v mozku a míše spolu vzájemně komunikovat. Nervové buňky spolu komunikují prostřednictvím vysílání nervových vzruchů přes dlouhé neuronové výběžky axony (neurity), které jsou obaleny v izolační látce nazývané myelin. Ten významně urychluje vedení nervového vzruchu a zabraňuje jeho přenosu na okolní vlákna a struktury. Je bezpodmínečně nutný ke správnému fungování centrální nervové soustavy. Při RS napadá imunitní systém myelin a ničí jej. To v důsledku znamená, že axony již nadále nejsou schopny účinně přenášet nervové vzruchy. Slovo \"skleróza\" (z řeckého \"skleros\", tj. tuhý) v názvu nemoci odkazuje ke zjizvením v bílé hmotě. Ta vznikají v místech zánětlivých ložisek (odborně plaků či lézí), kde již zánět odezněl. Slovo \"roztroušená\" pak naznačuje, že RS může vytvořit více ložisek. Přestože o procesech, které se podílejí na rozvoji choroby, je známo mnoho, samotná příčina vzniku onemocnění je stále neznámá. Mezi teorie etiopatogeneze patří genetické vlivy či infekce. Během studií došlo i k odhalení různých rizikových faktorů prostředí.\n\nU roztroušené sklerózy se mohou vyskytnout prakticky jakékoliv neurologické symptomy, které často přechází ve fyzickou a kognitivní invaliditu a neuropsychiatrické poruchy. RS se podle průběhu dělí na benigní a maligní. První zmíněný je charakterizován malým množstvím atak s minimálními následky, druhý pak těžkými záchvaty a rychlým nárůstem invalidity. Hlavní dělení RS zná čtyři základní formy nemoci: \"relaps-remitentní\", \"sekundárně progresivní\", \"primárně progresivní\" a \"relabující-progresivní\". Mezi záchvaty mohou symptomy zcela vymizet, avšak i přesto často přetrvávají, zejména v případě pokročilejších stádiích nemoci, neurologické potíže.\n\nPro roztroušenou sklerózu neexistuje žádná známá kauzální léčba. Dostupné léky se zaměřují především na zmírnění obtíží, předcházení nových atak, zpomalení progrese onemocnění a zabránění invalidity (symptomatologická léčba). Střední délka života je u pacientů s RS téměř stejná jako u populace bez RS.\n\nRoztroušenou sklerózu popsal v roce 1868 jako samostatnou chorobu francouzský neurolog Jean-Martin Charcot (1825–1893). Po shrnutí dřívějších nálezů a doplnění svých vlastních klinických a patologických pozorování Charcot nemoc nazval (francouzsky roztroušená skleróza). Tři základní příznaky RS, známé též pod souhrnným označením Charcotova trias, jsou nystagmus, intenční třes a skandovaná řeč (nejsou však výlučně typické pro RS). Charcot rovněž u pacientů pozoroval kognitivní změny a podle něj měli „výrazné oslabení paměti“ a „pomalu vznikající představy.“\n\nPřed Charcotem popsali a ilustrovali mnoho klinických detailů choroby britský profesor patologie Robert Carswell (1793–1857) a francouzský profesor anatomické patologie Jean Cruveilhier (1791–1873), avšak ani jeden z nich RS nepopsal jako samostatnou chorobu.\n\nPo Charcotově popsání RS popsali zvláštní případy nemoci Eugène Devic (1858–1930), József Baló (1895–1979), Paul Ferdinand Schilder (1886–1940) a Otto Marburg (1874–1948).\n\nExistují četné historické zmínky o lidech, kteří žili před či krátce poté, co Charcot nemoc popsal, a pravděpodobně měli RS.\n\nMladá žena Halldora, která žila na Islandu kolem roku 1200, náhle ztratila zrak a pohyblivost, ale po modlitbách k svatým se jí po sedmi dnech zrak i hybnost vrátily. Svatá Lidwina ze Schiedamu (1380–1433), holandská jeptiška, může být první z jasně identifikovatelných pacientů s RS. Od svých šestnácti let až do své smrti v 53 letech trpěla vracející se bolestí, slabostí v nohách a ztrátou zraku, symptomy typickými pro RS. Oba případy vedly k vytvoření vikinské hypotézy (též hypotéza „vikinského genu“) o šíření choroby.\n\nAugustus Frederick d'Este (1794–1848), nelegitimní vnuk anglického krále Jiřího III., trpěl téměř jistě RS. D'Este si během svého života vedl 22 let deník, v němž popisoval život s nemocí. Deník začíná v roce 1822 a končí v roce 1846, nalezen však byl až v roce 1948. Jeho symptomy začaly ve věku 28 let náhlou přechodnou ztrátou zraku po pohřbu jeho přítele. V průběhu nemoci se u něj projevila slabost v nohou, těžkopádnost rukou, necitlivost, závratě, poruchy močového měchýře a erektilní dysfunkce. V roce 1844 začal používat kolečkové křeslo. Navzdory své nemoci si zachoval optimistický pohled na život.\n\nEpidemiologické studie RS poskytly náznaky možných příčin onemocnění. Různé teorie se pokouší kombinovat známá data do hodnověrných vysvětlení, ale žádná z nich se neukázala jako definitivní. RS se nejspíše vyskytuje jako důsledek kombinace jak faktorů prostředí, tak dědičných faktorů.\n\nRS není považována za přímo dědičné onemocnění, řada genetických variací však prokazatelně zvyšuje riziko vzniku onemocnění, jde tedy o rizikové faktory.\n\nPokud se RS již vyskytuje v rodině, je riziko vzniku RS u každého dalšího pokrevního příbuzného nemocného vyšší než v běžné populaci. Toto riziko výrazně narůstá zejména v případě postižení sourozenců, rodičů a dětí. V případě postižení jednoho z jednovaječných dvojčat má druhé dvojče riziko, že se i u něj objeví RS, 35 % nemocných, u nevlastních sourozenců je riziko společného postižení nižší než u klasických sourozenců, což ukazuje na polygenní (nemendelovskou) dědičnost onemocnění.\n\nVedle příbuzenských studií, které sledují jen současný výskyt RS u příbuzných jedinců, probíhají i molekulárně biologické výzkumy. Výsledkem těchto studií je poznatek, že některé konkrétní geny, respektive jejich formy, představují rizikový faktor pro rozvoj RS. Riziko vzniku RS zvyšují například změny v systému hlavního histokompatibilního komplexu (HLA od \"Human Lymphocyte Antigen\", MHC od \"Major Histocompatibitily Complex\" je synonymum), souboru genů na chromozomu 6, který slouží ke komunikaci jednak mezi buňkami imunitního systému navzájem a jednak ke komunikaci s buňkami ostatních orgánů. S RS jsou spojovány varianty dvou dalších genů, konkrétně IL2RA a IL7RA, podjednotky receptorů pro interleukin-2 a interleukin-7. HLA proteiny se podílejí na prezentaci antigenu buňkám imunitního systému, jsou tedy klíčové pro fungování imunitního systému jako celku. Mutace v genech receptorů pro signální molekuly (interleukiny) IL2 a IL7 jsou známé tím, že jsou asociovány s výskytem autoimunitních onemocnění jako např. diabetes mellitus I. typu. Tyto poznatky podporují tvrzení, že RS je autoimunitním onemocněním. Gen kódující kinezin \"KIF1B\" je prvním genem exprimovaným v neuronech, u něhož bylo prokázáno, že zvyšuje riziko onemocnění. Další studie spojují s RS geny chromozomu 5.\n\nGenetické predispozice mohou vysvětlit některé z epidemiologických rozdílů ve výskytu RS, jako je vysoký výskyt onemocnění u některých rodin, či snížení rizika v závislosti na genetické vzdálenosti, avšak nevysvětlují jiné jevy, jako jsou například změny rizika výskytu RS, které se vyskytují při migraci v raném věku.\n\nVysvětlením pro toto epidemiologické zjištění může být, že se na vzniku RS mohou podílet spíše běžné infekce nežli vzácný patogen. Během výzkumu nemoci byly vypracovány různé hypotetické mechanismy, které mohou stát za vypuknutím RS. \"Hygienická hypotéza\" uvádí, že ochranou proti RS může být vystavení různým patogenům během dětství. RS by pak byla vyvolána autoimunitní reakcí spuštěnou u náchylných jedinců četnými infekčními mikroorganismy, s rizikem rostoucím s věkem při infekci. \"Prevalenční hypotéza\" uvádí, že onemocnění je způsobeno patogenem, který je běžnější v oblastech s vyšší prevalencí RS. Tento patogen je velmi běžný a u většiny jednotlivců způsobuje asymptomatickou (bezpříznakovou) přetrvávající infekci. Pouze v několika případech a po mnoha letech po původní infekci způsobuje demyelinizaci. Větší podporu z těchto dvou hypotéz získala hypotéza hygienická.\n\nDůkazů pro tvrzení, že některé viry představují příčinu RS, je celá řada. V mozku a mozkomíšním moku většiny pacientů s RS lze prokázat přítomnost oligoklonálních proužků (též o. pruhů či o. pásů). Některé viry jsou spojeny (asociovány) demyelinizující encefalomyelitidou u lidí, po experimentální infekci mohou indukovat demyelinizace i u zvířat. Potenciální skupinou virů spojovaných s RS jsou lidské herpes viry; v mozkomíšním moku pacientů s RS byla nalezena vysoká úroveň viru \"Varicella zoster\" (původce planých neštovic). Nejsilnějším a nejlépe potvrzeným důkazem je zjištění, že osoby, které nebyly nikdy nakaženy virem Epstein–Barrové, mají snížené riziko onemocnění, společně s korelací jeho markerů a aktivity onemocnění. To je v rozporu s hygienickou hypotézou, jelikož neinfikovaní pravděpodobně zažili výchovu s větším důrazem na hygienu. Mezi další patogeny, které jsou rovněž spojovány s RS, jsou lidské endogenní retroviry a \"Chlamydophila pneumoniae\".\n\nRS je častější u lidí, kteří žijí dále od rovníku. S vyšším rizikem RS je spojováno snížené vystavení slunečnímu záření. Pro vysvětlení zvýšeného rizika mezi lidmi, kteří jsou méně vystaveni slunečnímu záření, se používají jako hlavní biologické mechanismy snížená produkce a příjem vitamínu D.\n\nVýskyt roztroušené sklerózy v Norsku, které leží mezi 58. a 71. rovnoběžkou, nezávisí na zeměpisné šířce. Vysoký výskyt roztroušené sklerózy na Sardinii představuje další argument proti teorii, že výskyt roztroušené sklerózy je závislý na vzdálenosti od rovníku.\n\nRizikovým faktorem může být i těžký stres, ačkoliv důkazy pro tuto teorii jsou slabé; u rodičů, kteří nečekaně přišli o dítě, bylo riziko vzniku RS vyšší než u rodičů, kteří o dítě nepřišli. Jako nezávislý rizikový faktor pro rozvoj RS bylo prokázáno kouření. Zkoumána byla povolání, při nichž se dotyční dostávají do kontaktu s toxiny, zejména pak rozpouštědly, tyto výzkumy však nedospěly k žádným jasným závěrům. \n\nZa příčinné (kauzální) faktory rozvoje RS byla považována očkování; klinické studie souvislost RS s očkováním vesměs neprokázaly. Situace je poněkud složitější. Pokud je použito poměrně krátké sledování, objevuje se například při očkování proti hepatitidě B mírně vyšší četnost případů. Dlouhodobé pozorování, které v roce 2014 publikovali A. Langer-Gould a kolektiv, ukazuje, že se skutečně zvýší četnost po očkování proti hepatitidě B, ale že z dlouhodobého hlediska se četnost onemocnění mezi očkovanými a neočkovanými neliší. To podle autorů znamená, že očkování může poněkud urychlit přechod již existujícího onemocnění ke klinické manifestaci, ale že očkování onemocnění nezpůsobuje. Na druhou stranu v roce 2013 publikovali V. Martínez-Sernández a A. Figueiras metaanalýzu dosud publikovaných prací studujících asociaci mezi očkováním proti hepatitidě B a roztroušenou sklerózou. Konstatují metodologickou limitaci publikovaných studií; dosud publikovaná data však podle autorů nepodporují tvrzení o tom, že by očkování proti hepatitidě B představovalo riziko, pro které by bylo nutné revidovat očkovací schéma.\n\nDna se u pacientů s RS vyskytuje méně, nežli je statistický předpoklad, a zároveň u nich byla, ve srovnání s běžnou populací, zjištěna nízká hladina kyseliny močové. To vedlo k teorii, že kyselina močová, která chrání před oxidačním stresem způsobeným látkami jako peroxynitrit, ochraňuje před RS. Jako rizikový faktor byla zkoumána i strava a příjem hormonů, avšak pro potvrzení či vyvrácení jejich souvislosti s onemocněním je zapotřebí dalších výzkumů.\n\nAčkoliv některé z těchto rizikových faktorů, včetně infekce, jsou částečně ovlivnitelné, pouze další výzkum, a zejména pak klinické testy mohou ukázat, zdali jejich odstranění může pomoci v zabránění RS.\n\nEpidemiologie se opírá o dva základní statistické parametry: incidenci a prevalenci. Incidence udává počet nově nemocných jedinců (nových případů) k celkovému počtu jedinců ve sledované populaci; zatímco prevalence je poměr počtu nemocných k celkovému počtu obyvatel. U prevalence nezávisí pouze na incidenci, ale i na míře přežití a migraci nemocných lidí. RS má prevalenci, která se v závislosti na zemi nebo specifické populaci pohybuje od 2 do 150 pacientů na 100 000 obyvatel. Vědecké studie populačních a geografických vzorců v epidemiologických statistikách jsou u RS velmi běžné a vedly k návrhům různých etiologických teorií.\nRS se obvykle objevuje u dospělých kolem třiceti, ale může se také objevit u dětí, a primárně progresivní forma je nejběžnější u lidí kolem padesáti let. Tak jako u mnoha ostatních autoimunitních onemocnění, má RS častější výskyt u žen, a tento trend může být rostoucí. U dětí může být poměr pohlaví tři děvčata na každého chlapce. U lidí starších padesáti let napadá RS muže a ženy téměř rovnoměrně. Vliv na výskyt RS má i rasový faktor. Nejvíce náchylní jsou příslušníci europoidní rasy, z poloviny pak negroidní rasy a nejméně mongoloidní rasy.\n\nNa severní polokouli má nemoc severojižní gradient, zatímco na jižní polokouli má jihoseverní gradient; nejméně lidí postižených RS žije v blízkosti rovníku. Během studií se ukázalo, že tento gradient zeměpisné šířky mohou vysvětlovat podnebí, dostatek slunečního záření a příjem vitamínů D. Existují však významné výjimky severojižního vzorce, jako například incidence a prevalence na Kanárských ostrovech a změny v prevalenci v čase; obecně lze říci, že tento trend by mohl vymizet. To znamená, že při vysvětlení původu RS musí být vzaty v úvahu další faktory, jako je prostředí nebo dědičnost.\n\nFaktory prostředí během dětství mohou hrát významnou roli v rozvoji RS v pozdějším životě. Mnohé studie ukazují, že pokud migrace proběhne před patnáctým rokem života dítěte, získává dítě náchylnost k RS podle nové oblasti v níž žije. Pokud proběhne po patnáctém roce, migrant si zachovává náchylnost k RS podle své původní domovské země. Potomci osoby, která migrovala před patnáctým rokem života však již získávají náchylnost nového prostředí v němž vyrůstají.\n\nExistují případy, že i v oblastech, kde je RS běžná, mají některé etnické skupiny nižší riziko rozvinutí nemoci; patří mezi ně například Sámové, Turkméni, indiáni, kanadští hutterité, afrikánci a novozélandští Maorové. Jednu z největších měr výskytu RS na světě má Skotsko.\n\nSymptomy roztroušené sklerózy se obvykle projevují v občasných zhoršujících se akutních obdobích (relaps) jako chronické progresivní zhoršování neurologických funkcí.\n\nNejběžnější klinickou formou RS je klinicky izolovaný syndrom (CIS, z anglického \"clinically isolated syndrome\"). Při CIS má pacient ataky naznačující demyelinizaci, které však nesplňují kritéria pro roztroušenou sklerózu. Pouze u 30 až 70 % pacientů s CIS dojde k pozdějšímu rozvinutí RS. Onemocnění obvykle nastupuje se senzorickými (46 % případů), vizuálními (33 %), cerebrálními (30 %) a motorickými (26 %) symptomy. U pacientů bylo zaznamenáno i množství vzácných prvotních symptomů, včetně afázie, psychózy a epilepsie. Počáteční příznaky a symptomy RS jsou často přechodné, mírné a omezené. Tyto příznaky a symptomy dotyčného často nepřimějí vyhledat lékařskou pomoc a jsou často identifikovány pouze dodatečně, a to až poté, co byla RS již diagnostikována. Někdy dojde k odhalení RS náhodně, během neurologického vyšetření prováděného z jiných důvodů. Takové případy se označují jako subklinická RS.\nU osob s RS se mohou projevovat prakticky jakékoliv neurologické symptomy, včetně změn v citlivosti (hypestezie a parestezie), svalové slabosti, svalových křečí, pohybových obtíží, obtíží s koordinací a rovnováhou (ataxie), problémů s řečí (dysartrie) nebo polykáním (dysfagie), zrakových problémů (nystagmus, optická neuritida, diplopie), únavy, akutní nebo chronické bolesti či močových a střevních potíží. Mezi běžné symptomy patří rovněž kognitivní poruchy různého stupně a emocionální příznaky deprese či nestabilní nálady. Hlavním objektivním měřítkem progrese postižení a závažnosti příznaků je Kurtzkeho stupnice postižení (anglicky: \"Expanded Disability Status Scale\", tj. rozšířená stupnice stavu invalidity), známá též jako EDSS či Kurtzkeho škála.\n\nAtaky při roztroušené skleróze jsou často nepředvídatelné, vyskytující se bez varování a bez zjevných podněcujících faktorů. Některé z nich však může mít na svědomí některý z běžných spouštěčů. Častěji se vyskytují během jara a léta. Riziko atak zvyšují infekce, jako je nachlazení, chřipka či gastroenteritida. Spouštěčem záchvatu může být i stres. Náchylnost k záchvatům může ovlivnit také těhotenství, které však před nimi během posledního trimestru naopak ochraňuje (protizánětlivý efekt těhotenských hormonů). Během několika prvních měsíců po porodu je však riziko atak zvýšené. Celkově se ovšem nezdá, že by těhotenství v dlouhodobém horizontu invaliditu výrazněji ovlivnilo (navzdory tomu existoval například v Československu až do roku 1952 zákon, podle kterého byla diagnóza RS indikací k interrupci). Během výzkumu RS bylo prověřeno mnoho potenciálních spouštěčů, u nichž se nezjistilo, že by na nástup atak měly vliv. Neexistuje tak žádný důkaz o zvýšené rizikovosti očkování proti chřipce, hepatitidě B, planým neštovicím, tetanu či tuberkulóze. Spouštěčem záchvatů není ani fyzické trauma. U pacientů s RS existuje jev zvaný Uhthoffův fenomén; při expozici vyšším než běžným pokojovým teplotám (například v sauně či horké lázni) se mohou dočasně zhoršit existující symptomy. Uhthoffův fenomén však není označován jako spouštěč atak.\n\nPsychologické dopady RS na člověka jsou velmi individuální a neexistuje jednotný model či vzorec platný pro každého. Mohou mít různé projevy i různé příčiny. Příčinami některých psychologických dopadů jsou projevy nemoci, ať už přímé, či nepřímé, jiné dopady mohou být například důsledkem léčby. Další naopak s nemocí nemusí být spojovány (jde o psychické příznaky či nemoci, které se u pacienta projevovaly již před diagnostikováním RS a průběh nemoci jejich projev zvyšuje). K základním psychologickým dopadům bývají po stanovení diagnózy deprese či naopak euforie. Ve srovnání s běžnou populací zažívají pacienti s RS o 30 % více stavů deprese (20 % vs 50 %). Jiné psychologické dopady vznikají přímo v důsledku nemoci. Při RS vznikají na mozku léze, které mohou v některých případech mimo jiné vést ke kognitivním potížím, jako jsou poruchy soustředění či zhoršení paměti. Za některými psychickými stavy mohou naopak stát vedlejší účinky některých léků používaných při léčbě RS. Patří mezi ně únava, rozrušení, problémy se soustředěním, větší potřeba se vyjadřovat nebo menší potřeba spánku, v některých případech i lehčí či těžší deprese. Další psychologické symptomy zahrnují únavu, spastický pláč a smích či emoční hyperexpresivitu.\n\nBylo popsáno několik forem progrese roztroušené sklerózy. Tyto formy využívají dřívější průběh onemocnění k předvídání jejího budoucího průběhu. Důležité jsou nejenom kvůli prognóze, ale i pro rozhodnutí o dalších léčebných postupech. V roce 1996 americká National Multiple Sclerosis Society (Národní společnost pro roztroušenou sklerózu) standardizovala definice čtyř forem RS. Jsou to:\n\n\"Relaps remitentní (RR) forma\" je charakteristická střídáním atak a remisí a trvá zpravidla několik let. Jedná se o nejčastější formu RS, kterou onemocnění začíná až u 85 až 90 % pacientů. Ataky u RR formy trvají různě dlouho (několik týdnů až měsíců). Dochází po nich většinou k částečné až úplné remisi. V počátcích toho průběhu má zhruba polovina pacientů jen nepatrné obtíže, což dotyčné nepřiměje vyhledat lékařskou pomoc. U této formy je možné, že nastane pouze jediná ataka, následována i desetiletím remise. Pouze tato forma RS je dobře ovlivnitelná léky.\n\n\"Sekundárně progresivní (též chronicko-progresivní) forma\" následuje relaps remitentní formu RS. V některých případech však k vývoji nemoci do této formy dojít nemusí. K této formě RS dochází tehdy, když organismus vyčerpá své regenerační schopnosti. Dochází při ní k mírnému nárůstu invalidity. Léky se tato forma již hůře ovlivňuje. Medián mezi počátkem relaps remitentní formy a jejím přechodem v sekundárně progresivní je 19 let.\n\n\"Primárně progresivní forma\" postihuje přibližně 10 až 15 % pacientů, kteří po prvotních symptomech RS neměli nikdy období remise. Je charakteristická pozvolnou progresí obtíží a invalidity od počátku onemocnění bez jakýchkoliv, nebo pouze se vzácnými a minimálními remisemi a zlepšeními. Případné remise nejsou výrazně odděleny od atak. Vzniká u pacientů v pozdějším věku, přibližně ve věku kolem 40 až 50 let. Léky je tato forma jen těžko ovlivnitelná.\n\n\"Relabující progresivní forma\" je velmi vzácná a nejméně běžná forma RS. RS je u ní od počátku progresivní, po atakách nedochází k žádnému či minimálnímu zlepšení a každý relaps zanechává trvalé neurologické poškození. Jedná se o nejhůře léčitelnou formu RS, která během období několika let vede k invaliditě a jež se nejčastěji vyskytuje u lidí starších 40 let.\n\nByly popsány i případy nestandardního chování nemoci. Někdy jsou označovány jako hraniční formy roztroušené sklerózy (případně jako jiné demyelinizující nemoci). Patří mezi ně Devicova choroba, Baloóva koncentrická skleróza, Schilderova difuzní skleróza či Marburská roztroušená skleróza. Roztroušená skleróza se rovněž jinak projevuje u dětí. Probíhá debata nad tím, zdali jsou atypické formy RS stále ještě roztroušenou sklerózou, či již jinou nemocí.\n\nPatogenní projevy roztroušené sklerózy jsou poměrně různorodé a liší se podle konkrétní formy tohoto onemocnění. Typické jsou však zejména léze („jizvy“), jež je možné detekovat v některých částech mozku, a dále zánětlivý autoimunní proces způsobený reakcí bílých krvinek na přítomnost myelinu.\n\nNázev \"roztroušená skleróza\" odkazuje k jizvám (sklerózám, spíše známým jako plaky či léze), které RS vytváří v nervové soustavě. Dosahují rozměrů od 1 milimetru až po několik centimetrů. Léze vytvářené RS nejčastěji zahrnují oblasti bílé hmoty v blízkosti komor mozečku, mozkového kmene, bazálních ganglií, míchy a zrakového nervu. Funkcí buněk bílé hmoty je přenášet signály mezi oblastmi šedé hmoty, kde probíhá zpracování, a zbytkem těla. V periferní nervové soustavě se léze vyskytují jen zřídka.\n\nPřesněji řečeno, RS ničí oligodendrocyty, buňky zodpovědné za vytváření a udržování tukové vrstvy – známé jako myelinová pochva – neuronů, která pomáhá přenosu elektrických signálů. Jak RS postupuje, vede ke ztenčení nebo úplné ztrátě myelinu a přerušení (transekci) výběžků neuronu, známých jako axony (axonální ztráta). Když dojde ke ztrátě myelinu, neurony již nemohou efektivně přenášet elektrické signály. Opravný proces, známý jako remyelinizace, probíhá v raných fázích onemocnění, ale oligodendrocyty již nejsou schopny plně obnovit myelinové pochvy. Opakované ataky vedou k postupně ke zpomalení remyelinizace, až nakonec poškozené axony obklopí jizvovité plaky. Byly popsány čtyři odlišné vzory lézí.\n\nVedle demyelinizace je dalším patologickým znakem onemocnění zánět. Podle striktně imunologických vysvětlení je RS zánětlivý proces způsobený T-lymfocyty. Lymfocyty jsou buňky, které hrají důležitou roli v obraně organismu. Při RS přestupují T-lymfocyty do mozku přes hematoencefalitickou bariéru (HEB), tedy zesílené stěny vlásečnic, jejichž úkolem je mimo jiné i to, že brání vstupu lymfocytů a dalších buněk imunitního systému do nervové soustavy. Bariéra není za normálních okolností tomuto typu buněk propustná, a to do okamžiku, kdy spuštěná infekce či virus sníží její integritu. Když bariéra svou integritu opět získá, obvykle poté, co odezní infekce či virus, T-lymfocyty jsou uvězněny uvnitř mozku. T-lymfocyty za patologických okolností považují myelin za cizorodý a napadají jej, jako kdyby se jednalo o virus. To vyvolává zánětlivé procesy, stimulující další buňky imunitní soustavy a rozpustné faktory jako jsou cytokiny a protilátky. Zvýšená propustnost hematoencefalitické bariéry může mít za následek řadu dalších škodlivých následků, jako jsou otoky, aktivace makrofágů, větší aktivace cytokynů a dalších destruktivních proteinů.\n\nNedávné důkazy na zvířecích modelech ukazují, že vedle T-lymfocytů mají na rozvoji onemocnění podíl i B-lymfocyty.\n\nRoztroušená skleróza může být obtížně diagnostikována, neboť její příznaky a symptomy mohou být podobné mnoha jiným zdravotním problémům. Lékařské organizace vytvořily diagnostická kritéria, která mají usnadnit a standardizovat diagnostický proces pro praktikující lékaře. Historicky byla pro diagnostiku RS používána Schumacherova a Poserova kritéria. V současné době se od roku 2001 používají McDonaldova kritéria, která se zaměřují na prokázání diseminace RS lézí v prostoru a čase za pomoci klinických, laboratorních a radiologických dat. Diagnóza nemůže být stanovena dříve, nežli jsou ostatní možné příčiny symptomů vyloučeny diferenciální diagnózou.\n\nSamotná klinická data mohou být pro diagnostiku RS dostačující v případě, že pacient utrpěl oddělené příhody neurologických symptomů charakteristických pro RS. Jelikož někteří lidé vyhledávají lékařskou pomoc již po první atace, následující testování mohou uspíšit a usnadnit diagnózu. Mezi nejčastěji používané diagnostické nástroje patří magnetická rezonance (MRI), analýza mozkomíšního moku a evokované potenciály. Magnetická rezonance mozku a páteře zobrazí oblasti, kde proběhla demyelinizace (léze či plaky). Pro zvýraznění aktivních lézí může být nitrožilně podána kontrastní látka gadolinium.\n\nVyšetření mozkomíšního moku získaného lumbální punkcí může poskytnout důkaz chronického zánětu centrální nervové soustavy (CNS). U mozkomíšního moku je testována přítomnost oligoklonálních proužků, jejichž abnormální hladiny protilátek se vyskytují u 75–85 % pacientů s RS. Vzhledem k tomu, že žádný test není stoprocentně přesný, pouze biopsie či pitva může přinést absolutně přesnou diagnózu. V nedávné době byl jako bezpečnější a spolehlivější diagnóza navržen test sérových autoprotilátek.\n\nNervový systém pacientů s RS často kvůli demyelinizaci reaguje méně aktivně na stimulaci očního nervu a smyslových nervů. Tyto odezvy mozku mohou být posouzeny pomocí vizuálních a senzorických evokovaných potenciálů.\n\nAčkoliv na roztroušenou sklerózu neexistuje žádný známý lék, mnohé terapie se prokázaly jako nápomocné. Primárním cílem terapie je zmírnění obtíží, předcházení nových atak, zpomalení progrese onemocnění a zabránění invalidity. Tak jako u ostatních léčeb, i léčba zvládnutí RS má mnohé vedlejší účinky. Někteří pacienti podstupují alternativní léčbu navzdory nedostatku podpůrných, srovnatelných a opakovaných vědeckých studií.\n\nBěhem symptomatických atak je běžnou léčbou akutních relapsů podávání vysokých dávek i.v. (nitrožilně) kortikosteroidů, jako je metylprednisolon. Cílem tohoto druhu léčby je ukončit ataku dříve a zmírnit tak u pacienta poškození. Mezi možné vedlejší účinky patří osteoporóza, dočasné oslabení paměti edém, vysoký tlak, diabetes mellitus, žaludeční vředy, žaludeční obtíže a jiné. Těžké ataky, které nereagují na kortikosteroidy, mohou být léčeny plazmaferézou.\n\nRaná klinická forma relaps remitující RS (RRRS) je klinicky izolovaný syndrom (CIS). Mnohé studie prokázaly, že léčba interferony během počáteční ataky může snížit pravděpodobnost, že se u pacienta vyvine klinická RS.\n\nK roku 2007 bylo pro RRRS schváleno regulačními úřady různých zemí celkem šest chorobu modifikujících léků. Tři z nich jsou interferony: dvě verze interferonu beta-1a (obchodní názvy \"Avonex\", \"CinnoVex\", \"ReciGen\" a \"Rebif\") a jedna interferonu beta-1b (americký obchodní název \"Betaseron\", v Evropě a Japonsku \"Betaferon\"). Čtvrtým lékem je glatiramer acetát (\"Copaxone\"). Pátým lékem je mitoxantron, imunosupresivum používané při chemoterapiích u rakovin, schválené pouze v USA, a to převážně pro sekundárně progresivní RS. Šestý je natalizumab (\"Tysabri\"). Všech šest léků je účinných při snížení počtu atak a zpomalejí progrese postižení. Jejich účinnost se liší a studie jejich dlouhodobého účinku stále chybí. Srovnání mezi imunomodulátory (všech kromě mitoxantronu) ukazují, že nejvíce účinný je natalizumab, a to jak z hlediska snížení relapsů, tak z hlediska zastavení progrese postižení. Rovněž bylo prokázáno, že snižuje závažnost RS. Mitoxatron může být z léků považován za nejúčinnější, není však obecně považován za dlouhodobou terapii, neboť je jeho použití omezeno vážnou kardiotoxicitou. V České republice jsou k roku 2007 (za přísných indikačních kriteriích) předepisovány preparáty interferon beta 1-b, interferon beta 1-a, glatiramer acetát a natalizumab.\n\nInterferony a glatiramer acetát jsou aplikovány injekčně a četnost aplikace se pohybuje od jedné aplikace za den u glatiramer acetátu po jednu aplikaci týdně (intramuskulární, tj. do svalu) u \"Avonexu\". Natalizumab a mixatron jsou aplikovány i.v. infuzí v měsíčních intervalech.\n\nLéčba progresivního průběhu RS je obtížnější než relaps-remitentní formy. Mitoxantron vykázal pozitivní výsledky u pacientů se sekundárně progresivní a progresivně relabující formou. Je středně účinný při snížení progrese onemocnění a četnosti relapsů u pacientů, jejichž stav se v krátkém čase výrazně zhoršuje. Prozatím nebyla nalezena žádná léčba, která by upravovala stav primárně progresivní RS.\n\nJako u každé léčby, i léčba RS přináší několik nepříznivých účinků. Jeden z nejběžnějších je podráždění v místu vpichu při léčbě glatiramer acetátem a interferony. Postupem času se může vytvořit v místě vpichu viditelná promáčklina v důsledku místního poškození tukové tkáně, známé jako lipoatrofie. Interferony vytvářejí symptomy podobné chřipce; u některých pacientů užívající glatiramer se po injekční aplikaci projevují návaly horka, těžkost na hrudi, bušení srdce, dušnost a úzkost, které obvykle trvají do třiceti minut. Mnohem nebezpečnější je poškození jater způsobené interferony a mitoxantronem, imunosupresivní efekt, kardiotoxicita způsobená mitoxantronem či údajná souvislost mezi natalizumabem a některými případy progresivní multifokální leukoencefalopatie.\n\nChorobu modifikující léky umí snížit rychlost progrese onemocnění, ale nedokáží jej zastavit. S postupem roztroušené sklerózy dochází ke zhoršování symptomů. RS je spojena s řadou příznaků a funkčních deficitů, které mají za následek řadu progresivních postižení a invaliditu. Zvládnutí těchto deficitů je proto velmi důležité. Jak léčba, tak neurorehabilitace, prokázaly, že dokáží snížit zátěž některých příznaků, avšak neovlivňují progresi onemocnění. Jako u všech pacientů s neurologickými deficity, je klíčem k omezení a překonání postižení multidisciplinární přístup. U každého symptomu existují různé možnosti léčby. Léčba by proto měla být individuální v závislosti na pacientovi a lékaři.\n\nTak jako u většiny chronických onemocnění je některými pacienty vyhledávána alternativní léčba, navzdory nedostatku podpůrných, srovnatelných a opakovaných vědeckých studií, jež by potvrdily pozitivní účinky těchto postupů na RS. Příkladem jsou orální podávání colostra (kolostrum, mlezivo), dietní režimy, fytoterapie, včetně použití lékařské marihuany a aloe pro zmírnění symptomů, a hyperbarická kyslíková terapie. Terapeutická cvičení využívající bojové umění, jako je třeba tai-chi, či relaxační disciplíny, jako je jóga, či cvičení obecně, zmírňuje únavu, ale nemá žádný vliv na kognitivní funkce.\n\nPrognóza (očekávaný budoucí průběh onemocnění) pro osoby s roztroušenou sklerózou závisí na formě RS, pohlaví, věku, rase, průvodních symptomech a stupni invalidity. Ženské pohlaví, relaps remitentní forma, optická neuritida či zrakové symptomy v počátku onemocnění, několik atak v počátečních letech a zejména nižší věk při nástupu onemocnění, jsou spojovány s lepším průběhem onemocnění.\n\nStřední délka života pacientů s RS je zejména v posledních letech prakticky stejná jako u obyvatelstva bez RS. Téměř 40 % pacientů se dožije 70 let. Nicméně polovina úmrtí u pacientů s RS je přímo spojena s důsledky onemocnění, zatímco dalších 15 % je v důsledku sebevražd (toto procento je o mnoho vyšší než u zdravé populace).\n\nAčkoliv většina pacientů před smrtí ztratí schopnost chodit, celých 90 % pacientů je schopno chůze po deseti letech od počátku onemocnění a 75 % po patnácti letech.\n\nIntenzivně se zkoumá množství léčiv, jež by mohly tlumit ataky či zlepšit funkci nervové tkáně. Jednou možností je kombinovat několik léků, které se již v současné době samy o sobě pacientům s roztroušenou sklerózou podávají. Příkladem je kombinované podávání mitoxantronu a glatiramer acetátu (\"Copaxone\"). Mnoho léků, jež se dostaly do klinických zkoušek, se již dříve úspěšně používaly k léčení zcela jiných nemocí. To platí např. pro alemtuzumab (\"Campath\"), daclizumab (\"Zenapax\"), inosin, BG00012, fingolimod a teriflunomid, tedy aktivní metabolit antirevmatického leflunomidu. Alemtuzumab měl v klinických zkouškách lepší výsledky než interferon beta-1a, co se týče zlepšení pohybových vlastností a snížení frekvence relapsů u pacientů s relaps remitentní RS; na druhou stranu alemtuzumab může vyvolávat závažné autoimunitní problémy (trombocytopenická purpura). Třetí skupinou léků jsou přípravky vytvořené od počátku pro léčbu roztroušené sklerózy, konkrétně např. laquinimod či \"Neurovax\".\n\nV nízkých dávkách podávaný naltrexon (tzv. „low dose naltrexone“, LDN) byl někdy předepisován proti jistým autoimunitním chorobám včetně roztroušené sklerózy. Existují neoficiální důkazy o jeho jistých účincích proti této chorobě, byly však učiněny jen dvě rozsahem malé klinické zkoušky.\n\nJako alternativa v terapii RS ale i dalších autoimunitních nemocí se jeví rovněž použití helmintů, u nichž byl prokázán imunoregulační efekt – tedy potlačení autoimunitní reakce. Poslední studie naznačily, že uměle vyvolaná infekce pro člověka nepatogenními parazity či jejich antigeny má terapeutický efekt např. u Crohnovy choroby. Jedním z kandidátů pro tuto terapii pomocí helmintů je např. \"Trichuris suis\" (tenkohlavec prasečí). Studie na zvířecích modelech s RS ukázaly například protizánětlivý efekt helmintické terapie. První klinická studie na pacientech s RS pomocí \"T. suis\" byla provedena v Dánsku u 10 lidí. Léčba byla v tomto případě bezpečná avšak bez efektu.\n\nDále se zkoumají nové metody, jak lépe diagnostikovat a hodnotit vývoj této choroby. Užitečným se zdá být měření obsahu protilátek proti myelinovým proteinům, jako je myelinový protein oligodendrocytů a myelinový bazický protein. K měření účinku léčiv, degenerace axonů a atrofie mozku by mohla být využívána optická koherentní tomografie oční sítnice. Do dnešní doby však neexistují žádné v praxi používané laboratorní metody diagnostiky RS. Několik nadějných metod je však na obzoru, včetně měření lipid-specifického imunoglobulinu M za účelem odhadu dlouhodobého vývoje nemoci.\n\nJako vůbec první organizace sdružující pacienty s roztroušenou sklerózou vznikla v roce 1946 ve Spojených státech National Multiple Sclerosis Society. Krátce poté se obdobná iniciativa zrodila i v Evropě a v roce 1967 došlo ke sdružení celkem osmnácti jednotlivých národních organizací do Mezinárodní federace roztroušené sklerózy (). Ta k roku 2009 sdružuje MSIF celkem 32 stálých členů, 10 přidružených členů a spolupracující organizace z dalších 41 zemí. Za Českou republiku je členskou MS společností od roku 1995 Unie Roska. Jejím posláním je sociálně-zdravotní program a vznikla v roce 1992 jako zaštiťující organizace regionálních spolků (Rosek), které v Československu vznikaly od roku 1983. Vůbec první pokusy o organizaci pacientů s RS v Československu sahají k začátku roku 1972.\n\nV České republice existují pro pacienty s RS dále takzvaná lékařská MS centra. Podle nadačního fondu Impuls tato MS centra slouží k „zajištění specializované diagnostiky a léčby, soustředění pacientů, u nichž nelze provést odpovídající diagnostiku a terapii na nižších stupních základní a regionální péče, zajištění léčby a speciálních postupů, které vyžadují zároveň sledování imunologických či elektrofyziologických parametrů, zajištění komplexní léčby, jejíž součástí je specializovaná neurorehabilitace, zajištění školení v oboru demyelinizačních onemocnění, včetně vedení programů kontinuálního vzdělávání, realizaci vědecko-výzkumné činnosti v oboru demyelinizačních onemocnění a k spolupráci českých a mezinárodních center v oboru demyelinizačních onemocnění.“ K roku 2009 jich je celkem 13 s vedoucím pracovištěm při Neurologické klinice 1. lékařské fakulty Univerzity Karlovy a Všeobecné fakultní nemocnici v Praze. Mimo Prahu, kde se jsou 3 MS centra, se další nacházejí v Brně (2×), Českých Budějovicích, Hradci Králové, Olomouci, Ostravě, Pardubicích, Plzni, Teplicích a Zlíně.\n\n[http://Nadační%20fond%20Impuls Nadační fond Impuls </nowiki>], založený 6.4.2000, podporuje dlouhodobé projekty v oblasti roztroušené sklerózy, její výzkum, terapii, jakož i osvětovou činnost.\nV roce 2013 Impuls inicioval vznik prvního celostátního Registru pacientů s roztroušenou sklerózou (ReMuS), který shromažďuje data o pacientech (se zajištěnou ochranou osobních údajů) a má za cíl poskytovat data plátcům zdravotní péče a ostatním státním institucím, což je důležité pro posouzení efektivity nákladné terapie. Nadační fond podporuje rehabilitační projekty, které pomáhají pacientům pomocí fyzioterapie a psychoterapie zlepšit kvalitu života, přispívají k oddálení progrese onemocnění s cílem žít plnohodnotný pracovní a společenský život. Přispívá také na nákup léčebných přístrojů a rehabilitačních pomůcek, pořádá benefiční kulturní a sportovní akce, věnuje se podpoře vzdělávání a osvětové činnosti o roztroušené skleróze.\n\n\n"}
{"id": "256677", "url": "https://cs.wikipedia.org/wiki?curid=256677", "title": "Deco (rozcestník)", "text": "Deco (rozcestník)\n\nDeco může označovat:\n"}
{"id": "256679", "url": "https://cs.wikipedia.org/wiki?curid=256679", "title": "Tomki Němec", "text": "Tomki Němec\n\nTomki Němec (* 22. června 1963 Praha) je současný český fotograf.\n\nV roce 1986 byl přijat na filmovou a televizní fakultu Akademie múzických umění v Praze, studium v roce 1988 přerušil. V letech 1989–1992 a 1997–2003 byl osobním fotografem prezidenta Václava Havla. Snímky, které vznikly v tomto období, byly využity jak v dobovém tisku, tak v obrazové publikaci, kterou vydal vlastním nákladem v roce 2001.\n\nV roce 1991 byla jeho fotografie prezidenta Václava Havla překvapeného mořskou vlnou v Portugalsku zařazena do putovní výstavy World Press Photo. V roce 1995 byl oceněn v mezinárodní soutěži novinářské fotografie World Press Photo. Získal 3. místo za fotografii v kategorii Daily Life – singles, „Black market in Havana, Cuba / Černý trh v Havaně, Kuba“). V roce 2004 se zúčastnil soutěže Czech Press Photo, kde získal 1. místo v kategorii Každodenní život za soubor Život české menšiny v rumunském Banátu a Grant města Prahy, který po zvážení nerealizoval a finanční prostředky nepřevzal. V roce 2004 na základě grantu slovenského Inštitútu pre verejné otázky vytvořil fotografický dokument „Zpráva o stavu Slovenska“. Dílo (40 velkoformátových fotografií) bylo prezentováno samostatnou výstavou v rámci Měsíce fotografie 2004 v Bratislavě.\n\nV letech 1989–1992 byl reprezentován francouzskou Agence VU a od roku 1992 vídeňskou agenturou Anzenberger Agency. Fotografie autora Tomkiho Němce byly publikovány v řadě periodik po celém světě, například v Libération, Le Monde, Paris Match, Stern, Der Spiegel, Das Magazin, DU, Geo, Die Zeit, Focus, Esquire, New York Times Magazines, Los Angeles Times Magazine, News, z domácích např.Respekt, Reflex, Mladý svět atd. V roce 2002 krátce zastával funkci vedoucího fotografa v týdeníku Instinkt. V závěru roku 2008 a v prvním půlroce 2009 vedl tým fotografů a dokumentoval České předsednictví Evropské unie 2009. V letech 2007 až 2010 fotografoval pro týdeník Respekt, s kterým spolupracoval od jeho počátků (1989).\n\nOd září 2012 do ledna 2013 fotografoval prezidentskou kampaň Karla Schwarzenberga.\n\nV roce 2016 vydal vlastním nákladem k nedožitým osmdesátým narozeninám prezidenta Václava Havla obsáhlou fotografickou publikaci „Václav Havel – Tomki Němec, Fotografie.“ \n\nV říjnu 2016 v Centru současného umění DOX vystavil přes 160 velkoformátových fotografií (28. října 2016 až 15. března 2017). Výstavu „HAVEL“ během čtyř měsíců navštívilo přes 36000 diváků. (Údaj vykázaný galerií DOX dle Art & Antiques – počet návštěvníků 36 633, denní průměr 324 návštěvníků).\n\n\n"}
{"id": "256682", "url": "https://cs.wikipedia.org/wiki?curid=256682", "title": "Sluštice", "text": "Sluštice\n\nObec Sluštice (německy \"Sluschtitz\") leží na potoce Výmola přibližně 6 km severovýchodně od Říčan v okrese Praha-východ, kraj Středočeský. Žije zde obyvatel (v roce 2006 jich bylo 345).\n\nNázev Sluštice znamená ves lidí služkovských, to jest sloužících.\n\nPrvní písemná zmínka o obci pochází z roku 1223. Tehdy ji vlastnil Mstidruh ze Sluštic, a již v té době v obci stál farní kostel a tvrz. Ve 14. a 15. století patřily Sluštice většinou pražským rodinám. Mezi majiteli byli Fridlin (Fridolin) Rost (rentu ve Slušticích vlastnil od roku 1332), jeho bratr Donat Rost (majitel Sluštic pravděpodobně v letech 1357–1366), Matěj od Věže (v roce 1380). Za Matěje od Věže však patronátní právo k místnímu kostelu vykonávali bratři Ondřej a Martin Stachové ze Starého Města pražského a v letech 1400 a 1405 pak bratři Mikuláš Ortlin (Ortlinovic) a Rudolf z Mülhausenu, kteří zdejší podíly v roce 1407 postoupili svému bratrovi (nebo možná synovi) Reinhardovi (jinak Rynardovi) z Mülhausenu. O něm se dochovalo více zmínek, např. roku 1414 ustanovil faráře v sousední obci Březí. Reinhard, který se už psal ze Sluštic, prodal v roce 1416 rentu na místní tvrzi, poplužním dvoru a zdejší vesnici pražskému měšťanovi Reinhardovi z Remeše.\n\nV poděbradské době, někdy po roce 1460, získal Sluštice Jan Ledecký z Říčan, který poplužní dvůr s vesnicí Sluštice odprodal v roce 1473 dvěma pražským měšťanům – Křížkovi ze Starého Města a Jílkovi Rybovi, zvonaři z Nového Města. Potomkem jednoho z nich byla Anna, manželka Zikmunda Roha z Vlkanova. Od tohoto Roha se Sluštice v roce 1519 dostaly do držení Marty Pechancové z Bezděkova a byly spravovány ze Křenice a Královic. V 16. století místní neobývaná tvrz zanikla, její poloha je dnes neznámá. V roce 1563 byly zdejší dvůr a zároveň tvrz ve Zlaté odděleny a určeny Matyášovi Pechancovi z Kralovic. Ten ovšem neměl děti, proto je v roce 1568 odkázal Mikulášovi Skalskému z Dubu a jeho manželce Markétě z Frejskutu. Mikuláš měl čtyři syny, dva z nich, Heřman a Jan Jiřík, zdědili po roce 1597 Sluštice a obnovili sluštickou tvrz. V roce 1616 postoupil Heřman svůj zdejší podíl bratru Janovi Jiříkovi a po jeho smrti připadl tento majetek Mikulášovi Skalskému z Dubu. Mikuláš Skalský z Dubu se přidal na stavovskou stranu, proto mu byly tvrz s poplužním dvorem a pivovarem ve Slušticích a vesnice Sluštice, Třebohostice a Zlatá za třicetileté války v roce 1623 zkonfiskovány a prodány Karlovi z Lichtenštejna, který je připojil ke škvoreckému panství.\n\nNa zdi pražské Pinkasovy synagogy jsou uvedena dvě jména obětí šoa ze Sluštic, které zemřely v roce 1942.\n\nZákladní škola byla uzavřena v roce 1985, v předchozím roce tam byly dvě dvoutřídky. V budově školy byla natáčena část komedie \"Slavnosti sněženek\" (1983, režisér Jiří Menzel).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Sluštice \"(454 obyvatel, katolický kostel)\" byly v roce 1932 evidovány tyto živnosti a obchody: cihelna, galanterie, holič, 2 hostince, kolář, 2 kováři, 2 krejčí, obchod s mlékem, mlýn, 2 obuvníci, obchod s ovocem a zeleninou, 2 pekaři, pila, pohřební ústav, porodnictví, 3 rolníci, 2 řezníci, 3 obchody se smíšeným zbožím, spořitelní a záložní spolek pro Sluštice, trafika, truhlář, zahradník.\n\n\nDopravní síť\n\nVeřejná doprava 2011\n"}
{"id": "256685", "url": "https://cs.wikipedia.org/wiki?curid=256685", "title": "Žiar nad Hronom", "text": "Žiar nad Hronom\n\nŽiar nad Hronom ( , , do roku 1955 \"Svätý Kríž nad Hronom\") je slovenské průmyslové okresní město v Banskobystrickém kraji na břehu řeky Hron.\n\nMěsto Žiar nad Hronom se nachází v Banskobystrickém kraji. Velká část města se rozprostírá na pravé straně řeky Hron. Obklopeno je Kremnickými a Štiavnickými vrchy a pohořím Vtáčnik. \n\nPočátky historie města jsou spjaty s lužickou a halštatskou kulturou.\n\n\n\n\n\n"}
{"id": "256686", "url": "https://cs.wikipedia.org/wiki?curid=256686", "title": "Birka Line", "text": "Birka Line\n\nBirka Line je loďařská firma na Ålandách, která pořádá zábavné lodní plavby po Baltském moři. Plavba začíná ve Stockholmu pod jménem Birka Cruises, nákladní plavby pod značkou Birka Cargo.\n\nBirka Line byla založena v roce 1971. První plavba byla 21. listopadu, trasa Stockholm - Mariehamn. \n\nBirka Cruise je ve Švédsku velmi oblíbená. Během 22 hodin plavby mohou pasažéři navštívit některý z tanečních parketů, vykoupat se v bazénů, navštívit saunu, solárium. K dispozici je restaurace a několik barů. Hlavním důvodem návštěvy Birka Cruise je ale cena alkoholu. Ve Švédsku je díky daním alkohol velmi drahý. A na lodi se na rozdíl od pevniny platit daně nemusí. Od daní osvobozený obchod na lodi je pasažéry hojně navštěvován. Je oficiálně stanoveno, kolik alkoholu může jedna osoba legálně z lodi zpět na pevninu vynést (asi litr tvrdého alkoholu na osobu), ale kontrola je spíš symbolická. \n\nPlavba spočívá v tom, že loď vypluje ze Stockholmu, dorazí k jednomu finskému ostrovu a jede se zpátky do Stockholmu. \n\n"}
{"id": "256692", "url": "https://cs.wikipedia.org/wiki?curid=256692", "title": "Arlanda Express", "text": "Arlanda Express\n\nArlanda Express je služba vlak-k-letadlu ve Stockholmu, propojuje hlavní nádraží ve Stockholmu ( ) s letištěm Arlanda. Vlak při jízdě překračuje rychlost 200 km/h, aktuální rychlost mohou cestující sledovat na displeji. Maximální rychlost soupravy je 210 km/h. Cesta trvá 20 minut. Je to nejrychlejší a nejpohodlnější doprava na a z letiště. Arlandu Express vlastní firma A-Train, která uzavřela kontrakt se švédskou vládou na 30 let. Kontrakt začal platit dokončením stavby železnice v roce 1999.\n\n"}
{"id": "256710", "url": "https://cs.wikipedia.org/wiki?curid=256710", "title": "Stockholm-Arlanda", "text": "Stockholm-Arlanda\n\nStockholm-Arlanda (ve švédštině: \"Stockholm-Arlanda flygplats,\" IATA: ARN, ICAO: ESSA) je mezinárodní letiště ležící v obci Sigtuna poblíž města Märsta v kraji Stockholm, zhruba 42 kilometrů na sever od Stockholmu a téměř 40 kilometrů po silnici na jiho-východ od Uppsaly. Vlakem je to z Uppsaly výrazně kratší. Vzdálenost cesty nebo železnice ze Stockholmu je přibližně stejná.\n\nJe největším letištěm ve Švédsku, v roce 2018 bylo třetím největším letištěm v severských státech. V roce 2018 zde bylo odbaveno 26,8 milionu pasažérů.\n\nLetiště bylo poprvé použito v roce 1959, ale jen pro cvičné lety. V 1960, začalo sloužit běžné dopravě. Oficiální ceremoniál, kterým bylo letiště otevřeno, byl až v roce 1962. Bylo užíváno pro mezikontinentální lety už v roce 1960, protože ranvej v Bromma byla příliš krátká. Jméno Arlanda bylo zvoleno soutěží, která otevření letiště předcházela. Název je odvozen od \"Arland\", starého jména pro farnost Ärlinghundra (nyní Husby-Ärlinghundra v Märsta) – místo, kde bylo letiště umístěno. Písmeno \"a\" bylo přidáno v analogii s jinými švédskými názvy končícími na \"-landa\" a také tvoří slovní hříčku ve švédštině, kde sloveso \"landa\" znamená \"přistát\". Původní terminál je nynější terminál číslo pět.\n\nV roce 1983 se přesunuly vnitrostátní lety z letiště v Bromma do Arlandy.\n\nLetiště má čtyři terminály. Terminály 2 a 5 se užívají pro mezinárodní lety. Pro domácí lety slouží terminály 3 a 4. Nová hlavní budova, Arlanda Sever, otevřená v roce 2003, spojuje terminál 5 s nově postaveným Molem F. Všechny mezinárodní lety dobavované SAS a jejími partnery ze Star Alliance užívají novou budovu. Byla plánována také budova Arlanda Jih, ta by měla spojovat terminály 2, 3 a 4. Stavba je prozatím odložena pro nedostatek finančních prostředků. Mezi terminály 4 a 5 je obchodní centrum \"Sky City\", které má navíc nádraží pro hlavní železniční trať, rychlovlak Arlanda Express spojuje obě nádraží na letišti s centrem Stockholmu.\n\n\n\n"}
{"id": "256711", "url": "https://cs.wikipedia.org/wiki?curid=256711", "title": "Chrám Concordie", "text": "Chrám Concordie\n\nChrám Concordie (italsky \"Tempio della Concordia\") byl antický chrám, který stával na samotném západním konci Fora Romana, těsně pod Kapitolem. Byl zasvěcen Concordii – římské bohyni harmonie a svornosti.\n\nChrám patrně vznikl v roce 367 př. n. l. na popud římského politika a vojevůdce patricijského původu Marca Furiua Camilla. Měl připomínat důležitý římský zákon Lex Licinia Sextia, který potvrzoval rovnost mezi plebeji a patriciji. Přesné datum dokončení chrámu ale historické prameny neuvádějí.\n\nV roce 121 př. n. l. po vraždě Gaia Graccha prošla budova velkou rekonstrukcí, a poté sloužila k občasným zasedáním Senátu. Chrám byl i častým cílem mnohých politických zmatků. Údajně zde konzul a spisovatel Cicero pronesl svou čtvrtou řeč proti Catilinovi.\n\nDruhou rekonstrukci si chrám vyžádal za vlády císaře Augusta, avšak pokyn k ní vydal jeho nástupce Tiberius. Po této kompletní přestavbě, která proběhla mezi lety 7 př. n. l. až 10 n. l., se stal chrám jednou z nejhezčích staveb na Foru Romanu. Budova zdobená mramorem a nádhernými architektonickými prvky byla v roce 12 znovu vysvěcena. Už během rekonstrukce shromažďoval Tiberius ty nejvzácnější a nejhezčí skvosty antického sochařského a malířského umění, aby je mohl vystavovat v prostorné chrámové síni. Tím vytvořil jednu z nejstarších uměleckých galerií ve starověkém světě. Podle římského spisovatele a filozofa Plinia se v Tiberiově sbírce nacházely sochy Apollóna a Juno, sousoší Latony držící své děti Apollóna a Dianu od sochaře Euphranora a mnoho dalších děl, která Plinius shrnul ve své knize Historia naturalis.\n\nChrám se později objevil v 1. polovině 3. století na mincích Orbiany, manželky císaře Alexandera Severa a částečně je zaznamenán i na plánu antického Říma Forma Urbis Romae. Poslední zmínka pochází z období vlády papeže Hadriána I. (konec 8. století), kdy budova byla ve velmi chátrajícím stavu.\n\nChrám stojí hned vedle Tabularia a je situován tak, aby vzhledově zapadal mezi ostatní stavby v západní části Fora. Co se týče poměrů stran, byla tato budova naprostým unikátem mezi římskými chrámy. Hlavní cella měří 45 metrů do šířky a dlouhá byla pouhých 24 metrů, zatímco chrámová předsíň byla široká 34 metrů a do hloubky měřila jen 14 metrů. Interiér celly obklopovala řada bílých mramorových korintských sloupů. Ty byly postaveny na nízkém podstavci, který vyčníval ze zdi. Podstavce rozdělily zeď přesně na jedenáct částí, z nichž každá měla vlastní niku. V hlavní nice, jež se nacházela naproti vchodu, byla nejspíše vystavena socha bohyně Concordie.\n\nDnes z chrámu zbyly pouze ruiny částečně vybetonovaného podstavce, které pochazejí z první rekonstrukce z roku 121 př. n. l. Jedná se patrně o nejstarší betonovou část stavby v Římě. Ostatní zbytky chrámu jsou zabudované buď v sousedním Tabulariu nebo jsou překryté hlavní cestou, která vede na vrcholek Kapitolu.\n\n"}
{"id": "256712", "url": "https://cs.wikipedia.org/wiki?curid=256712", "title": "Želechovice (Čížkovice)", "text": "Želechovice (Čížkovice)\n\nŽelechovice jsou vesnice a místní část obce Čížkovice. Leží asi 1 km jihovýchodně od Čížkovic. Ve vsi bydlí asi 100 lidí.\n\nPrvní zmínka o Želechovicích, respektive o želechovickém statku pochází z roku 1363, kdy ho vlastnil Vít z rodu Suleviců. V 15. století byly Želechovice rozděleny na dvě části, jedna patřila k Sulejovicím a druhá ke Košťálovu. Košťálovu později připadl i zbytek vsi.\n\nV roce 1615 postavil v Želechovicích jejich majitel Felix Častovec Kaplíř tvrz, kterou prodal Vchynským. Těm byl majetek roku 1634 zkonfiskován. V té době již byla tvrz zbouraná. Želechovice pak až do roku 1850 patřily do teplického panství Clary-Aldringenů.\n\n"}
{"id": "256718", "url": "https://cs.wikipedia.org/wiki?curid=256718", "title": "Kilíkie", "text": "Kilíkie\n\nKilíkie (řecky Κιλικία, \"Kilikia\") byl ve starověku obvykle užívaný název pro pobřežní region, jenž se rozkládal na jihu poloostrova Malá Asie. Kilíkie zaujímala území sousedící na západě s Pamfýlií a na východě se Sýrií. Její severní hranici tvořil hřeben pohoří Taurus, který jí izoloval od centrální anatolské plošiny. Pouze jediná úzká soutěska, ve starověku nazývaná Kilikijská brána (latinsky \"Pylae Ciliciae\"), jí poskytovala spojení s Kappadokií. Na jihu byla Kilíkie omývána Středozemním mořem, jež jí oddělovalo od Kypru, s nimž udržovala blízké kontakty. V dnešní době se tento kraj nazývá Çukurova a tvoří součást Turecka.\n\nStrabón členil starověkou Kilíkii na dvě zhruba stejně velké části, které pojmenoval \"Kilikia Tracheia\" a \"Kilikia Pedias\" a jejichž předělem byla řeka \"Lamos\" (dnes Lamas). Kilikia Tracheia („drsná Kilíkie“, asyrsky \"Chilakku\" či \"Hilakku\") je západněji položený, hornatý region na úpatí Tauru, z něhož směrem k pobřeží vystupují četné skalisté výběžky, poskytující přirozenou ochranu zdejším přístavům. Ve starověku se proto místní krajina stala útočištěm pirátů, později si tu vytvořili své opěrné body janovští a benátští obchodníci. Hlavním vodním tokem této oblasti je řeka \"Kalykadnos\" (Göksu). Kilikia Tracheia byla kdysi hojně pokryta lesy, jež zásobovaly dřevem Fénicii a Egypt, a pastvinami využívanými k chovu koz. Římané odsud dováželi cilicium, hrubou látku vyráběnou z kozí srsti. V okolních horách se vyskytovala také bohatá naleziště železné a stříbrné rudy. S výjimkou Seleukie nad Kalykadnem (dnešní Silifke) se tu nenacházela takřka žádná velká města.\n\nKilikia Pedias („rovinatá Kilíkie“, asyrsky \"Ku'e\") tvořila východní část země a zahrnovala jak hornatý terén ve vnitrozemí, tak rozlehlé pobřežní nížiny oplývající extrémně úrodnou půdou, třebaže nyní jen málo obdělávanou. V současnosti se tady pěstuje bavlna, obilí, olivy a pomeranče. Celá nížina je zavodňována řekami \"Kydnos\" (Tarsus), \"Saros\" (Seyhan) a \"Pyramos\" (Ceyhan). Saros nyní ústí do moře jižně od města Tarsus, avšak existují důkazy o tom, že v dřívějších dobách se tato řeka vlévala do řeky Pyramos. Celá tato oblast představovala strategicky významnou komunikační spojnici mezi Malou Asií a Sýrií. Na silnici mezi Kilickou a Syrskou bránou ležela důležitá obchodní střediska, jako byl Tarsos (Tarsus), Adana a Mopsuestia (Misis). Dalším důležitým centrem byl Anazarbos.\n\nMýtickými zakladateli Kilíkie byli Kilix a Mopsos, jenž byl ve fénických pramenech uváděn pod jménem Mpš. Mopsos vybudoval město Mopsuestia a byl ochráncem blízkého orákula. Doklady o existenci prvních stálých lidských sídel na území Kilíkie pocházejí z období neolitu. Ve druhé polovině 2. tisíciletí př. n. l. byl celý region, známý tehdy pod jménem \"Kizzuwatna\", součástí chetitské říše. Po jejím pádu (po roce 1215 př. n. l.) bylo území podrobeno královstvím \"Tarhuntassa\", jehož hlavní město se nalézalo v Pamfýlii. Z 9. století př. n. l. pochází první asyrská zmínka o Kilíkii, jejíž východní část Asyřané pojmenovali Kue, zatímco západ označovali jako Khilakku, z čehož Řekové odvodili slovo Kilikia. Asyrští králové Tiglatpilesar III. (744-727 př. n. l.) a Asarhaddon (680-669 př. n. l.) si podmanili Kilíkii, nicméně odlehlejší Khilakku si podrželo nezávislost, neboť Asyřané nejevili valný zájem o tento zaostalý, hornatý kraj, obývaný divokými a chudými kmeny.\n\nPoté, co Babyloňané a Médové dobyli v roce 612 př. n. l. asyrské hlavní město Ninive, byla celá Kilíkie sjednocena pod vládou domorodých králů, které Řekové nazývali titulem \"syennesis\". Kilíkie si v následujících desetiletích uchovala nezávislost a nebyla tudíž podřízena babylonské říši krále Nabukadnezara. Zřejmě až po porážce lýdského krále Kroisa Peršanem Kýrem II. Velikým byla Kilíkie ve čtyřicátých letech 6. století př. n. l. připojena k perské říši. Syennesis si však směli formálně ponechat vládu jako poplatní vazalové achaimenovských velkokrálů. Podle Hérodota museli Peršanům odevzdat každoročně 500 talentů stříbra a 360 koní. Do Tarsu, jenž byl sídlem kilických vládců, byla navíc umístěná perská posádka. Nejuctívanějším tehdejším božstvem byla Kybelé, Řeky nazývaná Artemis Perasia. Konec dynastie místních králů nastal během války mezi Artaxerxem II. a jeho bratrem Kýrem mladším, přičemž poslední syennesis byl spojencem druhého jmenovaného. Po Kýrově porážce v bitvě u Kunax v roce 401 př. n. l. byl sesazen z trůnu, načež se Kilíkie stala řádnou perskou satrapií. Jedním z jejích satrapů byl Babyloňan Mazaios. Jeho nástupce byl vypuzen ze země po příchodu makedonského krále Alexandra Velikého. Ten dobyl Kilíkii v létě roku 333 př. n. l. a nějaký čas pobýval v Tarsu, kde se léčil z nemoci. Alexandrem dosazený satrapa obdržel zvláštní příkaz zdolat zdejší odbojný, horský lid. V této souvislosti je poprvé připomínáno jméno kočovného kmene Isaurů, jenž měl v dalších staletích sehrát významnou roli.\n\nPo Alexandrově smrti v roce 323 př. n. l. představovala Kilíkie po velmi dlouhou dobu bojiště ve válkách mezi diadochy (Alexandrovými generály) a později mezi helénistickými říšemi. Kilíkie připadla nejprve Antigonovi Jednookému, který byl původně ustaven satrapou Frýgie. Po jeho porážce v bitvě u Ipsu v roce 301 př. n. l. byla Kilíkie rozdělena mezi krále Seleuka I. Níkátora a Ptolemaia I. Sótéra. Od tohoto okamžiku náležela pobřežní města ptolemaiovskému Egyptu, zatímco vnitrozemí kontrolovali Seleukovci. Nejen o toto území vedly obě mocnosti neustálé války po celých dalších sto let, dokud na začátku 2. století př. n. l. nezískala celou Kilíkii seleukovská říše. Během seleukovské vlády zažívala Kilíkie nebývalý rozmach. Byla zakládána četná řecká města, jež přispěla k pozvolné helenizaci obyvatelstva a k vytlačení původního domorodého jazyka a kultury.\n\nNěkdy kolem roku 110 př. n. l. došlo ke kolapsu seleukovské moci. Toho využili méně civilizovaní a vždy neklidní obyvatelé „drsné Kilíkie“, kteří se začali věnovat pirátství. Jejich pirátská činnost a především prohlubující se mocenské vakuum v regionu upoutaly na počátku 1. století př. n. l. pozornost Římanů. Ti se již v roce 102 př. n. l. zmocnili Pamfýlie, jíž však mylně nazývali Kilíkií (označení „Kilikové“ vztahovali Římané i na piráty z Pamfýlie). První invazi do vlastní Kilíkie podnikl prokonzul Publius Servilius Vatia, který si v letech 78 až 74 př. n. l. podrobil západní Kilíkii, za což obdržel přízvisko \"Isauricus\". Východní Kilíkii ovládl zhruba v téže době arménský král Tigranés II. Veliký. Nicméně řádění pirátů ve Středomoří neustávalo. Teprve po zásahu římského vojevůdce Gnaea Pompeia Magna v roce 67 př. n. l. bylo pirátství konečně potřeno. O tři roky později přeměnil Pompeius celou Kilíkii v římskou provincii, která po určitý čas zahrnovala dokonce i část Frýgie.\n\nDefinitivně zpacifikována byla země za Augusta, jenž vládu nad západní Kilíkií svěřil závislému, klientskému králi a zbytek území připojil v roce 27 př. n. l. k provincii Sýrii. Kilíkie jakožto samostatná provincie byla znovu zřízena za Vespasiana v roce 72 n. l. Přitom byla pokládána za dostatečně důležitou na to, aby jí spravoval místodržitel v hodnosti prokonzula. Za Diocletiana, koncem 3. století, byl z provincie vyčleněn hornatý západ pojmenovaný \"Isauria\". Kromě toho byla Kilíkie spolu se Sýrií a Egyptem začleněna do prefektury Oriens. V 5. a 6. století patřila Kilíkie k nejbohatším regionům východořímské říše. Tento blahobyt však vzal za své v 7. století po vpádu muslimských Arabů, kteří si podrobili Kilíkii kolem roku 700. Muslimské panství přetrvalo až do roku 965, kdy byla země znovu dobyta Byzantinci vedenými císařem Nikeforem II.\n\nPo bitvě u Mantzikertu v roce 1071 byla celá Malá Asie zachvácena přívalem Seldžuků. Nedlouho nato následoval exodus křesťanských Arménů z východní Anatolie směrem na jih. V Kilíkii založili arménští uprchlíci na konci 11. století drobné knížectví v čele s dynastií Rubenidů, které se postupně vyvinulo v království Malé Arménie. Toto křesťanské království obklopené muslimskými státy a zaujímající nepřátelský postoj vůči Byzantincům poskytovalo v dalších staletích cennou podporu křižákům ve Svaté zemi. Po zhroucení křižáckých států se Arméni spojili s Mongoly, kteří jim dočasně zajišťovali ochranu před egyptskými mameluky. Těm nakonec království oslabené vnitřními rozbroji padlo za oběť v roce 1375. Na přelomu 15. a 16. století dobyli území Kilíkie osmanští Turci, jejichž nadvláda přetrvala až do počátku 20. století.\n\nV průběhu první světové války bylo zdejší arménské obyvatelstvo zle postiženo masakry rozpoutanými tureckými nacionalisty. 1. ledna 1919 byla Kilíkie okupována francouzskými vojsky a v následujících dvou letech spravovali území francouzští guvernéři. Kilíkie se podle smlouvy ze Sèvres z roku 1920 měla stát součástí francouzského protektorátu v Sýrii, avšak tato dohoda nikdy nevstoupila v platnost. V průběhu turecké války za nezávislost byli Francouzi nuceni vyklidit Kilíkii, která tak připadla nově zřízené Turecké republice, což bylo potvrzeno ve smlouvě z Lausanne v roce 1921. Současné turecké provincie Mersin, Adana a Osmaniye se rozkládají na někdejším teritoriu Kilíkie.\n\n\n\n"}
{"id": "256723", "url": "https://cs.wikipedia.org/wiki?curid=256723", "title": "Terra Australis", "text": "Terra Australis\n\nTerra Australis (také: \"Terra Australis Incognita\", což z latiny volně přeloženo znamená „neznámá země na jihu“) byl předpokládaný, avšak dosud neobjevený kontinent, který se objevoval na mapách od 15. do 18. století.\n\nTento kontinent poprvé předpověděl Aristotelés. Ideu neznámé jižní pevniny pak v 1. století n.l. rozpracoval Klaudios Ptolemaios, jenž věřil, že Indický oceán je na jihu uzavřen dosud neznámou jižní zemí a že tato země udržuje v rovnováze země na severní polokouli. Během renesance byl Ptolemaios hlavním zdrojem\ninformací pro evropské kartografy, kteří Terru Australis začali zakreslovat do svých map.\n\nPostupné námořní objevy nutily kartografy zmenšovat velikost zakreslované Jižní země, avšak i nadále se drželi Ptolemaiova názoru o její existenci. Běžně pak tento kontinent zakreslovali v oblasti jižního pólu, avšak v mnohem větším rozsahu, než má ve skutečnosti Antarktida.\n\nNový Zéland, který byl poprvé spatřen Evropanem Abelem Tasmanem roku 1642, byl považován za část Terry Australis, stejně tak jako některé části Afriky a Austrálie.\n\nV 18. století bylo vypraveno několik námořních expedicí s cílem nalézt Terru Australis. V letech 1722 až 1723 to byla výprava nizozemského admirála Jacoba Roggeveena, které se však podařilo objevit pouze několik ostrovů, mimo jiné Velikonoční ostrov.\n\nNa výrazném upřesnění představy o Terra Australis se podíleli objevitelé James Cook, Matthew Flinders a Jules Dumont d'Urville. James Cook obeplul Nový Zéland a dokázal tak, že částí rozsáhlého jižního kontinentu není. Během druhé výpravy obeplul svět po velmi vysokých jižních šířkách. Na několika místech dokonce překročil jižní polární kruh a dokázal tak, že Terra Australis, pokud existuje, musí ležet v jižních polárních krajích.\n\nMatthew Flinders vedl roku 1801 výpravu prozkoumávající pobřeží Austrálie. Obeplul ji v obou směrech a vyloučil tak, že by mohla být hledanou Terrou Australis. Objevil také mimo jiné Velký bariérový útes a prozkoumal Carpentarský záliv na severním pobřeží.\n\nSnaha o objevení Terry Australis byla završena objevem Antarktidy, kterou v roce 1820 poprvé nezávisle na sobě spatřili Fabian Bellingshausen, Edward Bransfield a Nathaniel Palmer.\n\n\n"}
{"id": "256726", "url": "https://cs.wikipedia.org/wiki?curid=256726", "title": "Rudolf Karel", "text": "Rudolf Karel\n\nRudolf Karel (9. listopadu 1880 Plzeň – 6. března 1945 Terezín) byl přední český hudební skladatel a dirigent 1. poloviny 20. století. Mezi jeho nejznámější díla patří opery, klavírní a orchestrální kompozice a komorní hudba.\n\nNarodil v roce 1880 v Plzni. Jeho otcem byl Ing. Josef Karel, s kterým se po jeho přeložení v roce 1894 rodina přestěhovala do Prahy. Nejprve studoval na německém gymnáziu ve Štěpánské ulici, po maturitě se věnoval studiu práv na Karlově univerzitě. Nakonec zvítězila jeho touha stát se hudebníkem a rodiče mu povolili studovat na konzervatoř pod podmínkou, že bude dál řádně studovat práva.\n\nDával ale spíše přednost hudbě a zanedlouho se mu splnil jeho velký dětský sen - stal se žákem svého oblíbence Antonína Dvořáka. Vyzbrojen znalostí skladebného řemesla i uceleným názorem na umění komponoval s mimořádným elánem. Tím, že opustil studia, si hodně rozezlil své rodiče a ještě větší zlost jim nahnal tím, že se před světovou válkou snažil osamostatnit a prosadit se jako skladatel. Následující léta nebyla pro něj jednoduchá, setkával se s velkými úspěchy, ale i s prvními nezdary. Mezi první skladby z těchto let patří symfonická epopej \"Ideály\", \"Renesanční symfonie\", \"Symfonie pro housle a orchestr\" a opera \"Ilseino srdce\". V roce 1908 si vzal za ženu dceru Zikmunda Wintra.\n\nTěžké období následovalo i s První světovou válkou v letech (1914–1918). Takřka současně, kdy byl zavražděn rakouský následník trůnu, odjel na letní pobyt do Ruska. Zde byl ale zastižen a obviněn jako domnělý rakouský špion. Nakonec se mu podařilo s obtížemi utéci. Z období, kdy pobýval v Rusku, se zachovala symfonická báseň \"Démon\", která sklidila neuvěřitelný úspěch jak v Česku, tak v zahraničí. Její partitura vznikala v železničním vagónu na trati Jekatěrinburg – Vladivostok. Skladatele podnítila ke kompozici tohoto významného díla myšlenka věčného principu zla, reprezentovaná démonovou vášní.\n\nPo významném působení v Tagangoru u Azovského moře a v Rostavu, kde díky svým přátelům působil jako učitel hudby, byl nucen narychlo uprchnout na Sibiř, konkrétně do Irkutska, aby si zachránil život. Později vystřídal několik zaměstnání, ale ať byl kdekoliv, komponoval. Vstoupil do Československých legií, kde se konečně očistil od nařčení ze špionáže a po těžkém vojenském výcviku se stal dirigentem legionářského symfonického orchestru.\n\nDo svého rodného Česka, konkrétně do Prahy, se vrátil s ruskými legionáři v roce 1920. Nejprve byl zaměstnán jako archivář nově založeného \"Památníku odboje\". Z tohoto období, kdy měl Karel poměrně dosti času na své skládání, pochází díla jako jsou písňové cykly \"V září helénského slunce\", \"Samá láska\" a \"Exotická balada Černoch\", mužský sbor \"Zborov\", kantáty \"Vzkříšení\" a \"Sladká balada dětská\". Z instrumentálních děl jsou nejpozoruhodnější \"II. smyčcový koncert\" a \"Jarní symfonie\". V roce 1923 se stal profesorem skladby na pražské konzervatoři. Téhož roku odcestoval též do Bulharska. Sám bulharský král mu udělil řád za občanské zásluhy za uspořádání třídenního hudebního festivalu bulharské hudby v Praze. Karlovým stěžejním dílem z tohoto období je pohádková opera \"Smrt kmotřička\" na text Stanislava Loma, která byla s velkým úspěchem po roce 1933 zařazena do repertoáru mnoha českých operních scén. Téhož roku měla také premiéru v Brně, později i v Praze pod taktovkou O. Ostrčila a M. Krásy.\n\nPo celkem úspěšném období však nastala okupace Československa a Druhá světová válka (1939–1945). Jednalo se o jeho životní období. Hned ze začátku si pohoršil tím, že se zapojil jako bývalý legionář do protifašistického odboje. Stal se spojkou řady ilegálních skupin, včetně politicky důležité skupiny Kvapil-Krofta-Lány. Dále pomáhal za značného osobního rizika umísťovat studenty na lesní práce u Nového Jáchymova, aby se nemuseli vrátit do nově vytvořené „říše“. Na svobodě ještě stihl zkomponovat své poslední dílo \"Revoluční předehru\", v níž vyjádřil tvrdý odpor proti k háchovskému ospravedlňování protektorátu. Spolupracoval s ilegálními skupinami a jeho venkovské obydlí v křivoklátských lesích se stalo útočištěm partyzánů, jimž pomáhal.\n\nJeho protinacistické aktivity se mu staly nakonec osudnými a 19. března roku 1943 byl zatčen a dva roky vězněn na Pankráci. I přes tvrdé výslechy a fyzické mučení neposkytl gestapu žádné zásadní informace. Ba naopak, on se jim vysmál zkomponováním \"Písně svobody\" na slova svého spoluvězně v cele.\n\nKomponoval i v tomto nevlídném vězeňském prostředí. Mezi jeho díla napsaná v německé cele patří kromě skladeb typu \"Pankrácký valčík\" nebo \"Pankrácká polka\" i opera-pohádka \"Tři vlasy děda vševěda\", která představovala čin ojedinělý v dějinách opery vůbec. Jelikož ale neměl libretistu, napsal si libreto podle námětu Karla Jaromíra Erbena sám. Toto vrcholné dílo vypraví o malém chlapci, jemuž se díky dobrým lidem vyhnula všechna tragická zla tohoto světa. Ohromující je i to, že jelikož neměl notový papír, psal příběh na toaletní papír. Ten pašoval jeden český dozorce ven. Poradil si i v této situaci, kdy neměl čím psát, což se stávalo velmi často - používal živočišné uhlí. Po válce tuto operu zinstrumentoval Zbyněk Vostřák. Podobným způsobem tvořil i svoje další významné dílo – \"Nonet\".\n\nPoslední dny jeho života byly pro něj ohromným utrpením. 7. února 1945 byl odtransportován do Malé pevnosti v Terezíně. V této době mu bylo plných 64 let, byl už ale nemocný a zesláblý. I přesto zde komponoval. Podmínky, ve kterých nyní pobýval, byly několikanásobně horší, než na Pankráci. Cely byly přecpané, hygiena zde byla nulová. K jídlu dostával zapraženou ztuhlou bramborovou kaši a k pití obvykle černou vodu nazývanou kávou. Každým dne chřadl, už pomalu nepomáhala ani nadměrná péče českých lékařů, zvlášť prof. Jiřího Syllaba.\n\nZemřel krátce po tzv. odvšivovací akci, kdy byli nemocní vězni vyneseni na mráz. Následujícího dne, 6. března 1945, byl spolu s dalšími devíti vězni nalezen venku promrzlý a mrtev.\n\n\n"}
{"id": "256727", "url": "https://cs.wikipedia.org/wiki?curid=256727", "title": "Motocykl na krátkou plochou dráhu", "text": "Motocykl na krátkou plochou dráhu\n\n"}
{"id": "256728", "url": "https://cs.wikipedia.org/wiki?curid=256728", "title": "Josefa Pedálová", "text": "Josefa Pedálová\n\nJosefa Pedálová (18. února 1780 Praha – 4. března 1831 Praha) byla česká katolická řeholnice (alžbětinka) a první česká vlastenecká spisovatelka. Jako autorka publikovala pod pseudonymem Dobrovlastka, při vstupu do řádu přijala jméno Marie Antonie. \n\nVýrazněji se literární tvorbě začala věnovat až poté, co se alžbětinský Anežský klášter v Praze, v němž do té doby žila jakožto řeholnice, stal obětí josefínských reforem. Josefa Pedálová se spolu s dvaceti dalšími sestrami nastěhovala do společného bytu u Celestýnů. Její spisovatelská činnost představovala významný podíl na příjmech společné domácnosti, kterou jinak živilo hlavně vyšívání. \n\nPsala nejprve modlitební knížky, později i básně, povídky a vzpomínky z dětství. Udržovala přátelské styky s řadou spisovatelů, velké přátelství ji pojilo s Františkem Ladislavem Čelakovským, Josefem Vlastimilem Kamarýtem a Magdalenou Dobromilou Rettigovou. Po smrti byly vydány její sebrané spisy. František Ladislav Čelakovský plánoval vydat její životopis, zemřel však dříve, než stihl tento svůj úmysl realizovat. \n\nJejí modlitební knížky (a později i další tvorba) společně s kuchařkou (a později i dalšími díly) Rettigové byly pro české ženy hlavním literárním zdrojem k poznávání českého jazyka a probouzení českého cítění. \n\nVe své době byla jako spisovatelka velmi oblíbena, nicméně jednoznačně katolický charakter jejích děl iritoval už intelektuální elitu československé první republiky, komunistický režim ji pak zcela „vyřadil“ z dějin české literatury.\n\n"}
{"id": "256731", "url": "https://cs.wikipedia.org/wiki?curid=256731", "title": "Motocykl na ledovou plochou dráhu", "text": "Motocykl na ledovou plochou dráhu\n\nMotocykl na ledovou plochou dráhu je typicky motocykl s jednoválcovým dvouventilovým motorem a minimální dovolenou hmotností 80 kg. Motocykl není vybaven brzdou. Jeho kola jsou osazena 30 mm hroty pro jízdu na ledu. Další specialitou je, že řízení je upraveno tak, že motocykl zatáčí pouze doleva.\n\nMotorem je vzduchem chlazený dvouventilový jednoválec, 1xOHC \n"}
{"id": "256738", "url": "https://cs.wikipedia.org/wiki?curid=256738", "title": "Dějiny náboženství", "text": "Dějiny náboženství\n\nDějiny náboženství (, ), též historie náboženství se snaží zachytit náboženský svět ve všech jeho různorodých projevech v časoprostoru. Shromažďuje informace o jednotlivých formách náboženství – proniká jak do minulosti, tak se snaží z dějinného hlediska uchopit utvářející se formy náboženství. Vědeckým studiem náboženství se zabývá religionistika, dějinami náboženství pak tzv. historická religionistika.\n\nVědecký výzkum dějin náboženství vznikl v 19. století v době rozmachu humanitních věd, u jeho zrodu stál mimo jiné Albert Eichhorn. Všeobecný zájem o dějiny se promítl i do zájmu o dějiny mimokřesťanských náboženství. Významným momentem byla změna anglického názvu na . Zájem badatelů se brzy obrátil na studium pramenných textů jednotlivých náboženství a snahu vykonstruovat ve své době populární hypotézu o vzniku náboženství.\nNěkteré artefakty z paleolitu lze duchovně interpretovat. Hlavní rozvoj náboženství přináší až neolitická revoluce a vznikající teokracie. Polyteismus později převažuje monoteismus.\n\n\n"}
{"id": "256739", "url": "https://cs.wikipedia.org/wiki?curid=256739", "title": "Karel Němec", "text": "Karel Němec\n\nKarel Němec (16. října 1839, Litomyšl – 3. května 1901, Praha) byl český zahradnický odborník, pedagog, známý ovocnář a ředitel Pomologického ústavu v Praze. Byl synem spisovatelky Boženy Němcové.\n\nNarodil se jako druhé dítě ze čtyř v rodině finančního úředníka Josefa Němce (1805–1879) a spisovatelky Boženy Němcové (1820–1862). V dětském věku se s rodiči často stěhoval a cestoval, např. Polná (1839), Domažlice (1845), Všeruby (1847), Nymburk (1848), Liberec (1849), Praha (1850). Začal v Praze studovat reálné gymnázium, ale studium pro nemoc přerušil a po skončení nižší reálky se věnoval své zálibě – zahradnictví. Vyučil se u pražského zahradníka Josefa Fialy ve Společenské zahradě Na Slupi (dnes Botanická zahrada Univerzity Karlovy), v letech 1856–1858 pobýval ve slezské Zaháni, v proslulém zaháňském parku, kde měl možnost poznat a osvojit si mnohé ze zahradnického řemesla a umění; absolvoval odbornou praxi v Rakousku; v zahradnictví v Rájci-Jestřebí se zdokonaloval ve šlechtění květin, zejména jiřin.\n\nKarel Němec po působení v zahradě Na Slupi byl městským zahradníkem v Karlíně, pracoval také v Německu v císařském parku Sanssouci v Postupimi a potom v rozsáhlém anglickém parku Klamovka na Smíchově. Krátce byl zahradníkem v Zapči u hraběnky Kinské v Chlumci nad Cidlinou.\n\nV roce 1870 byl Karel Němec jako známý odborník povolán do Královské české zemské hospodářské akademie v Táboře, kde 11. července 1870 nastoupil jako zahradník a učitel zahradnictví. Postupně ještě vyučoval ovocnictví, botaniku a krasopis. Významně se podílel na vzniku, provozu a rozšíření táborské botanické zahrady , založil vinici a ovocnou školku. Ve svém oboru byl opravdovým odborníkem a mezi žáky jako učitel velice oblíben. Mimo školní práci se také podílel na údržbě a rozšíření městských sadů a založil v Táboře mnoho soukromých zahrad.\n\nDne 15. srpna 1888 se v České Skalici zúčastnili sourozenci Karel Němec a Theodora Němcová zúčastnili slavnostního odhalení pomníku své matky Boženy Němcové.\n\nV roce 1896 byl Němec jako erudovaný ovocnář jmenován ředitelem Zemského pomologického ústavu v Troji. Ústav vznikl v objektu „Popelářka“ v Trojské ulici v roce 1870 – jako nejstarší instituce tohoto druhu v Rakousku-Uhersku, zrušen byl ve 30. letech 20. století. Hlavní náplní ústavu byla výchova ovocnářů; známé byly trojské sbírky odrůd ovocných plodin. Za vedení Karla Němce byl ústav prosperující, uznávanou institucí, která vychovala řadu odborně vzdělaných zahradníků a ovocnářů. Sám ředitel Němec se vypracoval ve svém oboru v autoritu, uznávanou v celých Čechách a jeho odborná činnost (včetně předešlého působení v Táboře) byla odměněna četnými medailemi a uznáními. Vedl ústav až do své smrti na jaře 1901.\n\nKarel Němec je pochován v Praze na Vyšehradském hřbitově, vedle své matky Boženy Němcové.\n\nKarel Němec byl dvakrát ženatý; z prvního manželství měl tři děti (Božena ?.1866–4.5.1922, Karel 13.5.1874–3.8.1911 a Miloslava 30.5.1878–30.6.1953), z druhého čtyři (Miroslav 15.1.1881–1.5.1933, Marie 10.5.1885–21.5.1930, Vladimír 22.12.1890–17.12.1948 a Jaroslav 15.11.1896–3.2.1965).\n\n\n\n \n"}
{"id": "256741", "url": "https://cs.wikipedia.org/wiki?curid=256741", "title": "Menoikeus", "text": "Menoikeus\n\nMenoikeus (latinsky \"Menoikeus\") je v řecké mytologii jméno dvou mužů ze stejného rodu. Oba se vztahují k dramatickým událostem v Thébách. \n\nJeho původ sahá do historie, až k prapředku Kadmovi, zakladateli Théb a k zakladatelům rodu \nzvaným Zasetí. Menoikeovi potomci byli Kreón, dvakrát vládnoucí Thébám a také Iokasté, která se stala \nmanželkou krále Láia a matkou Oidipa. Později, po tragických událostech, daných osudem, se stala také manželkou Oidipovou, který se ukázal být vrahem svého otce. \n\nKdyž se v dětství odložený syn Oidipus vrátil do Théb, nevědomky zabil muže, který se později ukázal být jeho otcem. Když se pak oženil s vlastní matkou, vyvolalo to hněv bohů, žádajících potrestání. Bohové seslali na Théby mor, který zemi nesmírně sužoval. Věštec Teiresiás sděloval vůli bohů: město bude moru uchráněno, pokud za město zemře jeden ze Zasetých, mužů zrozených z dračích zubů, které Kadmos na radu bohů zaséval do země. \n\nMenoikeus se bez zaváhání vrhl s hradeb a Thébané ho vděčně chválili. Oběť však byla marná a nemohla odvrátit všechna další nebezpečenství a pohromy, které se na Théby valily, až vedly ke zničení města. \n\nTento muž, zvaný též \"Megareus\", byl syn stejného krále Kreonta a historie se opakovala. Také on se zabil před \nbranami města, aby je zachránil před útoky Sedmi proti Thébám. Ani tato oběť nebyla zcela úspěšná, mnoho mužů ve válce padlo, Théby se však ještě zachránily. Na pouhých deset let, kdy byly dobyty a poničeny ve válce Epigonů. \n\n"}
{"id": "256748", "url": "https://cs.wikipedia.org/wiki?curid=256748", "title": "Hydrodynamická brzda", "text": "Hydrodynamická brzda\n\nHydrodynamická brzda je zařízení, v kterém se kinetická energie přeměňuje na energii tepelnou pomocí tření kapaliny v uzavřeném bubnu. V principu se jedná o hydrodynamickou spojku se zablokovaným turbínovým kolem. Brzda se skládá ze dvou částí: statoru, který tvoří skříň brzdy a rotoru (čerpadla), který se otáčí uvnitř statoru a je poháněn hnacím hřídelem.\nRotor i stator jsou opatřeny lopatkami. Jako brzdné médium se zpravidla používá hydraulický olej.\nHydrodynamické brzdy brzdí plynule a bez rázů. \n\nKapalina je rotorem urychlována a odstředivou silou putuje na stator, kde se brzdí a opět se vrací k rotoru. Přitom se kapalina zahřívá a musí být chlazena. Brzdný účinek se dá měnit plynule změnou množství náplně brzdy.\n\nU silničních vozidel může být brzda umístěna na hnacím hřídeli vozidla (tzv. sekundární retardér), nebo může být umístěna přímo ve skříni převodovky (intardér). U kolejových vozidel bývá integrována do hydrodynamické nebo hydromechanické převodovky.\n"}
{"id": "256749", "url": "https://cs.wikipedia.org/wiki?curid=256749", "title": "KW", "text": "KW\n\nSpojení písmen K a W může mít různé významy:\n\n\n"}
{"id": "256756", "url": "https://cs.wikipedia.org/wiki?curid=256756", "title": "Edward Evan Evans-Pritchard", "text": "Edward Evan Evans-Pritchard\n\nSir Edward Evan Evans-Pritchard (21. září 1902 Sussex – 11. září 1973 Oxford) byl britský sociální antropolog a religionista. Proslavil se zjeména svými výzkumy v Africe, v Súdánu a na horním toku Nilu. Mezi lety 1946–1970 byl profesorem sociální antropologie na Oxfordské univerzitě, roku 1971 byl povýšen do šlechtického stavu.\n\nEvans-Pritchard se narodil v rodině anglikánského faráře a v letech 1921- 1924 studoval moderní historii v Oxfordu. Antropologii studoval u C. G. Seligmana na London School of Economics (LSE), kam v té době právě přišel Bronislaw Malinowski. Společně s R. Firthem se stal jeho prvním, i když kritickým žákem. Roku 1926 byl Seligman pověřen, aby pro ministerstvo kolonií udělal výzkum v Súdánu, ale protože onemocněl, ujal se úkolu Evans-Pritchard. Výsledky prvního výzkumu mezi Azande obhájil jako disertační práci a pak se mezi ně pravidelně vracel. Roku 1930, když Britové krvavě potlačili povstání nilotských Nuerů, začal pracovat tam, ačkoli mu dlouho trvalo, než ho domorodci přestali vnímat jako nepřítele. V letech 1932–1935 byl profesorem na univerzitě v Káhiře, od roku 1935 profesorem africké sociologie v Oxfordu.\n\nZa druhé světové války sloužil jako důstojník v Habeši, kde vedl partyzánskou válku proti Italům, dále v Súdánu, v Libyi a v Sýrii. Podle svědectví jeho kolegy, antropologa Lienhardta, „se části jeho života podobaly dobrodružnému románu“. Ke konci války, v roce 1944 konvertoval ke katolictví. Po válce přednášel rok v Cambridge a v roce 1947 nastoupil po Alfredu Radcliffe-Brownovi jako profesor antropologie v Oxfordu, kde přednášel až svého do penzionování v roce 1970. S manželkou Iomou měli pěti dětí.\n\nEvans-Pritchard byl především neobyčejně poctivý a kritický vědec, přísný kritik všech pouze spekulativních teorií, kterých bylo i v antropologii dost. Přísně posuzoval například tehdy módní evolucionismus, jednoduchou představu lineárního vývoje společností, a to často navzdory známým skutečnostem. Se snahou o objektivní popis spojoval i úsilí o hluboké porozumění studovaným kulturám. Jeho popisy vycházejí z respektu ke studovaným „domorodcům“, u nichž samozřejmě předpokládal značnou míru racionality i dalších schopností. Jako religionista ostře kritizoval jak psychologické (Edward Burnett Tylor, James Frazer, Sigmund Freud), tak sociologické (Karl Marx, Durkheim, Malinowski) teorie o vzniku náboženství, i když právě Durkheima si nesmírně vážil.\n\nSmysl svého antropologického bádání však neviděl jen ve shromažďování informací, protože studium „primitivních“ společností může významně prohloubit naše chápání společností moderních, složitějších a méně přehledných. Evans-Pritchard zdůrazňoval významné paralely mezi prací antropologa a historika; že jeden z nich pracuje s přímými svědectvími a druhý s archiváliemi, je podle něho jen technický rozdíl. Jako se historik snaží překlenout propast času a pochopit minulé, snaží se antropolog překlenout kulturní a jazykovou propast a ukázat „domorodce“ ne jako nepochopitelné kuriozity, ale jako nám velice podobné lidi.\n\n\n\n"}
{"id": "256757", "url": "https://cs.wikipedia.org/wiki?curid=256757", "title": "Albula", "text": "Albula\n\nAlbula je pohoří ležící v kantonu Graubünden v jihovýchodním Švýcarsku. Horopisně náleží pod Východní Alpy. Nejvyšším vrcholem je Piz Kesch (3 418 m).\n\nPohoří zaujímá plochu 1 600 km². Na severozápadě jej od Plessurských Alp dělí údolí potoka Landwasser, na západě vymezuje hranice mezi Albulou a sousední skupinou Platta další hluboké, 40 km dlouhé údolí Oberhalbstein. Tok Innu, dolina Flüelatal a sedlo Flüelapass (2 383 m) určují hranici pohoří na jihovýchodě. Severní hranici tvoří dolina Susasca.\n\nPohoří Albula je poměrně málo osídlené. V podstatě se v horách nalézají jen tři větší obce - Sertig Dörfli, Chants a Bergün. Původními obyvateli zde byli Rétorománi a Ladinové. Rétorománština je zde patrná z názvů obcí, dolin apod. Například vesnička S-chanf, chata Es-cha Hütte, město Zuoz apod. Toto je charakteristické pro celý region Ober Engadinu.\n\nV pohoří Albula se nachází několik ostře rozeklaných masivů jako Piz d´Err. Nad světoznámým střediskem St. Moritz se tyčí vějíř vrcholu Piz Julier a hrotitý Piz Ot. Severně od silničního sedla Albulapass (2 321 m) leží nejvyšší vrchol pohoří - hora Piz Kesch s několik menšími ledovci. Na severu území se nachází tatranská krajina skupin Docan, Schwarzhorn a Vadret.\n\nPohoří je nejnavštěvovanější v části u Svatého Mořice, kde k vyhlídkovému vrcholu Piz Nair (3 058 m) vede soustava lanovek. V zimě zde slouží několik vleků a sjezdových tratí. Směrem k západu a na sever jsou hory velmi málo navštěvované také vzhledem k tomu, že je zde velmi málo vrcholů turisticky dostupných. Turistům zde slouží několik chat. Nalezneme zde i několik lehce zajištěných cest (Piz Ot, Piz Julier). Důležitou silnicí v pohoří je Albulastrasse, která v délce 39 km dělí pohoří na dvě části a překonává ve svém nejvyšším bodě sedlo Albulapass (2 321 m). Silnice je placená mýtem.\n\n\n\n\n\n"}
{"id": "256760", "url": "https://cs.wikipedia.org/wiki?curid=256760", "title": "Erifýlé", "text": "Erifýlé\n\nErifýlé (řecky \"Εριφύλη\", latinsky \"Eriphyle\") je v řecké mytologii byla dcerou argejského krále Talaa a jeho manželky Péró.\n\nByla sestrou argejského krále Adrásta a stala se manželkou věštce Amfiaráa. Jemu porodila dva syny jménem Alkmaión a Amfilochos.\n\nKdyž Oidipův syn Polyneikés přišel do Argu žádat o pomoc, aby se mohl vrátit do rodných Théb, odkud byl vyhnán svým bratrem Eteoklem, argejský král Adrástos mu vyhověl a začal shromažďovat vojevůdce a armádu. Všichni byli připraveni bojovat proti Thébám, jediný Amfiaráos, Erifýlin manžel, odmítal jít do války. Jako věštec věděl, že válka nepřinese vítězství a že v ní všichni zahynou – až na jednoho.\n\nErifýlé mezi svým manželem a svým bratrem uklidňovala již mnohokrát a nejednu hádku. Oba byli prudcí a byli by se snad i vzájemně zabili. Když jednou musela mezi ně vstoupit, vynutila si na nich přísahu, že v každé hádce se budou řídit jejím rozsudkem.\n\nTo se dozvěděli ostatní vojevůdci a na radu Týdea přišel Polyneikés za Erifýlou a s lichotivými řečmi ji nabídl jako dar nádherný a kouzelný náhrdelník, který dala bohyně Afrodíté pramáti Harmonii, manželce krále Kadma. Za ten dar se odměnila Erifýlé tím, že svého manžela Amfiaráa přemluvila a on do války Sedmi proti Thébám odjel – a spolu s pěti dalšími vojevůdci v ní padl. Vrátil se jediný král Adrástos. Před svým odjezdem však Amfiaráos požádal své syny, aby matku, která kvůli bohatství poslala na smrt svého muže, po skončení války zabili.\n\nErifýlé si podobné zištné dobrodružství zopakovala o deset let později. Tentokrát šlo o výpravu Epigonů, potomků Sedmi, opět proti Thébám. Také mezi nimi byly pochybnosti, zda do války jít či ne. Této nejistoty využil Thersandros, syn Polyneikův a stejně jako otec v první válce, on nyní navštívil Erifýlé a nabídl jí další vzácnost: kouzelný plášť pramáti Harmonie. Erifýlé opět neodolala a rozhodla, že válka se konat bude. Tím odsoudila na možnou smrt také své dva syny Alkmaióna a Amfilocha.\n\nJenže dál už se historie neopakovala, Epigoni Théby dobyli a pobořili a s výjimkou Adrástova syna Aigialea se všichni vrátili domů. A tehdy Alkmaión nebo snad oba dva bratři svou matku opravdu zabili. Ta je ještě sama umírající proklela. Alkmaióna se po činu zmocnily Erínye a dohnaly ho až k šílenství.\n\n\n"}
{"id": "256762", "url": "https://cs.wikipedia.org/wiki?curid=256762", "title": "Seznam heavymetalových stylů", "text": "Seznam heavymetalových stylů\n\nOd vydání prvního heavymetalového alba \"Black Sabbath\" v roce 1970, se z heavy metalu vyvinulo množství stylů. Někdy je těžké rozlišit jednotlivé styly, ale většinou se každý styl vyznačuje osobitými znaky, které můžou být stejné i u více odnoží metalu.\n\nBlack metal se vyvinul z thrash metalu a je charakteristický temnou, surovou atmosférou – na rozdíl od brutality thrashe. I když není tak brutální jako death metal, považuje se za extrémnější odnož metalu. Vokální stránka se většinou skládá ze skřekotu, chrochtání a ječení. Tematicky se opírá o satanistickou a antikřesťanskou lyriku, pohanství, válečnou tematiku, nihilismus, ale existují i kapely, které se zaobírají mytologií, historií, filozofickými úvahami nebo velebením panenské přírody. Hudební úroveň je většinou nižší kvality, jako výraz odporu vůči komerčním kapelám a hudebnímu průmyslu.\n\nDeath metal vznikl z thrash metalu koncem 80. let, přičemž z něj převzal posedlost extrémem a okořenil ji hrubozrnnými texty skloubenými s hlasitými a těžkými riffy; samozřejmostí jsou také extrémně rychlé bicí. Vokální stránka se většinou skládá z brutálního chrapotu, případně z vrčení a skřekotu. Současné deathmetalové kapely se dotýkají i jiných stylů, jako jsou neoklasicizmus, jazz-rock, symfonická či folková hudba. Texty se většinou zaobírají temnější stránkou společnosti a často se brodíme v potocích krve. Pravda, fungují i kapely, které ve svých textech rozebírají vlastní filozofické úvahy či politické názory.\n\nZatímco většina heavymetalových stylů preferuje rychlejší tempa a technickou dokonalost, doom metal se vyznačuje pomalými, hutnými tóny a ponurostí. Zpěv se v doom metalu podobá black- a deathmetalovému vokálnímu projevu, ale vzácný není ani čistý, často ženský, zpěv. Klavírní a houslová hra také není jen nějakou zvláštností.\n\nPod pojmem folk metal rozumíme heavymetalové kapely ovlivněné lidovou hudbou různých kultur a zemí. I když původní folk metal byl spojením folk rocku s power metalem a black metalem, tak se tímto pojmem postupně začaly označovat jakékoliv heavymetalové skupiny, které ve své tvorbě využívají prvky lidové (folkové) hudby včetně hudebních nástrojů a textů.\n\nGlam metal byl v 80. let oblíbeným stylem heavymetalové hudby, někdy označovaný i jako „Hair metal“. Po zvukové stránce je glam metal spojením prvků heavy metalu a glam rocku. Charakteristickým rysem byl vzhled, jehož součástí byly pestré oděvy, silný make-up a dlouhé natupírované vlasy, podobné glamrockovým muzikantům 70. let, jakými byli například Alice Cooper či Sweet.\n\nGotický metal kombinuje kytarovou hru doom metalu, black metalu a death metalu s prvky gotického rocku, jako jsou klávesy, romantické a spanilé texty, či dvojhlas.\n\nTaké známý jako neo-thrash či post-thrash. Groove metal se skládá z pomalého nebo středního tempa a podladěnými thrashovými riffy, bluesovými kytarovými sóly, velice zdůrazněnými bicími a hrubými vokály. Příklady zahrnují skupiny jako Lamb of God, Pantera, Machine Head a White Zombie.\n\nIndustriální metal spojuje prvky industriální hudby s tvrdými, zkreslenými kytarami. Často se také používají syntetizátory, klávesy a bicí automaty. Patří sem například skupina Rammstein.\n\nMetalcore kombinuje vlastnosti heavy metalu, hlavně melodického death metalu a thrashe s vokálem hardcore.\n\nNeoklasický metal spojuje evropskou klasickou hudbu s prvky heavy metalu, jako jsou tempo, nástroje a melodie. Známým zástupcem je Yngwie Malmsteen.\n\nNu metal je styl, který spojuje prvky funku, elektro hudby, hip hopu, grunge a rap metalu s prvky heavy metalu. Někteří metaloví fandové však tento podžánr neuznávají a odkazují na rozdíly mezi nu metalem a tradičním heavy metalem. Tvůrcem a průkopníkem tohoto stylu je skupina Korn.\n\nTento styl je ovlivněn hlavně post-rockem.\n\nPower metal je značně ovlivněný speed metalem a tradičným heavy metalem. Příznačný znak je kytarová virtuozita spojená s delšími kytarovými sóly a okázalá rychlost. Důraz se klade na čistý, melodický zpěv ve vysokých tónech a na rychlé bubnování spojené se „silnou“ doprovodnou kytarou. Texty se zaoberají světlejší stránkou života, fantazií nebo sci-fi.\n\nProgresivní metal se zaměřuje na komplikované nadčasové instrumentální skladby, vokály jsou všeobecně melodické a texty se dotýkají filozofických, duchovních a/nebo politických námětů. Nutností je také instrumentální virtuozita. Mezi první průkopníky se zařadila seattleská formace Queensryche, ale podstatný podíl jeho rozvoji mají také skupiny Fates Warning a Dream Theater, které se začátkem 90. let dostaly na vrchol.\n\nSludge metal combinuje nízká tempa, těžké rytmy a temnou atmosféru doom metalu s křičícími vokály s vysokými-tempy hardcore punk.\n\nSpeed metal je metalový podžánr, který používá strukturu tradičních heavymetalových skladeb a riffů, ale s rychlejším tempem a řízením rytmu. Objevil se, když tradiční heavymetalové skupiny začaly psát občas rychlé skladby. Pevné kořeny zapustil, když tyto skladby v repertoáru kapel přerostly ostatní skladby. Příklady zahrnují kapely jako Judas Priest a Anthrax.\n\nStoner metal je typický pomalými až středními tempy, podladěností a těžkým zvukem baskytary. Hudba kombinuje kytarový styl psychedelického rocku a blues-rocku s doom metalem, často pod vlivy muzikantů jako Jimi Hendrix, Blue Cheer, Cream a Black Sabbath (hlavně díky jejich skladbě \"Sweet Leaf\").\n\nThrash metal má původ v hardcore punku, punk rocku, speed metalu a tradičním heavy metalu. Z heavy metalu převzal technickou preciznost, z hardcore punku surovost, ostrost a hlasitost, no a ze speed metalu rychlost, čímž si vytvořil jedinečný styl. Zpěv převzatý z hardcore je sice agresivní, ale srozumitelný a melodický.\n\nJak tomu často bývá, i v tomto případě se pojem „thrash metal“ neujal mezi některými interprety tohoto stylu. Například Metallica o sobě tvrdila, že hraje „power metal“, a německá thrashová legenda Kreator sama sebe klasifikuje jako „hate metal“.\n\nNa označení skupin, které se vymykají zaběhnutým hudebním standardem běžným v heavy metalu, se používá mnoho pojmů. Tyto pojmy se ale používají velmi volně a v některých situacích se nepoužívají vůbec.\n\nPojmem alternativní metal se označuje tvorba metalových kapel, které je možné označit za experimentální či unikátní, tak se tímto termínem označují např. nu-metalové kapely bez hip-hopových vlivů.\n\nPřechodný styl, který se v textech zaměřuje na antikřesťanské a satanistické motivy. Tento styl patří hlavně k Black a Death metalu.\n\nJe charakteristický nezvyklými a netradičními hudebními nástroji a strukturou skladeb.\n\nChristian metal je přechodný styl, který se v textech zaměřuje na křesťanské motivy. Tento podstyl má uvnitř metalu dlouhou tradici, když začaly tzv. \"white metalové\" kapely lézt na povrch spolu s NWOBHM fenoménem.\n\nOznačuje se tak metalová tvorba, která má temnější atmosféru, než je to běžné pro ten-který styl heavy metalu – většinou se jedná o gothic, doom a black metalové kapely.\n\nExtrémní metal je pojem odkazující na některé tvrdší a agresivnější heavymetalové styly , jako jsou black metal, death metal, doom metal či thrash metal.\n\nPojmem „Nová vlna britského heavy metalu“ (anglicky New Wave of British Heavy Metal, zkr. NWOBHM) se označují britští heavy metaloví interpreti, kteří se objevili na konci 70. a na začátku 80. let 20. Stylově se jednalo o „tradiční heavy metal“. NWOBHM měla obrovskou popularitu a ovlivnila množství heavymetalových stylů.\n\nPunk metal je termín, či jakýsi deštník nebo přechodný styl, popisující hudbu, která spojuje prvky heavy metalu s punk rockem. Často zahrnuje styly extreme metalu a hardcore punku. Např. crossover thrash, crust punk, grindcore, grunge, metalcore, sludge metal no a jejich podstyly.\n\nSpojení prvků heavy metalu s texty a vokálním projevem rapu.\n\nPojem „symfonický metal“ se vztahuje na jakékoliv heavymetalové kapely, které do své tvorby převzaly orchestrální prvky, ke kterým patří orchestry, operní náměty, zpěv nebo klávesová hra. Texty jsou optimističtější a více zaměřané na přírodní tematiku, než je tomu u jiných druhů heavy metalu. Jedním z nejznámějších představitelů je skupina Rhapsody a Nightwish.\n\n„Viking metalové“ kapely jsou takové, které se textově opírají o germánskou mytologii. Tento styl vyšel z pagan black metalu s čistým vokálem, jaký hrála skupina Bathory.\n\nKromě původních metalových stylů vzniká řada jejich kombinací. Každá skupina si tvoří svůj vlastní žánr.\n\n"}
{"id": "256763", "url": "https://cs.wikipedia.org/wiki?curid=256763", "title": "Grand Prix Austrálie 1991", "text": "Grand Prix Austrálie 1991\n\nGrand Prix Austrálie (LVI Foster's Australian Grand Prix) byla 16. závodem sezóny 1991, který se konal 3. listopadu 1991 na okruhu Adelaide. Grand Prix Austrálie byla původně vypsána na 81 kol, ale pro hustý déšť byla po 13 kolech ukončena a piloti získali jen polovinu bodů.\n\nPřed Grand Prix Austrálie se vyhrotil spor mezi Alainem Prostem a týmem Ferrari, Alain Prost veřejně kritizoval vedení týmu a proto byl ze stáje propuštěn, jeho místo zaujal testovací pilot Gianni Morbidelli. Tato změna přiměla ke změně i Minardi, kde doposud působil Gianni Morbidelli, kterého do týmu dosadilo Ferrari se svou dodávkou motorů. Minardi na jeho místo angažoval Roberta Morena, který se tak vrátil do formule 1, poté co nejprve opustil Benetton a později Jordan. Další návrat do formule 1 provedl Bertrand Gachot, který po konfliktu s londýnským taxikářem skončil ve vězení a na jeho místo v týmu Jordan přišel Michael Schumacher. Bertrand Gachot nahradil v týmu Larrousse Erica Bernarda, který se zranil v Japonsku. Grand Prix Austrálie byla posledním závodem ve formuli 1 pro trojnásobného mistra světa Nelsona Piqueta, který ohlásil konec kariéry.\nTréninky i kvalifikace se odehrávaly na suché trati za slunečného počasí. V předkvalifikaci pohřbil své naděje Gabriele Tarquini jenž v jejím závěru rozbil vůz o zeď. Jeho čas by přitom bohatě stačil na kvalifikační čas kolem 20 místa. Druhým smolařem byl Nakoi Hattori, jehož Coloni nefungovalo optimálně a tento Japonec se nikdy neprobojoval z předkvalifikace a po australské Grand Prix formuli 1 opustil. Aguri Suzuki nepříjemně havaroval v první zatáčce což ho stálo umístění na startovním roštu. Také Stefano Modena havaroval, ale jeho havárie nebyla tak hrůzostrašná a Stefano vyvázl bez zranění a mohl nastoupit do závodu a navíc jeho předchozí časy mu vynesli devátou startovní pozici. Překvapením byl Martin Brundle, který se s vozem Brabham-Yamaha do závodu neprobojoval a skončil na druhém nepostupovém místě v kvalifikaci.\n\nPrvní řadu ovládl tým McLaren v pořadí Ayrton Senna, Gerhard Berger. Druhá řada byla obsazena vozy Williams, dvojicí pilotů Nigel Mansell, Ricardo Patrese a třetí řadu si přivlastnil tým Benetton ve složení Nelson Piquet, Michael Schumacher.\n\nZávod začínal za prudkého deště a nejlépe odstartoval Ayrton Senna, který se ujal vedení před svým stájovým kolegou Bergerem, celá startovní procedura se obešla bez větších problémů. Riccardo Patrese přišel o dvě místa na startu a posléze se propadl i za obě Ferrari Alesiho a Morbidelliho. Ve třetím kole se chyby dopustil i Gerhard Berger a přepustil tak druhou příčku Mansellovi. Berger se dokázal vrátit na třetím místě, mezitím se Nigel Mansell snažil stáhnout náskok Ayrtona Senny. Od pátého kola se na trati začali dít velké věci, nejprve havaroval Satoru Nakadžima, hned vzápětí ho následoval jak Thierry Boutsen,tak Nicola Larini. Lariniho vozu se nestihl vyhnout Jean Alesi a roztříštil o něj své Ferrari.\n\nDalším nešťastníkem byl Pierluigi Martini na Minardi, jenž dostal smyk na rovince Brabham a skončil v postranní zídce. Příčinou jeho nehody byl stale silnější a prudší déšť. Také Riccardo Patrese bojoval s poškozeným přítlačným křídlem, v 15 kole havaroval Mansella, drobné problémy postihly i Alboreta a Modenu.\n\nV 16 kole dostal smyk i Berger a Ayrton Senna při průjezdu cílovou rovinkou gestikuloval směrem k maršálům, dožadoval se tak zastavení závodu. Závodní maršálové nakonec vyslyšeli Sennovo volání a závod zastavili v 17 kole, když bylo pořadí Ayrton Senna, Piquet, Morbidelli, De Cesaris, Zanardi a Modena. Maršálové nakonec vyhlásili za platné výsledky pořadí po průjezdu 14 kolem. To vzneslo spoustu protestu, které nakonec nebyly uznány a za konečné výsledky bylo vyhlášeno pořadí po průjezdu 14 kolem.\n\nZávodní maršálové měli ještě tendenci závod restartovat, ale po protestu Ayrtona Senny a Riccarda Patreseho nakonec od této myšlenky upustili. Slavnostní vyhlášení na stupních vítězů se muselo obejít bez Nigela Mensella, který po zranění skončil v nemocnici.\n\n\n Gerhard Berger - McLaren MP4/6- 1'41.141\n\n Ayrton Senna - McLaren- 1'14.041\n\n\n\n"}
{"id": "256771", "url": "https://cs.wikipedia.org/wiki?curid=256771", "title": "Sršeň (rozcestník)", "text": "Sršeň (rozcestník)\n\nSršeň je primárně typický rod čeledi sršňovití. Slovo se však v přeneseném významu stalo jednak příjmením, jednak i jménem pro řadu dalších subjektů.\n\n\n\n"}
{"id": "256773", "url": "https://cs.wikipedia.org/wiki?curid=256773", "title": "Max Payne", "text": "Max Payne\n\nMax Payne je TPS (Third-Person Shooter) akční střílečka, vyvinutá firmou Remedy Entertainment, produkovaná 3D Realms a vydaná Gathering of Developers v červenci 2001 pro Windows. Hra byla později portovaná pro Xbox, PlayStation 2 a GameBoy Advance. Vše bylo vydáno firmou Rockstar Games. Port pro Macintosh byl vydán v červenci 2002 firmou Macsoft v Severní Americe a firmou Feral Interactive ve zbytku světa. Existovaly také plány pro port na Dreamcast, byly ale zrušeny z důvodu ukončení konzole. Max Payne byl znovu vydán 29. dubna 2009 jako stahovatelná hra v plánu Xbox Originals pro Xbox 360.\n\nMax Payne byla jedna z prvních videoher, která měla v gameplayi tzv. \"bullet time\", jenž se poprvé vyskytl ve filmu The Matrix, kdy se během přestřelky zpomalí čas, aby se postavy mohly vyhnout kulkám. Hra obsahuje temný filmový styl (gritty film noir style) a komiksové panely (s dabingem) namísto cut-scén, které vyprávějí příběh hry. \"Max Payne\" je výrazně ovlivněn Hong Kongským akčním filmovým žánrem, především režisérem Johnem Woo, stejně jako cynickými detektivními příběhy od autorů, jako je například Mickey Spillane. Hra také obsahuje spoustu odkazů na Severskou mytologii, především mýtem Ragnaröku a několik jmen od Severských bohů a z jejich mýtů.\n\nMax Payne obdržel mnoho pozitivních recenzí od kritiků, kteří ho chválili za vzrušující přestřelky a použití noir vyprávění. Do 12. března 2008 se prodalo hry přes 7 milionů kusů podle Take-Two Interactive.\n\n\"Max Payne\" je TPS, ve které hráč ovládá hlavní postavu, Maxe Paynea. Po většinu hraní probíhají přestřelky ve zpomaleném čase (bullet-time), který si hráč může libovolně zapnout. Levely jsou uzavřené v místnostech, ale jsou prokládané uzavřenými venkovními prostory a řešením puzzlů. Dějová přímka hry následuje vnitřní Payneův monolog, ve kterém se vrací k událostem co se staly. Několik herních levelů jsou surrealstické a symbolické noční můry a Payneovi halucinace vzniklé z požití drog.\n\nZpočátku je hráčova jediná zbraň 9mm Beretta 92 polo-automatická pistole. Při pokračování příběhu se může hráč dostat k ostatním zbraním jako jsou Desert Eagle .50, pumpovací brokovnice (Winchester 1300), upilované nebo automatické (Pancor Jackhammer) brokovnice, samopal (MAC-10) a karabina (Colt Commando), granátomet M79, puška s optickým hledím (Steyr SSG 69), olověné trubky, baseballová pálka, Molotovův koktejl a granátu. Některé zbraně můžou být drženy hlavní postavou v obou rukou. Hlavní postavě se obnovuje zdraví použitím tzv. léků (painkillers), které sbírá hráč. Umělá inteligence nepřátel je hodně závislá na předskriptovaných příkazech: většina z inteligentního chování (krytí za překážkou, utíkání před hráčem nebo hod granátem) je předskriptovaná.\n\nGameplay Maxe Paynea je založen na Bullet timu, formě slow motion (zpomaleného času). Když je spuštěn, tok času je zpomalen natolik, že jde vidět pohyb letící kulky okem a umožňuje Maxovi udělat speciální pohyby. Ačkoliv Maxův pohyb je také zpomalen, hráč je stále schopný zamířit a reagovat v reálném čase, což poskytuje jedinečnou výhodu nad početnějšími nepřáteli. Občas, po zabití posledního nepřítele ze skupiny, se přepne kamera do kroužícího pohledu na padající tělo. Podobně, kamera může následovat dráhu kulky vystřelené z odstřelovací pušky.\n\nHra je mírně těžší, protože stačí jen pár zásahů kulkami nebo jeden přesný výstřel z brokovnice, aby zemřel hráčův charakter. Většina nepřátel má větší odolnost než Max, pozdější nepřátelé dokáží dokonce přežít dvakrát nebo třikrát více zásahů než hráčova postava. Vyšší obtížnosti jsou extrémně náročné; \"\"Dead on Arrival\"\", mód, jenž umožňuje hráči pouze sedm uložení během kapitoly a mód \"\"New York Minute\"\" nutí hráče dokončit kapitolu předtím, než mu doběhne vyhrazený čas,který se doplňuje zabíjením nepřátel. Po dokončení módu \"\"Dead on Arrival\"\" se hráči odemkne \"\"The Last Challenge\"\" (\"\"End Combat\"\" nebo \"\"Final Battle\"\" v odlišných verzích), obsahuje boj tentokrát v nekonečném bullet timeu proti 20 \"\"Killer Suit\"\" zabijákům.\n\nGBA verze hry byla vyvinutá v roce 2001 firmou Mobius Entertainment Ltd (nyní známou jako Rockstar Leeds). Od doby, kdy byla hra vyvinuta pro mnohem silnější platformy, se tato verze velmi oddálila od PC verze a Xboxovému a PS2 portu. Místo 3D střílečky je hra založena na spritové grafice a zobrazovala hru z izometrického pohledu. Nicméně, gameplay je velmi podobný originálu, používající při hraní polygonální grafiku pro postavy. Příběh taktéž zůstal stejný jako na PC, ale některé levely z originálu jsou vynechány a hra stále obsahuje velkou část původních komiksů, také s dabingem.\n\nRemedy Entertainment rozvíjeli nápad střílečky z pohledu třetí osoby už v roce 1996, po dokončení Death Rally (jejich první hry), inspirované hrou Loaded a úspěchem Tomb Ridera (chtěli se ale vyhnout \"příšernému kamerovému systému\"). Pro scenáristu a spisovatele skriptů Sama Lakea byl \"výchozím bodem archetyp soukromého, cynického detektiva\", když bude použit ve hře, tak jí dodá \"hlubší, více psychologičtější\" příběh. Herní prototyp a designové dokumenty projektu, s pracovními názvy \"Dark Justice\" a \"Max Heat\" (slovní hříčka na TV show zvanou Dick Justice a pornografický film Max Heat, obojí se objevilo v druhém dílu), byly brzo vytvořeny a ukázány v 3D Realms, kteří podepsali dohodu o vývoji a výroba začala.\n\nHudba pro Maxe Paynea byla složena Kärtsyem Hatakkaou. Remedy použily jejich vlastní engine, který se nazývá MaxFX ( nebo MAX-FX, na začátku roku 1997), který byl použit v Max Payneovi a jeho pokračování; MaxFX editor úrovní také obsahovalo vydání hry. První veřejný trailer, na E3 v roce 1998, ukazoval dřívější verzi herního příběhu a gameplaye. Získal velký zájem díky inovativnímu obsahu a efektům (speciálně 3D particle-based system z enginu MaxFX za kouř a světelné efekty), i když 3D Realms producenti později oznámili, že se chtějí vyhnout přecenění hry. Max Payne měl být původně vydán v létě roku 1999, nicméně opakované odložení a dostání významného vylepšení roku 2000 (zejména byla vylepšena herní grafika do mnohem realističtější textur a osvětlení, zatímco multiplayerový mód byl vypuštěn). Hra byla nakonec vydaná pro Windows 23. července 2001.\n\nMax Payne byl dobře přijatý kritikou s PC a Xbox verzí, obě verze mají momentálně na Metacritic 89 % (jeden bod k 90 % nebo \"Universal Acclaim\". BBC recenze označila hru jako \"atmosférickou third person střílečku, inspirovanou filmy Johna Woo a The Matrix, podmanivou grafikou a dráždivými akčními sekvencemi\" a vychvalovala ji pro grafiku, gameplay a detaily hry.\n\nHra vyhrála mnoho výročních cen pro rok 2001, např: Nejlepší PC hra (Best PC Game) od British Academy of Film and Television Arts, Cena zlatého joysticku (Golden Joystick Award) od Dennis Publishing, Návštěvnické ceny nejlepších PC her na European Computer Trade Show, Best Game of 2001, Best Graphics in a PC Game, a Best PC Action Game od The Electric Playground, Readers Choice Best Game a Best PC Game by Pelit, Computer Game of the Year od The Augusta Chronicle, Best PC Game of 2001 od Amazon.com; PC Game of the Year od Shacknews a Gamezone; The Best of 2001 – PC by Game Revolution; Reader's Choice Game, Best Single Player Action Game, a Best Xbox Game od Gamespot; Readers' Choice Game of the Year, Best Storyline, Best Graphics a Best of Use of Sound, Best Adventure Game (Xbox) a Editor's Choice by IGN, Gamers Choice Award (Xbox) od Games Domain, Best Game Character a Best Game Cinematography od Eurogamer, Best Gimmick od GameSpy (druhý v Best Ingame Cinematics a Best Movie Trailer kategoriích), Editor's Choice a Best Innovation Destined for Overuse od Computer Gaming World and Editor's Choice od Game Revolution. IGN napsalo: \"Tato hra dostala tolik hlasů od čtenářů, že jsme se rozhodli vytvořit novou kategorii, nazvanou new Best Max Payne Game of 2001 category (kategorii nové nejlepší Max Payne hry roku 2001).\"\n\nMax Payne byl také druhý v ceně Best of Show na Electronic Entertainment Expo v roce 1998 (raná verze), taky obdržela několik ocenění Her měsíce (Seal of Excellence od Adrenaline Vault) a v dubnu 2005 byla zařazena na 41 místo v seznamu 50 nejlepších her všech dob (Best Games of All Time) od PC Gamer.\n\nPokračování hry pojmenované bylo vydáno v roce 2003. V březnu 2009 Rockstar Games oznámili hru Max Payne 3, která má být vydaná v březnu 2012 a má být dostupná pro PC, Playstation 3 a Xbox 360. Na základě příběhu počítačové hry vyšel v roce 2008 stejnojmenný film Max Payne, ve kterém hrál Mark Wahlberg jako Max a Mila Kunis jako Mona.\nDěj se odehrává v New Yorku, městě gangsterů, drog, korupce, spiknutí a násilí. Hlavním hrdinou je policista, který se marně snaží zbavit město špíny a střetne se se zločinci, kteří mu usilují o život. Rozplete nitky distribuce tajuplné drogy Valkýry a seznámí se se zabijákem s krásnou tváří – Monou Sax.\n\n\n"}
{"id": "256783", "url": "https://cs.wikipedia.org/wiki?curid=256783", "title": "Jacob Augustus Riis", "text": "Jacob Augustus Riis\n\nJacob Augustus Riis (1849, Ribe – 1914, Barre) byl americký fotograf, sociolog, novinář a spisovatel. \n\nPocházel z Dánska, narodil se v Ribe. Vyučil se truhlářem. Roku 1870 se přestěhoval do Spojených států amerických.\n\nDlouho se nemohl uchytit. Střídal zaměstnání, cestoval po krajině, žil v chudých poměrech. Roku 1877 se stal policejním a soudním reportérem novin \"The New York Tribune\", později \"The Evening Sun\". Obstarával zpravodajství z chudinských čtvrtí, kde se tísnili ve starých domech bez kanalizace a vodovodu statisíce lidí a kde se rodila zločinnost. Psal mnoho článků, aby upozornil na nelidské životní podmínky v těchto čtvrtích, později sáhl po názornějším fotografickém obraze. Jelikož neuspěl u fotografů, kteří se zalekli práce v nebezpečném prostředí, koupil si začátkem roku 1888 deskový fotoaparát. Využil tehdy nový vynález bleskového světla a dokumentoval ponižující způsoby života v nájemných ubytovnách kasárenského typu (jeden z takovýchto typických domů měl 2781 nájemníků, v jedné místnosti přebývalo až 9 lidí a v celém domě byla jen jedna vana na koupání). Dále dokumentoval poměry v policejních noclehárnách a práci dětí využívanou v domácích řemeslných dílnách. \n\nO rok později uveřejnil v časopise \"Scribner's\" článek \"Jak žije druhá polovina\", ve kterém svoje kritické texty doplnil kresbami vyhotovenými podle vlastních fotografií. Materiály vzbudily takový ohlas, že v rozšířené formě, ale i s přímými reprodukcemi fotografií, vyšly roku 1890 pod stejným názvem knižně.\n\nRiis vydal devět knih, kromě jiných \"Děti chudých\", 1892, \"Z Mulberry Street\", 1898. Jejich pomocí a novinových článků a přednášek, na kterých používal diapozitivy svých fotografií, dosáhl některé změny a nápravy. Zrušily se policejní noční útulky, byla zřízená škola pro bezprizorní děti, doplnily se zákony o dětské práci a odstranila se celá ulice Mulberry Bend, která byla skrýší zločinců. Na jejím místě se zřídil park a vybudoval obytný dům \"Sousedská osada Jacoba A. Riise\".\nJeho jménem nazývali sídliště, školy, parky a hřiště po celých Spojených státech. \n\nRiis nefotografoval dlouho, jen do konce století. Ale i v této krátké době (asi devět let) vytvořil fotografické dílo, které patří mezi nejpozoruhodnější a nejzávažnější humanistické programy fotografie. Ačkoli neusiloval o uměleckou tvorbu, jak sám přiznává, přece přispěl k základnímu uměleckému druhu, který se v jeho období začal formovat – \"výtvarná reportáž\".\n\n\n\n\n"}
{"id": "256793", "url": "https://cs.wikipedia.org/wiki?curid=256793", "title": "Radovan Karadžić", "text": "Radovan Karadžić\n\nRadovan Karadžić, : (* 19. června 1945 Petnica u Nikšiće, Socialistická republika Černá Hora) je bosenskosrbský politik, básník a psychiatr, politický vůdce bosenských Srbů během občanské války v Jugoslávii. Spolu s Ratkem Mladićem je považován za hlavního iniciátora a viníka válečných zločinů, kterých se srbská strana za války dopustila.\n\nPřed Mezinárodním trestním tribunálem pro bývalou Jugoslávii se zodpovídal z celkem 11 zločinů genocidy, zločinů proti lidskosti a válečných zločinů. Dne 24. března 2016 byl odsouzen ke čtyřiceti letům nepodmíněně na základě deseti prokázaných obvinění z jedenácti, včetně případu srebrenického masakru a dne 20. března 2018 byl zpřísněn trest na doživotí[9]. Jeho soudní proces byl považován za jeden z nejdůležitějších případů týkajících se válečných zločinů od konce druhé světové války.\n\nKaradžić se narodil ve vesnici \"Petnica\". Jeho otec Vuko byl obuvník a krejčí. Karadžićova rodina pochází původem z Kosova, poté žila v \"Lijevoj Rijeci\", \"Banjanima\" a pod Durmitorem. Základní školu už ale Radovan dokončil v Nikšići. Když mu bylo 15 let, odešel do Sarajeva a začal studovat medicínu na střední škole. Později byl přijat i na lékařskou fakultu (se zaměřením na neuropsychiatrii) v Sarajevu. Část studia absolvoval i v USA. Pracoval v sarajevské nemocnici jako psychiatr (odborník na deprese).\n\nOženil se s Ljiljanou Zelen-Karadžić a má dceru Sonju a syna Sašu. Je srbské národnosti – vyznává pravoslaví a jeho křestní světec je archanděl Michael. První knihu napsal roku 1966. Roku 1987 strávil 11 měsíců ve vězení. pro podezření ze zpronevěry státních peněz (stavba chaty v Pale), ale byl propuštěn pro nedostatek důkazů.\n\nPolitikou se začal intenzivně zabývat roku 1989, kdy byl zvolen za předsedu Srbské demokratické strany. Považoval se za velice trpělivého, stabilního a hbitého vyjednávače. Dne 12. května 1992 byl zvolen předsedou bosenské Republiky srbské a zůstal ve funkci do 30. června 1996. Pod tlakem tehdejší srbské vlády a světa Karadžić s nevolí přijal Vance-Owenův mírový plán, který pak parlament Republiky srbské přijal. To zapříčinilo naprostou blokádu Republiky srbské ze strany Jugoslávie.\n\nSpolu s Ratkem Mladićem je považován za hlavního iniciátora a viníka válečných zločinů, kterých se srbská strana za války v Bosně dopustila. On i Mladić byli stíháni Mezinárodním trestním tribunálem pro bývalou Jugoslávii pro iniciování a organizování řady válečných zločinů a zločinů proti lidskosti, včetně genocidy.\n\nRadovan Karadžić byl po 13 letech dopaden a zatčen srbskou policí 21. července 2008. Žil s falešnou identitou jako léčitel Dragan Dabić, který pracoval na soukromé klinice v Bělehradě. Karadžić byl 30. července 2008 letecky dopraven do věznice v Haagu. 31. července 2008 Karadžić poprvé předstoupil před soudce a vyslechl si obvinění. Využil možnosti lhůty 30 pro prostudování obžaloby, než se vyjádří, zda se cítí vinen, či nevinen. Dne 5. listopadu 2009 soud odročil proces o 4 měsíce, aby si Karadžić mohl prostudovat přes 1,3 miliónu stránek soudních dokumentů.\n\nKaradžić byl obžalován z genocidy, válečných zločinů a zločinů proti lidskosti. Šlo zejména o jeho odpovědnost za masakr ve Srebrenici, při němž Srbové povraždili přes 8000 muslimských mužů a chlapců. Karadžić však tvrdil, že o masakru vůbec nevěděl, neboť před ním byl zatajen. Obviněn byl také z iniciování etnických čistek nebo z událostí při obléhání Sarajeva, kde zahynulo asi 10 000 lidí.\n\nV říjnu 2014 Karadžić uznal, že jako politický vůdce v době války \"„nese morální odpovědnost za zločiny spáchané občany a silami Republiky srbské\"\", trestní odpovědnost však odmítl. Podle jeho názoru se neprokázalo, že by byl organizátorem válečných krutostí.\n\nŽalobci pro něj požadovali doživotí. Dne 24. března 2016 byl odsouzen ke čtyřiceti letům nepodmíněně na základě deseti prokázaných obvinění z jedenácti. Odvolací haagský soud rozhodl dne 20. března 2019 o zpřísnění trestu na doživotí.\n\n"}
{"id": "256794", "url": "https://cs.wikipedia.org/wiki?curid=256794", "title": "Česká společnost pro religionistiku", "text": "Česká společnost pro religionistiku\n\nČeská společnost pro religionistiku () je česká vědecká organizace, která se zabývá religionistikou.\n\nV roce 1990 byla založena Společnost pro studium náboženství (SSN), do jejíhož čela se postavil Jan Heller. Ještě téhož roku byla v Římě přijata za člena International Association for the History of Religions (IAHR). V tomtéž roce se konala první konference, která měla zhodnotit možnosti vědeckého studia náboženství v Československu.\n\nPo rozpadu Československa roku 1993 byla společnost přejmenována na Českou společnost pro studium náboženství (ČSSN). V tomtéž roce nahradil Jana Hellera v čele společnosti Břetislav Horyna, v roce 2008 byl předsedou zvolen David Václavík. V roce 2006 organizace přijala název Česká společnost pro religionistiku a sídlí v prostorách brněnského Ústavu religionistiky. \n\nSpolečnost vydává dvakrát ročně časopis .\n"}
{"id": "256799", "url": "https://cs.wikipedia.org/wiki?curid=256799", "title": "Bitva o Cherbourg", "text": "Bitva o Cherbourg\n\nBitva o Cherbourg byla součástí bitvy o Normandii během druhé světové války. Byla vybojována okamžitě po úspěšném spojeneckém vylodění 6. června 1944. Jednotky Spojených států izolovaly a poté během tří týdnů těžkých bojů dobyly opevněný přístav považovaný za životně důležitý pro tažení západní Evropou.\n\nCherbourg je město na severozápadě Francie v departmentu Manche a regionu Basse-Normandie. Město se nachází v severní, pobřežní části poloostrova Cotentin.\n\nProti sobě stály na straně Německa 709. pěší divize a fragmenty 243. pěší divize a 91. výsadkové divize, 902. prapor samohybných kanónů, 243. prapor stíhačů tanků a jeden prapor starých francouzských tanků SOMUA S-35 a tři raketometné prapory ráže 280 mm plus dělostřelectvo jednotlivých divizí a 200mm železniční kanón.\n\nNa straně spojenců americký VII. sbor, v němž byly začleněny 9., 79. a 4. pěší divize. Tyto divize byly podporovány třemi tankovými prapory vyzbrojenými tanky M4 Sherman a praporem stíhačů tanků M10 Wolverine.\n\n"}
{"id": "256801", "url": "https://cs.wikipedia.org/wiki?curid=256801", "title": "Svobodné město Gdaňsk", "text": "Svobodné město Gdaňsk\n\nSvobodné město Gdaňsk (německy \"Freie Stadt Danzig\", polsky \"Wolne Miasto Gdańsk\") byl polosuverénní městský stát v Gdaňsku a jeho okolí.\n\nSvobodné město Gdaňsk vzniklo v listopadu 1920 na území odstoupeném Německou říší na základě Versailleské smlouvy. Zaniklo spojením s nacistickou Německou říší v září 1939. Dnes je jeho území součástí Polska.\n\n10. ledna 1920 vstoupila v účinnost Versailleská smlouva. Na základě jejích článků 100 až 108 Německá říše odstoupila území k vytvoření Svobodného města Gdaňsk. Ten byl na tomto území ustaven 15. listopadu 1920. S vytvořením Svobodného města Gdaňsk nesouhlasilo Polsko (které požadovalo připojení území k Polsku), ani místní obyvatelstvo (které požadovalo spojení s Německem).\n\nVe 20. letech se území Gdaňsku stalo střediskem židovského vystěhovalectví do Severní Ameriky. Mezi lety 1920 až 1925 se přes Gdaňsk vystěhovalo za Atlantik přibližně 60 000 Židů. Židovské společenství ve městě bylo vystaveno represi a na území Svobodného města Gdaňsk byly poprvé mimo Německo zavedeny Norimberské zákony.\n\nPoliticky bylo území Gdaňsku baštou nejdříve německých konzervativních sil a později nacistů. Ve volbách v roce 1933 získala NSDAP v gdaňském sněmu absolutní většinu, která se v roce 1935 dále zvýraznila.\n\n1. září 1939 začal ostřelováním polského muničního skladu na Westerplatte německý útok na Polsko. Tohoto útoku se na německé straně účastnily i jednotky SS-Heimwehr Danzig.\n\nSpolu s vypuknutím války se Svobodné město Gdaňsk prohlásilo nezávislým na Společnosti národů i Polsku. Představitel státu Albert Foster vyhlásil 2. září 1939 jeho připojení k Německé říši. Toto připojení však neproběhlo v souladu s ústavou Svobodného města Gdaňsk a bylo tedy právně neplatné.\n\nÚzemí státu bylo včleněno do Německa jako „bývalé Svobodné město Gdaňsk“ (\"ehemalige Freie Stadt Danzig\"). Posléze se stalo součástí nové říšské župy Západní Prusko (\"Reichsgau Westpreußen\") přejmenované v listopadu 1939 na \"Reichsgau Danzig-Westpreußen (Říšská župa Gdaňsk-Západní Prusko).\n\nPo porážce Německa ve druhé světové válce se na základě Postupimské dohody stalo území Svobodného města Gdaňsk součástí Polska a drtivá většina původních obyvatel se musela vystěhovat do Německa, město bylo osídleno Poláky.\n\nSvobodné město Gdaňsk nebylo plně suverénní. Bylo pod ochranou Společnosti národů a ve vnějších vztazích jej zastupovalo Polsko, se kterým bylo v celní unii. Polsko mělo ve správě i železniční dráhu, která území Svobodného města Gdaňsk spojovala s územím Polska, a získalo Westerplatte (původně městskou pláž Gdaňsku), na které byla umístěna polská vojenská posádka. Ve městě byla i zvláštní polská pošta (vedle místní pošty).\n\nVysokými komisaři Společnosti národů pro Svobodné město Gdaňsk byli postupně:\n\nDo roku 1923 se ve Svobodném městě Gdaňsku platilo německou markou, 18. prosince 1923 byl zaveden vlastní gdaňský gulden.\n\nSvobodné město Gdaňsk po většinu své existence nemělo své vojsko. V předvečer druhé světové války rozhodlo gdaňské zastupitelstvo ovládané NSDAP o vytvoření vlastních ozbrojených sil a 20. června 1939 vznikla „Gdaňská domobrana“ (\"Heimwehr Danzig\"), existující v rámci organizace SS jako SS-Heimwehr Danzig. Její jednotky se spolu s německými, slovenskými a později i sovětskými silami účastnily Invaze do Polska.\n\nSvobodné město Gdaňsk mělo rozlohu 1 966 čtverečních kilometrů. Více než 95 % z jeho přibližně 360 000 obyvatel tvořili Němci, zbytek Kašubové a Poláci.\n"}
{"id": "256803", "url": "https://cs.wikipedia.org/wiki?curid=256803", "title": "Malmö", "text": "Malmö\n\nMalmö je třetí největší švédské město po Stockholmu a Göteborgu ležící v jeho nejjižnější provincii Skåne na jižním pobřeží Švédska.\n\nMalmö je správním střediskem provincie Skåne a má 290,007 obyvatel v osmi různých lokalitách, z čehož 38% jsou lidé cizího původu včetně velké muslimské komunity.\n\nMalmö je jednou ze tří státem oficiálně uznaných metropolitních oblastí. Rozloha kraje činí 2 535,762 km².\nMalmö zahrnuje 11 obcí: Burlöv, Eslöv, Höör, Kävlinge, Lomma, Lund, Skurup, Staffanstrop, Svedalam Trelleborg a Vellinge.\nLund, ve kterém žije přes 100 000 obyvatel a ve kterém sídlí významná skandinávská univerzita, tvoří dohromady s Malmö vzdělávací a ekonomickou osu regionu.\n\nMalmö je jedním z nejvíce průmyslových měst ve Skandinávii a nutno podotknout, že až do přelomu tisíciletí zápasilo město se značně industriálním vzhledem. Od té doby Malmö zažilo strhující architektonický rozmach, rozmach lehkého průmyslu a služeb (hlavně bio-technické obory a IT firmy). Rozvoj tímto směrem byl značně podpořen především díky studentům Malmö University College. Město ale také obsahuje mnoho historických budov a parků a je obchodním centrem pro západní část Skåne - ve městě má pobočku např. World Trade Federation.\n\nBěhem posledních let byla zřízena vysokoškolská kolej místní univerzity a město se nyní snaží soustředit na vzdělávání, umění a kulturu. V roce 2007 se Malmö umístilo na 4. místě v žebříčku 15 nejzelenějších měst časopisu Grist.\n\nMá se za to, že Malmö bylo založeno v roce 1275 jako opevněné přístaviště nebo přívoz v majetku arcibiskupa z Lund, který sídlí asi 20 km na severovýchod. Malmö patřilo v tomto období Dánsku a bylo po celá staletí jeho druhým největším městem. Původní jméno tohoto osídlení bylo Malmhaug, což znamená \"hromada štěrku\".\n\nV 15. století se Malmö stalo jedním z největších a nejnavštěvovanějších měst Dánska. Dosáhlo přibližně velikosti 5000 obyvatel a stalo se nejdůležitějším městem v okolí úžiny Oresund. Město bylo velmi oblíbeno německou Hanzou, která ji vyhledávala jako tržiště. V tomto období nastává také pozoruhodný rozkvět rybolovu sleďů. V roce 1437 dostalo město od krále Erika Pomořanského erb. Ten byl založen na erbu samotného krále: gryf na stříbrném poli s červení. Od té doby se hlava gryfa objevuje v heraldice Malmö a následně se rozšiřuje na celou provincii Skåne.\n\nV roce 1434 byla postavena nová pevnost na pláži jižně od města. Tato pevnost, dnes známá jako \"Malmöhus\", získala svoji současnou podobu až v polovině 16. století. Později bylo postaveno několik dalších opevnění, čímž se Malmö stalo nejvíce opevněným městem ve Švédsku. Do dnešní doby se ale dochoval jen Malmöhus.\nBěhem 16. stol. se v Malmö stává velice populární luteránské učení a Malmö se stává jedním z prvních měst ve Skandinávii, které plně konvertuje na tuto víru (mezi 1527 - 29).\n\nV 17. století se Malmö a celý kraj Skåne (\"Skåneland\") stal švédským vlastnictvím. Konkrétně se tak stalo v r. 1658 podepsáním smlouvy Roskilde. V červnu 1677 je Malmö obléháno asi 14000 dánskými vojáky, nicméně ani po jednom měsíci obléhání se Dánům nepodařilo Malmö dobýt.\n\nNa začátku 18. století mělo Malmö přibližně 2300 obyvatel, avšak kvůli válkám Karel XII. a epidemii černého moru se populace v roce 1728 snížila přibližně o 1500. Populace příliš nerostla do vybudování moderního přístavu koncem 18. století. Město začalo expandovat a v roce 1800 mělo již 38 054 obyvatel.\n\nMalmö okolo let 1850-70 velmi prosperovalo díky konstrukci jižního švédského železničního koridoru, neboť došlo k významnému posílení průmyslu. V roce 1840 byl založen přístav Kockums. Průmysl dominoval Malmö dalších 150 let. \n\nV roce 1870 bylo Malmö spojeno s Norrköpingem, a stalo se tak třetím nejlidnatějším švédským městem. V roce 1900 posílilo Malmö tuto pozici 60 000 obyvateli.\n\nMalmö pokračovalo v expanzi po první polovinu 20. století. Populace se v roce 1915 rychle navýšila na 100 000 a v roce 1952 na 200 000. Přístav Kockums byl největší zaměstnavatel v Malmö a jeden z největších přístavů světa. V roce 1917 Malmö dosáhlo 265 000 obyvatel, avšak po dalších 30 let se počet obyvatel nezvyšoval. Brzy Švédsko pocítilo recesi, která tvrdě zasáhla průmyslový sektor; přístavy a výrobny byly tvrdě zasaženy, což vedlo k vysoké nezaměstnanosti v celém regionu Skåne. Přístav Kockums byl zavřen v polovině osmdesátých let, čímž město ztratilo jednoho z největších zaměstnavatelů, stejně jako významnou část městské kultury (stará přístavní oblast je nyní využívána Malmö Högskola). Kromě toho se mnoho rodin střední třídy přestěhovalo do rodinných domů v okolních oblastech, jako Vellinge, Lomma a Staffanstorp, které se vyprofilovaly jako předměstí obydlené vyšší střední třídou. Na konci devadesátých let Malmö zahájilo program developmentu atraktivních přímořských oblastí v nyní málo využité jihozápadní zátoce; v roce 2001 byla zahájena výstava městské architektury (Bo01). Nové byty a vily vytvořily jádro nové městské části zaměřené na městskou střední třídu s atraktivním přímořským prostředím.\n\nRoku 1985 Malmö ztratilo 35 000 obyvatel a populace se tak snížila na 229 000, avšak následovaly ještě větší obtíže. Mezi lety 1990 a 1995 Malmö ztratilo okolo 27 000 pracovních míst, čímž utrpěla městská ekonomie. Díky několika vládním projektům se však Malmö do roku 1995 modernizovalo do dnešní podoby. Malmö má největší podíl osob neskandinávského původu ze všech švédských měst. Zůstává městem třídního napětí a vysoké nezaměstnanosti.\nMalmö se nachází na 13°00' východní délky a 55°35' severní šířky. Díky svému umístění na jižním okraji Švédska je blíže italskému městu Milán než nejsevernějšímu švédskému městu Kiruna.\n\nMalmö je částí mezinárodního regionu Öresund a od roku 2000 Öresundský most kříží Öresund do dánské Kodaně. Most byl otevřen 1. července 2000 a měří 8 kilometrů (celá trasa měří 16 km) s pylony až 204,5 metrů vysokými. Kromě spojení Helsingborg-Helsingør byla zrušena většina trajektových spojů.\nMalmö společně se zbytkem jižního Švédská má oceánské podnebí. Přes polohu na severu je klima relativně mírné v porovnání s podobnými zeměpisnými šířkami nebo i s jižnějšími polohami, především díky Golfskému proudu. Kvůli severní poloze se délka dne pohybuje od 17 hodin v letním do 7 hodin v zimním slunovratu.\n\nLéta jsou teplá a příjemná s průměrnými nejvyššími teplotami okolo 20 až 21 °C; občasné teplé vlny jsou během léta obvyklé. Zimy jsou chladné se stálými teplotami okolo -3 do 4 °C; teploty málokdy padají pod -10 °C.\n\nÚhrn srážek je obvyklý s průměrnými 169 vlhkými dny v roce. Sníh padá především mezi prosincem a březnem, ale sněhová pokrývka nezůstává dlouho a některé zimy jsou téměř bez sněhu.\n\nVlaky Oresund křižují každých 20 minut most přes Öresund spojující Malmö s Kodaní, a tedy i s jejím letištěm. Vlaky jezdí z Kodaně přes tento most do Malmö a dále do Stockholmu, Göteborgu nebo do Kalmaru. V letech byl vybudován nový tunel zvaný City Tunnel, který spojuje centrální nádraží v Malmö s Triagelnem a pokračuje do Hyllievångu (Hyllie Meadow), kde se tento tunel spojuje s mostem Öresund (což změnilo centrální nádraží z konečné stanice na stanici tranzitní).\n\nKromě kodaňského letiště, které je přístupné vlakem za 21 minut, má Malmö i své vlastní letiště. To je dnes používáno především pro nízkonákladové lety, pro charterové lety a domácí švédské aerolinky.\n\nSystém dálnic byl propojen na most Öresund. Například mezinárodní silnice E20 vede přes most a poté se společně s evropskou silnicí E6 vine podél švédského západního pobřeží z Malmö–Helsingborgu do Göteborgu. E6 pokračuje dál na sever stále podél západního pobřeží a přes Norsko do norského města Kirkenes u Barentsova moře. Evropská silnice E4 do Jönköpingu–Stockholmu začíná v Helsingborgu. Hlavní cesty ve směru Växjö–Kalmar, Kristianstad–Karlskrona, Ystad (evropská silnice E65) a Trelleborg začínají jako dálnice.\n\nMalmö má asi 410 km cyklistických stezek a asi 40 % veškerého dojíždění se děje pomocí jízdních kol.\n\nMalmö má dva průmyslové přístavy. Jeden z nich se stále používá a jedná se o největší severoevropský přístav pro import aut. Také se zde nacházejí dvě přístaviště: Limhamn Marina () ve veřejném vlastnictví a soukromý Lagunen (). Obě přístaviště disponují omezenými doky pro hosty. Je zde možné absolvovat projížďky po moři zdarma.\n\nMalmö je administrativní jednotka definovaná zeměpisnými hranicemi, která se skládá především z velkoměsta Malmö a z přilehlých oblastí. Městská část, která se dělí na centrum, městečko Arlov se samosprávou v Burlövu, má 258 020 obyvatel (2005). Obě oblasti zahrnují taktéž menší městské části stejně tak jako venkov (např. Oxie a Åkarp).\n\nPo roce 1971 začal klesat počet obyvatel Malmö z 265 000 v roce 1971 na 229 000 v roce 1985. Od té doby počet obyvatel opět rostl - k 1.1.2003 bylo provedeno sčítání lidu a Malmö obývalo k tomuto datu 265 481 obyvatel.\nPodle modelů projekce vývoje stavu obyvatelstva bude počet obyvatel stále růst a odhaduje se, že v roce 2013 bude v Malmö žít 301 600 rezidentů.\n\n30 % obyvatel Malmö, tedy 87 554 osob, jsou přistěhovalci a i bez započítání druhé generace těchto přistěhovalců tento fakt řadí Malmö k městu s nejvíce přistěhovalci na hlavu (per capita) ve Švédsku. Nejvíce přistěhovalců pochází z:\n\n\nV roce 2006 mělo Malmö třetí největší podíl obyvatel narozených v zahraničí v celém Švédsku.\n\nV roce 2009 byla kriminalita v Malmö na srovnatelné úrovni s ostatními velkými městy Švédska. Výskyt 21 382 trestných činů na 100 000 obyvatel byl menší než ve Stockholmu (22 647), vyšší než v Göteborgu (18 728) a celkově vyšší než je švédský celostátní průměr (15 046). Co se týče počtu výskytu násilných činů a vražd, Malmö bylo opět srovnatelné s velkými švédskými městy. Např. v roce 2009 mělo Malmö 5 výskytů trestného činu střelby s následkem smrti, zatímco Stockholm měl 4 výskyty a v Göteborgu se stalo 8 takových trestných činů. Míra výskytu násilných činů za poslední dvě dekády stabilně roste - v roce 1989 jich bylo nahlášeno 593, v roce 1999 866 a v roce 2009 1197. Městská oblast Rosengård se stala dějištěm několika nepokojů mezi místní mládeží a státními institucemi.\n\nV roce 2010 se v mezinárodních médiích objevily kontroverzní zprávy o zvyšující se míře trestných činů motivovaných antisemitismem, kterých se měli dopustit muslimští extrémisté, načež z Malmö emigrovalo zvýšené množství židů do Izraele a Velké Británie. Starosta města, Ilmar Reepalu (Švédská strana sociální demokracie) byl kritizován za svoji neschopnost židy ochránit. Pro Sunday Telegraph poskytl interview, ve kterém např. uvedl: \"Věřím, že tyto anti-izraelské útoky mají spojitost s válkou v Gaze\", nebo \"Nebyly zde žádné útoky na občany židovského původu, a jestli se chtějí židi odstěhovat z města zpět do Izraele, není to záležitost, kterou by mělo řešit Malmö.\" Když byl starosta později konfrontován médii pro své výroky, vysvětloval ve švédském radiovém vysílání \"Studia Ett\", že výroky poskytnuté v interview pro Telegraph pouze citoval z policejní zprávy a že jediné prokázané násilí zmíněné v policejních zprávách namířené proti židům se odehrálo na neslavné proizraelské demonstraci, kde izraelští občané hájili postup v Gaze. Poté, co starosta strávil celý den s představiteli židovské kongregace, uznal, že policejní zprávy neposkytují úplný pohled na věc. Později řekl, že pokud židi preferují opustit Švédsko, raději než se přestěhovat do Stockholmu nebo Göteborgu (což vyšlo najevo po setkání s židovskou kongregací), je to problém Švédska jako státu a ne Malmö jako města.\n\nŘeditel městského Muslimského centra řekl, že obtěžování židů mladými muslimy bylo pro jeho komunitu velmi trapné.\nMuslimská centra a mešita byla také pravidelně terčem vandalů. Deník Telegraph spekuloval, že za útoky stojí neonacisté, kteří dříve napadali židy.\n\nV lednu 2012 občané města protestovali proti stupňujícímu se násilí páchanému imigranty. V roce 2019 bezpečnostní situacie v Malmö dosáhla kritické úrovně a stala se předmětem širší celospoločenské diskuse, stejně jako důvodem vzniku speciální jednotky švédské policie, zabývající se bojem s organizovaným zločinem. K nejčastějším projevům násilné kriminality ve městě patří různé případy střelby na veřejnosti a bombové útoky, za nimiž stojí soupeřící drogové kartely, a které podle některých zdrojů páchají z devadesáti procent občané s imigračními kořeny.\n\nHospodářství Malmö bylo tradičně zaměřeno především na stavění lodí (hlavně přístav Kockums) a na průmysl, který je spojený s stavebnictvím jako např. továrny pro výrobu betonu. Ovšem nejvyhlášenější univerzita tamějšího regionu se nachází v Lund asi 16 km severovýchodně. Důsledkem toho mělo Malmö v 70. letech komplikovanou ekonomickou situaci. Mezi lety 1990 - 95 bylo propuštěno z různých pozic celkově na 27 000 zaměstnanců a schodek rozpočtu byl vyšší než 1 miliarda švédských korun. V roce 1995 mělo Malmö největší míru nezaměstnanosti v celém Švédsku.\n\nAvšak během posledních několika let zažívá Malmö oživení ekonomiky. Hlavním pozitivním faktorem byla ekonomická integrace s Dánskem, které započalo dokončení výstavby mostu Oresund. Téměř 10 % obyvatel Malmö pracuje v Kodani v Dánsku. Také univerzita v Malmö, (\"Malmö Högskola\"), která byla založena v roce 1998, pomohla nastartovat ekonomiku města. Rozvoji přispěl i vstup Švédska do EU.\n\nMalmö má stále vysokou míru nezaměstnanosti v porovnání s ostatními velkými městy Švédska. Nezaměstnanost v populaci vykazují hlavně etnicky a sociálně odlišná místa ve východní a jižní části města. V roce 2004 byl podíl vydělávajících si lidí 63 %, zatímco Stockholm vykazoval 74 % a Göteborg 71 %.\n\nV roce 2005 jsou největšími firmami ve městě:\n\n\nMalmö má devátou největší vysokou školu v zemi - \"Malmö Högskola\", která byla založena v roce 1998. Má asi 1400 zaměstnanců a v roce 2010 ji studuje 25 000 studentů.\n\nV městě má navíc instituty a fakulty starobylá univerzita v Lund, která byla založena v roce 1668. Jedná se o následující entity:\n\nV Malmö se nachází i Světová námořní univerzita (angl. zkratka WMU - World Maritime University) založená OSN. Tato univerzita pracuje pod záštitou IMO (International Maritime Organization) - Mezinárodní námořní organizaci, specializované agentuře OSN. Námořní univerzita požívá privilegií a imunity stejně jako kterákoli jiná instituce OSN ve Švédsku.\n\nMalmö bylo vykresleno ve filmu \"Havraní čtvrť\" (švéd. \"Kvarteret Korpen\"), debutu režiséra Bo Widerberga (1963). Film byl z větší části natočen v ošumělé části města \"Korpen\", kde sídlí především dělnická vrstva. S humorem a jemností film vykresluje napětí mezi třídami i generacemi obyvatelstva. Film byl v roce 1965 nominován na Cenu akademie v kategorii nejlepší cizojazyčný film.\n\nV roce 1994 bylo otevřeno divadlo Malmö Stadsteater (Městské divadlo Malmö), jedno z nejstarších kulturních míst v Malmö. Počáteční repertoár zahrnoval především divadelní hry, operu, muzikál, balet, hudební recitace a divadelní experimenty. V roce 1993 bylo divadlo rozděleno do třech oddělených částí - Dramatiska Teater (Dramatické divadlo), Malmö Musikteater (Hudební divadlo) a Skånes Dansteater (Skånské taneční divadlo) a původní název zanikl. Když bylo vlastnictví posledních dvou jmenovaných převedeno na kraj Skåne v roce 2006, Dramatické divadlo bylo pojmenováno podle původního divadla z roku 1944. V padesátých letech v divadle působil jako ředitel a vedoucí režisér Ingmar Bergman a mnoho jeho herců jako např. Max von Sydow a Ingrid Thulin se stalo hvězdami právě díky jeho filmům. Později se vedoucími režiséry stali Staffan Valdemar Holm a Göran Stangertz.\nHudební divadlo Malmö bylo přejmenováno na \"Malmö Operan\" (Operní a hudební divadlo Malmö) a nyní hraje opery, muzikály a novou klasiku. Jedná se o jednu z největších operních scén ve Skandinávii - má 1 511 sedadel.\nSkånské taneční divadlo je také stále aktivní. Hraje hlavně současný taneční repertoár a prezentuje práce švédských i mezinárodních choreografů v přístavu v Malmö.\nOd sedmdesátých let 20. stol. se stalo Malmö sídlem široké škály nezávislých divadelních uskupení a několika společností zábavního průmyslu. Město také hostilo mnoho rokových/tanečních vystoupení. V šedesátých letech měli v klubu \"Bongo\" koncert Led Zeppelin nebo Jimi Hendrix, v posledních letech v městě několikrát vystupovali hvězdy jako Morrissey, Nick Cave a B.B. King.\n\nZe slavných skupin zde začínali The Cardigans, kteří zde natočili jejich první album. 7. ledna 2009 odvysílal televizní kanál CNN Travel díl programu \"MyCity_MyLife\", kde se objevila Nina Persson, která objevovala s kamerou její oblíbená místa v Malmö.\n\nV roce 1988 založil Frederik Roos, sběratel švédského umění a významný finančník, Centrum současného umění Rooseum. Centrum bylo vybudováno v budově bývalé elektrárny, která byla postavena v roce 1900. Centrum se stalo v osmdesátých a devadesátých letech jedním z předních center současného umění v Evropě. Po smrti Frederika Roose do roku 2006 byla rozprodána většina sbírek a peníze byly vyplaceny nadaci pro podporu současného umění. Muzeum bylo v roce 2009 převzato správou jiného muzea (Moderna Museet), které by zde mělo začít vystavovat některé své sbírky.\n\n26. prosince 2009 otevřelo Moderní muzeum svoji první expozici ve staré budově Centra současného umění Roosea. Sbírky Moderního muzea obsahují díla takových osobností jako je Marcel Duchamp, Louise Bourgeois, Pablo Picasso, Niki de Saint Phalle, Salvador Dalí, Carolee Schneemann, Henri Matisse nebo Robert Rauschenberg.\n\nMezi Východním přístavem a citadelou je Technické a námořní museum, jeho součástí je venkovní expozice ponorky U3 \n\nNejstarší budova v Malmö je kostel Svatého Petra (\"Sankt Petri kyrka)\" Byl vybudován v první polovině 14. stol. ve stylu baltické cihlové gotiky, zjevně inspirován farním kostelem Panny Marie v Lübecku. Chrám se skládá z budovy hlavní lodi, dvou postranních lodí, transeptu a věže. Exteriér je charakterizován především opěrnými pilíři, které se rozvětvují přes postranní lodě a ambit. Věž, která v 15. stol. dvakrát spadla, získala svůj nynější vzhled v roce 1890. Interiér je zajímavý jedním z největších vyřezávaných oltářů ve Skanidnávii z roku 1611 a freskovou výzdobou z let 1460 - 1520.\n\nModerní sakrální architekturou je katolický kostel sv. Spasitele (\"Vår Frälsares Kyrka\") ze 60. let ve čtvrti Hästhagen.\n\nDalší stará budova v Malmö se jmenuje Tunneln, která se nachází asi 300 na západ od chrámu Svatého Petra a která byla také založena kolem roku 1300.\n\nCitadela (\"Malmöhus slott)\" v současné podobě pochází z první poloviny 16. století z doby vlády dánského krále Kristiána III. Poblíž v parku je zámecký větrný mlýn.\n\nV následujících stoletích bylo město zasaženo recesí. Další expanze se město dočkalo v polovině 19. stol. Tato expanze byla charakterizována použitím kamene a cihel ve stavebnictví. Rozmach trval do 20. stol. a dokládá ho, že ve městě můžeme stále vidět mnoho budov z tohoto období, které se staly charakteristickými monumenty města (např. synagoga). V třicátých letech přichází do města funkcionalismus.\nKolem roku 1965 započala vláda Švédska program nazvaný Milionový program, který měl za cíl nabídnout cenově dostupné byty na předměstích velkých švédských měst. Pozdější období se nese ve znamení udržitelného rozvoje - započala systematická výstavba parků, spojujících koridorů, rezidenčních nádvoří, rybníčků, zatravněných střech a systémů pro odvod dešťové vody.\n\nMezi novými budovami je také obytný mrakodrap Turning Torso. Turning Torso je 190 m vysoká budova a jako dominanta se rychle ujal jako typický znak Malmö.\n\nPodél pobřeží Malmö se táhne rozsáhlá umělá pláž \"Ribersborg\". Navzdory chladnému klimatu v Malmö se této pláži přezdívá Švédská Riviéra nebo také Riviéra severu. Je to místo, kde se nachází otevřené lázně Ribersborgs, které byly založeny roku 1898.\n\nSeverně od přístavu je záliv Lommabukten a městečko Lomma s oblíbenou pláží (vyhlídka na Kodaň a most přes Öresund).\n\nKaždý rok ve třetí týden měsíce srpna se koná v městě festival \"Malmöfestivalen\". Je to festival různých kuchyní a událostí.\n\nVe městě se koná každý rok v březnu filmový festival BUFF, který je známý také jako Mezinárodní filmový festival dětí a mládeže. Byl založen roku 1984 a působí jako nezisková organizace.\n\nMalmö bylo také hostujícím městem soutěže zpěváků a hudebních skupin Eurovision 1992. Stalo se jím poté, co ji předchozí ročník Švédsko vyhrálo. Pořadatelem soutěže Eurovision Song Contest se stalo Malmö opět v roce 2013, kdy se soutěž přesunula do města po vítězství švédské zpěvačky Loreen v ázerbájdžánském Baku o rok dříve. Eurovize v Malmö získala oproti předchozím ročníkům komornější pojetí zastřešené mottem \"You Are One\".\n\nKonference nordických her je jedna z nejvýznamnějších událostí pro rozvoj herního průmyslu. Koná se každoročně v květnu a její program se dělí na konferenci samotnou, náborovou výstavu a výstavu her. Každý rok přitáhne stovky profesionálů z oblasti tvorby her.\n\nV roce 1848 byl založen jediný plnohodnotný novinový deník Malmö - Sydsvenska Dagbladet. Deník je jednou z největších firem v Malmö podle počtu zaměstnanců (viz část hospodářství). Vychází přibližně v nákladu 137 tisíc kusů. Kromě Sydsvenskan má město ještě jiná média - několik novinových plátků distribuovaných zdarma zaobírajícím se zábavou, hudbou a módou (např. \"City\", \"Rodeo\", \"Metro\" a \"Nöjesguiden\"). V městě jsou snadno dostupné vysílání regionální TV a rádia. Tato regionální média jsou samozřejmě dostupná po celé oblasti Skåne a jsou dostupné i na druhé straně úžiny Oresund.\n\nDominantním sportem v jižním Švédsku je fotbal. Po celá léta je nejlepším fotbalovým týmem Malmö tým Malmö FF, který hraje nejvyšší ligu Allsvenskan. Mužstvo mělo úspěchy v 40., 70. i 80. letech, kdy několikrát vyhrálo ligu. V roce 1979 dokonce postoupili do finále Evropského poháru, když porazili týmy \"AS Monaco, FK Dynamo Kyjev, Wisla Krakov\" a \"Austria Vídeň\". Ve finále na olympijském stadionu v Mnichově je ale porazil tým Nottingham Forest a to jediným gólem v utkání, kdy těsně před závěrem prvního poločasu skóroval Trevor Francis.\nPoté následovaly spíše neúspěšné roky, dokud mužstvo opět nevyhrálo v roce 2004 Allsvenskan. Malmö FF je tým, kde svoji profesionální kariéru začal hráč Zlatan Ibrahimović. V roce 2009 se Malmö stalo jedním ze čtyřech měst ve Švédsku, které hostily zápasy Evropského fotbalového šampionátu do 21 let a odehrálo se zde i finále. Druhý fotbalový tým IFK Malmö hrál svého času nejvyšší ligu ve Švédsku a to po dobu 20 let. Dostal se do čtvrtfinále v Evropském poháru, což byl největší úspěch tohoto týmu. Dnes se klub nachází v 4. švédské divizi.\n\nMezi další významné týmové sporty patří lední hokej a tým sídlící v Malmö - Malmö Redhawks. Původně byl tým zafinancován milionářem a rychle se dostal do 1. ligy (polovina 90. let), ovšem poté nadešel úpadek sportovního výkonu a tým se nyní pohybuje mimo nejvyšší ligu. V Malmö se hraje i házená (tým Malmö HK), baseball, americký a australský fotbal. Z těchto sportů se těší zájmu veřejnosti jen házená.\n\nZástupce individuálních sportů jsou v Malmö badminton, cvičí se bojová umění a zájmu se těší i atletika.\n\n\n\n"}
{"id": "256806", "url": "https://cs.wikipedia.org/wiki?curid=256806", "title": "Filozofická fakulta", "text": "Filozofická fakulta\n\nFilozofická fakulta je fakulta specializující se na výuku humanitních věd, zejména filosofie, historie nebo filologie, a někdy též společenských věd. Historicky vznikla z původní artistické fakulty.\n\n\n"}
{"id": "256816", "url": "https://cs.wikipedia.org/wiki?curid=256816", "title": "Rozumní", "text": "Rozumní\n\nROZUMNÍ je česká politická strana. Předsedou strany je od jejího vzniku Petr Hannig.\n\nOd svého vzniku v roce 2002 strana několikrát změnila svůj název, dříve byla \"Strana zdravého rozumu\", \"Suverenita – Strana zdravého rozumu\" a \"Suverenita – blok Jany Bobošíkové, strana zdravého rozumu\". Ve volbách do Poslanecké sněmovny Parlamentu ČR v roce 2010 se jako lídr strany označovala Jana Bobošíková.\n\nPřed volbami v roce 2013 se Suverenita vedená Hanningem vůči Suverenitě vedené Bobošíkovou vymezovala s tím, že s jejími současnými aktivitami nemá nic společného.\n\nV praktické politice se Suverenita chtěla řídit „zdravým rozumem“. Ve volebním programu navrhovala zrušit imunitu poslanců, financovat mimoškolní výchovu dětí, zavést přímou volbu prezidenta, hejtmanů a starostů s možností jejich odvolání, bezplatnou městskou hromadnou dopravu pro důchodce a obnovu venkova. Zaujímala negativní postoj k přijetí Lisabonské smlouvy.\n\nStrana zdravého rozumu byla zaregistrována 5. března 2002. V tomtéž roce uspěla v komunálních volbách v Havířově, když s 5,2 % obdržela 2 mandáty.\n\nV senátních volbách v roce 2008 v některých obvodech spolupracovala s Českou stranou národně socialistickou. V krajských volbách sestavila s ČSNS 2005 v Libereckém kraji koalici \"Národní socialisté a Rozumní\", v Jihočeském kraji v koalici „Dohoda pro změnu“ a v ostatních krajích kandidovala samostatně.\n\nPro volby do Evropského parlamentu 2009 uzavřela strana koalici s Politikou 21 a tato koalice získala 4,26 % hlasů. Do voleb na podzim roku 2013 strana kandidovala v předčasných parlamentních volbách pod názvem „Suverenita – Strana zdravého rozumu“ a obdržela 0,27% hlasů.\n\n\n\n"}
{"id": "256818", "url": "https://cs.wikipedia.org/wiki?curid=256818", "title": "Chetitština", "text": "Chetitština\n\nChetitština je vymřelý jazyk z anatolské skupiny indoevropských jazyků, nejstarší zaznamenaný indoevropský jazyk vůbec. Byl používán přibližně v období 2.–1. tisíciletí př. n. l. na území severní a střední Malé Asie (Anatolie). Za vůbec nejstarší dochovaný chetitský text se považuje tzv. Anitta text, datovaný do 16. století př. n. l. K zápisu chetitštiny obyčejně sloužil klínopis, méně často je zachováno též specifické hieroglyfické písmo. Texty byly psány profesionálními písaři na hliněné tabulky (s výjimkou jedné bronzové tabulky), které byly většinou následně vypáleny.\n\nZ historického hlediska je „chetitština“ termín nepřesný. Sami Chetité nazývali „chetitštinou“ neindoevropský jazyk svých předchůdců a chetitštinu samu „nášili“. Termín nicméně je již zaveden.\n\nV letech 1916–1917 byl tento jazyk rozluštěn českým badatelem Bedřichem Hrozným.\n\nChetitské texty se rozdělují do tří vývojových stupňů:\n\nStará chetitština (1750 - 1450 př. n. l.)\n\nStřední chetitština (1450 - 1380 př. n. l.)\n\nNová chetitština (1380 - 1220 př. n. l.)\n\nChetitština rozlišovala čtyři vokály. Tyto samohlásky mohly být krátké a dlouhé.\n\n\n"}
{"id": "256822", "url": "https://cs.wikipedia.org/wiki?curid=256822", "title": "J. Milton Yinger", "text": "J. Milton Yinger\n\nJohn Milton Yinger (6. července 1916 Quincy, Michigan – 28. července 2011 Oberlin, Ohio) byl americký sociolog, představitel sociologie náboženství. V roce 1943 získal doktorát na University of Wisconsin v Madisonu. Poté se dále věnoval sociologii a antropologii. Mezi lety 1947 a 1987 působil jako profesor na Oberlin College.\n\nFunkcionální definice náboženství\n\nVšude tam, kde nalézá uvědomění a zájem o přetrvávající, neustále se navracející a věčné problémy\nlidské existence - samostatnou situací člověka vyznačující se specifickými problémy;\nvšude tam, kde člověk nalézá rituály a sdílené představy vztahující se k tomu uvědomění,\nkteré určují strategii konečného vítězství; a všude tam, kde existují skupiny utvořené za\núčelem prohloubení tohoto uvědomění a výuky a zachování těchto rituálů a představ\n- tam existuje náboženství.\n"}
{"id": "256824", "url": "https://cs.wikipedia.org/wiki?curid=256824", "title": "Nikšić", "text": "Nikšić\n\nNikšić (: , ) je s téměř 60 000 obyvateli druhé největší město Černé Hory. Nachází se asi 50 km severně od černohorského hlavního města Podgorice, v centárlní části země pod vrcholem Trebjesa. Město je centrem stejnojmenné opštiny.\n\nMěsto založili ve 4. století Gótové jako \"Anagastum\", ze kterého se později vyvinulo současné staré město \"Onogošt\". Pozůstatky tohoto starého města jsou v současnosti kulturní a historickou památkou. V letech 1463 - 1878 bylo město součástí Osmanské říše pod jménem \"\"Nişik\"\" . Po mezinárodním uznání černohorské nezávislosti na Berlínském kongresu připadlo město Černohorskému knížectví.\nPo osvobození města od turecké nadvlády začal postupně růst jeho počet obyvatel. Snahu přiblížit Černou Horu blíže západní Evropě dokazuje i příprava nového regulačního plánu, který vznikl v roce 1883. Síť ulic, která byla navržena, se nechala inspirovat ideálním barokně-renesančním městem. Tvorbou regulačního plánu byl pověřen inženýr Josip Slade a část uliční sítě podle něj byla skutenčně i zbudována.\n\nNa přelomu 19. a 20. století došlo k ekonomickému i společenskému vzestupu města. Byly vystavěny některé nové reprezentativní objekty, např. zámek krále Nikoly, Carův most, hlavní kostel). Bylo vybudováno současné hlavní náměstí a současné historické centrum města se strohými jednopatrovými budovami. V Nikšići byla založena první základní škola, první pěvecký sbor a začaly vycházet první noviny s názvem \"Nevesinje\", později \"Onogošt\".\n\nMěsto bylo během druhé světové války osvobozeno od fašismu dne 18. září 1944.\n\nPo druhé světové válce bylo město industrializováno. Byla zde vybudována železárna, která zaměstnávala několik tisíc lidí a v roce 1948 zavedena železniční trať s normálním rozchodem kolejí do Podgorici. Počet obyvatel města se zvýšil desetinásobně. V roce 1970 tvořil 70 % veškerého ekonomického výkonu města průmysl.\n\nEkonomický útlum a rozpad Jugoslávie znamenal pro Nikšić hospodářskou katastrofu, neboť došlo k poklesu výroby v místních továrnách. Až teprve v první dekádě 21. století se některým firmám podařilo dosáhnout lepších hospodářských výsledků.\n\nV roce 1993 zde došlo k nepokojům mezi většinovou pravoslavnou a menšinou muslimskou populací. Výsledkem nepokojů bylo zboření místní mešity.\n\n\"Nikšić\" je město s bohatým kulturním a historickým dědictvím, nachází se zde mnoho památek z Ilýrie a doby Římské. Mnoho dokumentů historických artefaktů je vystavěno v místním muzeu, které tvoří spolu s archivem a knihovnou, která je součástí Kulturního centra. Kromě Kulturního centra se ve městě nachází také místní divadlo, veřejné instituce Zahumlje, a Centrum pro informační činnost - TV Nikšić, Rádio Nikšić, TV Montena atd.\n\n\n\nV Nikšići se nachází 11 mateřských, 24 základních a 4 střední školy. Dále je zde jedna hudební a umělecká škola a Filozofická fakulta.\n\n\"Nikšić\" je po Podgorice druhé největší průmyslové centrum Černé Hory.\n\nVe městě je výrazné zastoupen dřevařský průmysl a produkuje se zde jedna z nejznámějších značek piva bývalé Jugoslávie \"Nikšićko Pivo\". Dalšími významnými závody jsou třeba Nikšićká železárna (\"Nikšićka Željezara\"), bauxitový důl a další. Nikšićské železárny byly založeny nedlouho poté, co jugoslávští komunisté převzali moc. Nesly jméno Borise Kidriče a patřily k největším zaměstnavatelům v regionu. Byly však dlouhodobě velmi ztrátové a staly se symbolem problematického ekonomického plánování socialistické Jugoslávie.\n\nTyto velké průmyslové podniky se usilovně snaží přežít rozpad socialistického hospodářství a od té doby také zažily větší ekonomický růst. Proces privatizace už u těchto firem proběhl nebo stále probíhá.\n\nMěsto spojuje se zbytkem Černé Hory především silnice E762. Nikšić je také hlavní křižovatkou cest směrem do Bosny a Hercegoviny. Je možné se dostat do Foče na sever a do Trebinje na jihovýchod. Je zde také cesta do Risanu v Boce Kotorské. Město má dále spojení do Žabljaku a Šavniku.\n\nNikšić má železniční spojení pouze do černohorské metropole Podgorica. Jednokolejná elektrizovaná trať byla modernizována v první polovině druhé dekády 21. století. úzkorozchodná trať směrem do Bosny a Hercegoviny není v provozu od roku 1965.\n\nNikšićské letiště je pro lety uzavřené. Mezinárodní letiště Golubovci v Podgorice je vzdálené asi 70 km a vede pravidelné lety do Bělehradu, Sarajeva, Budapešti, Curychu, Frankfurtu, Lublaně, Paříže, Říma, Vidně, Istanbulu, Dubrovníku, Bruselu, Kodaně, Mnichova, Záhřebu, Moskvy, Londýna a dalších lokalit.\n\n"}
{"id": "256825", "url": "https://cs.wikipedia.org/wiki?curid=256825", "title": "Zářivý výkon", "text": "Zářivý výkon\n\nZářivý výkon je souhrnný výkon, který těleso vyzařuje do prostoru jako elektromagnetické záření. Může jít o\nRozložení energie do jednotlivých frekvenčních pásem popisuje Planckův vyzařovací zákon.\n\nBěžnou otázku osvětlení prostředí člověka řeší inženýři osvětlovací technikou, jednou z hlavních veličin je právě světelný tok.\n\nV současnosti intenzivně probíraným tématem jsou obnovitelné zdroje energie, jedním z nich je právě sluneční světlo: Na povrch Země dopadá cca 1300 W energie na m, z toho cca 800 W ve formě světla. Na orbitě jsou intenzity a toky ještě mnohem vyšší. I v běžném životě se již dnes setkáváme s fotovoltaikou.\n\nZářivý výkon (také zářivost, luminosita) je souhrnný výkon, který vyzařuje hvězda do okolního prostoru. Značka je L, jednotka watt, avšak u hvězd kromě Slunce obvykle používáme jako jednotku zářivý výkon Slunce, kde formula_1=3,827×10W (někdy značíme L nebo L). Výkony jiných hvězd pak poměřujeme touto poměrnou jednotkou.\n\nZářivý výkon lze vyjádřit pomocí absolutní hvězdné velikosti\n\nformula_2\n\nnebo podle Stefan-Boltzmannova zákona\n\nformula_3\n\nPomocí známých hodnot Slunce můžeme vzorec přepsat do tvaru:\n\nformula_4\n\nTepelné záření je jednou ze tří možností vytápění:\n\nOpět lze zachycovat energii Slunce a to i jeho tepelnou složku: Tak lze vyhřívat bazény a prodlužovat jejich letní sezónu nebo teplo zachycovat tepelnými kolektory na střechách a svádět ho do budov do výměníků a akumulátorů.\n\n"}
{"id": "256827", "url": "https://cs.wikipedia.org/wiki?curid=256827", "title": "Buloňská deklarace", "text": "Buloňská deklarace\n\nBuloňská deklarace (v esperantu \"Bulonja Deklaracio\") je dokument napsaný Ludvíkem Lazarem Zamenhofem a stvrzený účastníky prvního světového kongresu esperanta ve francouzském městě Boulogne-sur-Mer roku 1905, který definoval nejdůležitější pojmy esperantského hnutí a hrál důležitou úlohu v jeho rozvoji.\n\nDeklarace definovala \"esperantismus\" jako hnutí podporující široké využívání esperanta jako doplňku k národním jazykům v mezinárodním a mezietnickém kontextu, tedy ne jako jejich náhradu v jejich přirozeném teritoriu. Esperantské hnutí samotné deklarovala jako politicky a nábožensky neutrální. Upozornila na to, že Esperanto se odevzdává do veřejného vlastnictví a každý jej může používat podle své vůle, protože jeho autor se hned na počátku vzdává veškerých autorských práv. Bylo stanoveno, že jedinou závaznou autoritou pro mluvčí esperanta je \"Fundamento de Esperanto\" (sbírka raných dokumentů obsahujících popis gramatiky, slovník a několik ukázkových textů) a že imitování jeho vzoru je všem uživatelům doporučováno za účelem udržení stability jazyka. Konečně definovalo také pojem „esperantista“ jako osobu, která zná a užívá jazyk esperanto pro jakékoliv účely.\n\n\"Buloňská deklarace\" shrnuje cíle esperantismu v pěti bodech:\n\n\n"}
{"id": "256836", "url": "https://cs.wikipedia.org/wiki?curid=256836", "title": "Alkmaión", "text": "Alkmaión\n\nAlkmaión (řecky Ἀλκμαίων; latinsky \"Alcmaeon\") je postava z řecké mytologie. Byl synem válečníka a věštce Amfiaráa a jeho manželky Erifýlé, sestry argejského krále Adrásta.\n\nJeho otec byl jedním z vojevůdců armád ve válce Sedmi proti Thébám. Protože věděl z věštby, že ze sedmi vůdců jich šest přijde ve válce o život a věděl také, že ani bohové válce o Théby nepřejí, váhal a odmítal do války odejít. Nakonec odešel na přání a z rozhodnutí své manželky Erifýlé a věděl, že ji přesvědčil velký a vzácný dar od Polyneika. Daroval jí totiž náhrdelník, dar bohyně Afrodíté pramáti rodu Harmonii. Amfiaráos do války odešel, avšak dal slib svému otci, že vrátí-li se z války, pomstí otcovu smrt.\n\nVálka Sedmi proti Thébám skončila porážkou argejských a jejich spojenců, město se ubránilo. Z vojevůdců se vrátil živý jediný král Adrástos.\n\nPo deseti letech se potomci padlých opět spojili a vytáhli znovu proti Thébám ve válce Epigonů. Přidali se i synové Amfiaráa – Alkmaión a Amfilochos, kteří však dlouho váhali, zda válka má naději na úspěch. Nakonec se opakovala stará historie: Polyneikův syn Thersandros se dozvěděl o úplatku, který Erifýlé přijala od jeho otce a pokusil se o totéž: Erifýle nabídl další vzácnost po Harmonii – kouzelný šat či plášť. A hamižná a prodejná matka Erifýlé přijala a své syny poslala do války, z níž se nemuseli vrátit živí.\n\nVšech devět Epigonů vyrazilo s armádami proti Thébám a tentokrát město dobyli a jeho hradby pobořili. Naživu zůstali tentokrát všichni, až na Aigialea, syna Adrástova. Když oba bratři dorazili do Argu, dozvěděli se, že matka je prodala stejně jako jejich otce, požádali o věštbu, zjistili, že stanovisko bohů je, že Erifýlé si zaslouží smrt. Poté ji Alkmaión (možná sám, možná i s bratrem) zabil. Matka je z posledních sil ještě stačila proklít se slovy: „\"Země Řecka a Asie a celého světa, odpírejte přístřeší mým synům!\"“\n\nPo matkovraždě se na Alkmaióna vrhly Erínye, bohyně pomsty, a dohnaly ho až k šílenství. Opustil rodnou zemi a odešel pro očištění ke králi Fégeovi, který mu dal svou dceru Arsinoé za ženu. Alkmaión jí daroval vzácné památky – náhrdelník i šaty, ale Erínye ho nepustily a sužovaly celou zemi. Z Delf se poté dozvěděl, že má putovat dál, obrátil se pak na říčního boha Achelóa k dalšímu očištění. Alkmaión si vzal jeho dceru Kallirhoé a s ní po nějakou dobu žil v pokoji. Po čase však tato manželka naléhala, aby jí daroval náhrdelník a šat. Alkmaión se vypravil k Arsinoé, o druhém manželství se ani nezmínil a chtěl po ní ty vzácnosti, aby se zbavil Erínyí. Král Fégeus se však všechno dozvěděl a nechal zetě zavraždit.\n\nArsinoé netušila pravý důvod, vyčítala otci a bratrům, že je z ní teď vdova a přála jim smrt. Její otec Fégeus ji nechal zamknout do truhlice a poslal ji jako otrokyni králi v Nemei. Navíc synům poručil, aby vzácný náhrdelník a šat dali bohu Apollónovi, aby již věci nemohly nikomu přinést zkázu. To vše se doneslo druhé manželce Kallirhoé, která si vymodlila, aby její malincí synové Akarnán a Amfoteros rychle vyrostli v dospělé muže a pomstili vraždu svého otce. To se také stalo, druzí synové Fégea i jeho syny zavraždili.\n\nProkleté dary – náhrdelník a šat – prý byly ještě dlouhá léta ukazovány v Delfách.\n\n"}
{"id": "256843", "url": "https://cs.wikipedia.org/wiki?curid=256843", "title": "Thersandros", "text": "Thersandros\n\nThersandros (latinsky \"Tehrsandrus\") je v řecké mytologii syn Polyneika, vyhnaného z Théb.\n\nByl vnukem thébského krále Oidipa, který byl pro těžké zločiny, které spáchal z nevědomosti, vyhnán ze země. Po něm na trůn nastoupili bratři Eteoklés a Polyneikés, nedohodli se však a po roce vlády Eteokla byl vyhnán ze země také Polyneikés. Našel útočiště v Argu, odkud byla zorganizována armáda, která napadla Théby v konfliktu zvaném Sedm proti Thébám. Théby se tomuto náporu ubránily, padlo však šest ze sedmi vojevůdců.\n\nPo deseti letech potomci Sedmi zorganizovali tažení Epigonů, které přineslo Thébám zkázu a porážku. V té době tam vládnoucí král Láodamás v bojích padl a množství obyvatel Théby opustilo. Na trůn usedl syn Polyneikův Thersandros, který se stal posledním thébským králem, podle vyprávění mýtů.\n\n"}
{"id": "256844", "url": "https://cs.wikipedia.org/wiki?curid=256844", "title": "Bitva u Yorktownu", "text": "Bitva u Yorktownu\n\nOznačují se takto dvě významné bitvy:\n\n"}
{"id": "256845", "url": "https://cs.wikipedia.org/wiki?curid=256845", "title": "Alfred Wilm", "text": "Alfred Wilm\n\nAlfred Wilm (25. června 1869 Niederschellenberg, Slezsko – 6. srpna 1937 Saalberg) byl německý chemik a metalurg.\n\nV roce 1903 objevil při výzkumu slitin pro armádní účely v laboratoři v Neubabelsbergu, jihovýchodně od Berlína, jev vytvrzování hliníkových slitin. Zjistil, že slitina s obsahem 4 % mědi po zchlazení a následném ponechání při normální teplotě pomalu vytvrzovala. V roce 1906 slitinu s dnes užívaným názvem dural náhodně objevil. Vzorek zchlazené slitiny, ponechaný přes víkend v laboratoři, měl po návratu téměř dvakrát vyšší pevnost. Její jméno pochází z latinského \"durus\" – \"tvrdý\" a \"aluminum\". Může ale také jít o počátek názvu města Düren, sídla \"Dürener Metallwerke AG\", kde pracoval. Dále vyvíjený materiál si nechal v roce 1909 patentovat pod názvem Duralumin. Duralumin našel využití nejprve při stavbě vzducholodí a později letadel.\n\nPo roce 1910 slitinu s obsahem 3,5-5,5 % mědi s ochrannou známkou \"duralumin\" (\"DURAL®\") vyráběla německá firma \"Dürener Metallwerke AG\", později britská společnost Vickers plc i francouzská \"Societé du Duralumin\".\n\nAlfred Wilm po roce 1919 své výzkumy i zaměstnání opustil a až do své smrti v roce 1937 se věnoval zemědělství. Zemřel na své farmě v Saalbergu 6. srpna 1937.\n\n"}
{"id": "256848", "url": "https://cs.wikipedia.org/wiki?curid=256848", "title": "Karel Boleslav Jirák", "text": "Karel Boleslav Jirák\n\nKarel Boleslav či Bohuslav Jirák, občas známý zkráceně jen jako Karel Jirák (28. ledna 1891 Praha – 30. ledna 1972 Chicago) byl přední český skladatel, pedagog a dirigent 20. století, jedna z nejvýraznějších osobností české moderní hudby.\n\nNarodil se 28. ledna 1891 v Praze v rodině JUDr. Jana Jiráka (1846–1896) a matky Růženy, rozené Krejčíkové. Když matka ovdověla, provdala se znovu za zubního lékaře Luďka Fresla (* 1870). \n\nHudební výchova Karla Bohuslava Jiráka nebyla nijak důkladná, jen krátce studoval u Vítězslava Nováka a Josefa Bohuslava Foerstra. I přesto jde cítit v jeho prvních dílech neuvěřitelný cit pro tón a ojedinělá důkladnost propracovanosti každého tónu. Po celý svůj dlouhý život obdivoval kromě svých svou učitelů Otakara Ostrčila, Gustava Mahlera a v instrumentaci také Richarda Strausse. Hlavně dirigování ho fascinovalo už od jeho raného dětství.\n\nNějaký čas pracoval jako elév u Městské opery v Hamburgu a i v této době neúnavně komponoval. Mezi jeho významnější díla z této doby patří \"I. smyčcový kvartet\", jejž s úspěchem uvádělo České kvarteto, \"I. symfonie\", \"Třináct prostých písní\", \"Smyčcový sextet s altovým sólem\" a mnoho dalších. Krátce působil u operních scén v Brně a Ostravě, na počátku dvacátých let se stal učitelem hudby na pražské konzervatoři a později začal s pedagogickou dráhou. V jeho raném, ale i v začátečním vrcholném díle jde poznat, že Jirák dlouho nepřekračoval pozdně romantické východisko, což jde poznat u jeho děl jako jsou \"Tři zpěvy domova\", \"Žalm XXIII.\", \"Předehra k Shakespearearovské komedii\" a \"2. symfonie\". Až u pozdějších děl, jako je klavírní cyklus Na rozhraní z roku 1923, se snaží vyřešit problém stylové orientace svého tvoření. Šel přitom svou vlastní jedinečnou a ojedinělou cestou, zůstal lyrikem, jeho hudební řeč vycházela s principů polytonality, bitonality, složité rytmiky a konečně z moderní polyfonie. \n\nZa deset let svého působení vyučil z mladých, téměř nezkušených skladatelů jako byl Miloslav Kabeláč, Jaroslav Ježek, Iša Krejčí, Klement Slavický aj. skvělé skladatele na vysoké úrovni. Postupně si začal získávat úctu v Čechách a později i v zahraničí. V roce 1930 se stal vyhlášeným ředitelem hudebního programu Československého rozhlasu a během 15 let svého působení mu určil závažné poslání zvyšovat hudební vzdělanost. Kromě toho byl i mimořádným a žádaným dirigentem, který byl postupně zván k dirigentským vystoupením v evropských metropolích. \n\nLéta, kdy pracoval v rozhlase nebyla nijak příliš plodná. Práce v rozhlase jej tak vyčerpávala a zabírala mu všechen jeho čas, že neměl skoro žádný čas na komponování. K tomu se vrátil až po několika letech, v roce 1937, kdy napsal svou \"3. symfonii\", \"Filharmonické variace\" a řadu dalších úspěšných komorních i vokálních děl.\n\nV rozhlase setrval ještě dalších sedm let. Poté co byl v roce 1945 nařčen skupinou členů rozhlasového orchestru z asociálního a nečeského jednání, byl nucen toto místo opustit. Nyní měl více času na komponování a tak napsal několik dalších úspěšných děl. Rehabilitaci mu poskytlo až soudní řízení v roce 1947, ale ani to mu nepomohlo ke kvalifikované práci. To byl také nepochybně jeden z důvodů proč přijal pozvání do Chicaga na letní hudební kursy na univerzitě a díky úspěchu a spokojenosti si svůj pobyt prodloužil. Nešťastným rokem se stal rok 1948, kdy se na něj po únorovém puči začal dívat komunistický režim jako na nepřítele, což ještě oslabilo jeho už tak špatné postavení. Komunisté ho ihned zbavili členství Syndikátu československých skladatelů, jeho hudba nesměla být prodávána ani hrána, odsoudili ho dokonce jako emigranta (i přesto že byla jeho cesta do USA legální) a byl zbaven svého nevelkého majetku.\n\nVe svém rodném Československu neměl najednou téměř nic. Z jeho zoufání ho zachránila až Rooseveltova univerzita, která mu ihned poskytla profesorské místo. Jakožto skvělý skladatel a pedagog, odborník na analýzu hudby všech stylů i zkušený dirigent učil během svůho pobytu v USA několik desítek skvělých osobností různých národností.\n\nZatímco v USA byl velkým oblíbencem, v tehdejším Československu byl až do roku 1968, kdy nastala změna politického klimatu vládou nenáviděn a zapírán. Téhož roku se znovu stal čestným členem Svazu československých skladatelů a jeho příjezd do Prahy po celých jednadvaceti letech vynuceného života mimo vlast byl Jirákovým triumfem a příslibem, že jeho hudba v domácím prostřední opět zaujme místo, jež jí náleží.\n\nZa svůj pobyt v USA napsal celkem 34 prestižních děl, mezi nimi dvě symfonie, \"Rekviem\", řadu komorních a orchestrálních skladeb i písní na slova českých básníků. Zemřel 30. ledna 1972 v Chicagu v Illinois.\n\nJeho první manželkou byla operní zpěvačka Marta Krásová, se kterou se v roce 1946 rozvedl. Jeho druhou ženou byla Blanka Benešová, s níž se oženil 15. ledna 1948. Dcera Zora Jiráková byla herečkou, jejím manželem byl český herec a divadelní režisér Václav Lohniský.\n\n"}
{"id": "256852", "url": "https://cs.wikipedia.org/wiki?curid=256852", "title": "Jorga Kotrbová", "text": "Jorga Kotrbová\n\nJorga Kotrbová (* 26. dubna 1947) je česká herečka.\n\nPo absolutoriu DAMU (1969) působila až do roku 1993 v pražském Realistickém divadle (dnešní Švandovo divadlo) na Smíchově, od roku 1993 členka Divadla Na zábradlí. Uplatnila se coby výrazná představitelka princezen ve filmu \"Zlatovláska\" či ve filmu \"Honza málem králem\". Známa je i její role ve filmu \"Utrpení mladého Boháčka\", uplatnila se i jako dabingová herečka např. v americkém komediálním seriálu \"M.A.S.H.\" či v sérii francouzských filmů o Fantomasovi ze 60. let (\"Fantomas\", \"Fantomas se zlobí\" a \"Fantomas contra Scotlandyard\"). Pro svou lásku ke koním si pořídila domek v Ludvíkově pod Smrkem a na přilehlém pozemku si zřídila cvičiště pro koně.\n\nJejím prvním partnerem byl herec Jiří Novotný, se kterým měla dceru Tamaru, která je také herečka. S manželem Zdeňkem Žákem měla dceru Julii a syna Václava.\n\n"}
{"id": "256854", "url": "https://cs.wikipedia.org/wiki?curid=256854", "title": "Gabriela Vránová", "text": "Gabriela Vránová\n\nGabriela Vránová (27. července 1939 Nové Mesto nad Váhom – 16. června 2018) byla česká herečka a divadelní pedagožka, dlouholetá členka pražského Divadla na Vinohradech.\n\nGabriela Vránová se narodila v Novém Mestě nad Váhom v učitelské rodině, dětství prožila v Brně. Po absolutoriu brněnské JAMU v roce 1960 působila nejprve dva roky v Národním divadle moravskoslezském v Ostravě, poté odešla na pozvání ředitele Luboše Pistoria do pražského Divadla na Vinohradech, kde působila v letech 1962 až 2004 a 2012 až 2016. Účinkovala v řadě filmů a televizních inscenací. V závěru života byla bez stálého divadelního angažmá, úspěšně spolupracovala s rozhlasem, v roce 2004 jí byla udělena Cena Františka Filipovského za celoživotní mistrovství v dabingu. Pedagogicky působila na Pražské konzervatoři, kde od roku 1974 vyučovala herectví.\n\nS druhým manželem, středoškolským profesorem matematiky Jiřím Kepkou, měla syna herce a režiséra Ondřeje Kepku. Mladší sestrou byla Miriam Vránová (* 1959), která v 80. letech před emigrací do Spojených států provozovala hereckou profesi. Stala se také švagrovou herce Jaroslava Kepky.\n\nZemřela 16. června 2018. Poslední rozloučení se uskutečnilo 22. června 2018 v Divadle na Vinohradech. Poté následovalo rekviem v nedalekém kostele svaté Ludmily.\n\n\n\n\n\n"}
{"id": "256856", "url": "https://cs.wikipedia.org/wiki?curid=256856", "title": "Inverze", "text": "Inverze\n\nInverze (z lat. \"in-versio\", obrácení, převrácení) je proces, při němž dochází k převrácení dvou nebo více věcí oproti přirozenému (nebo obvyklému) stavu. \n\nMůže se vztahovat k těmto článkům: \n\n"}
{"id": "256868", "url": "https://cs.wikipedia.org/wiki?curid=256868", "title": "Boulogne-sur-Mer", "text": "Boulogne-sur-Mer\n\nBoulogne-sur-Mer [\"buloň syr mér\"] je přístavní město v severní Francii, v departementu Pas-de-Calais, na pobřeží Lamanšského průlivu a asi 25 km jihozápadně od Calais. Město je největší rybářský přístav ve Francii.\n\nV roce 2016 mělo město 41 669 obyvatel, celá metropolitní oblast kolem 135 tisíc obyvatel.\n\nKeltský přístav se nazýval \"Gesoriacum\", Římané jej nazývali \"Portus Itius\" nebo \"Portus Britannicus\" a na vyvýšeném místě postavili město, které nazvali \"Bononia\" tj. Boloňa. Při přípravě výpravy do Británie dal na tomto strategickém místě císař Caligula postavit maják. Od 4. století se městu říkalo prostě \"Bononia\" a sloužilo jako hlavní přístav pro plavby do Británie a domovský přístav flotily \"classis Britannica\". Vedlo sem několik římských silnic, které Bononii spojovaly s Kolínem nad Rýnem (\"Via Belgica\") a dalšími městy.\n\nVe středověku bylo město a hrad sídlem hraběte a Balduin II. Flanderský († 918) postavil na návrší hrad, který jeho potomci ve 13. století přestavěli na zámek. Za Křížových válek se Balduin z Boulogne jako Balduin I. Jeruzalémský (1060-1118) stal prvním jeruzalémským králem. V roce 1097 převzal město Tarsus, kde si s pomocí buloňských pirátů vybudoval vlastní posádku. Na pozvání knížete Thorose z Edessy, který ho přijal za syna, se vydal se svým vojskem dál na východ a roku 1098 se stal prvním hrabětem z Edessy.\n\nRaně středověká bazilika Panny Marie se stala tak oblíbeným poutním místem, že král Filip V. dal u Paříže postavit jeho kopii \"Malou Boulogne\", dnešní Boulogne-Billancourt. Anglický král Jindřich VIII. Tudor s podporou císaře Karla V. v roce 1544 Boulogne oblehl a dobyl, teprve roku 1550 se město vrátilo do francouzského království. V letech 1567-1801 bylo Boulogne sídlem biskupa.\n\nRoku 1801 zaútočil admirál Horatio Nelson na francouzské loďstvo v Boulogne bez úspěchu a téhož roku bylo mezi Anglií a Francií vyjednáno příměří. Roku 1804 chystal císař Napoleon Bonaparte tažení do Anglie a shromáždil zde armádu 150 tisíc mužů, když mu ale o rok později Rakousko vyhlásilo válku, musel ji přesunout k Dunaji.\n\nMěsto je významné pro esperantské hnutí, protože se v něm roku 1905 konal první esperantský kongres. Při příležitosti tohoto kongresu byla přijata Buloňská deklarace, která nese název města a definuje základní principy esperantismu.\n\n\n\n\"Počet obyvatel\"\n\n\n\nStránky oblasti pro turisty\n"}
{"id": "256871", "url": "https://cs.wikipedia.org/wiki?curid=256871", "title": "Joan Cererols", "text": "Joan Cererols\n\nJoan Cererols (9. září 1618, Martorell – 27. srpna 1680, Montserrat) byl katalánský hudebník a benediktinský mnich.\n\nCererols se narodil v Martorell. Vstoupil do chórové školy \"escolania\" v Montserratu kolem roku 1626. První hudební krůčky udělal pod vedením otce Joana Marche, známého varhaníka. Po deseti letech v této škole byl Joan přijat jako novic v klášteře Montserrat 6. září 1636, ve věku osmnácti let. \nRoku 1648 dostal svolení od Marche navštívit Madrid, kde měl možnost se setkat s novou generací hudebníků. Po svém návratu se stal členem klášterní komunity. Po smrti Marche, roku 1658, se Cererols stal klášterním sbormistrem a tuto pozici si udržel až do své smrti roku 1680. Dožil se 61 let.\n\nJeho dílo zahrnuje \"Rekviem\" (nebo také \"Missa pro defunctis\") složené v polovině 17. století během velkého moru, který zachvátil Barcelonu, a \"Missa de Batalla\", která oslavuje dobytí Neapolského království.\n"}
{"id": "256877", "url": "https://cs.wikipedia.org/wiki?curid=256877", "title": "Olga Čuříková", "text": "Olga Čuříková\n\nOlga Čuříková ( – 17. března 2016 Praha) byla dlouholetá česká televizní a rozhlasová moderátorka a dramaturgyně.\n\nV někdejší Československé televizi mnoho let uváděla pravidelný televizní pořad pro mládež \"Vlaštovka\", známá je i z účinkování v soutěžním televizním pořadu \"Pokus pro dva\", který moderovala na přelomu 60. a 70. let 20. století společně s Eduardem Hrubešem. V roce 1972 musela z politických důvodů z Československé televize odejít, až do roku 1990 pak působila pak jako konferenciérka a moderátorka v pražském Divadle hudby \"Lyra Pragensis\". Na televizní obrazovky se vrátila moderováním pořadu pro seniory \"Barvy života\". Jejím manželem byl herec Jiří Pleskot (1922–1997). Vzali se spolu po patnáctileté známosti. K sňatku je v roce 1974 přiměla Jiřina Jirásková, její přítelkyně a bývalá žena Jiřího Pleskota.\n\n\n"}
{"id": "256880", "url": "https://cs.wikipedia.org/wiki?curid=256880", "title": "Kamila Moučková", "text": "Kamila Moučková\n\nKamila Moučková, rozená Nová (* 8. dubna 1928 Jihlava), je česká televizní a rozhlasová hlasatelka a moderátorka. Žena, jež jako vůbec první v roce 1968 ohlásila z obrazovky někdejší Československé televize invazi vojsk Varšavské smlouvy do Československa. Dne 12. dubna 2008 byla uvedena do Dvorany slávy TýTý.\n\nJako dcera novináře a politika Viléma Nového (1904–1987), člena ÚV KSČ, vystudovala Státní čs. reformní reálné gymnázium v Jihlavě. Od roku 1942 žila v Polné, kde chodila na základní školu a s místními ochotníky hrála divadlo. Po návratu matky z koncentračního tábora v Ravensbrücku se vrátila zpět do Jihlavy. Od roku 1946 byla členkou KSČ. Rok po válce vystupovala jako herečka v teplickém divadle, poté v letech 1946–1948 v Horáckém divadle v Jihlavě. Sedm let (1949–1956) pracovala jako hlasatelka Čs. rozhlasu, poté přešla do Čs. televize, kde se stala hlasatelkou a moderátorkou zpravodajských pořadů. Byla první hlasatelkou nově vzniklých Televizních novin, jež se začaly vysílat od 1. ledna 1957.\n\nBěhem pražského jara a při následném obsazení ČSR vojsky Varšavské smlouvy se zapojila do protiokupačního vysílání televize i rozhlasu, v den příchodu cizích armád 21. srpna vysílala celý den, až do momentu, kdy ji ze studia vyvedli ozbrojení sovětští vojáci. 17. dubna 1970 vláda vydala dekret, jímž se Kamila Moučková odvolávala z vysílání televize. Poté krátce působila v dabingu, roku 1970 ji z ČST propustili. \n\nDo roku 1989 pracovala na různých pozicích, např. jako kantýnská v hereckém klubu Komorního divadla či jako uklízečka, prodavačka a servírka. Angažovala se v disentu a stala se jednou z prvních signatářek Charty 77. V letech 1990–1993 se vrátila do ČST (mimo jiné moderovala pořad \"Objektiv\"). Od roku 1994 spolupracuje s různými médii, především s Rádiem Svobodná Evropa a je činná v Hnutí pro občanskou svobodu a toleranci (HOST). \n\nV roce 1996 neúspěšně kandidovala jako nestraník za ODA do Senátu v mosteckém volebním obvodu.. Téhož roku vydala první životopisnou knihu \"Říkali jí lvice\". Na druhé nazvané \"Nejsem žádná lvice\" se autorsky podílela Petra Braunová.\n\nV dubnu 2013 obdržela Cenu Arnošta Lustiga pro rok 2012. Profesor Jan Pirk výběr zdůvodnil slovy: \"„Její morální kvality se v plné míře prokázaly při Pražském jaru 1968 … Všichni dobře víme, jakým perzekucím byla pak díky své návazné protirežimní činnosti vystavena. Přes veškerý nátlak však nikdy od svých názorů neustoupila.“\"\n\nDne 28. října 2013 ji prezident Miloš Zeman vyznamenal medailí Za zásluhy.\n\nJejí dcera se narodila do prvního manželství, trvajícího téměř dva roky, s hercem Milošem Willigem. Podruhé se vdala za Josefa Moučku, s nímž měla dvě děti. Po rozvodu udržovala tři dekády partnerský vztah s hercem Jiřím Zahajským.\n\n"}
{"id": "256884", "url": "https://cs.wikipedia.org/wiki?curid=256884", "title": "Mičio Kuši", "text": "Mičio Kuši\n\nMičio Kuši (: 久司 道夫, \"Kuši Mičio\"; 17. května 1926 Kokawa, prefektura Wakajama, Japonsko – 28. prosince 2014) byl japonský odborník na makrobiotiku, který pomohl její popularizaci v USA na počátku 50. let 20. století.\n\nV mládí studoval mezinárodní právo a zajímal se o vytvoření celosvětového parlamentu pro uchování míru ve světě. Po svém setkání se slavným profesorem orientální medicíny a filosofie Jukikazuem Sakurazawou, na Západě známým jako George Ohsawa, zasvětil svůj život propagaci a výuce tradičního taoistického systému rovnováhy principů jin a jang. Na počátku padesátých let se přestěhoval do USA. Přednášel po celé Americe, západní Evropě i na Dálném východě.\n\nJe autorem mnoha knih, například \"Akupunktura – staré a nové způsoby, Přírodní zemědělství, Původ a léčení nemocí, Kniha o makrobiotice – umění žít zdravě, šťastně a svobodně, Strava pro předcházení nádorům, Do-in – cvičení pro tělesný i duchovní rozvoj člověka\" a mnoho dalších.\n\nZemřel na rakovinu slinivky.\n\n"}
{"id": "256885", "url": "https://cs.wikipedia.org/wiki?curid=256885", "title": "Andrea Čunderlíková", "text": "Andrea Čunderlíková\n\nAndrea Čunderlíková (* 6. května 1952 Praha) je česká herečka, manželka rockového hudebníka Ladislava Kleina (bývalý člen skupiny Olympic), matka tenistky Sandry Kleinové. Z televize je známá především její role zdravotní sestry Iny z televizního seriálu \"Nemocnice na kraji města\", v 80. letech působila v naivisticko-recesistickém Prozatímním divadle Františka Ringo Čecha.\n\n\n"}
{"id": "256886", "url": "https://cs.wikipedia.org/wiki?curid=256886", "title": "Bukovanští z Bukovan", "text": "Bukovanští z Bukovan\n\nBukovanští z Bukovan je jméno staročeské vladycké rodiny. \n\nKonvici se říkalo pinta. Odtud bylo také jejich příjmení Pinta z Bukovan. Jejich předkové nosící na štítu konvici sídlili v Obděnicích, Mirovicích, Skvořeticích a jiných sídlech. Z rodu vladyků Obděnských pocházeli bratři Bohuslav, Oldřich a Sigmund Bukovanští Pintové z Bukovan, připomínaní už roku 1414. O jejich synech nic není známo. Uváděna je jen Kateřina z Kotouně, vdova po Sigmundovi. Zemřela před rokem 1476. V roce 1481 koupil Jindřich Bukovanský Pinta z Bukovan obec Životice. Jan Bukovanský Pinta z Bukovan (1534–1571) držel kromě Bukovan Životice, Újezdec, Kraštice a Kraštičky a přikoupil roku 1547 Zbynice. Jeho manželkou byla Lidmila Nebílovská z Drahobuze. Jeho syn Přibík držel Zbynice za otcova hospodaření a v roce 1581 přikoupil Kozárovice, o tři roky později Nestrašovice, za další dva roky Těchničský Újezd. Se svojí manželkou Justýnou Vamberskou z Rohatce zplodil třináct dětí.\n\nNejdříve se mu narodil syn Jindřich, jenž byl pokřtěn na Zbynicích a kmotrem mu byl Blažej Angelik, měštín z Březnice. Ten se vyznamenal jako práč, ale také jako hrdinský vojín. Roku 1596 padl u Jagru proti Turkům. Přibíka, který roku 1601 zemřel, přežilo šest synů a dcery. Nejznámější je Johanka, manželka Viléma Chanovského z Dlouhévsi a Regina – manželka Václava staršího Vratislava z Mitrovic. Jan, nejstarší Přibíkův syn, jenž ho přežil, dostal při bratrském dělení roku 1601 část Bukovan, přikoupil roku 1604 část Lešetic, a skrze svou manželku Elišku Smrčkovou z Mnichu (ovdovělou roku 1609 a zemřelou roku 1628) byl ve spoludržení statku Krašovic. Roku 1610 byl komisařem při obraně českých stavů a ke sklonku svého života byl místopísařem. Nemajíc děti, odkázal Bukovany, Zahrádku, Řeteč své manželce a zemřel roku 1619. Jeho bratr Adam koupil roku 1609 statek Suchomasty a roku 1620 ves Radouš, což mu bylo oboje roku 1622 zabráno. Žil ještě roku 1624. Jaroslav třetí bratr dostal Řeteč, kterou pak připustil Janovi, a koupil roku 1616 Žihobeč. Roku 1622 byl odsouzen kvůli podpoře stavovského povstání a byl mu zabaven majetek.\n\nČtvrtý bratr Zikmund se po roce 1616 nepřipomíná. Pátý bratr Václav byl roku 1622 osvobozen od pokuty a po smrti Elišky Bukovanské Pintové z Bukovan se uchýlil do Bukovan. Byl c. k. radou a zemřel roku 1632. Jeho manželka Aléna Šaloména Černínová z Chudenic dědila Bukovanský statek, neboť šestý bratr Jan zemřel ještě před Václavem a nebylo tudíž mužského potomka z Přibíkovy pošlosti, který by byl Bukovany dědil. Václav měl dcery Maxmiliánu Alžbětu, jejím manželem byl Jiří Václav Černín z Chudenic, zemřel roku 1687. Další dcera se jmenovala Anna Lidmila, která zdědila roku 1644 statek Chlumín a ten odkázala svému manželovi Kašparu Zdeňkovi Kaplíři ze Sulevic. Ten zemřel v roce 1646. Z jiné zchudlé linie pocházel Václav, který zemřel roku 1548 a jeho synové Havel a Jiří. Jejich potomci byli bezpochyby pozdější Bukovanští Pintové z Bukovan, jako Jaroslav Ignác (1677), Maxmilián (1678), František Václav (1721) a bratři František Karel a Jan Antonín (1764). František Karel držel statek Horní Těšov, který po něm převzaly roku 1799 jeho děti Jan Jáchym, Antonie a Inocencie, ale roku 1801 jej prodali. O jejich potomstvu není známo nic.\n\nErbem rodu byl štít křížem rozdělený na čtyři pole, v prvním a čtvrtém poli byla stříbrná konvice, ostatní pole byla stříbrná, klenotem byla stříbrná konvice s kytkou (chocholem). \n\n"}
{"id": "256890", "url": "https://cs.wikipedia.org/wiki?curid=256890", "title": "Blood, Sweat &amp; Tears", "text": "Blood, Sweat &amp; Tears\n\nBlood, Sweat & Tears (někdy též „BS&T“) je americká hudební skupina, založená v roce 1967 v New Yorku. Hudební styl skupiny byla fúze rocku, blues, pop music, dechových aranžmá a jazzové improvizace ze kterých se vyvinul hybrid, známý jako \"jazz-rock\".\n\nSkupinu založil Al Kooper poté, co opustil Blues Project. Skupina sestávala z čtyřčlenné rytmiky a několika dechových nástrojů a hrála rockovou hudbu s jazzovými náznaky. Kooper s ní nahrál pouze první album a odešel.\nNa vysoko hodnoceném jazz-rockovém druhém albu vynikl zpěvák David Clayton-Thomas. Úvod a závěr alba tvoří skladby na témata avantgardního skladatele počátku dvacátého století Erika Satie. V žebříčku časopisu Billboard se druhé album drželo v roce 1969 po sedm týdnů na prvním místě v kategorii popových LP. Třetí album obsahuje úvodní gospelovou skladbu \"Hi-De-Ho\" i téměř osmiminutovou skladbu \"Symphony for the Devil\", variaci na píseň \"Sympathy for the Devil\" od skupiny The Rolling Stones. Po třetím albu úroveň skupiny klesala.\n\nSkupina měla řadu nástupců, mezi nejvýznamnější patří skupina Chicago.\n\nTom Timko: hudební vedoucí/saxofon \nRob Paparozzi: zpěv \nDave Gellis: kytara \nGlenn McClelland: klávesy \nGary Foote: basa \nAndrea Valentini: bicí \nTeddy Mulet: trumpeta \nSteve Jankowski: trumpeta \nJens Wendelboe: trombon \n\nAl Kooper: klávesy, zpěv (1967-1968)\nRandy Brecker: trumpeta, křídlovka (1967-1968)\nJerry Weiss: trumpeta, křídlovka (1967-1968)\nFred Lipsius: altsaxofon, piano (1967-1972)\nDick Halligan: klávesy, trombon, lesní roh, flétna (1967-1972)\nSteve Katz: kytara, harmonika, loutna, mandolínan, zpěv (1967-1973)\nJim Fielder: basa, kytara (1967-1974)\nBobby Colomby: bicí (1967-1977)\nDavid Clayton-Thomas: zpěv, kytara (1968-1972, 1974-1981, 1984-2004)\nLew Soloff: trumpeta, křídlovka (1968-1974)\nChuck Winfield: trumpeta, křídlovka (1968-1973)\nJerry Hyman: trombony, recorder (1968-1970)\nDave Bargeron: trombon, tuba, lesní roh, basa (1970-1978)\nBobby Doyle: zpěv, piano (1972)\nJoe Henderson: tenorsaxofon (1972)\nLou Marini Jr.: tenor & soprano sax, flétna (1972-1974)\nLarry Willis: klávesy (1972-1978)\nGeorg Wadenius: kytara, zpěv (1972-1975)\nJerry Fisher: zpěv (1972-1974)\nTom Malone: trombon, trumpeta, křídlovka, altsaxofon, basa (1973-1974)\nJerry LaCroix: zpěv, altsaxofon, flétna, harmonika (1974)\nRon McClure: basa (1974-1975, 1976)\nTony Klatka: trumpeta, lesní roh (1974-1978)\nBill Tillman: altsaxofon, flétna, klarinet (1974-1977)\nLuther Kent: zpěv (1974)\nJoe Giorgianni: trumpeta, křídlovka (1974-1975)\nJaco Pastorius: basa (1975-1976)\nSteve Khan: kytara (1975) \nMike Stern: kytara (1975-1977)\nKeith Jones: basa (1976)\nDanny Trifan: basa (1976-1977)\nForrest Buchtell: trumpeta (1975-1977)\nDon Alias: perkusní nástroje (1975-1976)\nRoy McCurdy: bicí (1976-1977)\nJeff Richman: kytara (1976 fill in for Stern)\n\nRandy Bernsen: kytara (1977)\nBarry Finnerty: kytara (1977-1978)\nNeil Stubenhaus: basa (1977-1978)\nGregory Herbert: saxofon (1977-1978)\nMichael Lawrence ; trumpeta (1977)\nChris Albert: trumpeta (1977-1978) \nBobby Economou: bicí (1977-1978, 1979-1981, 1994-1995) \nKenny Marco: kytara (1979) \nDavid Piltch: basa (1979-1980) \nJoe Sealy: klávesy (1979) \nBruce Cassidy: trumpeta, křídlovka (1979-1980) \nEarl Seymour: saxofon, flétna (1979-1981) \nSteve Kennedy: saxofon, flétna (1979) \nSally Chappis: bicí (1979) \nHarvey Kogan: saxofon, flétna (1979) \nJack Scarangella: bicí (1979) \nVernon Dorge: saxofon, flétna (1979-1981) \nRobert Piltch: kytara (1979-1980) \nRichard Martinez: klávesy (1979-1980) \nWayne Pedziwiatr: basa (1980-1981) \nPeter Harris: kytara (1980-1981) \nLou Pomanti: klávesy (1980-1981) \nMic Gillette: trumpeta (1980-1981) \n\nJames Kidwell: kytara (1984-1985) \nJeff Andrews: basa (1984-1985) \nTaras Kovayl: klávesy (1984-1985) \nTim Ouimette: trumpeta, lesní roh (1984-1985) \nMario Cruz: saxofon, flétna (1984-1985) \nRicky Sebastian: bicí (1984-1985) \nSteve Guttman: trumpeta (1985-2004)\nDave Gellis: kytara (1985-1990, 1996, 1998 fill in, 2005- )\nRay Peterson: basa (1985-1986) \nScott Kreitzer: sax, flétna (1985-1986) \nTeddy Mulet: trombon (1985-1986), trumpeta (2005- ) \nBarry Danielian: trumpeta (1985-1986) \nRichard Sussman: klávesy (1985-1987) \nRandy Andos: trombon (1986) \nTom Timko: saxofon, flétna (1986-1987, 1995, 1998-2001, 2005- )\nTom DeFaria: bicí (1985-1986) \nJohn Conte: basa (1986-1987) \nSteve Conte: kytara (1986 fill in) \nJeff Gellis: basa (1987-1990) \nDave Panicki: trombon (1987-1988, 1997-1998) \nGlenn McClelland: klávesy (1987-1993, 1998, 2005- ) \nDavid Riekenberg: saxofon, flétna (1987- 1990, 1995-1998) \nJerry Sokolov: trumpeta (1987-1994) \nGraham Hawthorne: bicí (1987-1988, 1989-1991) \nVan Romaine: bicí (1988-1989) \nNeil Capollongo: bicí (1991-1993) \nPeter Abbott: bicí (zaskakoval zač. 90. let) \nCharley Gordon: trombon (1987-1994, 2001)\nWayne Schuster: sax, flétna (1990-1991) \nLarry DeBari: kytara, zpěv (1990-1997) \nGary Foote: basa (1990-2004, 2005- ) \nChuck Fisher: sax, flétna (1991) \nJack Bashcow: sax, flétna (1992) \nTim Ries: sax, flétna (1992-1993, 1993-1995) \nCharlie Cole: sax, flétna (1993) \nMatt King: klávesy (1994-1998) \nMike Mancini: klávesy (zaskakoval v 80. a 90. letech) \nHenry Hey: klávesy (zaskakoval v polovině 90. let) \nCliff Korman: klávesy (zaskakoval v polovině 90. let) \nMike DuClos: basa (zaskakoval za Footea v roce 1995 a 2001) \nJonathan Peretz: bicí (1995-1997) \nCraig Johnson: trumpeta (1994-1998) \nMatt Milmerstadt: bicí (1995 , 1998) \nTom Guarna: kytara (1997-1998) \nJon Owens: trumpeta (1998-2000) \nChuck Pillow: sax, flétna (fill in 1998) \nBrian Delaney: bicí (1998, 2001) \nDave Stahl: trumpeta (fill in 1995-1998) \nDave Pietro: sax, flétna (fill in 1998) \nDale Kirkland: trombon (1995-1996, 1998, 1999-2001, 2002-2006) \nPat Hallaran: trombon (1998-1999) \nJames Fox: kytara (1998-2000) \nDan Zank: klávesy (1998-2000) \nZach Danziger: bicí (1998-2001) \nJoe Mosello: trumpeta (2000-2002) \nPhil Magallanes: klávesy (2000-2001) \nAndrea Valentini: bicí (2001- ) \nDarcy Hepner: sax, flétna (1999 fill in, 2001-2004) \nJohn Samorian: klávesy (2001-2003) \nNick Marchione: trumpeta (2002-2004) \nEric Cortright: klávesy (2003-2004) \nLeo Huppert: basa (2004) \nSteve Jankowski: trumpeta (2005- ) \nRob Paparozzi: zpěv, harmonika (2005- ) \nScottie Wallace: zpěv (alternoval s Robem P. 2005-2006) \nThomas Conner: zpěv (zaskakoval v roce 2006) \nJens Wendelboe: trombon (2006- ) \n\n\n\n\n\n"}
{"id": "256892", "url": "https://cs.wikipedia.org/wiki?curid=256892", "title": "Piz Suvretta", "text": "Piz Suvretta\n\nPiz Suvretta je vrchol nacházející se v pohoří Albula v kantonu Graubünden, ve Švýcarsku.\n\nJeho poloha je severně od města St. Moritz v hřebeni vrcholu Piz Bever (3 230 m). Na jeho jižním úpatí se nachází ledovcové jezero Lej Suvretta. Vrchol obklopují dvě doliny. Na západě je to údolí Val Bever, na východě potom Suvretta da Samedan.\n\nVýstup na vrchol je možný ze dvou směrů. První je od jezera Lej Suvretta. Za jezerem začíná stezka od rozcestí ve výšce 2 617 m a pokračuje ne příliš dobře značeně do sedla Fuorcla Suvretta (2 966 m). Zde značení končí. Směr výstupu je však dobře patrný a v závěru lehkým lezením (I - II.UIAA) vychází na vrchol. Sestup stejnou cestou.\"Délka:\" Svatý Mořic – Lej Suvretta (3,5 hod.) – Piz Suvretta (1,75 hod.)\n\nZ konce doliny Val Bever je také možné vystoupit na Piz Suvretta. Výchozí bod v tomto případě je chata Chamanna Jenatsch (2 652 m). Přístup na ní je dlouhým podnikem (cca 4 hod.) Výstup vede od chaty opět do sedla Fuorcla Suvretta a dále již stejně jako předchozí varianta.\n"}
{"id": "256893", "url": "https://cs.wikipedia.org/wiki?curid=256893", "title": "Cefeida", "text": "Cefeida\n\nCefeida je pulsující proměnná hvězda, jejíž perioda pulsů je přímo závislá na její absolutní magnitudě, tedy i zářivém výkonu. Pulsace způsobuje pravidelné smršťování a rozpínání jejích podpovrchových vrstev. Název byl odvozen od hvězdy Delta Cephei v souhvězdí Cefea. Periody cefeid se pohybují mezi třemi a třiceti dny. Významnou astronomkou zabývající se cefeidami a jejich použitím pro výpočet vzdálenosti z jejich periody pulsace byla Henrietta Swan Leavittová.\n\nDíky výskytu cefeid ve vzdálenostech, které mohou být přesně měřeny paralaxně, byl nalezen spolehlivý empirický vztah mezi periodou pulsů a absolutní svítivostí (tu je možno určit ze známé vzdálenosti). Díky tomu se cefeidy využívají jako tzv. standardní svíčky ke zjišťování vzdáleností galaxií a kulových hvězdokup, protože světelné křivky je možno určovat na vzdálenosti mnohonásobně větší.\n\nCefeidy můžeme rozdělit na:\n\nV užším smyslu slova jsou Cefeidami pouze hvězdy typů \"delta Cephei\" a \"W Virginis\", případně jen \"delta Cephei\".\n\nStřední absolutní magnitudu cefeidy spočítáme podle vztahu\nkde P je perioda ve dnech a s pomocí změřené zdánlivé magnitudy dostaneme vzdálenost\n"}
{"id": "256909", "url": "https://cs.wikipedia.org/wiki?curid=256909", "title": "Medúza (rozcestník)", "text": "Medúza (rozcestník)\n\nMedúza může být:\n\n\n\n\n\npodobné\n"}
{"id": "256910", "url": "https://cs.wikipedia.org/wiki?curid=256910", "title": "Hermeneutika náboženství", "text": "Hermeneutika náboženství\n\nHermeneutika náboženství je religionistická disciplína, která se snaží vyložit smysl a význam náboženství; a to jak v jeho dílčích aspektech, tak v globálnějším měřítku. Náboženství se zde jeví jako duchovní výraz člověka. Hermeneutická religionistika chce ukázat, rekonstruovat a interpretovat smysl a význam náboženství jako kulturně aktivní hodnoty. \nVe formování hermeneutiky náboženství hráli důležitou roli filozofové Wilhelm Dilthey a Martin Heidegger, kteří se zasloužili o vznik klasické hermeneutiky. Za klasické představitele hermeneutiky náboženství lze označit Joachima Wacha a Mircea Eliadeho.\n\nV rámci religionistiky si hermeneutika prosadila své místo až v druhé polovině 20. století (přesněji v 70. letech). \n\nTato disciplína navazuje na odkaz Fredricha Schleiermachera, který v tomto směru myšlení viděl možnost výkladu náboženství na principu porozumění. Hermeneutika je pro něj umění gramatické interpretace objektivního významu textu. Neobejde se však bez psychologického porozumění autorovi a bez postižení důvodů, proč byl zkoumaný text napsán. \n\nUcelenější tvar získala hermeneutika v německé historické škole – zejména díky J. K. Droysenovi, který zavádí pojmový pár \"Erklären\" (vysvětlení) a \"Verstehen\" (rozumění). Erklären hledá obecnou spojitost mezi fenoménem a obecně platnou zákonitostí, což se uplatňuje u \npřírodních věd, zatímco Verstehen usiluje o metodické pojetí jednotlivého v jemu vlastním smyslu a významu, což uplatňují historické vědy, které chápou jednotlivosti v celku a celek chápou z jednotlivostí (zde je již náznak problému, který byl později označen jako „hermeneutický kruh“ rozumění).\n\nHermeneutickou problematiku dále rozvíjí Wilhelm Dilthey, který znovu otevírá problém duchovních věd na filosofických základech. Jeho rozlišení přírodních a duchovních věd má několik etap. Vychází z pozice rozumějící psychologie (verstehende Psychologie) a zavádí nové termíny – \"prožívání\" (Erleben) a \"znovuprožívání\" (Nacherleben).Člověk rozumí historickým jevům tím, že se s nimi identifikuje, vciťuje se do nich, může je (znovu-)prožívat. Hermeneutický proces rozumění podle něj tedy předpokládá prožívání, které dovoluje, aby se rozumějící subjekt přenesl do smyslové prožitkové souvislosti jiných historických subjektů. \n\nDalší posun v hermeneutice nastal díky Martinu Heideggrovi, který převedl těžiště od problému podstaty bytí k problematice smyslu bytí. Rozumění (verstehen) nechápal ani jako vcítění ani jako vědění jak uchopit smysl historických jevů, ale jako \"porozumění smyslu vlastního bytí\". Porozumění vlastní existenci je podstatné pro porozumění vůbec. Heidegger se vrací k problematice hermeneutického kruhu a říká že každý výklad se pohybuje v prostoru vymezeném předchozím porozuměním – výklad tedy předpokládá předchozí porozumění jako podmínku své možnosti.\n\nVrcholu dosáhla filosofická hermeneutika díky Hans-Georgu Gadamerovi. Ten se rovněž domnívá že celku můžeme porozumět z jednotlivostí a jednotlivostem z celku, ale vychází z předpokladu, že plnému smyslu můžeme porozumět ne identifikací s ním, nýbrž nastolením určitého odstupu. Při rozumění dochází k jevu, který nazývá \"splývání horizontů\". Aby k porozumění došlo, musejí se střetávat a spojit různé světy – člověk do sebe musí zahrnout i horizonty cizí, jiné, diferentní. Horizonty poté splynou do jednoho horizontu rozumění a dochází také k sebeporozumění. Smysl se podle něj projevuje působením slova či události v dějinách – tím že se projevuje se také interpretuje a zpětně se projevuje v interpretaci. \n\nDalší badatelé aplikovali hermeneutické metody na interpretaci smyslu a významu náboženství – jsou jimi Joachim Wach, Jacques Waardenburg a Mircea Eliade.\n\n\n"}
{"id": "256912", "url": "https://cs.wikipedia.org/wiki?curid=256912", "title": "Notek", "text": "Notek\n\nNotek je noční světlomet na vojenská vozidla firmy Nova-Technik GmbH München. \n\nZa druhé světové války používala německá armáda na svých motorových vozidlech k zajištění nepozorovatelnosti při leteckém nebezpečí na přední části automobilu nebo motocyklu speciální světlomety s krytkou která směřovala světelný paprsek tak, aby byla osvětlena pouze cesta před vozidlem a aby světlo nebylo pozorovatelné z větší vzdálenosti, jeho intenzita byla regulována reostatem na palubní desce.\n\nV zadní části vozidla se nacházel notek skládající se ze dvou hlavních částí. Pomocí překlápěcí plechové clony byla viditelná buďto spodní nebo horní polovina světel. V horní poloze clony se odkryla spodní dvě světla. Vlevo červené koncové a vpravo oranžové brzdové. Na spodní straně lampy byla posuvná západka. Při přesunutí doprava odkryla zasklené okýnko pod žárovkou koncového světla. Tím bylo dosaženo možnosti osvětlení značky (na osobních i nákladních vozidlech). Při přesunutí doleva se okýnko zavřelo. Pokud se clona překlopila do spodní polohy, objevila se skupina čtyř zelených odstupových světel která sloužila pro jízdu v koloně. Když řidič v noci dodržoval správnou vzdálenost 25-35 metrů od vpředu jedoucího vozidla, viděl pouze dva zelené body, při vzdálenosti větší než 35 metrů řidič viděl zadní odstupové světlo jako jeden zelený pruh. Při odstupu menším než 25 merů byla vidět čtyři zelená světla. Odstupové světlo tedy byl prostý ale účinný nástroj pro udržování správného rozestupu vozidel kolony v noci bez použití světel.\n\nOd poloviny roku 1943 se v německé armádě používalo jednoduché zadní odstupové světlo – modré válcovité (doutnavka), modré světlo je totiž viditelné jen na omezenou vzdálenost, zhruba 35 metrů. V Československé armádě se notek používal ještě v 60. letech dvacátého století.\n"}
{"id": "256913", "url": "https://cs.wikipedia.org/wiki?curid=256913", "title": "Carlos Reutemann", "text": "Carlos Reutemann\n\nCarlos Alberto Reutemann známý jako Lole (* 12. dubna 1942, Santa Fe) je bývalý argentinský automobilový závodník, pilot formule 1.\n\nPrvní závod Formule 1 jel na McLarenu v roce 1971 na domácí půdě, kde skončil třetí. Tato Velká cena se však nezapočítávala do Mistrovství světa. V roce 1972 debutoval ve stáji Brabham na domácí půdě v závodě započteném do mistrovství světa. Jeho debut vyvolal senzaci, protože dosáhl pole position. Krátce nato vyhrál Velkou cenu Brazílie, která se však nepočítala do světového šampionátu. V následujícím roce celkově skončil v mistrovství světa sedmý, když jeho nejlepšími výsledky byla dvě třetí místa. V roce 1974 ve Velké ceně Argentiny vedl téměř celý závod, ale v předposledním kole mu došlo palivo, a tak skončil sedmý. Dlouho vedl také v následující Velké ceně Brazílie, kde však pro technické potíže rovněž skončil sedmý. Ve Velké ceně Emiliano Medici v Brazílii získal postavení na čele závodního pole, v závodě poté dlouho vedl, ale pro poruchu vozu musel odstoupit. Smůle učinila zadost až následující Velká cena Jižní Afriky, kterou vyhrál. Od startu do cíle pak vyhrál ještě dvě velké ceny v roce 1974. Velkou cenu Rakouska a Velkou cenu USA, kde navíc dosáhl pole position. Celkově skončil šestý. V sezóně 1975 patřil k hlavním kandidátům na titul společně s Niki Laudou a Emersonem Fittipaldim. Pravidelně bodoval, na Nürburgringu vyhrál, dvakrát dojel na druhém místě a v celkové klasifikaci byl nakonec třetí. Následující rok tým Brabhamu začal používat motory Alfa Romeo, které byly nespolehlivé, a tak Reutemann dosáhl nejlépe čtvrtého místa ve Španělsku a v celkové klasifikaci byl šestnáctý, proto se rozhodl ještě koncem roku přestoupit k týmu Ferrari.\n\nV roce 1977 na Ferrari obsadil třetí místo ve Velké ceně Argentiny, vyhrál Velkou cenu Brazílie a poprvé v kariéře vedl mistrovství světa vozů formule 1. Skončil pak ještě druhý ve Španělsku, třetí ve Švédsku a sezónu uzavřel druhým místem v Japonsku. V celkové klasifikaci obsadil čtvrté místo. V roce 1978 vyhrál Velké ceny Brazílie, Long Beach, Velké Británie, kde o vítězství svedl souboj s Niki Laudou, a ve Velké ceně USA ve Watkins Glen. Třetí skončil v Belgii, Itálii a Kanadě. Třetí skončil také v celkové klasifikaci mistrovství světa za piloty stáje Lotus. Do Lotusu přestoupil v následující sezóně. Lotusy nebyly tak dobré, jako rok předtím. V polovině sezóny byl na třetím místě celkově společně s Patrickem Depaillerem a Gillesem Villeneuvem, patřil mezi kandidáty na titul mistra světa, avšak během celé druhé poloviny se zhoršila výkonnost Lotusů a jemu se nepodařilo získat ani bod. V této sezóně skončil šestý. Jeho stájový kolega Mario Andretti, mistr světa z roku předešlého, skončil desátý. Proto opět změnil tým. Přestoupil k Williamsu, který měl v roce 1978 jeden z nejlepších vozů v závodním poli, ale v té době také velmi jednoznačně určenou hierarchii mezi jezdci v týmu. Jedničkou byl Alan Jones, kterého s majitelem týmu Frankem Williamsem pojilo osobní přátelství. Jones se také v roce 1980 skutečně stal mistrem světa, Reutemann však podával mimořádně stabilní a kvalitní výkony, pravidelně bodoval, vyhrál Velkou cenu Monaka a v celkové klasifikaci obsadil třetí místo. V následujícím roce byl asi nejblíže splnění svého snu, kterým byl titul mistra světa Formule 1. Vyhrál úvodní Velkou cenu Jižní Afriky, která se však nezapočítávala do mistrovství světa. Kdyby započítána byla, stal by se mistrem světa, takto skončil až druhý o jediný bod za Nelsonem Piquetem. Kromě toho vyhrál Velké ceny Brazílie a Belgie. V Brazílii vedl od startu do cíle a tady začalo nepřátelství mezi Reutemannem a týmem Williams. Podle týmové strategie totiž měl Reutemann pustit Jonese, který byl za ním, před sebe. To však neudělal a jeho pozici v týmu to zhoršilo. V Belgii dosáhl postavení v čele startu, nejrychlejšího kola závodu a vítězství. Druhý byl v Long Beach, Argentině a Británii. Prakticky celý šampionát vedl, o titul přišel až v posledním závodě sezóny. Po skončení závodní kariéry se stal senátorem za provincii Santa Fe.\n\n"}
{"id": "256916", "url": "https://cs.wikipedia.org/wiki?curid=256916", "title": "ALFA Defender", "text": "ALFA Defender\n\nALFA Defender je samonabíjecí pistole z produkce brněnské společnosti ALFA-PROJ. Představena byla v roce 2002. Zbraň je postavena na rámu italského výrobce Tanfoglio.\n\nJedná se o kompaktní verzi zbraně ALFA Combat, což je jeden z dalších klonů CZ 75 z produkce České zbrojovky Uherský Brod.\n\nZbraň je schopna střílet v jednočinném (single action) i dvojčinném (double action) režimu střelby. Hlavním rozdílem této zbraně oproti CZ 75 Compact je použití polymerového rámu zbraně. Tím je dosaženo nižší hmotnosti zbraně. Do rámu jsou vloženy dva ocelové kontejnery s vodítky pro závěr a obsahující i celý vnitřní mechanismus zbraně. I když je použit klasický ověřený koncept shodný s CZ 75, u zbraně je kompletně překonstruovaný vnitřní spoušťový mechanismus včetně záchytu závěru.\n\nZbraň je svým zaměřením určena spíše pro civilní trh.\n\n\n"}
{"id": "256917", "url": "https://cs.wikipedia.org/wiki?curid=256917", "title": "Přechodný program", "text": "Přechodný program\n\n__BEZOBSAHU__\nTak zvaný Přechodný program, spis Lva Trockého z roku 1938, představuje jeden z nejdůležitější programových dokumentů a politických platforem trockismu a trockistického hnutí. Spis byl přijat na zakládajícím kongresu Čtvrté internacionály 1938 poblíž Paříže.\n\nText vychází ze zjištění, že dělnická třída v důsledku desorientace vývoje minulých let nenahlíží nutnost radikálních revolučních změn, že je nutno „najít most mezi současnými požadavky a socialistickým programem revoluce“:\n\nOproti tomu, argumentuje Trockij, leží strategický úkol Čtvrté internacionály „nikoliv v reformování kapitalismu, ale v jeho svržení.“ Trockij se přitom může odvolávat na konkrétní zkušenosti v Evropě z předcházejících období, zejména pak politiku tzv. Lidové fronty:\n\nTrockij rozebírá i problematiku odborů, závodních výborů, sovětů, požaduje otevření vůči ženám a mládeži apod. V neposlední řadě se zabývá i analýzou charakteru Sovětského svazu. Jeho kritika byrokratizace a stalinizace strany, a tím pádem i celého státu, zůstává po mnoho desetiletí výrazným přínosem a komponentou kritiky stalinismu. Zároveň zde však dementuje své dřívější názory o stranické byrokracii jako společenské vrstvy a dochází tedy k závěru, že se jedná o dělnický stát:\n\nObčas se vyskytující názory, že na textu se podíleli i další trockisté, nebyly nikdy potvrzeny a v archivech Čtvrté internacionály se tento text nachází vždy jen se jménem L. D. Trockého.\n\n\n"}
{"id": "256918", "url": "https://cs.wikipedia.org/wiki?curid=256918", "title": "Jarankeš", "text": "Jarankeš\n\nJarankeš nebo také Jarankaš (zemřel 1146) byl otrok franského původu, který zavraždil svého pána, muslimského atabega v Mosulu a později sultána Zengího. Damašský kronikář Ibn al-Qalanisi napsal:\n\nPodle jiné teorie eunuch Zengího zavraždil proto, že ho jeho pán ostře pokáral za to, že sluha pil z jeho poháru na víno. Poté, co Jarankeš ubodal svého pána, uprchl nejdříve do pevnosti Dawsar, a odtud dále do Damašku, „ve víře, že zde bude v bezpečí otevřeně se ke svému činu hlásil, představoval si, že zde bude vítán a nárokoval si uznání.“ Damašský vládce Mu'ín ad-Dín Unur jej však namísto toho nechal zatknout a odeslat Zengího synovi Núr ad-Dínovi a ten jej poslal za svým bratrem Saífem ad-Dínem Gházím I. do Mosulu, který ho dal popravit.\n\n\n"}
{"id": "256920", "url": "https://cs.wikipedia.org/wiki?curid=256920", "title": "Family (hudební skupina)", "text": "Family (hudební skupina)\n\nFamily byla anglická rocková skupina, založená v roce 1967 a zaniklá v roce 1973. Jejich styl byl charakterizován jako progressive rock, ačkoliv jejich zvuk objevoval i jiné žánry, spojujíce takové styly jako folk, psychedelic music, acid rock, jazz fusion a rock 'n' roll. Skupina nikdy nedosáhla úspěchu ve Spojených státech, ačkoliv Family ve Velké Británii měli úspěch a objevovali se na různých festivalech.\n\n\nFamily se formovali v roce 1967 v Leicesteru, (Anglie) ze zbývajících členů skupiny, která byla známa jako The Farinas a později jako The Roaring Sixties, jejichž „sound“ byl založen na R&B. The Farinas původně tvořili John \"Charlie\" Whitney, Tim Kirchin, Harry Ovenall a Jim King, kteří se dali dohromady na Leicester Art College v roce 1962. Ric Grech nahradil Kirchina na baskytaru v roce 1965 a Roger Chapman se připojil následující rok, jako zpěvák. Americký producent Kim Fowley jim navrhl, aby si říkali \"The Family\", protože jejich dvouřadové obleky které si na představení oblékali jim dávaly vzhled mafiánů. Toto oblečení však brzy nahradili jiným, neformálním. Family debutovali se singlem \"Scene Through The Eye Of A Lens/Gypsy Woman\", vydaným společností Liberty Records v říjnu 1967, s nevalným úspěchem. V té době byl bubeník Harry Ovenall nahrazen Robem Townsendem.\n\nDebutové album \"Music in a Doll's House\", vydané v červenci 1968, produkoval bývalý člen Traffic Dave Mason.\nMason se podílel na albu jednou skladbou „Never Like This“, jedinou písní nahranou skupinou family, kterou nenapsal její člen.\n\n\n\n\n\n\n\n\n\n\n\n\n\n\n"}
{"id": "256921", "url": "https://cs.wikipedia.org/wiki?curid=256921", "title": "Ostřice trsnatá", "text": "Ostřice trsnatá\n\nOstřice trsnatá (\"Carex cespitosa\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 30-60 cm. Je vytrvalá a tvoří výrazné trsy. Listy jsou střídavé, přisedlé, s listovými pochvami. Lodyha je ostře trojhranná. Čepele jsou asi 1-4 mm široké, ploché nebo zvláště za sucha podvinuté. Bazální pochvy jsou bezčepelné, červenofialové až černofialové, vláknitě nebo síťnatě rozpadavé. Ostřice trsnatá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji 1, vzácněji 2, samičí 1-2, vzácněji 3. Dolní listen je kratší než květenství. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je 2-3 mm dlouhá, elipsoidní, nezřetelně žilnatá, šedě až hnědě zelená, na vrcholu zúžená do velmi krátkého nerozeklaného zobánku. Každá mošnička je podepřená plevou, která je za zralosti černohnědá s úzkým bělavým lemem. Kvete nejčastěji v dubnu až v květnu. Počet chromozómů: 2n=78 nebo 80.\n\nOstřice trsnatá roste hlavně ve střední, severní a východní Evropě, na Kavkaze a na Sibiři, ostrůvkovitě i jinde v Asii. Mapka rozšíření viz zde: .\nV ČR roste roste roztroušeně od nížin do podhůří. Její výskyt je však nerovnoměrný, v rozsáhlých oblastech zcela chybí. Nejčastěji ji najdeme v mokřadních olšinách na vlhkých loukách.\n\n\n\n \n"}
{"id": "256922", "url": "https://cs.wikipedia.org/wiki?curid=256922", "title": "Ostřice štíhlá", "text": "Ostřice štíhlá\n\nOstřice štíhlá (\"Carex acuta\", syn. \"Carex gracilis\") je druh jednoděložné rostliny z čeledi šáchorovité (\"Cyperaceae\"). Někdy je udávána pod jménem ostřice řízná.\n\nJedná se o rostlinu dosahující výšky nejčastěji 60-140 cm, vzácněji jen 30 cm. Je vytrvalá a netrsnatá nebo nevýrazně trsnatá. Listy jsou střídavé, přisedlé, s listovými pochvami. Lodyha je ostře trojhranná, stejně dlouhá nebo kratší než listy. Čepele jsou asi 3-9 mm široké, žlábkovité a zvláště za sucha podvinuté. Bazální pochvy jsou nejčastěji hnědé, nerozpadavé. Ostřice štíhlá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji 2-4, vzácně 1, samičích 2-5. Dolní listen je většinou delší než květenství. Podobná ostřice vyvýšená má dolní listen vždy kratší než květenství, ostřice Buekova kratší až stejně dlouhý jak květenství. Okvětí chybí. V samčích květech jsou zpravidla 3 tyčinky. Čnělky jsou většinou 2. Podobná ostřice ostrá má čnělky většinou 3. Plodem je mošnička, která je 3,5-5 mm dlouhá, elipsoidní, žilnatá, žlutě až šedě zelená, na vrcholu zúžená do velmi krátkého nerozeklaného zobánku. Každá mošnička je podepřená plevou, která je za zralosti černohnědá se zeleným kýlem. Kvete nejčastěji v květnu až v červnu. Počet chromozómů: 2n=72-85.\n\nOstřice štíhlá roste v Evropě a v západní Asii, dále na východ v Asii roste blízce příbuzný druh \"Carex appendiculata\". Mapka rozšíření viz zde: .\nV ČR roste celkem hojně od nížin do podhůří. Nejčastěji ji najdeme na vlhkých loukách, v mokřadech a na březích vod, často vytváří monodominantní porosty. Jedná se o variabilní druh. Kromě nominátní subspecie je z ČR známa ještě \"Carex acuta\" subsp. \"intermedia\" Čelak., která je celkově drobnější a je to takový přechodný typ k příbuznému druhu ostřice obecná (\"Carex nigra\").\n\n\n\n \n"}
{"id": "256923", "url": "https://cs.wikipedia.org/wiki?curid=256923", "title": "Ostřice Bigelowova", "text": "Ostřice Bigelowova\n\nOstřice Bigelowova (\"Carex bigelowii\", syn: \"Carex rigida\", \"Carex fyllae\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-20, vzácněji až 30 cm (mimo ČR až 50 cm). Je vytrvalá a netrsnatá. Listy jsou střídavé, přisedlé, s listovými pochvami. Lodyha je ostře trojhranná, hladká nebo nahoře trochu drsná, delší než listy. Čepele jsou asi 1,5-4, vzácněji až 6 mm široké, při zasychání na okraji podvinuté. Bazální pochvy jsou nejčastěji červenohnědé až skoro černé, nerozpadavé. Ostřice Bigelowova patří mezi různoklasé ostřice, nahoře jsou klásky čistě samčí, dole čistě samičí. Samčí klás bývá nejčastěji 1, vzácně 2, samičích 2-3. Dolní listen je kratší než květenství. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je 1,5-3 mm dlouhá, elipsoidní, bezžilnatá (na rozdíl od ostřice obecné), zelená, nahoře červenohnědá až černohnědá, na vrcholu zúžená do velmi krátkého nerozeklaného zobánku. Každá mošnička je podepřená plevou, která je za zralosti černá. Kvete nejčastěji v červnu až v červenci. Počet chromozómů: 2n=68 nebo 70.\n\nOstřice Bigelowova je severský druh s cirkumpolárním rozšířením. Roste v severní Evropě, hlavně ve Skandinávii, jižněji jen v horách, dále roste na severní Sibiři a v některých asijských horách, na Islandu, v Grónsku, na Aljašce, v Kanadě a ve Skalnatých horách. Jedná se o variabilní druh, je rozlišováno cca 5 poddruhů. Mapka rozšíření viz zde: .\n\nV ČR roste pouze v subalpínském až alpínském stupni nad hranicí lesa. Můžeme ji najít v Krkonoších, v Hrubém Jeseníku a okolo vrcholu hory Králický Sněžník.\n\n\n\n \n"}
{"id": "256924", "url": "https://cs.wikipedia.org/wiki?curid=256924", "title": "Ostřice obecná", "text": "Ostřice obecná\n\nOstřice obecná (\"Carex nigra\", syn: \"Carex acuta\" var. \"nigra\", \"Carex fusca\") je druh jednoděložné rostliny z čeledi šáchorovité (\"Cyperaceae\"). Někdy také bývá uváděna pod jménem ostřice hnědá.\n\nJedná se o rostlinu dosahující výšky nejčastěji 10–80, vzácněji až 110 cm. Je vytrvalá, netrsnatá nebo vzácněji trochu trsnatá. Listy jsou střídavé, přisedlé, s listovými pochvami. Lodyha je ostře trojhranná, trochu drsná, delší než listy až stejně dlouhá jako listy. Čepele jsou asi 2–5 mm široké, při zasychání na okraji nadvinuté. Bazální pochvy jsou nejčastěji hnědé, nerozpadavé nebo se někdy slabě vláknitě rozpadají. Ostřice obecná patří mezi různoklasé ostřice, nahoře jsou klásky čistě samčí, dole čistě samičí. Samčích klasů bývá 1–2, samičích 2–4. Dolní listen je kratší než květenství. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je 2–3,7 mm dlouhá, elipsoidní, žilnatá (na rozdíl od ostřice Bigelowovy), zelená, za zralosti pak hnědá až černá, na vrcholu zúžená do velmi krátkého nerozeklaného zobánku. Každá mošnička je podepřená plevou, která je za zralosti nachově černohnědá. Kvete nejčastěji v květnu až v červenci. Počet chromozómů: 2n=83, 84 nebo 85.\n\nOstřice obecná je rozšířena ve větší části Evropy kromě úplného jihu, na východ její rozšíření zasahuje až na Sibiř, dále roste na Islandu, v Grónsku a na poloostrově Labrador v Kanadě.\nJedná se o velmi variabilní druh, bylo popsáno několik poddruhů. Trsnaté rostliny bývají popisovány jako \"Carex nigra\" subsp. \"juncella\" (Fries) Lemke. Někdy mohou být zaměňovány s ostřicí trsnatou. Vysokohorské rostliny rostoucí často spolu s druhem ostřice Bigelowova bývají popisovány jako \"Carex nigra\" subsp. \"alpina\" (Gaudin) Lemke. Problémy působí také typy na přechodu k příbuznému druhu ostřice štíhlá, které však asi nejsou hybridního původu.\nMapky rozšíření viz zde: subsp. nigra: a subsp. juncella: .\n\nV ČR roste celkem hojně od nížin po hřebeny hor. Vzácná je pouze v některých teplých a suchých oblastech jako je např. jižní Morava. Nejčastěji se vyskytuje na vlhkých loukách, v mokřinách podél lesních cest, v rašeliništích, popř. v subalpínských trávnících.\n\n\n\n \n"}
{"id": "256925", "url": "https://cs.wikipedia.org/wiki?curid=256925", "title": "Ostřice srstnatá", "text": "Ostřice srstnatá\n\nOstřice srstnatá (\"Carex hirta\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20–90 cm. Je vytrvalá, netrsnatá, vytváří plazivé výběžky. Listy jsou střídavé, přisedlé, s listovými pochvami. Lodyha je tupě trojhranná, delší než listy, vysoko olistěná. Čepele jsou asi 3–5 (vzácněji 2 či 6) mm široké, většinou po obou stranách dlouze chlupaté. Bazální pochvy jsou nejčastěji hnědé, dolní jsou bezčepelné, jsou slabě rozpadavé a chlupaté. Ostřice srstnatá patří mezi různoklasé ostřice, nahoře jsou klásky čistě samčí, dole čistě samičí. Samčích klasů bývá 2–3, vzácněji 4, samičích 2–3. Dolní listen je kratší než květenství, na bázi má 3–40 mm dlouhou pochvu. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je 4,8–7,8 mm dlouhá, zelená až nahnědlá a pýřitá, na vrcholu zúžená do cca 1,5–2,7 mm dlouhého zobánku, který je hluboce dvouklaný. Každá mošnička je podepřená plevou, která je bledě rezatá a osinkatá, plevy samčích květů jsou chlupaté. Kvete nejčastěji v květnu až v červnu. Počet chromozómů: 2n=112 nebo 114.\n\nOstřice chlupatá je rozšířena ve velké části Evropy, kromě severní Skandinávie a severního Ruska, málo zasahuje do severní Afriky a na Kavkaz. Zavlečena byla i do Severní Ameriky a na Nový Zéland. Mapka rozšíření viz zde: .\n\nV ČR roste hojně od nížin do podhůří. Vyhledává často ruderalizovaná stanoviště, což je v rodě ostřice celkem výjimka. Také ji najdeme na písčinách.\n\n\n\n \n"}
{"id": "256926", "url": "https://cs.wikipedia.org/wiki?curid=256926", "title": "Piz Ot", "text": "Piz Ot\n\nPiz Ot (česky \"Vysoký štít\") je hora ležící v pohoří Albula náležící kantonu Graubünden ve Švýcarsku. Má podobu ostrého skalního zubu a na první pohled vypadá neschůdně. K vrcholu však vede místy zajištěná cesta. Samotný vrchol je asi 20 metrů dlouhá úzká plošina.\n\nVýstup na vrchol je nejčastěji veden z obce Samedan (1 795 m) ležící severně od města St. Moritz. Velmi strmě v serpentinách stoupá značená cesta až na planiny Munt da la Bes-cha (2 489 m). Odtud po alpinských loukách již mírněji vzhůru, traversuje pod strmými stěnami Les Trais Fluors (Tři zuby) až ke konečné stanici lanovky ve výšce 2752 m. Zde cesta odbočuje na sever do sedla Fourcla Valletta (2 858 m). Zde začíná modře značená cesta, která stoupá přímo po kuželovité spádnici hory Piz Ot. Na exponovaných místech je instalováno zábradlí a ocelová lana. Cesta by neměla dělat problém průměrně zkušenému vysokohorskému turistovi.\n\n"}
{"id": "256927", "url": "https://cs.wikipedia.org/wiki?curid=256927", "title": "Ostřice plstnatoplodá", "text": "Ostřice plstnatoplodá\n\nOstřice plstnatoplodá (\"Carex lasiocarpa\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 40-120 cm. Je vytrvalá, netrsnatá, vytváří plazivé oddenky a krátké výběžky. Listy jsou střídavé, přisedlé, s listovými pochvami. Lodyha je tupě trojhranná, delší než listy nebo stejně dlouhá jak listy. Čepele jsou asi 1-2 mm široké, většinou nadvinuté až štětinovitě svinuté, často s nitkovitou pokroucenou špičkou. Bazální pochvy jsou nejčastěji červenohnědé až narůžovělé, slabě síťnatě rozpadavé. Ostřice plstantoplodá patří mezi různoklasé ostřice, nahoře jsou klásky čistě samčí, dole čistě samičí. Samčích klasů bývá 1-3, samičích také 1-3. Dolní listen je stejně dlouhý nebo delší než květenství, na bázi krátce pochvatý nebo bez pochvy. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 3-5,5 mm dlouhá, zelenohnědá a pýřitá, na vrcholu zúžená do cca 1 mm dlouhého zobánku, který je dvouklaný. Každá mošnička je podepřená plevou, která je tmavohnědá se žlutozeleným kýlem. Kvete nejčastěji v květnu až v červenci. Počet chromozómů: 2n=56.\n\nOstřice plstnatoplodá je rozšířena ve velké části Evropy, v jižní části však skoro chybí, dále roste v severnější Asii, hlavně na Sibiři na východ až po Japonsko, její areál zasahuje také do Severní Ameriky, kde roste kromě \"Carex lasiocarpa\" i příbuzný druh \"Carex lanuginosa\". Další příbuzný druh, \"Carex fedia\", roste v Himálaji. Mapa rozšíření viz zde: .\n\nV ČR roste vzácně od nížin do podhůří, je to silně ohrožená rostlina flóry ĆR, kategorie C2. Nejčastěji ji můžeme potkat v jižních Čechách, jinde je mnohem vzácnější a celkově ustupuje. Je to druh rašelinišť a rašelinných luk.\n\n\n\n \n"}
{"id": "256928", "url": "https://cs.wikipedia.org/wiki?curid=256928", "title": "Ostřice nízká", "text": "Ostřice nízká\n\nOstřice nízká (\"Carex humilis\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 5-20 cm. Je vytrvalá, tvoří výrazné trsy, často nápadně podkovovitého až kruhovitého tvaru. Listy jsou střídavé, přisedlé, s listovými pochvami. Lodyha je tupě trojhranná, nápadně kratší než listy. Čepele jsou asi 1-2 mm široké, žlábkovité, sivozelené. Bazální pochvy jsou nejčastěji nachově hnědé, vláknitě rozpadavé. Ostřice nízká patří mezi různoklasé ostřice, nahoře jsou klásky čistě samčí, dole čistě samičí. Samčí klásek bývá pouze 1, samičích bývá 2-4, jsou dosti chudokvěté, obsahují nejčastěji pouhých 2-4 květy. Listeny jsou bezčepelné, pochvaté Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2,5-3 mm dlouhá, žlutozelená a pýřitá, nezřetelně žilnatá na vrcholu zúžená do krátkého nevykrojeného zobánku. Každá mošnička je podepřená plevou, která je rezatá s bělavým lemem, na vrcholu s hrotem či osinkou. Kvete nejčastěji v březnu až v dubnu. Počet chromozómů: 2n=36.\n\nOstřice nízká roste v teplejších částech Evropy, na východ zasahuje až do Asie.\n\nV ČR roste roztroušeně v teplých a suchých oblastech Čech i Moravy od nížin po pahorkatiny. Vyskytuje se hlavně v suchých trávnících sv. \"Festucion valesiacae\", v rozvolněných teplomilných doubravách a na písčinách.\n\n\n\n \n"}
{"id": "256932", "url": "https://cs.wikipedia.org/wiki?curid=256932", "title": "Murad II.", "text": "Murad II.\n\nMurad II. (* 1404 – † 3. února 1451 Adrianopol) byl syn sultána Mehmeda I. i Emine Hatun, po otcově smrti se stal sultánem Osmanské říše a vládl v letech 1421 – 1451 (mimo let 1444 až 1446). Období jeho vlády bylo ve znamení vleklých konfliktů s křesťany na Balkáně a tureckým emirátům v Anatolii, konflikt trval 25 let. Byl vychován v Amasyi.\n\nByzantinci povzbuzeni Mustafou Çelebim (známým jako Düzmece Mustafa) se pokoušeli rozpoutat občanskou válku a sesadit z trůnu mladého sultána. Mustafa porazil Muradovu armádu a prohlásil se za Sultána Adrianopole (dnes město Edirne). Osmanská armáda Mustafu dostihla v Ulubatě, nedaleko Bursy, a popravila ho. Potom Murad v roce 1421 zformoval novou armádu nazývanou \"Azeb\" a postupoval skrz Byzanc. Obléhal hlavní město Konstantinopol. Při obléhání Byzantinci, ve spojenectví se samostatnými tureckými anatolskymi státy, poslali sultánova mladšího bratra Mustafu (který měl jen 13 let) proti sultánovi obléhat Bursu. Murad se musel vzdát Konstantinopole a pustil se za svým odbojným bratrem. Prince Mustafu zajal a popravil. Anatolské státy, které proti němu stále brojily - \"Aydin\", \"Germian\", \"Mentese\" a \"Teke\" - anektoval, staly se součástí Osmanské říše.\n\nPotom Murad vstoupil do války proti Benátkam, Karamanidskému emirátu, Srbsku a Uhersku. V dalších letech se Murad zmocnil obrovského území na Balkáně a v roce 1439 anektoval Srbsko. V roce 1441 se Svatá říše římská, Polsko a Albánie připojily k srbsko-uherské koalici. Murad v roce 1444 vyhrál bitvu u Varny proti spojeneckým vojskům pod vedením polského krále Vladislava III. a Jána Huňadyho, ale prohrál bitvu u Jalovazi a byl nucen abdikovat.\n\nV 1446 se znova ujal moci a janičáři pod jeho vedením porazili křesťanskou koalici v třetí bitvě na Kosovu poli (první se konala v roce 1389). Když stabilizoval Balkán, obrátil se na východ, porazil Timurova syna šacha Rokhu, Karamanidské emiráty a Çorum-Amasya.\n\nZemřel v roce 1451 v Adrianopoli. Pochován je v Burse.\n\nMurad měl čtyři manželky, které jsou nám známy:\nJestli měl potomky s konkubínou Yeni se neví. \n\nS konkubínou Hatice Halime měl dva syny:\nS konkubínou Hümou měl syna, budoucího sultána Mehmeda II. Kromě něj s ní měl dceru Fatmu Sultan.\n\nS konkubínou Despinou děti neměl. \n\nOstatní potomstvo\n\nSynové\nDcery\n"}
{"id": "256936", "url": "https://cs.wikipedia.org/wiki?curid=256936", "title": "Jiří Hodač", "text": "Jiří Hodač\n\nJiří Hodač (* 3. březen 1947 Praha) pracoval více než 10 let v BBC, dále je bývalý ředitel zpravodajství České televize a též v historii nejkratší dobu působící generální ředitel České televize během tzv. televizní krize. Sám se podepisuje a vystupuje jako George Hodač.\n\nVystudoval žurnalistiku (specializace tisk a rozhlas) na Univerzitě Karlově v Praze (1972). Roku 1980 emigroval do zahraničí. Krátce byl v Německu, poté žil v Austrálii (1983-1988). V Austrálii pracoval pro rozhlasovou stanici 3EA Melbourne, byl vydavatelem a šéfredaktorem časopisu Panorama (1985-1989). Po sametové revoluci působil jako redaktor československé verze BBC v Londýně a až do března 2000 zastával řadu (i nejvyšších) funkcí v české redakci BBC v Londýně.\nV roce 2000 působil od 17. dubna nejdříve jako ředitel zpravodajství České televize. Na tuto funkci později rezignoval. Po odvolání Dušana Chmelíčka z postu generálního ředitele byl zvolen Radou ČT generálním ředitelem České televize.\n\n\n\"(Prvních) 10 let České televize. 2002. Česká televize, edice PR a Promotion. ISBN 80-85005-37-9\"\n"}
{"id": "256948", "url": "https://cs.wikipedia.org/wiki?curid=256948", "title": "Klášter Heiligenkreuz", "text": "Klášter Heiligenkreuz\n\nKlášter Heiligenkreuz () je údajně nejstarším cisterciáckým klášterem, který od doby svého založení nepřetržitě funguje až dodnes a zároveň je údajně největším středověkým klášterem. Nachází se v obci Heiligenkreuz v dolnorakouském okresu Baden.\n\nRoku 1133 splnil rakouský vévoda Leopold III. přání svého syna Oty, který byl mnichem ve francouzském klášteře Morimond a založil u potoka Sattelbach novou cisterciáckou fundaci, která filiačně patřila právě k Morimondu. Prvním opatem se v témže roce stal Gottschalk. Zakladatel kláštera zemřel o tři roky později v roce 1136 a byl pohřben v nově zbudovaném klášteře.\n\nV roce 1182 přivezl Leopold V. z pouti do Svaté země relikvii svatého Kříže, kterou věnoval klášteru v Heiligenkreuzu.\n\nStřízlivý klášterní kostel s prvky umění cisterciácké románské i gotické architektury byl vysvěcen roku 1187. Roku 1240 byl vysvěcen i celý komplex kláštera. V klášterní kapitulní síni je pohřbeno několik vládnoucích členů dynastie Babenberků – Leopold IV., Leopold V., hrdina ze Svaté země Fridrich I. a také poslední muž rodu Fridrich II. Bojovný.\n\nV klášteře žil a tvořil Alberik Mazák (1609–1661), hudební skladatel českého původu.\n\n\n\n\n"}
{"id": "256949", "url": "https://cs.wikipedia.org/wiki?curid=256949", "title": "El Escorial", "text": "El Escorial\n\nEl Escorial (plným názvem klášter a královské sídlo svatého Vavřince v El Escorialu, ve španělštině ) je monumentální stavba, která sloužila jako královské sídlo a klášter, zasvěcený sv. Vavřinci z Escorialu na paměť vítězství Španělska nad Francií v bitvě u St. Quentinu (10. srpna 1557). Stavba stojí zhruba 45 km severozápadně od Madridu, na úpatí Sierra de Guadarrama v nadmořské výšce 1028 m. Nechal jej postavit španělský král Filip II., který se sám zajímal o architekturu od svých čtrnácti let a v letech 1563 až 1584 sám schvaloval většinu výzdoby interiérů.\n\nEl Escorial je jeden z nejvýznamnějších královských paláců v Evropě, který může konkurovat rozlohou i komplexností versailleskému zámku, ačkoliv na rozdíl od něj byl především klášterem a mauzoleem.\n\nEscorial byl 2. listopadu 1984 zařazen na seznam světového dědictví UNESCO.\n\nFilip se původně snažil vytvořit důstojné mauzoleum pro španělské krále, jeho otcem Karlem V. počínaje. Jako ideální řešení se zdál být velkolepý klášter, zasvěcený Filipovu oblíbenému světci, sv. Vavřincovi, španělskému mučedníkovi. Traduje se dokonce, že pravoúhlý půdorys El Escorialu byl inspirován roštem, na kterém byl Vavřinec upálen, což ale nejspíš není pravda.\n\nStavba bylo koncipována sice především jakožto sakrální objekt, nicméně projekt byl navržen tak, aby Escorial mohl sloužit k mnoha dalším účelům. Významnou (asi čtvrtinovou) část zabírá královský palác. Další části sloužily vzdělání, a to jak světskému, tak i náboženskému, jak doporučil tridentský koncil všem velkým církevním institucím. Další místnosti byly vyčleněny pro návštěvníky a nemocnici se zotavovnou a velkou lékárnou.\n\nDalší funkce, na kterou byl brán zřetel už při vybírání pozemku pro stavbu, byla určena umístěním 1028 metrů nad mořem, na úpatí pohoří Sierra de Guadarrama: za úmorného léta se sem mohl přestěhovat královský dvůr, který trvale sídlil v Madridu.\n\nEscorial byl postaven v poměrně strohém stylu pozdní renesance s náznaky tehdy se rodícího baroka. Přes poměrně velké územní provedení je Escorial nenápadně začleněn do krajiny. K nenápadnosti přispívá použití šedé místní žuly na obvodové zdi a citlivý výškový rozvrh. Dokonce průčelí hlavního bloku bylo ve své době kritizováno pro svou nenápadnost. Tito kritikové ale nepochopili záměr mistra, který se snažil vytvořit dynamické přechody mezi nenápadnými zdmi, dlážděnými terasami a rozsáhlými sady kolem Escorialu. O co nenápadnější je tato stavba zvenčí, o to zdobnější jsou interiéry.\n\nDíky pečlivosti současníka stavby mnicha Josého de Sigüenza existuje mnoho poměrně přesných informací o stavbě. Hlavním projektantem této stavby byl architekt Juan Bautista Alfonsis de Toledo. De Toledo se narodil okolo roku 1515 a zemřel 1567. V době zahájení stavby Escorialu už měl zkušenosti s velkými projekty, neboť jistou dobu pracoval jako druhý architekt při stavbě bazilice sv. Petra v Římě pod vedením Michelangela a později byl jedenáct let ve službách neapolského místokrále. Jako jeho pomocník a kreslíř zde pracoval Juan de Herrera.\n\nPlán, jejž nakonec Filip II. schválil, počítá s pravoúhlým komplexem; délka delší strany (od severu k jihu) činí 204 m, kratší (od západu k východu) pak 160 m. Tento komplex byl obklopen terasami širokými 30 m, v západní části 60 m. De Toledo původně zamýšlel použít deset věží po obvodu komplexu, tato varianta byla nakonec při úpravách, které proběhly po zahájení stavebních prací mezi lety 1563 až 1564, změněna na čtyři věže po obvodu a dvě ve středu. Nicméně de Toledův půdorys byl v podstatě zachován.\n\nNaopak výrazných změn doznal výškový rozvrh hned několikrát. První úpravy se týkaly ústřední stavby, klášterní baziliky, se uskutečnily v roce 1563 na popud italského architektonického poradce Francesca Paciotta z Urbina. O rok později král Filip odsouhlasil zvýšení počtu mnichů z 50 na 100 a bylo nutné navýšit stavbu o jedno patro.\n\nV roce 1567 předčasně skonal hlavní architekt Juan Bautista Alfonsis de Toledo, čímž byla realizace projektu ohrožena. Naštěstí po něm zůstalo mnoho skic schválených Filipem a kompletní dřevěný model. Vedení stavby se ujímá profesionální voják a do této doby pomocný kreslíř, Juan de Herrera.\n\nZ této doby pochází především výrazné projektové změny klášterní baziliky a velkého procesního schodiště. Je pravděpodobné, že tyto návrhy nevychází z pera de Herrery. De Toledův návrh baziliky zrevidoval Francesco Paciotto a schodiště bylo postaveno podle návrhu také italského architekta G. B. Castella z Bergama, jak tvrdí mnich José de Sigüenza, díky němuž existuje podrobný popis průběhu staveb. Sám de Herrera se přihlásil k návrhu střech.\n\nNa stavbě pracovali dělníci a řemeslníci, kteří byli zaměstnáváni samotným klášterem. Většina bydlela na svahu pod horou severně od stavby. Odměňováni byli buď za vykonanou práci, anebo v jiných obdobích na základě vypsaných výběrových řízení na konkrétní úkoly.\n\nNa stavbu vnějších zdí byly použity přesně tesané kvádry místní guadarramské žuly. Žula byla dovážena z nedalekého lomu pomocí dvoukolých vozů. K tažení bylo používáno jednoho páru volů k jednomu vozu a na stavbě bylo dohromady 200 volů.\n\nNa výzdobě Escorialu se podílelo mnoho významných malířů a sochařů, jako například El Greco, Tizian, Michelangelo, Velázquez, dále například Luca Cambiaso a Pellegrino Tibaldi. Velká část výzdoby byla vytvořena za Filipa II., nicméně další španělští panovníci se také podíleli na rozšiřování sbírek.\n\nVelká důležitost byla přikládána vyzdobení baziliky. Původně měli všechny velké oltářní obrazy vytvořit Michelangelo nebo Tizian, což však nemohlo být realizováno kvůli zdravotnímu stavu a vysokému věku obou mistrů, přesahující osmdesát let, a výzdobou nakonec byli pověřeni méně věhlasní umělci. Například dvojice Cambiaso a Pelegrini vytvořila rozsáhlý cyklus fresek. V bazilice se také nachází oltářní obraz mučednické smrti sv. Vavřince od Tiziana a de Navarreteho. Obraz \"Smrt sv. Mořice\", který původně maloval El Greco však král Filip odmítl, protože byl málo duchovní.\n\nDalší významnou reprezentativní částí byly zahrady a terasy. O výsadbu rostlin a stromů se staral, ostatně jako o většinu úprav, sám král Filip ještě před dokončením kláštera, aby se lépe přizpůsobily prostředí.\n\nBazilika San Lorenzo el Real tvoří centrální část komplexu. Původně byla navržena, tak jako většina pozdně gotických chrámů v západní Evropě, na půdorysu latinského kříže s nejdelší hlavní lodí položenou od západu k východu. Tuto loď kolmo dělilo, přibližně ve třech čtvrtinách katedrály (blíže k hlavnímu oltáři), kratší břevno kříže. Tento návrh změnil de Herrera, když změnil půdorys z latinského na řecký kříž. S těmito úpravami došlo ke snížení zvonic na západní straně a poloviční kupole nad hlavním oltářem byla nahrazena velkou kruhovou kopulí, umístěnou nad střed řeckého kříže.\nZkušenosti Juana Bautisty de Toledo se stavbou Svatopetrské baziliky v Římě se odrazily ve vzhledu baziliky v Escorialu. Ale oproti sv. Petru, který má hlavní kopuli podpíranou spřaženými zužujícími se korintskými sloupy s mnohým zdobením, je řešení podpěry ve sv. Vavřinci mnohem prostší, pomocí čtyř mohutných žulových bloků pod kopulí spojených jednoduchými románskými oblouky. Tento rozdíl projevuje přísnost a neoblomnost Španělské vlády a inkvizice.\n\nNaproti tomu výzdoba hlavního oltáře symbolizuje velikou zbožnost Filipa. Jako podklad pro oltář je téměř dvacet osm metrů vysoká ozdobná stěna, vytvořená z červené žuly a jaspisu. Tato stěna je zdobena zlacenými bronzovými sochami od Leona Leoniho a dalšími posvátnými obrázky. Po obou stranách oltáře se nachází klečící členové rodiny Karlovy a Filipovi, také od Leoniho a syna Pompea. U paty oltáře se nachází schránka pro vlastní části náboženského obřadu, která byla navržena de Herrerou a je provedena v jaspisu a bronzu.\n\nFilip chtěl aby hlavní obrazovou výzdobu vedli buď Michelangelo nebo Tizian, ale oba mistři v této době již byli pokročilého věku a chatrného zdraví. Proto se rozhodl pověřit touto prací jiné evropské umělce, kteří se u dvora snažili získat královskou přízeň.\n\nJako v každém klášteře ani v El Escorialu nesměla chybět budova knihovny. Hlavní místnost knihovny má rozměry čtyřicet čtyři metry na délku, devět metrů šířku a deset na výšku, budova je vybavena zdobně vyřezávanými policemi. Budovu vlastní, ale i police na knihy navrhl de Herrera. Stropy byly vymalovány Pellegrinem Tibaldim. Jsou zde, na freskách, vyobrazeny výjevy na motivy sedmi svobodných umění, gramatiky, rétoriky, logiky, aritmetiky, geometrie, astronomie a hudby.\n\nFilip do této knihovny nashromáždil přes 40 000 výtisků. Bylo zde možné najít knihy především z královy soukromé sbírky, ale král také zásoboval knihovnu velkým počtem těch nejlepších knih ze španělské i světové tvorby. Později Arias Montano utvořil reprezentační katalog s výběrem těch nejdůležitějších knih a dokonce v roce 1616 získal právo na jednu kopii každého takto publikovaného výtisku, ale není žádné evidence o nárokování tohoto práva.\n\nKrálovský palác byl postaven za bazilikou, vedle hlavního oltáře. Jeho palác sestával především z několika zdobených pokojů. Král Filip využíval okno obrácené do baziliky aby mohl pozorovat mše z postele když ho zastihl záchvat dny.\n\nPodle pravidel, schválených tridentským koncilem, o nakládání s ostatky svatých začal Filip II. sponzorovat největší relikviář v celém známém katolickém světě. Celá sbírka se skládala z přibližně 7 500 relikvií, které byly uschovány ve vyřezávaných relikviářích, které navrhl Juan de Herrera. Velké množství relikviářů pocházejí z řemeslné dílny Juana de Arfe Villafañe. Tyto schránky byly vyřezány do mnoha podob (například připomínají hlavy, ruce, nádoby pyramidovitého tvaru, rakve atd.) a jsou rozmístěny po celém klášteře, přičemž největší množství je jich uloženo v bazilice.\n\n\n"}
{"id": "256950", "url": "https://cs.wikipedia.org/wiki?curid=256950", "title": "Mike Portnoy", "text": "Mike Portnoy\n\nMichael Stephen Portnoy (* 20. duben 1967 Long Beach) je bývalým bubeníkem progresivně metalové skupiny Dream Theater. Je držitelem mnoha ocenění, která uděluje časopis Modern Drummer Magazine.\n\nJeho styl hraní vychází od jeho vzorů tj. Neil Peart, John Bonham, Keith Moon atd. Bubnovat začal již od mládí. K muzice měl velmi vřelý vztah. Jeho otec Howard Portnoy byl „dýdžejem“ po diskotékách, tak není divu, že se malý Mike potatil. Co se muziky týče, Mike se naučil hrát na bicí sám. Až později začal tento obor studovat. Vystudoval hru na bicí nástroje a baskytaru.\n\nV mládí začal hrát s kapelami Intruder, Rising Power a Inner Sanctum. Získává také stipendium na škole Berklee College of Music v Bostonu. tam se setkává s kytaristou Johnem Petruccim a baskytaristou Johnem Myungem. A tam začala historie skupiny Dream Theater.\nSkupina si dala název Majesty. Jenže tato skupina již existovala a tak jeho otec přišel s názvem Dream Theater. Samozřejmě nevěděl jak příznačné jméno bude pro tuto skupinu.\n\nSkupina pod názvem Majesty (což je titul používaný pro krále a královny a znamená majestát, veličenstvo, vznešenost) začala hrát už v roce 1985. Toto hraní přineslo také první ovoce a to v roce 1989 kdy skupina už pod názvem Dream Theater nahrává své debutové album When the dream and day unite. Kapela se dostala do povědomí posluchačů až v roce 1992 kdy vydává své druhé album Images and Words. Absolutní úspěch má album z roku 1993 Live at Marquee. Je to záznam živého koncertu z Velké Británie.\n\nMike byl spoluzakladatelem dalších projektů. A to několika \"super-skupin\". V první řadě to byl projekt Liquid Tension Experiment. Na tomto projektu se podílel i kytarista John Petrucci a klávesista Jordan Rudess. Oba dva hrají ve skupině Dream Theater.\nPozději přišel Transatlantic. Zde spolupracoval s klávesistou Nealem Morsem. Toto seskupení trvalo od roku 1999 do roku 2003. Je to zakončeno albem Live in Europe.\nDále je zde projekt O.S.I. (Office of Stragegic Influence). V roce 2010 po náhlé smrti bubeníka Jimmyho \"The Rev\" Sullivana skupiny Avenged Sevenfold nahrává jejich páté album Nightmare a odehraje naplánované turné. Od roku 2012 je pod vedením producenta Billa Evanse přizván do projektu Flying Colors, do kterého jsou zapojeni i další významní muzikanti v oblasti progresivního rocku Steve Morse, Neal Morse a Dave LaRue.\n\nMike vstoupil do síně slávy už ve 37 letech (2004) jako jeden z nejmladších bubeníků na světě. Sám při rozhovoru co na to říká, uvedl, že je velice překvapen a že to vůbec nečekal. Už na studiích prohlašoval, že zde bude druhý Neil Peart. Jak je vidět tak se mu to povedlo. Je také držitelem 23 cen Modern Drummer Magazine. Ale jeho vzor Neil Peart z kapely Rush vstoupil do síně slávy o šest let dříve. A to když mu bylo 31 let.\n\nJeho první bicí byly Tama Imperialstar. Tyto bicí si pořídil už v mládí. Jak sám uvádí měl tři zaměstnání, aby si je mohl pořídit. Samozřejmě tyto bicí bicí má uloženy doma ve sklepě i s ostatními.\n\nMapex/Sabian Mike podepsal smlouvu s japonskou firmou Mapex a kanadským Sabianem na začátku let devadesátých. Tyto bicí ho provázely na dvou albech Images and Words a Awake.\nNásledující složení:\n24x16 kick drum (2x)\n5 1/2x14 snare drum\n8x8 tom-tom,\n10x8 tom-tom,\n12x8 tom-tom,\n14x10 tom-tom,\n16x16 floor-tom,\n18x16 floor-tom,\ntamburine LP,\ntimbalitos 9 1/4 a 10 1/4,\n4 octobany o hlobce 6\" vyrobené speciálně firmou Mapex pro tuto sestavu.\n\nTama Starclassic/Sabian V roce 1997 Mike podepsal smlouvu s japonskou firmou Tama. Tato značka ho provází až do dnešních dnů. Je tedy vlajkovou lodí, neboli \"vlajkovým hráčem\" této značky.\nBicí měly název The Purple Monster. Jak už z názvu vyplývá jsou tyto bicí docela objemné. Byly vyrobeny ve třech provedeních a to v barvě bílo-růžové (americké turné), bílo-zelené (evropské turné) a bílo-červené (asijské turné). Speciálně pro tuto sestavu byl vyroben i malý buben. Zvláštní byl v tom, že struník se neovládal ručně jak je známo u všech typů bubínků, ale byl ovládán nohou. Ovládáním se struník dostával do třech poloh. A to buď: plně napnutý, středně napnutý a nebo do polohy vypnuté. S tímto nápadem přišel Mike za Tamou během roku 1997. Způsob ovládání nohou je znám především u tympánů. Tamě se tento nápad zalíbil. Problém byl v tom, že toto ovládání bylo na sériovou výrobu příliš drahé tak tento \"snare drum\" spatřil světlo světa jen v Mikově sestavě.\nNásledující složení:\n24x16 kick drum (2x),\n5 1/2 snare drum,\n9 1/4 a 10 timbalito\noctoban (model 343mm),\noctoban (model 390mm),\noctoban (model 443mm),\noctoban (model 472mm),\n8x8 tom-tom,\n10x8 tom-tom,\n12x9 tom-tom,\n13x10 tom-tom,\n14x14 tom-tom,\n20x14 gong bass drum,\noctoban (model 536mm),\noctoban (model 600mm),\ntamburine LP,\ncowbell ridge rider,\npercussion table.\nSložení činelů:\n1. 6\" cymbal disc, 8\" cymbal disc,\n2. 18\" AAX Chinese,\n3. 8\" China Kang,\n4. 14\" AAX hi-hat,\n5. 17\" Thin Crash,\n6. 12\" AAX Splash,\n7. 18\" Medium Thin Crash,\n8. 8\" AAX Splash,\n9. 10\" HH China Kang nahoře, dole 10\" AAX Splash,\n10. 18\" AA Medium Crash,\n11. 22\" Rock Ride,\n12. 19\" HH Medium Thin Crash,\n13. 13\" AA Rock hi-hat,\n14. 6\" AAX Splash dole, 6\" Ice Bell nahoře,\n15. 12\" Mini Chinese nahoře, dole 14\" Jack DeJohnette Encore Crash,\n16. 20\" Thin Chinese,\n17. high-octave crotales,\n18. 20\"x30\" Thundersheet.\n\nMike dále používal pedály značky DW. (DW 5000 Accelerator) a paličky Pro-Mark 420 s nylonovou hlavičkou.\nTuto soupravu měl až do roku 2001, kdy se začalo natáčet album Six Degrees of Inner Turbulence. To už přišel s opravdu famózní soupravou.\n\nTama Starclassic/Sabian\n\nTato bicí souprava má název The Siamese Monster. Souprava je opravdu „monsterózní“. Je složena ze dvou souprav. Toto spojení by se dalo nazvat 2 in 1. Čili dvě soupravy v jedné. Korpusy bicích mají černou barvu a je na nich natištěno spousty log skupiny ve fialovém provedení. Zde už Mike začal používat své dva signované bubínky Melody Master. Jmenují se po jeho dceři Melody. Tyto bubínky už nemají struník ovládaný pedálem, ale jsou ovládány ručně. Tento systém se nazývá three-way tension strainer. Struník se dostává do polohy plně napnuté, středně napnuté a vypnuté. Bubínky jsou o rozměru 5 1/2x14 (javor) a 5x12 (ocel).\nLevá strana soupravy je skoro stejná jako předchozí až na pár změn.16\" floor tom je na levé straně. Zajímavá je strana pravá. Složení bubnů je sestupné ne vzestupné. Začíná o velikosti 13\" to-tom, dále 10\" tom-tom, 2x 6\" octobany 536 a 600mm a končí bubnem gong bass drum 20x14. Je to vlastně tzv. experimentální souprava.\nNásledující složení levé strany:\n22x18 kick drum (2x),\n5 1/2x14 melody master,\noctoban (343mm),\noctoban (390mm),\noctoban (443mm),\noctoban (472mm),\n8x8 tom-tom,\n10x9 tom-tom,\n12x10 tom-tom,\n10\" tymp-tom,\n16x16 floor tom,\n10,25\" LP timbalito,\nsložení pravé strany:\n20x16 kick drum,\n5x12 melody master,\n13x10 tom-tom,\n10x10 tom-tom,\noctoban (536mm),\noctoban (600mm),\ngong bass drum 20x14,\npercussion table.\nSložení činelů:\n1. 14\" AAX stage hi-hat,\n2. 14\" HHX studio crash,\n3. 18\" HHX chinese,\n4. 18\" HHX studio crash,\n5. 7\" signiture max splash,\n6. 9\" signiture max splash,\n7. 18\" AA medium thin crash,\n8. Signiture max stax (mid),\n9. 20\" HHX chinese,\n10. 22\" Hand hammered rock ride,\n11. 13\" HHX groove hi-hat,\n12. Signiture max stax (low),\n13. 19\" Signiture fierce crash,\n14. 17\" Hand hammered medium thin crash,\n15. 11\" Signiture max splash,\n16. 17\" Hand hammered thin crash,\n17. 20\" Hand hammered chinese,\n18. 12\" Ice bell,\n19. Max stax (high),\n20. 16\" HHXtreme crash,\n21. 14\" Triple hi-hat,\n22. 8\" hi-hat,\n23. 28\" Zodiac gong.\n\nCo se týče hardware Mike používá hi-hat Iron Cobra lever glide, single pedal Iron Cobra rolling glide\n(2x). To je na pravé straně. Na levé straně je Tama cable-hat (2x), Iron Cobra twin pedal rolling glide a Iron Cobra lever glide.\nPaličky Pro-Mark 420N s vlastním podpisem.\n\n\"'Tama Starclassic/Sabian\"\n\nTato souprava je vyrobena speciálně ke dvacátému výročí skupiny. Její název je The Albino Monster. Je v provedení custom white se stříbrnými logy skupiny. Pro tuto sestavu byly vyrobeny i dva bubíky Melody Master. A to v bílém provedení. Tama tyto bubínky distribuovala jako limitovanou edici. Souprava je zase obměněná. Není stejná jako ta předchozí. Na levé straně nejsou timbalito a tymp-tom se změnil na tom-tom. Zajímavá je pravá strana.\nJe vyrobena na přání MP. Tato souprava vychází ze soupravy „Bonzo-kit“, kterou používal John Bonham, bubeník Led Zeppelin. S touto soupravou nahrával Mike album Octavarium. Tento set byl používán v provedení Mirage. Bubny byly zcela průhledné tedy vyrobeny z plastu. Právě proto si Mike nechal vyrobit repliku z dřevěných korpusů a vystupoval s ní na koncertech Dream Theater.\nSložení soupravy levá strana:\n22x18 kick drum(2x),\n5 1/2x14 melody master,\n5x12 melody master,\noctoban (343mm),\noctoban (390mm),\noctoban (443mm),\noctoban (472mm),\n8x8 tom-tom,\n10x9 tom-tom,\n12x10 tom-tom,\n14x6 tom-tom,\n16x16 floor tom,\nsložení soupravy pravá strana „Bonzo-kit“:\n26x14 kick drum,\n6,5x14 snare drum,\n14x10 tom-tom,\n16x16 floor tom,\n18x16 floor tom.\nSložení činelů:\n1. 14\" AAX stage hats,\n2. 14\" HHX studio crash,\n3. 18\" HHX chinese,\n4. Signiture max stax (high),\n5. 18\" HHX studio crash,\n6. 7\" Signiture max splash,\n7. 9\" Signiture max splash,\n8. 18\" AA Medium thin crash,\n9. Signiture max stax, na něm položen Ice bell,\n10. 20\" HHX chinese,\n11. 22\" Hand hammered rock ride,\n12. 13\" HHX groove hi-hat,\n13. Signiture max stax (low),\n14. 19\" Signiture fierce crash,\n15. 15\" Prototype hi-hat,\n16. 16\" Vault crash,\n17. 11\" Signature max splash,\n18. 24\" Prototype ride,\n19. 18\" AAX stage crash,\n20. 19\" Vault crash,\n21. 20\" Hand hammered chinese,\n22. 28\" Zodiac gong.\n\nHardware používal hi-hat Iron Cobra lever glide, single pedal Iron Cobra rolling glide (2x). Na pravé straně Iron Cobra lever glide hi-hat a twin pedal Iron Cobra rolling glide. Paličky Pro-Mark 420N.\n\nTama Mirage/Sabian\n\nTato souprava je velice zajímavá. Její název je The Mirage Monster. Je vyrobena z plastu a je celá průhledná. Na zakázku jsou zde vyrobeny octobany jak na levé straně tak i na pravé včetně gong bass drum. Levá strana je totožná ze soupravou The Albino Monster. Pravá strana je zase jiná. Kick drum je o velikosti 20\". Jsou zde dva octobany 536 a 600mm, tymp-tom 14\", 16x16 floor tom, 18x16 floor tom a gong bass drum 20x14. Je zde i signovaný bubínek 5x12 melody master v černém provedení. Na levé straně je používán 5 1/2x14 melody master. Rozložení činelů je trochu jiné. Je zde ride 22˝, nad bubínkem je umístěn splash 8˝ a malá hi-hat. Crash o velikosti 18¨a china 20¨.\n\nTuto soupravu můžete zhlédnout na novém dvd Dream Theater Chaos in Motion 2007-2008 a zde je seznam složení:\n\nTama StarClassic Mirage Crystal Ice\n\nA. 433mm Octoban\nB. 472mm Octoban\nC. 536mm Octoban\nD. 600mm Octoban\nE. 8x8 tom\nF. 9x10 tom\nG. 10x12 tom\nH. 5½x14 tom\nI. 16x16 floor tom\nJ. 5½x14 Melody Master snare\nK. 18x22 bass drum\nL. 18x22 bass drum\nM. 536mm Octoban\nN. 600 mm Octoban\nO. 5x13 single headed tom\nP. 14.14 floor tom\nQ. 16x16 floor tom\nR. 14x20 gong drum\nS. 5x12 Melody Master snare\nT. 18x20 bass drum\n\nSabian\n1. 14\" AAX Stage hats\n2. 14\" extra thin crash\n3. 18\" HHX Chinese\n4. 18\" HHX Studio crash\n5. 8\" Max Stax\n6. 7\" Max Stax\n7. 9\" Max Stax\n8. 10\" Max Stax\n9. 7\" Radia Bell\n10. 18\" AA medium thin crash\n11. 20\" HHX Chinese\n12. 22\" HH Rock ride\n13. 19\" Fierce Crash\n14. 14\" Max Stax\n15. medium propeller\n16. 13\" HHX Stage hats\n17. small propeller\n18. 9\" Max Splash\n19. 16\" HHXtreme crash\n20. 20\" AA El Sabor ride\n21. 18\" AAX Stage crash\n22. 10\" Max Splash\n23. 11\" Max Splash hi-hats\n24. LP mountable cowbell\n25. LP Rock Ridge Rider cowbell\n26. 20\" AA Chinese\n27. 8\" Radia flat bell\n28. large propeller\n29. 28\" Zodiac gong (not shown, behind kit)\n30. Roland Rhythm Coach (cowbell)\n31. drink table holding one cup of blue sports drink and one bottle of water\n\nLP, Roland, Tama:\naa. LP 515 Studio bar chimes\nbb. Roland PD-8 trigger pad\ncc. LP mountable Cyclops tambourine\ndd. Pro-Mark JSBG stick bag\nee. Buttkicker Concert seat subwoofers\nff. Tama HT430 Round Rider throne\n\nHardware: Tama, including Iron Cobra Rolling Glide bass drum pedals, all cymbals locked on with clear Slicknuts.\n\nBlány: Remo CS (black dot) on snare batter, Ambassador snare-side, clear Emperors on tops of toms, clear Ambassadors on bottoms, Powerstroke 3 on kick batters with clear Emperors on front (with silver 6\" holes).\n\nPaličky: Pro-Mark MP420 Millenium II (hickory), MT-3 mallets, Hot Rods\n\nVíce informací naleznete na již zmiňovaném dvd nebo na stránkách www.mikeportnoy.com/drums/mirage/\n"}
{"id": "256953", "url": "https://cs.wikipedia.org/wiki?curid=256953", "title": "Ladislav Soldán", "text": "Ladislav Soldán\n\nLadislav Soldán (* 10. října 1938 Brno) je český literární historik a kritik. Užívá také pseudonymy Ladislav Jurkovič nebo L. Sel.vet\n\nV roce 1956 maturoval na JSŠ v Blansku, v letech 1957–1961 absolvoval vysokoškolská studia oboru filozofie - historie na Filozofické fakultě UJEP, nynější Masarykově univerzity v Brně. Tamtéž externě absolvoval obor Divadelní věda (1963–1970). Jako učitel působil na ZŠ v Petrově nad Desnou (1963–1964), poté ve Sloupu v Moravském krasu. Od dubna 1964 se na základě konkurzu stal asistentem tehdejšího \"Slovenského ústavu pre ďalšie vzdelávanie lekárov\" v Bratislavě, od 1967 tamtéž ve funkci odborného a vědeckého pracovníka na ústavu přejmenovaném na \"Inštitút lekárov a farmaceutov\" (do roku 1970). Poté pracoval jako odborný pracovníkem tehdejšího Okresního kulturního střediska v Blansku. V letech 1972–1973 byl jmenován ředitelem zdejšího okresního muzea. Poté byl zaměstnán na brněnských vysokých školách jako učitel.\n\nV roce 1968 získal titul PhDr, v roce 1985 se stal docentem. Předmětem jeho badatelského zájmu byly po léta otázky filozofické antropologie a osobnosti Ericha Fromma, dále životního profilu a kritického díla jeho vysokoškolského učitele, v Brně působícího doc. dr. Olega Suse (1924–1982).\n\nV roce 1963 se oženil s Marií Heclovou (dcera Šárka 1964). Jeho druhou ženou byla od roku 1965 Mirjana rozená Kljajić, srbské národnosti (1942 – 2015), se kterou měl syny Slobodana a Tomislava. Manželka, narozená v Sarajevu, patřila k významným rodinám Sládečků a Odkolků, majitelů mlýnů atd., působících v blízkém okolí Sarajeva, poté z vlastního rozhodnutí přestěhovaných do nynější České republiky.\n\n\n\n\n"}
{"id": "256956", "url": "https://cs.wikipedia.org/wiki?curid=256956", "title": "Gotha Go 244", "text": "Gotha Go 244\n\nGotha Go 244 bylo nákladní letadlo, používané Luftwaffe během druhé světové války.\n\nGotha Go 244 vznikl motorizací kluzáku Gotha Go 242. Po vpádu Německa do Francie bylo ukořistěno množství motorů Gnome-Rhône 14M a bylo rozhodnuto použít tento motor k upravě kluzáku Go 242. Výkon tohoto motoru byl ale nedostačující. Po invazi do SSSR v roce 1941 získali Němci mimo jiné motor Švecov M-25A. Ale tento motor byl ještě slabší než francouzský. Prototypová série A byla vybavena motorem BMW 132.\n\nPrvní stroje přicházely k jednotkám Luftwaffe v květnu 1942 v několika variantách. Tento stroj byl téměř výhradně používán na východní frontě.\n\n\n\n\n\n"}
{"id": "256957", "url": "https://cs.wikipedia.org/wiki?curid=256957", "title": "Klášter Cîteaux", "text": "Klášter Cîteaux\n\nKlášter Cîteaux je trapistické opatství poblíž Dijonu ve Francii, dřívější zakládací a správní centrum cisterciáckého řádu. Založil je v roce 1098 sv. Robert, opat z Molesme, jako benediktinskou fundaci, brzy se však od benediktinů oddělilo a stalo se prvním klášterem nového cisterciáckého řádu.\n\nTéměř sedm set let bylo centrem řádu: každoročně se v něm konala generální kapitula a jeho opat byl zároveň generálním opatem řádu. Na konci 18. století bylo za francouzské revoluce zrušeno a prodáno francouzskou vládou, na konci 19. století byly pozemky vykoupeny trapisty a opatství obnoveno v rámci jejich řádu.\n\nBěhem reformy benediktinského řádu se několik mnichů z benediktinského kláštera Molesme pod vedením sv. Roberta vydalo do neosídlené krajiny. 20 km od Dijonu, na staré římské cestě v místě zvaném Cîteaux, založili mniši 21. března 1098 nový klášter a pojmenovali ho podle milníku \"Cistercium\". Tento název se později vžil pro celý nově vzniklý mnišský řád.\n\nKlášter Cîteaux se stal mateřským klášterem všech nově vzniklých klášterů cisterciáckého řádu, které k němu zaujímaly podřízené postavení. Organizace řádu byla pevně spojena filiačními vazbami a opat v Cîteaux byl nejvýše postavenou osobou řádu, což se projevovalo i pravidelným zasedáním generální kapituly. Každoročně se 14. září sjeli opati ze všech dceřiných klášterů do Cîteaux a jednali o potřebách řádu.\n\nO významu kláštera svědčí, že si jej jako místo posledního odpočinku vybrala řada burgundských vévodů. Pohřebiště bylo zničeno během francouzské revoluce. Bývá srovnáváno s nekropolí francouzských králů v Saint-Denis.\n\n"}
{"id": "256958", "url": "https://cs.wikipedia.org/wiki?curid=256958", "title": "Jaroslava Obermaierová", "text": "Jaroslava Obermaierová\n\nJaroslava Obermaierová (* 10. dubna 1946 Praha) je česká herečka, oblíbená televizní a filmová diva, jež si zahrála v desítkách českých filmů a v mnoha známých televizních seriálech.\n\nV seriálu \"30 případů majora Zemana\" ztvárnila Obermaierová Blanku, druhou manželku majora Zemana (Vladimír Brabec). V seriálu \"Ulice\" hraje od roku 2005 Vilmu Nyklovou.\n\nJaroslava Obermaierová má jednoho syna. \n\nPo absolvování DAMU nastoupila do divadla v Kladně. Po dvou letech odešla do pražského divadla E. F. Buriana, které bylo roku 1991 zrušeno.\n\n\n"}
{"id": "256970", "url": "https://cs.wikipedia.org/wiki?curid=256970", "title": "John D. Barrow", "text": "John D. Barrow\n\nJohn David Barrow (* 29. listopadu 1952 Londýn) je anglický kosmolog, teoretický fyzik, matematiků, spisovatel a dramatik. V dnešní době působí jako profesor matematických věd na Univerzitě v Cambridgi. \n\nSvůj první diplom z matematiky a fyziky získal na Durhamské univerzitě v roce 1974. V roce 1977 pak dokončil doktorát z astrofyziky na Oxfordské univerzitě pod vedením Dennise Williama Sciama. Absolvoval také dva roky postgraduálního studia astronomie na Univerzitě v Kalifornii. V letech 1977–1981 vyučoval na Christ Church.\nV roce 1981 na univerzitě v Sussexu získal titul profesora a v roce 1999 se stal profesorem v oboru aplikované matematiky a teoretické fyziky na Univerzitě v Cambridge a zároveň vedoucím projektu nazvaného \"Millennium Mathematics Project\" a profesorem astronomie na Univerzitě v Londýně.\n\nJeho spisy, především jeho Antropogenetický kosmologický princip shrnují ve formě přehledu faktů nashromážděných z prací předních fyziků ( Paul Dirac) události fyzického rázu. Jeho prezentace populárně-naučného stylu v oblasti filosofických záležitostí a fyzické kosmologie dělá tyto obory dostupné i laické veřejnosti.\n\nKromě zhruba 400 žurnalistických článků napsal také 17 knih, vydaných pro obecný čtenářský klub. Prvním takovým dílem byla kniha s názvem \"Levá ruka vytvoření\", která byla publikována v roce 1983. Přednášky pro veřejnost uspořádal ve Windsoru, ve Vatikáně a na dalších místech. V roce 2002 jeho hra s názvem \"Nekonečna\" vyhrála italskou divadelní cenu \"Premi Ubu 2002\" ve Valencii. Hra měla premiéru v Miláně. \n\nV roce 2006 mu byla udělena Templetonova cena za postup ve výzkumu a objevech spirituálních realit, čímž se zabýval ve svém spise \"O vztahu mezi životem a vesmírem a povaze člověka rozumět\", a vytvořil tak nový pohled v otázkách konečného znepokojení nad vědou a náboženstvím. Je členem tzv. \"Sjednocené reformované církve\", jejíž učení popisuje jako tradiční teistické obrazy vesmíru.\n\n5. února 2020 byl papežem Františkem jmenován řádným členem Papežské akademie věd.\n"}
{"id": "256971", "url": "https://cs.wikipedia.org/wiki?curid=256971", "title": "Alija Izetbegović", "text": "Alija Izetbegović\n\nAlija Izetbegović (8. srpna 1925 Bosanski Šamac, Království Srbů, Chorvatů a Slovinců – 19. října 2003 Sarajevo, Bosna a Hercegovina) byl člen a předseda Předsednictva Socialistické republiky Bosny a Hercegoviny (1990–1992) a Předsednictva Republiky Bosny a Hercegoviny (1992–1996), dále člen (1996–2000) a předseda Předsednictva Bosny a Hercegoviny (1996–1998 a 2000), spoluzakladatel (1990) a první předseda Strany demokratické akce (1990–2001).\n\nNarodil se v Bosenském Šamci do muslimské rodiny, kterou tvořili Mustafa a Hiba Izetbegovićovi. Mustafův předek Izet-beg Jahić se přistěhoval do Šamce roku 1861, poté co Bělehrad a Cařihrad uzavřely dohodu o vystěhování muslimského obyvatelstva ze Srbska. Velkostatkářský rod Jahićů stovky let držel statky na území dnešní srbské metropole.\n\nRoku 1928 se rodina přestěhovala do Sarajeva, kde Alija roku 1940 dokončil studium na gymnáziu. Během druhé světové války, která v Bosně a Hercegovině vypukla po německé invazi v Jugoslávii v dubnu 1941, byl aktivní v panislámské organizaci Mladí muslimové (\"Mladi muslimani\"). Když se v těžkých momentech války Mladí muslimové rozhodovali mezi podporou komunistických partyzánů a Němci zformované divizi SS Handschar, zvolil druhou možnost. Po skončení konfliktu byl znovu aktivní v Mladých muslimech, kvůli účasti na jejích akcích byl posléze odsouzen na tři roky vězení. Po skončení trestu studoval práva na Univerzitě v Sarajevu, diplom získal roku 1956. Poté pracoval jako podnikový právník.\n\nV továrně Bosna zůstal následujících 30 let, v letech osmdesátých se pak jako autor Islámské deklarace dostal do problémů. 23. března 1983 byl v 5:30 ráno ve svém bytě zatčen a následně souzen za šíření islámského nacionalismu. Odsouzen byl k trestu odnětí svobody ve výši 14 let, který byl později zmírněn na 12, a nakonec na 9 let. Celý proces, který byl označen za dosti politický, přispěl k rozšíření povědomí o Izetbegovićovi, což po roce 1990 a opuštění mocenského monopolu SKJ vedlo k růstu jeho popularity. V období liberálních proměn v SFRJ byl v roce 1989 omilostněn a mohl tak opustit zenické vězení.\n\nJako zakladatel a kandidát za Stranu demokratické akce zmobilizoval muslimské voliče a strana získala v novém parlamentu 33 % mandátů. Izetbegović se stal členem multinárodního předsednictva za Bosňáky, v oblibě mu mohl konkurovat pouze západobosenský Fikret Abdić. Izetbegović se pokoušel prosadit myšlenku neutrality Bosny a Hercegoviny se snahou vyhnout se konfliktu, který se rozhořel v červnu 1991 v sousedním Chorvatsku, v tomto úsilí však úspěšný nebyl; po referendu o nezávislosti republiky na SFRJ, které skončilo jasným \"pro nezávislost\", se rozhořely etnické boje právě i v Bosně.\n\nIzetbegović vyjednával o budoucích podobách Bosny a Hercegoviny, mluvil spolu s Miloševićem a Tuđmanem během války o různých dohodách. V případě tzv. Cutillerova plánu byl za jeho podpis, který by znamenal konfederalizaci Bosny a Hercegoviny mezi svými ve Straně demokratické akce tvrdě kritizován, že ustoupil Srbům a Chorvatům. Rozdělení Bosny a Hercegoviny podle národnostního klíče důsledně odmítal, prosazoval stát založený na správě centralizované. Přestože byl mezi Bosňáky velmi populární, pro Chorvaty a Srby představoval symbol války.\n\nPravomoce Izetbegoviće byly omezeny novým uspořádáním Bosny a Hercegoviny – vytvořením tříčlenného Předsednictva a ustanovením úřadu Vysokého představitele Bosny a Hercegoviny (OHR), který získal klíčové pravomoci. Izetbegović z funkce odstoupil v roce 2000 kvůli svému špatnému zdraví. Zemřel o tři roky později. Jeho ohlas však mezi bosňáckým obyvatelstvem nebyl malý, mnozí jej přezdívali \"Dedo\" (Dědeček).\n\nIzetbegović se politicky profiloval během 60. let, kdy napsal politicko-náboženský program Islámská deklarace (1970), v němž viděl budoucnost ve státu založeném na principu sunnitského islámu. Jednalo se o teokratický projekt, který se zakládal na revitalizaci islámských způsobu a tradic založených na právním systému šaría. Chybná interpretace Izetbegovićovy „Islámské deklarace a islámu mezi východem a západem“ a určité postoje vytržené z kontextu posloužily srbským propagandistům v šíření tendenčních dezinformací o Izetbegovićovi, obviňující ho z „fundamentalismu“ a pokusů vytvořit islámský stát. Tato tvrzení byla již dříve diskreditována ze strany mnohých expertů, jako je Noel Malcolm – britský historik a autor díla: \"Bosnia – A short history\". Izetbegović a jeho strana SDA od roku 1990 nikdy neměli v programu transformaci Bosny do fundamentalistického státu. V Islámské deklaraci se sice mluví o panislámských idejích, nicméně Bosna a Hercegovina není vzpomenuta. Přesto v atmosféře 80. let, kdy se Jugoslávie rozpadala a jednotlivé antagonismy se posilovaly, toto dílo mohlo působit provokativně.\n"}
{"id": "256972", "url": "https://cs.wikipedia.org/wiki?curid=256972", "title": "Mazur D-350", "text": "Mazur D-350\n\nMazur D-350 byl polský dělostřelecký tahač z 50. let 20. století. Konstrukční práce začaly v roce 1956, o rok později byly projektové práce dokončeny. V roce 1958 byly postaveny dva prototypy, které dostaly označení ACS-Mazur D-300. Po testech došlo k výrobě dalších dvou upravených prototypů, podle kterých se od roku 1960 začal tahač vyrábět. 75% dílů konstrukce tahače pocházelo z tanku T-54A. Nejčastěji byl užíván k tažení 122 mm kanónů. \n\nDělostřelecký tahač Mazur byl používán i Československou lidovou armádou, kde dostal posměšnou přezdívku \"Gomulkova pomsta\". \n\n"}
{"id": "256974", "url": "https://cs.wikipedia.org/wiki?curid=256974", "title": "Mezinárodní levá opozice", "text": "Mezinárodní levá opozice\n\nMezinárodní levá opozice, založená roku 1930, později (1933) Mezinárodní komunistická liga resp. (1936) Hnutí pro Čtvrtou Internacionálu, jsou předchůdčími organizacemi trockistické Čtvrté internacionály, založené 1938. \n\n\"Mezinárodní levá opozice\" byla založena Lvem Trockým po faktické porážce Levé opozice v Rusku v exilu; jejím cílem bylo ovlivňování práce Kominterny. Roku 1933 byla organizace přejmenována na \"Mezinárodní komunistickou ligu\". \n\nTrockij usiloval nejen o závaznější organizační rámec organizace, ale i o ideologickou návaznost na tradice dělnického hnutí; roku 1935 se obrací na své stoupence výzvou \"Deklarace čtyř\", v jejímž důsledku je v červnu 1936 svolána do Paříže přípravná konference pro plánovanou Čtvrtou internacionálu (z bezpečnostních důvodů bylo jako místo konání oznámena švýcarská Ženeva). Na této konferenci byla organizace též přejmenována na \"Hnutí pro Čtvrtou Internacionálu\".\n\nPodle několika málo pramenů usiloval Trockij o založení Čtvrté internacionály již na přípravné konferenci z roku 1936, avšak, jak uvádí např. historik hnutí G. Breitman, očividně s tímto návrhem neprošel - založení se uskutečnilo až o dva roky později, 1936 došlo pouze k přejmenování.\n\n\n"}
{"id": "256979", "url": "https://cs.wikipedia.org/wiki?curid=256979", "title": "Citigroup", "text": "Citigroup\n\nCitigroup Inc. (též pouze Citi) () je americká nadnárodní společnost se sídlem v New Yorku, která nabízí bankovní a finanční služby. Vznikla spojením skupin Citicorp a Travelers Group 7. dubna 1998. Od dubna 1997 do června 2009 byly její akcie (NYSE kód C) součástí burzovního indexu Dow Jones Industrial Average. Na žebříčku FT Global 500 řadícím veřejně obchodované firmy podle tržní kapitalizace se v roce 2011 umístila na 39. místě.\n\n"}
{"id": "256982", "url": "https://cs.wikipedia.org/wiki?curid=256982", "title": "Let's Go", "text": "Let's Go\n\nLet's Go je punk rockové album skupiny Rancid vydané roku 1994.\n\nVšechny skladby napsány Timem Armstrongem a Mattem Freemanem, není-li uvedeno jinak.\n\n\n\n"}
{"id": "256992", "url": "https://cs.wikipedia.org/wiki?curid=256992", "title": "Italská komunistická strana", "text": "Italská komunistická strana\n\nItalská komunistická strana (italsky \"Partito Comunista Italiano\", zkr. \"PCI\") byla italská komunistická strana. \n\nVznikla roku 1921 odtržením od Italské socialistické strany. V letech 1921–1926 nesla jméno Komunistická strana Itálie (italsky \"Partito Comunista d'Italia\").\n\nPřes původní oddanost leninismu se strana postupem času přeorientovala k eurokomunismu (tento proces byl usnadněn specifickým dědictvím Gramsciho komunismu) a to zejména pod vedením Enrica Berlinguera. PCI patřila mezi nejsilnější komunistické strany v tzv. západním bloku.\n\nItalská komunistická strana zanikla roku 1991 rozpadem na Demokraty levice (Democratici di Sinistra), kteří přijali proces sociální demokratizace, a eurokomunistickou formaci, která se později rozpadla, čímž vznikla Strana italských komunistů a Strana komunistické obnovy.\n"}
{"id": "256994", "url": "https://cs.wikipedia.org/wiki?curid=256994", "title": "Angiografie", "text": "Angiografie\n\nAngiografie je radiologické vyšetření [rentgen], při kterém se znázorňují cévy po předchozím vstříknutí kontrastní látky a následném snímkování.\n\n"}
{"id": "257005", "url": "https://cs.wikipedia.org/wiki?curid=257005", "title": "Jaegwon Kim", "text": "Jaegwon Kim\n\nJaegwon Kim (* 12. září 1934 Tegu – 27. listopadu 2019) byl americký filosof korejského původu a profesor na Brownově univerzitě. Byl jedním z představitelů analytické filosofie, kteří se vrátili k tématům metafyziky, dříve odmítnuté školou logického pozitivismu. Zabýval se také filosofií vědy, filosofií mysli a epistemologií, v níž kritizoval Quineův naturalismus.\n\n"}
{"id": "257023", "url": "https://cs.wikipedia.org/wiki?curid=257023", "title": "Odpadkový koš", "text": "Odpadkový koš\n\nOdpadkový koš je nádoba, která bývá umístěna v místnosti (kuchyně, kancelář apod.) nebo na veřejném prostranství a která slouží k odkládání drobných odpadků (například různých obalů, zbytků apod.). Odpadkové koše bývají umístěny i v některých běžných veřejných dopravních prostředcích (např. ve vlaku či v autobusu). V prostorách pražského metra byly odpadkové koše úmyslně odstraněny po útocích z 11. září 2001 z bezpečnostních důvodů kvůli častým anonymním telefonickým výhrůžkám teroristickými útoky. Na jaře 2010 byly do některých stanic odpadkové koše vráceny, avšak jedná se o koše, které by měly zamezit či alespoň výrazně snížit újmy na životech, zdraví či majetku způsobené potenciálními teroristy.\n\nV některých vyspělých zemích jsou místo standardních košů na netříděný odpad rozmisťovány koše s dělenými přihrádkami pro odlišné druhy odpadu (papír, plasty, hliník aj.) za účelem jeho recyklování.\n"}
{"id": "257029", "url": "https://cs.wikipedia.org/wiki?curid=257029", "title": "Babiččino údolí", "text": "Babiččino údolí\n\nBabiččino údolí je národní přírodní památka a národní kulturní památka v okrese Náchod v turistickém regionu Kladské pomezí v Královéhradeckém kraji. Chráněné území je od 1. června 2015 ve správě regionálního pracoviště Východní Čechy AOPK ČR.Součástí národní přírodní a kulturní památky Babiččino údolí je evropsky významná lokalita Babiččino údolí – Rýzmburk vyhlášená v roce 2013. Předmětem ochrany je chasmofylitická vegetace skalnatých vápenatých svahů, smíšené porosty lipových a javorových dřevin na svazích, v sutích a roklích a zdejší petrifikující prameny s tvorbou pěnovců. \n\nBabiččino údolí je turisticky navštěvováno hlavně kvůli spisovatelce Boženě Němcové, která zde zasadila děj díla „Babička“. Ale díky značně členitému terénu, který vytváří prostor pro pestrost květeny i výskyt mnoha zajímavých i vzácných živočichů, je i cenou přírodní lokalitou. Na tomto území se překrývá kulturně-historické území spolu s ochranářsko-přírodovědným územím, jak už vyplývá z naučných tabulí rozmístěných po celém území Babiččina údolí. Lze zde naleznout mnoho druhů kteří jsou v červeném seznamu ohrožených druhů, významné výše zmíněné geologické útvary a významné rostliny. K dřívějšímu intenzivnímu využívání území mnoho druhů vymizelo, ale díky návratu extenzivního využívání se daří zbylé důležité druhy udržet v krajině.\n\nJižně od Babiččina údolí je vodní nádrž Rozkoš a v dalším okolí jsou města Náchod a Nové město nad Metují s barokními zámky. \nNárodní přírodní památka se nalézá v Královehradeckém kraji u města Česká Skalice (asi 4 km severovýchodně) v okrese Náchod (katastrální území Kleny, Česká Skalice a Zlič). Údolí se rozprostírá v délce 9 km podél řeky Úpy, mezi Českou Skalicí a Slatinou nad Úpou od 280 do 360 m. Klimaticky patří údolí do oblasti mírně teplé a mírně vlhké s průměrnou roční teplotou 7–8 °C a s průměrnými ročními srážkami 650–750 mm. Jižní část údolí okolo řeky je typické rozsáhlými lučními porosty v nivě s lemy lesních porostů na prudkých svazích. V severní části převažují lesní porosty. Území je částečně dotvořeno člověkem v podobě parkových úprav klasicistního stylu, především v okolí ratibořického zámku a Loveckého pavilónu.  \n\nNázev údolí je odvozen od názvu díla Boženy Němcové – Babička, jehož děj sem spisovatelka umístila. Krajinu Babiččiným údolím nazval poprvé roku 1878 spisovatel Otakar Jedlička působící ve Smiřicích jako lékař. Babiččino údolí je národní přírodní památka a národní kulturní památka v okrese Náchod v turistickém regionu Kladské pomezí v Královéhradeckém kraji. V roce 1388 byla uvede první písemná zmínka o panském sídle a vsi Ratibořice s majitelem rytířem Vaňkem ze Žampachu. Od roku 1464 patřily Ratibořice k panství Rýzmburk, dále roku 1582 kupuje Ratibořice a Rýzmburk rod Smiřických ze Smiřic, kteří tím rozšiřují své náchodské panství. Po bitvě na Bílé hoře se jako konfiskát přepisují generálu Adamu Erdmanu Trčkoj. Roku 1634 je vlastníkem císařský generál Františka Oktavián Piccolomini. V letech 1702–1707 je v Ratibořicích vystavěn jednopatrový barokní zámeček s kaplí, ve stylu italských letohrádků, s novou zahradou s ochranou vysokou zdí a zahradním domkem. V roce 1792 kupuje Petr Biron, vévoda Kuronský a Zaháňský. Po jeho smrti ho v roce 1800 dědí jeho dcera Kateřina Vilemína, vévodkyně Zaháňské a princezna Kuronská. Dochází k přestavbě většiny staveb v ratibořickém údolí. Vévodkyně zřídí jezírko a na louce před zámkem anglický park který volně přechází do lučního porostu, lovecký pavilon a palmový skleník, kousek od mlýna je postavena kuchyňská zahrada. Z historického měřítka došlo k revitalizaci ve prospěch ochrany přírody právě za doby Vévodkyně, která se zaměřila především na ochranu lesních suťových strání, vyhnutí se holosečím a vysokému stáří dřevin. Právě ona založila krajinnou skladbu, která vedla k pozdější formální ochraně. Roku 1842 kupuje náchodské panství Karel Octavio z Lippe Bisterfeldu a už roku 1842 ho prodává Jiřímu Vilému ze Schaumburg-Lippe, kteří v letech 1860–1864 upravit ratibořický zámek tak, jak ho známe dnes. V roce 1945 byl zámek zestátněn.\n\nRezervace „Babiččino údolí u Ratibořic“ byla zřízena 9. 6.1952 vyhláškou československého Ministerstva školství, věd a umění. Roku 1978 byl tento krajinný celek prohlášen národní kulturní památkou. Od 1.1.2008 spadá pod správu Národního památkového ústavu – územní odborné pracoviště Josefov. Chráněné území je od 1. 6. 2015 ve správě regionálního pracoviště Východní Čechy AOPK ČR.\n\nZ hlediska regionálního geomorfologického členění se údolí rozkládá na hranici dvou geomorfologických soustav České vysočiny: Krkonošsko-jesenické soustavy na severu a České tabule na jihu. Horninový profil údolí je na severní části tvořen červeným pískovcem, slepenci permského stáří v podloží cenomanských svrchnokřídových pískovců. Podlaží pokračuje do střední části, kde na něj nasedají arkózy a slepence svrchního karbonu. V jižní části převažují jemnozrnné usazeniny svrchní křídy–opuky, kterou lze zahlédnout ve stupem do babiččina údolí směrem od České Skalice. V půdním pokryvu převažují hnědozemě. \n\nÚdolím protéká řeka Úpa která tvoří páteř NPP Babiččino údolí. Povodím spadá celé území do povodí Úpy. Do řeku přitéká několik malých přítoků, které v údolí vytváří rokle a postranní údolí. V údolí byl vytvořen Viktorčin splav od kterého byla řeka regulována a slepá ramena uprostřed údolí byla zasypána. Tato regulace sahá až k městu Česká Skalice. V jižním údolí byla v letech 1874–1876 zbudována rozsáhlá síť závlah, tzv. hřbetin, k melioraci luk. Mezi dvěma souběžnými přívodními kanály byl vybudován systém přivaděčů, sběrných struh, propustí a přeronových tabulí. Který se ale do dnešních dob nedochoval.\n\nV údolí nalezneme dva základní typy vegetace: lesní porosty a luční porosty. Téměř polovinu chráněného území tvoří luční porosty, které jsou díky rekultivaci botanicky velmi chudé. V minulosti byly využívány intenzivně, nyní jsou opět využívány extenzivně. Zajímavé rostliny lze najít na okrajích luk, či ve starých sadech, zejména řebříček bertrám (\"Achillea ptarmica\"), ocún jesenní (\"Colchicum autumnale\"), přeslička luční (\"Equisetum pratense\"), prvosenka vyšší (\"Primula elatior\"). V ochranném pásmu jsou staré sady, které byly zanedbané, ale nyní jsou opět udržovány. Nadpoloviční plochu tvoří lesy, které jsou složeny přirozeným porostem s převážným zastoupením javoru klenu (\"Acer pseudoplatanus\"), lípy (\"Tilia\") a buku (\"Fagus\") s roztroušeným dubem (\"Quercus\"), habrem (\"Carpinus\") a jedlí (\"Abies\"). Díky smíšené skladbě lesa, je les méně náchylný ke kalamitám a je botanicky bohatý. Lze v nich nalézt samorostlík klasnatý (\"Actaea spicata\"), pižmovku mošusovou (\"Adoxa moschatellina\"), orlíček obecný (\"Aquilegia vulgaris\"), konvalinku vonnou (\"Convallaria majalis\"), lýkovec jedovatý (\"Daphne mazareum\"), kruštík polabský (\"Epipactis aldensis\"), jaterník trojlaločný (\"Hepatica nobilis\"), zapalici žluťuchovitou (\"Isopyrum thalicroides\"), lilie zlatohlávek (\"Lilium martagon\"), měsíčnici vytrvalá (\"Lunaria rediviva)\", kapradina laločnatá (\"Polystrichum aculatum\"). Dále zde můžeme nalézt zajímavé horské rostliny, které se sem dostaly splavením Úpou jsou např. kerblík lesklý (\"Anthriscus nitida\"), zvonek širolistý (\"Campanula latifolia\"), řeřišničník Hallerův (\"Cardaminopeie haller\"i), růže převislá (\"Rosa penrulina\"), žluťucha orlíčkolistá (\"Thalictrum aquilegifolium\") aj.\n\nZajímavostí je na skalních výchozech vyskytující se štěrbinová vegetace vápnitých skal a drolin, nebo silikátových skal a drolin v závislosti na podkladu. Na vývěry silně vápnité vody (hlavně pod Rýzmburkem) jsou vázána unikátní pěnovcová prameniště. Mechorostů bylo v NPP zaznamenáno celkem 123 taxonů, konkrétně játrovky křehutka bledá (\"Chiloscyphus pallescens\") a vápnomilka přerušovaná (\"Pedinophyllum interruptum\") a mechy prchavka pilovitá (\"Ephemerum serratum\") a krondlovka netíkovitá (\"Fissidens adianthoides\"). Pokud jde o lišejníky roste v NPP hůlkovka nezdobná (\"Bacidia incompta\") a provazovka vousatá (\"Usnea scabrata\"), nenápadka pupenovitá (\"Acrocordia gemmata\"), artonie tmavá (\"Arthonia atra\"), prachouleček zelenavý (\"Chaenotheca chlorella\"), Enterographa hutchinsiae, biatora nažloutlá (\"Mycobilimbia epixanthoides\"), hrbolovka slabá (\"Porina leptalea\"). V lokalitě bylo zjištěno 187 makromycetů, například chráněné: kukmák dřevní (\"Volvariella caesiotincta\") a holubinka olšová (\"Russula alnetorum\") a další významné druhy: řasnatku uhelnou (\"Peziza echinospora\") a bedlu Grangeovu (\"Lepiota grangei\"). Pokud porovnáme historické údaje se současným stavem jasně vyplývá, že druhová rozmanitost flóry klesla, a to i díky intenzivnímu využívání krajiny.\n\nNejvýznamnější druhy které jsou zvláště chránění dle červeného seznamu a lze je v NPP zahlédnout jsou ze savců netopýr velký (\"Myotis myotis\"), netopýr černý (\"Barbastella barbastellus\"). Z ptáků je to morčák velký (\"Mergus merganser\"). Dále lze na loukách zahlédnout významné luční motýly, vzácné v celé Evropě–modráska bahenního (\"Phengaris nausithous\") a očkovaného (\"Phengaris teleius\"), kteří se zde udrželi, díky nedůsledné úpravě lučního porostu v příkopech historického zavlažovacího systému. Zoogeograficky je také velmi významný výskyt vlahovky karpatské (\"Moachoides viina\") a hmyzu páchník hnědý (\"Osmoderma eremita\").\n\nDíky rozmanitému prostředí je NPP Babiččino údolí vhodné pro život mnoha druhů živočichů, i pro ty, které mají specifické nároky na málo antropogenně narušené území. Jedná se také o migrační koridor, který propojuje horské a podhorské oblasti Krkonoš s nížinným Polabím, a tak se zde lze setkat s teplomilnějšími druhy. U břehů řeky Úpy hnízdí ledňáček říční (\"Alcedo atthis)\", konipas horský (\"Motacilla cinerea\"), skorec vodní (\"Cinclus cinclus\") a cvrčilka říční (\"Locustella fluviatilis\"). V toku je možné vidět raka říčního (\"Astacus astacus\"), nebo vranku obecnou (\"Cottus gobio\"), střevle potoční (Phoxinus phoxinus) na březích najdeme stopy vydry říční (\"Lutra lutra\") a nad vodou kromě ptáků létá chráněná vážka klínatka rohatá (\"Ophiogomphus cecilia\"). V lesích nalezneme dravé ptáky jako jsou krahujec obecný (\"Accipiter nisus\"), jestřáb lesní (\"A. gentilis\"), nebo naše největší sova výr velký (\"Bubo bubo\"). V dutinách stromů hnízdí datel černý (\"Dryocopus martius\"), strakapoud prostřední (\"Dendrocopos medius\") i malý (\"D. minor\"), žluna šedá (\"Picus canus\"), nebo holub doupňák (\"Colimba oenas\"). Vzácnější ptáci středoevropské krajiny jsou lejsek černohlavý (\"Ficedula hypoleuca\") i bělokrký (\"F. albicollis\"), sýkora parukářka (\"Parus cristatus\"), nebo křivka obecná (\"Loxia curvirostra\").Další ptáci jsou zastoupeny čápem bílým (\"Ciconia ciconia\"), čápem černým (\"Ciconia nigra\"), vlaštovkou obecnou (\"Hirundo rustica\") Druhotně nejbohatší skupinou je skupina měkkýšů (\"Mollusca\"), bylo zde zaznamenáno 86 druhů. Louky zdobí staré solitérní stromy, ve kterých nalezneme nejrůznější živočichy, jako jsou vzácné druhy brouků, páchník hnědý (\"Osmoderma eremita\"), zlatohlávek skvostný (\"Cetonia aurata\").. Na území lze nalézt velké množství hmyzu, například batolec duhový (\"Apatura iris\"), bělopásek topolový (\"Limenitis populi\"), číhalka pospolitá (\"Atherix ibis\"), čmelák (\"Bombus sp.\"), majka fialová (\"Meloe violaceus\"), majka (\"Meloe rugosus\"), ohniváček černočárný (\"Lycaena dispar\"), otakárek fenyklový (\"Papilio machaon\"), střevlík Ullrichův (\"Carabus ulrichii\"). Plazi jsou zastoupeni zejména ještěrkou obecnou (\"Lacerta agilis\"), ještěrkaou živorodou (\"Zootoca vivipara\"), slepýšem křehkým (\"Anguis fragilis\") a užovkou obojkovou (\"Natrix natrix\"). Obojživelníci jsou zastoupeni čolekem velkým (\"Triturus cristatus\"), čolekem horským (\"Triturus alpestris\"), čolekem obecným (\"Triturus vulgaris\"), mlokem skvrnitým (\"Salamandra salamandra\"), skokanem štíhlým (\"Rana dalmatina\") a další.\n\nHlavním předmětem ochrany je krajina přírodního a krajinného rázu a místo kulturně významné. Na tomto území se nalézají komplexy biotopů přibližně 18 % rozlohy území zaujímají kulturní louky s prvky mezofilních luk. Především se jedná o louky obnovené s nižší druhovou diverzitou v nejjižnější části NPP. Přibližně 25 % rozlohy zaujímají kulturní lesy s vysokým podílem jehličnanů s dominantním smrkem a s příměsí modřínu, jedle obrovská a douglasky atd. V údolí se nacházejí i technické památky, zejména zavlažovací a odvodňovací systém z 19. století, nyní není plně funkční. Někteří odpůrci ochranářsko-přírodovědné hodnoty území poukazují, že se využívá kulturního odkazu spisovatelky Boženy Němcové pro ochranu přírody. Ale je pravdou, že se kulturně-historická hodnota sešla spolu s ochranářsko-přírodovědnou hodnotou na shodném území.\n\nCílem ochrany je zlepšení a zachování hodnoty celkového rázu chráněné krajiny, zejména pestré mozaikovitě extenzivně využívané krajiny se smíšenými lesy, solitérními stromy a s polopřirozenými nivními loukami. Na lesních pozemcích je cílem zachování velmi cenných lesních porostů s využitím samovolných autoregulačních procesů a přírodě blízké druhové, věkové a prostorové složení. Dále je kladen důraz na zachování lesních a lučních pěnovkových pramenišť a skalních výchozů. Jedná se především o ochranu před erozí působením lidské činnosti. U lučních porostů je důležité zachovat zvýšení biodiverzity flóry a fauny s co největším množstvím zástupců hmyzu. K harmonickému vzhledu krajiny je potřeba udržovat také geologické a geomorfologické útvary. Největším problémem NPP Babiččino údolí mohou být nelegální skládky, na skládkách se objevuje nejčastěji suť ze staveb, nebo bioodpadu a hlíny. Další hrozbou která by mohla změnit složení fauny a flory jsou další úpravy vodního toku a pravděpodobně i obnova historického systému zavlažování. Poslední a nejvýznamnější hrozba je samotný turismus a jeho následky, zejména pohyb turistů mimo vyznačené trasy a nelegální táboření a z toho plynoucí škody. Také je třeba do budoucna monitorovat vodní turistiku a jízdu na koních, balonové létaní a závody horských kol, které mohou být potencionálním rizikem.\n\nV polovině 19. století byla část lesů vykácena a plocha byla využita k zemědělství, další část byla využívána pro těžbu. Louky byly až do roku 1997 intenzivně obhospodařovány a většina zavlažovacích systému z 19. století byly rozorány. Myslivost byla provozována už odpradávna, šlechtické rody provozovali myslivost aktivně, svědči o tom vystavěný lovecký pavilon. V minulosti docházelo na území k těžbě nerostných surovin. Původní skladba listnatých lesů byla narušena smrkovou výsadbou, proto dnešní zpráva volí jemný způsob hospodaření s cílenou podporou obnovy původních listnatých dřevin a postupným omezením smrků. Odumřelé dřevo je ponecháno na původním stanovišti pro zachování biodiverzity lesních porostů a pro ochranu biotopu (hmyzu), stejně tak souše a solitérní stromy. Zejména listnaté stromy v loukách, jejichž stáří se pohybuje okolo 250 let. Při péči o louky je potřeba skloubit protichůdné požadavky. Provádí se částečné kosení luk, aby nedošlo k přerušení životního cyklu motýlů a porušení mravenišť. Na lukách je omezeno hnojení a byla provedena likvidace nechtěného porostu. Dále se zavádí pastva ovcí, které zajišťují pestřejší biodiverzitu, která se vyskytovala v minulosti.\n\nBabiččino údolí je nejčastěji navštěvováno v letních obdobích. V NPP vede mnoho turistických tras, ale nejzajímavější památky spojuje naučná stezka, která již od roku 1981 vede Ratibořicemi až na Rýzmburk, měří 7,5 km a má 25 informačních tabulí s literárními a přírodovědeckými zastaveními. Stezka je v provozu od května do října. Celkově je Babiččino údolí známé hlavně díky knize „Babička” Boženy Němcové. Takže hlavním cílem turistů jsou místa zmíněna zejména v knize a významné přírodní biotopy vytvářejí pouze kulisu ke kulturním památkám. Využití zde naleznou i cyklisté, jejichž trasy převážně kopírují ty turistické. Také lze babiččiným údolím proplout na lodích, a to zejména v jarním období, díky nízkým stavům vod.\nRatibořický zámek a jeho stálá expozice je situovaná do doby Kateřiny Vilemíny, vévodkyně Zaháňské a princezny Kuronské. V letech 1984–1991 došlo k rozsáhlá generální opravě zámku. V zámecký park se rozkládá na ploše 5,58 ha. Hlavní dominantou zámku jsou severoamerické dřeviny např. jasan americký (\"Fraxinus americana\"), liliovník tulipánokvětý (\"Liliodendron tulipipera\"), nahovětvec dvoudomý (\"Gymnocladus dioicus)\", borovice vejmutovka (\"Pinus strobus)\", jedlovec kanadský (\"Tsuga canadensis\") a sazaník květnatý (\"Calycanthus floridus\") a díky těmto stromům je ratibořický park patří k nejvýznamnějším historickým zahradám ve východních Čechách.\n\nDostavěno bylo 17. července 1797 mlynářem Antoníne Ludrem. Vzhledem k tomu, že Božena Němcová zasadila děj Babičky i do tohoto místa, byla v něm vytvořena expozice zařízena podle písemné předlohy, tak aby odpovídala příbytku rodiny Panklových. Ačkoliv žili ve starém bělidle, nedaleko starého zámeckého skleníky poblíž sadu, které bylo zbouráno už roku 1830.\nZ největší části tvořen mlýnicí, v přízemí byly pekárny a klenuté komory, V prvním patře byl byt mlynáře. Mletí bylo ukončeno roku 1914 a byl zaveden textilní provoz (úprava pláten), který fungoval až do roku 1949. Dnes funguje v mlýně expozice mlynářského řemesla a v přilehlém mandlu je zavedena expozice plátenické výroby s mechanickým zařízením.\n\nBabiččin pomník se sochami v nadživotní velikosti měl být původně umístěn uprostřed louky. Postavy měly budit dojem, že se navracejí ze zámku na Staré bělidlo; pozdvižené hlavy dětí pak měly jakoby vyhlížet první hvězdy. Tehdejší majitel louky však nesouhlasil, aby mu lidé nepošlapali trávu na louce, proto byla socha umístěna hned u cesty. Autorem je akad. sochař Otto Gutfreund a autorem architektonického řešení prof. akad. arch. Pavel Janák.\n\nEmpírová stavba z roku 1800 stojí nedaleko zámku při lesní cestě, tzv, bažantnicí, která spojuje Českou Skalici s Ratibořicemi. Za povšimnutí stojí dominantní střed budovy se dvěma dórskými sloupy a okna se zelenými dřevěnými žaluziemi.\n\nProti proudu řeky, necelé 3 km severně od ratibořického zámku a cca 400 metrů od kryté dřevěné lávky, před stoupáním ke zřícenině hradu Rýzmburka, se na levém břehu Úpy nachází lokalita, nazývaná \"prameny Haničky\". Jedná se o strmou zvodnělou stráň, kde v pásu dlouhém asi 150 metrů vyvěrá množství průsaků a pramínků. Prosakující voda vyplavuje z místních hornin – fylitů, pískovců, břidlic a slínovců – vápenaté pojivo, které zde následně vytváří pěnovcový masív, jehož vrstva místy dosahuje mocnosti až několika metrů. V minulosti místní sedláci tyto pěnovce (travertiny) těžili a používali takto získaný materiál jako vápnité hnojivo na svých polích.\n\n\n"}
{"id": "257035", "url": "https://cs.wikipedia.org/wiki?curid=257035", "title": "Okkervil River", "text": "Okkervil River\n\nOkkervil River je americká indie rocková kapela z Texaského Austinu. Kapela se zformovala v roce 1998; název přejala ze stejnojmenné povídky, jejíž autorka je současná ruská spisovatelka Taťjána Tolstá.\n\nDesky:\n\nSplit desky\n\nEP-čka:\n\nOficiální stránky (anglicky)\n"}
{"id": "257037", "url": "https://cs.wikipedia.org/wiki?curid=257037", "title": "Láodamás", "text": "Láodamás\n\nLáodamás ( , ) je v řecké mytologii jméno několika postav. \n\nByl synem krále Eteokla, syna Oddipova Eteoklés byl ten, kdo vyhnal svého bratra Polyneika z Théb, protože se s ním nechtěl dělit o vládu po smrti Oidipově. Z toho povstala válka Epigonů, v ní král Láodamás padl v souboji s jedním z vojevůdců Epigonů, Alkmaiónem. Théby v této válce byly dobyty a pobořeny, většina obyvatelstva je opustila. Nástupníkem krále se stal Polyneikův syn Thersandros, který je uváděn v mýtech jako poslední thébský král. \n\nByl synem trojského vůdce Anténora. Byl to prý statečný bojovník, který padl v souboji s Aiantem zvaným Veliký. \n\nTento byl synem fajáckého krále Alkinoa, u něhož se na ostrově Scherii zastavil a byl \npřijat Odysseus při návratu z Trojské války. Mladý Láodamás se nad staršího a unaveného Odyssea vyvyšoval a nevybíravě ho vybízel k souboji. Chytrý Odysseus dokázal svou zdatnost v hodu diskem a v jiných disciplínách, pěstní zápas s Láodamantem však odmítl, protože prý se nemůže bít se svým hostitelem. \n\n"}
{"id": "257038", "url": "https://cs.wikipedia.org/wiki?curid=257038", "title": "Porucha osobnosti", "text": "Porucha osobnosti\n\nPoruchy osobnosti (dřívějším názvem psychopatie nebo též anomální osobnost). Jedná se o poruchy - osobnostní odchylky, nikoli o duševní nemoci (psychózy, schizofrenie a bipolární afektivní nemoci), spolu s nimi mohou být nejčastěji přidruženy poruchy neurotické, představují soubor trvalých povahových odchylek vytvářejících nevyváženou (disharmonickou) nebo zvýrazněnou (akcentovanou) osobnost, u níž jsou některé její složky příliš zdůrazněny a jiné potlačeny. Porucha ovlivňuje chování a prožívání i uvažování postiženého, někdy ztěžuje jeho zařazení do společnosti a vytváření mezilidských vztahů. Nejedná se o duševní onemocnění - osoba si uvědomuje realitu a je za své chování zodpovědná, nerozdíl od duševních nemocí jako jsou schizofrenie nebo mánio-depresivní psychóza. Rozvíjí se již od dospívání a trvá zpravidla po celý život, byť se ve středním věku a stáří stává méně výraznou.\n\nPro okolí bývají nejvíce patrné jejich zakořeněné, stereotypní a neměnné způsoby chování a reagování na široký okruh různých situací. Díky tomuto omezenému repertoáru reakcí mívají tito lidé často problémy vyrovnat se s obtížnými situacemi, nebo na ně (ve snaze to zvládnout) reagují způsobem, který ubližuje jim, nebo lidem v jejich okolí. Porucha osobnosti tedy ovlivňuje veškeré oblasti života daného člověka a jeho chování také často výrazně ovlivňuje životy lidí okolo něj.\n\nProtože vlastnosti, které okolí hodnotí jako „poruchové“, jsou součástí osobnosti daného člověka, on je obvykle vnímá jako normální, jemu vlastní. A to i přesto, že vedou ke konfliktům s ostatními, což mu způsobuje bolest a utrpení. Stává se tedy, že lidé s poruchou osobnosti nevidí problém u sebe, ale u ostatních.\n\nPodle Mezinárodní klasifikace nemocí (aktuálně v desáté revizi - MKN-10) vytvořené Světovou zdravotnickou organizací, jsou poruchy osobnosti:\n\nMKN-10 udává pro specifické poruchy osobnosti následující obecná diagnostická kritéria:\n\nPodle Diagnostického a statistického manuálu (aktuálně ve čtvrté revizi - DSM-IV), vytvořeného Americkou Psychiatrickou Asociací a užívaného hlavně v USA, je porucha osobnosti:\n\nDřívější názvy byly například osobnost kverulantská či osobnost fanatická.\n\n\n\n\n\n\n\n\n\nTato kategorie obsahuje ty poruchy osobnosti, na které se nehodí žádný ze specifických popisů uvedených výše.\n\nTato kategorie obsahuje ty poruchy osobnosti nebo ty trvalé změny osobnosti, které není možné zařadit ani do F60.x ani do F62.x, například osobnosti s rysy několika poruch pod F60.x, ale bez převažujícího souboru symptomů, který by dovolil specifičtější diagnózu\n\nTato kategorie obsahuje ty poruchy osobnosti a chování, které se vyvinuly následkem silně stresové zkušenosti (např. mučení zajatci, oběti terorismu) nebo následkem prodělaného psychiatrického onemocnění (po propuštění z léčebny) u osob, jež původně byly zdravé, bez osobnostní poruchy. Tyto osoby jsou charakterizovány nepřátelským nebo nedůvěřivým postojem k světu, sociální zdrženlivostí, pocity prázdnoty, beznaděje a odcizení; v případě propuštění z psychiatrické léčebny přesvědčením, že člověk byl chorobou změněn nebo stigmatizován, že není schopen vytvářet a udržovat důvěrné osobní vztahy, pasivitou a redukovanými zájmy, zmenšeným zapojením do dřívějších aktivit, apod.\n\nPříčiny vzniku poruch osobnosti jsou biologické (genetické predispozice), dále prenatální (zátěžové faktory působící na těhotnou matku, např. stres nebo virová onemocnění) a perinatální (drobná poranění mozku dítěte při porodu) vlivy, které mohou negativně ovlivnit vývoj mozku. Klíčové je potom rodinné prostředí v raném dětství - rizikový faktor představuje přítomnost rodiče s duševní poruchou nebo poruchou osobnosti, týrání nebo sexuální zneužívání dítěte, příliš tvrdá výchova i přílišné rozmazlování, neúplná rodina, hyperprotektivita spojená s nelibostí rodičů v případě, že se u dítěte začnou objevovat přirozené tendence k autonomii a osamostatnění, atd. Obecně působí negativně konfliktní emočně vypjaté prostředí. Další vliv má i škola, vrstevníci (party) a další kulturální vlivy a sociální vlivy - např. ztráta nebo opuštění blízké osoby.\n\nPoruchou osobnosti trpí v celosvětovém průměru asi 6-9% populace, jiné studie udávají i vyšší údaje (10-15%). Výskyt se zvyšuje v různých institucionálních zařízeních jako např. v psychiatrických léčebnách (30-50%) nebo věznicích (u recidivistů dle různých výzkumů 40-90%). 50-90% narkomanů trpí poruchou osobnosti. Zdá se, že výskyt poruch v populaci je vyšší ve městech než na venkově a že prevalence s časem vzrůstá.\n\nLidé trpící poruchou osobnosti málokdy přicházejí k léčbě kvůli tomu, že jsou nespokojeni se svými osobnostními rysy. Považují je za přirozenou součást své povahy a jsou vesměs přesvědčeni o své \"normalitě\"; pokud si uvědomují, že jim některé povahové rysy dělají problémy, nepovažují je za léčitelné. Společně s poruchou osobnosti se mohou objevit i jiné psychické potíže jako jsou úzkosti, deprese, sklony k zneužívání alkoholu či drog, nebo závislost na nich, tendence k sebepoškozování, pokusy o sebevraždu, psychosomatické potíže (zdravotní potíže bez jasného tělesného původu), depersonalizace a derealizace, i přechodné psychotické stavy. Pacienti obvykle vyhledají léčbu právě kvůli svým aktuálním problémům a o změnu svých osobnostních rysů, který je nutná, aby se psychické problémy nevracely, však neusilují. Vehementně se dožadují odstranění svých nejrůznějších obtížích, ale zároveň snadno a rychle odmítají doporučení terapeuta. Nedostatečná spolupráce vede často k předčasnému ukončení léčby. Proto jsou poruchy osobnosti považovány za obtížně léčitelné, k zlepšení dochází relativně pomalu. Přesto studie ukazují, že plně vyléčeno bývá 52 % pacientů s průměrnou dobou léčby 1,3 roku.\n\n\n"}
{"id": "257046", "url": "https://cs.wikipedia.org/wiki?curid=257046", "title": "Městys Rudoltice", "text": "Městys Rudoltice\n\nMěstys Rudoltice je katastrální území a základní sídelní jednotka obce Slezské Rudoltice, v letech 1675–1947 samostatný městys. Dnes je jednou ze čtyř základních sídelních jednotek, které spolu tvoří část Slezské Rudoltice obce Slezské Rudoltice. \n\nPrvní zmínka o Rudolticích pochází z roku 1255. V roce 1675 byla ves na žádost majitele léna Julia Leopolda z Hodic a po schválení biskupem Lichtenštejnem byla rozdělena na dvě části, Městys Rudoltice a Ves Rudoltice. Roku 1945 získaly Rudoltice na základě rozhodnutí jazykové komise Slezské expozitury země Moravskoslezské přízvisko Slezské. Roku 1947 pak vznikla sloučením obcí Městys Rudoltice a Ves Rudoltice obec Slezské Rudoltice. Názvy původních obcí však zůstaly zachovány v názvech katastrálních území, název Městys Rudoltice též v názvu základní sídelní jednotky totožné se stejnojmenným katastrálním územím. Hlavní sídelní celky Městyse Rudoltice a Vsi Rudoltice jsou prakticky srostlé, Ves Rudoltice tvoří západní část sídelního celku, Městys Rudoltice východní část. Status městyse obci fakticky zanikl roku 1954, pro roce 1989 si obec nevyžádala jeho obnovení, na které by měla dle zákona automatický nárok.\n"}
{"id": "257048", "url": "https://cs.wikipedia.org/wiki?curid=257048", "title": "Joan Aulí", "text": "Joan Aulí\n\nJoan Aulí (19. prosince 1796, Felanitx - 10. ledna 1869, tamtéž) byl španělský varhaník a skladatel. Měl zázračný hudební talent a byl již varhaníkem při vstupu do řádu dominikánů roku 1814. Po zrušení španělských klášterů, roku 1823 putoval několik měsíců Španělskem, ale ještě téhož roku se vrátil na Malorku. Roku 1825 odešel do Madridu dokončit své teologické vzdělání. Po dobu svého pobytu hrál na varhany v kostele Panny Marie z Atochy a byl představen králi Ferdinandovi VII. Roku 1828 se vrátil na Malorku a aktivně hudebně žil v konventu San Domingo. Roku 1835 byl nucen opustit svůj řád a Malorku. Krátce poté se stal varhaníkem na Gibraltaru. Zpět na Baleárské ostrovy se vrátil roku 1836 a usídlil se ve svém rodném městě. Zde strávil zbytek svého života komponováním, hraním na varhany a prováděním vlastních oper v lokálních divadlech.\n"}
{"id": "257051", "url": "https://cs.wikipedia.org/wiki?curid=257051", "title": "Provozně ekonomická fakulta Mendelovy univerzity v Brně", "text": "Provozně ekonomická fakulta Mendelovy univerzity v Brně\n\nProvozně ekonomická fakulta (PEF) Mendelovy univerzity v Brně (MENDELU) byla založena roku 1959, což z ní činí nejstarší ekonomickou fakultu na Moravě. Každoročně se na ni hlásí téměř 5000 uchazečů. Fakulta nabízí všechny tři stupně vysokoškolského studia v českém i anglickém jazyce. Absolventi PEF nacházejí uplatnění v oblasti managementu, obchodu, evropských institucích, ve finančním sektoru, veřejné správě, i jako informační manažeři a projektanti informačních systémů.\n\nPEF pravidelně od roku 2010 získává ocenění pro nejlepší ekonomickou fakultu na Moravě a třetí nejlepší ekonomickou fakultu v rámci celé České republiky (žebříček Hospodářských novin).\n\nStudenti PEF mají možnost absolvovat část svého studia na prestižních univerzitách po celém světě. Výuka probíhá v moderním pavilonu Q, který je plně klimatizován, posluchárny jsou vybaveny moderní multimediální technikou a učebny nabízí přístup ke špičkovým informačním a komunikačním technologiím. Budova Q byla navržena studiem Atelier Chlup a získala ocenění Stavba roku 2005. Na fakultě je možné studovat bakalářské, magisterské i doktorské studium, a to v anglickém i českém jazyce.\n\n\n\n\n"}
{"id": "257053", "url": "https://cs.wikipedia.org/wiki?curid=257053", "title": "Monato", "text": "Monato\n\nMonato je nezávislý mezinárodní esperantský časopis, zabývající se politikou, kulturou, vědou a všeobecně životem v dnešní době. Je tištěn v Belgii, čtenáře však má v 65 zemích světa. Je jedinečný tím, že do něj o místních událostech přispívají zásadně jen domorodí zpravodajové, kteří dobře znají situaci v dané lokalitě.\n\nČasopis \"Monato\" založil roku 1979 Stefan Maul. První číslo se objevilo 15. ledna 1980, od té doby vychází přibližně jedno měsíčně.\n\nNyní \"Monato\" existuje v 5 verzích, nejpopulárnější je z nich papírová. Pro slepce jsou vydávány kazety s nahrávkami textů, neobsahují však všechny články. Od roku 2001 mohou předplatitelé získat texty také elektronickou poštou, v roce 2003 přibyla také verze v PDF. Všechny texty lze také najít na internetu: předplatitelé mají přístup ke všem, nepředplácející jen ke článkům z minulého roku.\n\n"}
{"id": "257054", "url": "https://cs.wikipedia.org/wiki?curid=257054", "title": "Buzuluk (rozcestník)", "text": "Buzuluk (rozcestník)\n\nBuzuluk může znamenat:\n\n\n"}
{"id": "257055", "url": "https://cs.wikipedia.org/wiki?curid=257055", "title": "Bazavluk", "text": "Bazavluk\n\nBazavluk, popř. Buzuluk ( nebo , nebo ) je řeka v Dněpropetrovské oblasti na Ukrajině. Je 157 km dlouhá. Povodí má rozlohu 4200 km².\n\nÚstí zprava do Kachovské přehrady na Dněpru.\n\nŘeka má obecně málo vody a v létě na značné délce toku často vysychá.\n\nNa řece leží město Pokrov.\n"}
{"id": "257057", "url": "https://cs.wikipedia.org/wiki?curid=257057", "title": "Chust", "text": "Chust\n\nChust (ukrajinsky, rusínsky a rusky \"Хуст\"; rusínsky též \"Густ\" (\"Hust\"); ; ) je město na Ukrajině, ležící v oblasti Podkarpatské Rusi (dnešní Zakarpatská oblast) na soutoku řek Riky a Tisy, necelých 10 km severně od hranic s Rumunskem. Město má dnes asi 32 tisíc obyvatel.\n\nPrvní písemná zmínka o Chustu je z roku 1329, kdy dostal městská privilegia. Zdejší hrad však byl postaven už v roce 1090 za uherského krále Ladislava na obranu proti Kumánům. Byl zničen při vpádu Mongolů do Uher a znovu vystavěn v roce 1318. Král Matyáš Korvín zde v roce 1458 věznil svého strýce Michaela Szilágyiho. Za Dóžova povstání (1514) obsadili hrad místní poddaní. V roce 1526 se oblast stala součástí autonomního Sedmihradska, roku 1546 však byla císařem Ferdinandem I. dobyta zpět. Město zničili v roce 1594 Turci, ovšem hrad nedobyli. 17. srpna 1703 se hrad vzdal kurucům a byla zde vyhlášena nezávislost Sedmihradska. Habsburkové jej v roce 1711 dobyli zpět. 3. července 1766 byl hrad zasažen bleskem a oheň jej vážně poškodil. Při bouři v roce 1798 spadly i věže a od té doby je hrad v rozvalinách. Během maďarizace bylo město v roce 1882 přejmenováno na Csebreny.\nV roce 1910 měl Chust 10 292 obyvatel, z toho 5 230 Rusínů, 3 505 Maďarů a 1 535 Němců. Do Trianonské smlouvy v roce 1920 patřil Uhersku. V létě 1919 nad ním převzalo kontrolu rumunské vojsko, ale podle Saint-Germainské smlouvy nakonec město připadlo Československu jako součást Podkarpatské Rusi. Po první vídeňské arbitráži v roce 1938 se stalo hlavním městem Podkarpatské Rusi. 16. března 1939 bylo obsazeno maďarskou armádou a 24. října 1944 Rudou armádou. Město se stalo součástí Ukrajinské SSR a v roce 1991 Ukrajinské republiky.\n\nV roce 1868 zde rabín Moše Shick (1807–1879), rodák z Brezové pod Bradlom, založil ješivu (židovskou školu). Navštěvovalo ji přes 800 studentů a byla tak největší ve východní Evropě.\n\nV roce 2001 zde žilo 89,3 % Ukrajinců (včetně Rusínů), 5,4 % Maďarů, 3,7 % Rusů a 0,4 % Romů.\n\n\n\n\n"}
{"id": "257058", "url": "https://cs.wikipedia.org/wiki?curid=257058", "title": "Operace Bouře", "text": "Operace Bouře\n\nOperace Bouře (chorvatsky, bosensky a srbsky: \"Operacija Oluja\",\"Oпeрaциja Oлуja\") byla posledním velkým střetnutím Chorvatské války za nezávislost, jež byla součástí jugoslávských válek. Byla rozhodujícím vítězstvím chorvatské armády (HV) která zaútočila na frontě dlouhé 630 kilometrů proti silám Republiky Srbská Krajina. Chorvatská armáda byla podporována chorvatskou speciální policií postupující z pohoří Velebit a Armádou republiky Bosna a Hercegovina (ARBiH) v Bihačské kapse v zátylku Vojsk Republiky Srbská Krajina (ARSK). Bitva byla zahájena k obnovení chorvatské kontroly nad 10 400 km² území reprezentujícím 18,4 % rozlohy státu, šlo tak o největší evropskou pozemní operaci od druhé světové války. Operace Bouře zahájená za úsvitu 4. srpna 1995 byla prohlášena za dokončenou 7. srpna i přes to, že významné vyčišťovací operace proti ohniskům odporu trvaly až do 14. srpna.\n\nBěhem operace Bouře se proti sobě postavily Chorvatská armáda (HV) a Srbská armáda Krajiny (SVK). Na chorvatské straně se boje zúčastnil také 5. sbor Armády BiH; kromě toho Chorvatům zpravodajsky a poradensky pomohly USA. Jugoslávská armáda na chorvatský útok nijak nereagovala, přičemž samotná srbská separatistická armáda vážněji zasáhla pouze 7. srpna, když ze vzduchu napadla chorvatské obranné pozice při řece Sávě u měst Kutina, Virovitica, Požega a Županija. Zbývající vojenské síly SVK ve východní Slavonii se na probíhajících bojích nijak nepodílely.\n\nOperace Bouře byla strategickým vítězstvím jak v Chorvatské válce za nezávislost, tak nepřímo také v bosenské válce, tím že uvolnila obležení města Bihać se HV, Chorvatská rada obrany (HVO) a ARBiH ocitly v pozici, kdy mohly změnit rovnováhu vojenských sil v Bosně a Hercegovině během následující operace Mistral 2. Operaci umožnily zisky HV a HVO v průběhu operace Léto '95, kdy byly získány strategické pozice z nichž bylo možné rychle obsadit Knin, stejně jako pokračující výcvik a vyzbrojování HV od počátku války za chorvatskou nezávislost, kdy byla Republika Srbská krajina vytvořena srbským povstáním a intervencí Jugoslávské lidové armády (JNA). Samotnou operaci předcházela neúspěšná mírová operace OSN a diplomatická snaha uklidnit konflikt.\n\nÚspěch HV během operace byl výsledkem série zlepšení samotné HV a zásadních průlomů v ARSK následně využitých HV a ARBiH. Útok nebyl ihned úspěšný ve všech bodech, ale obsazení klíčových pozic vedlo ke kolapsu velitelské struktury ARSK a celkové ztrátě schopnosti obrany území. HV obsadila Bosansko Grahovo těsně před začátkem operace a speciální policejní síly pak postupovaly k městu Gračac, což prakticky znemožnilo Srbům obranu Kninu. V kraji Lika (jižní část Krajiny) HV rychle izolovala ohniska odporu, připravila mobilní jednotky k rozhodujícímu tažení na sever směrem ke Karlovaci a zatlačila ARSK k oblasti Banoviny. Porážka ARSK po náročné obraně Gliny a Petrinji vedla k obklíčení 11. slavonsko-baranjského sboru ARSK v Banovině. Republika Srbská Krajina spoléhala na Republiku srbskou a jugoslávské ozbrojence jako svou strategickou rezervu.\n\nHV a speciální policejní oddíly měly 174–211 mrtvých nebo pohřešovaných, zatím co ARSK měla 560 mrtvých vojáků. Čtyři příslušníci mírové mise OSN byli zabiti. Během chorvatského ostřelování pozorovacího stanoviště („tanga“) T-23 „Repetitor“ poblíž vesnice Ljubovo na silnici D25, která vede z Korenice do Lički Osik, zahynuli také dva čeští vojáci: čet. Petr Valeš a rtm. Luděk Zeman – a další čeští vojáci byli zraněni. HV zajalo 4 000 válečných zajatců. Počet srbských civilních obětí je předmětm sporu. Chorvatské zdroje tvrdí, že obětí bylo 214, zatímco srbské zdroje mluví o 1 192 zabitých nebo pohřešovaných civilistech. Během a po ofenzivě opustilo oblast 150 000–200 000 Srbů, tedy téměř celá předválečná srbská populace oblasti. Došlo též k řadě zločinů proti civilistům. Mezinárodní trestní tribunál pro bývalou Jugoslávii později zahájil proces s chorvatskými generály Ante Gotovinou, Ivanem Čermákem a Mladenem Markačem obviněnými z válečných zločinů a zapojení do zločinného spolčení s cílem vyhnat srbskou populaci z chorvatského území; všichni však byli nakonec zproštěni viny.\n"}
{"id": "257060", "url": "https://cs.wikipedia.org/wiki?curid=257060", "title": "Down Under", "text": "Down Under\n\nTermín Down Under nebo také Land Down Under je výraz rozšířený po celém světě a znamená Austrálie. Pojmenování \"Land Down Under\" česky \"Země tam dole\" poukazuje na fakt, že na rozdíl od Afriky nebo Jižní ameriky, leží celá Austrálie na jižní polokouli. Navíc mapy světa jsou většinou orientovány \"nahoře sever, dole jih\" a Austrálie je tedy zobrazována \"dole\".\n\nNicméně vytrvalost s jakou média tento termín používají (a je považováno za vtipné a přátelské označení Austrálie) vedla k tomu, že se pojem 'down under' stal ve světě běžným. \n\nPíseň Down Under je považována australany za vlasteneckou a nic na tom nezměnil její název ani to že Colin Hay, který ji napsal, je Skot. \n\nNejslavnější Australský šampión v boxu, Kostya Tszyu, byl také přezdíván \"The Thunder From Down Under\". (\"Bouře z Austrálie\").\n\nJedna glosa Rogera Eberta: \"No film set in Australia is allowed to use the word Australia in its title where \"Down Under\" is an acceptable alternative. For example, we don't get \"The Rescuers in Australia\" or \"Quigley in Australia\".\" (Žádný film vyrobený v Austrálii nesmí mít ve jménu slovo Austrálie, pokud je použitelný alternativní termín \"Down Under\". Například nemáme filmy \"The Rescuers in Australia\" nebo \"Quigley in Australia\").\n\n\n"}
{"id": "257063", "url": "https://cs.wikipedia.org/wiki?curid=257063", "title": "Oriové", "text": "Oriové\n\nOriové je fiktivní rasa v americko-kanadském sci-fi seriálu \"Hvězdná brána\". Oriové jsou skupina povznesených bytostí, kteří však na rozdíl od Antiků užívají vyspělé technologie a znalosti k tomu, aby ospravedlnili uctívání sama sebe jako bohů. \n\nV seriálu se objevují v epizodě \"Počátek deváté řady\", ve které nahradili Goa'uldy jako hlavní protivníky SG-1. Zatímco Goa'uldi užívají své vyspělé technologie k tomu, aby byli uctíváni jako bohové, Oriové využívají jak nadpřirozených schopností povznesených bytostí, tak i velmi vyspělé technologie. Jako povznesené bytosti existují na vyšší úrovni existence s mocí a znalostmi a pochopením vesmíru.\n\nOriové vymysleli náboženství \"Počátek\", kterým manipulují lidmi, z jejichž víry získávají moc. Jejich konečným úmyslem je zničit Antiky, jelikož Antikové věří v opačnou filosofii. Oriové hlásají, že nevěřící mají být zničeni a nabízejí svým stoupencům osvícení, jež však nemají v úmyslu naplnit. Víra v Orie dává Oriům moc (energii) získanou vzdáním se svobodné vůle věřících. Slib povznesení v Počátku je lež, jelikož Oriové nechtějí sdílet moc získanou z víry svých věřících.\n\nOriové nesouhlasí s politikou Antiků nezasahování do nižších sfér. Považují se za bohy, což ospravedlňují tím, že jsou stvořiteli lidské rasy jakož svým povzesením. Antikové věří ve svobodnou vůli. Nezasahují do nižších sfér, i když pro ně Oriové představují hrozbu. Podle Oriů je nesdílení znalostí vesmíru zlo a ti, kteří nenásledují Orie v jejich víře (Antikové), musí být zničeni. \n\nTyto rozdíly názorů nejsou bez příčiny. Podle Orlina mohou být povznesené bytosti posilovány z nižších sfér lidmi, kteří je uctívají. To vedlo Antiky k ustavení pravidel, aby se vyhnuli podobnému zkažení. Antikové také skryli druhou evoluci lidského druhu v Mléčné dráze před Orii a brání Oriům používat jejich moc v Mléčné dráze. Přesto Antikové nebudou zasahovat proti jejich stoupencům, šířícím Počátek.\n\n­Adria vysvětlila Danielovi, že válka mezi Antiky a Orii je ospravedlněna a odůvodněna tím, že Antikové nebudou tolerovat nic a nikoho, kdo se neřídí jejich pravidly. Podle Adrie by Antikové Orie zničili, pokud by Oriové nezískávali moc prostřednictvím svých věřících.\n\nPřed mnoha miliony let Oriové a Antikové žili v jedné společnosti a směřovali k evolučnímu povznesení.\nFilosofické rozpory mezi nimi je však rozdělily na dvě frakce, které si oponovaly. Oriové se stali fanatickými ve své náboženské víře, kdežto Antikové „věřili“ ve vědu. Oriové se nakonec pokusili Alterany zničit. Aby se Antikové vyhnuli občanské válce, rozhodli se opustit galaxii a nakonec se usadili ve Mléčné dráze. Obě skupiny však přesto zůstaly nadále znepřátelené. Oriové mohli být podle Daniela Jacksona zodpovědni za pandémii, jež v Mléčné dráze postihla Antiky. Nakonec se Antikové a Oriové povznesli a vytvořili znepřátelené skupiny. Podle Orlina je konečným úmyslem Oriů zničit Antiky.\n\nPrvní kontakt s Orii navázali Daniel Jackson a Vala Mal Doran pomocí komunikačního zařízení Antiků. Tím však na Mléčnou dráhu obrátili pozornost Oriů. Oriové se rozhodli šířit Počátek do naší galaxie a vyhlásili k tomu účelu křížovou výpravu. Vyslali do Mléčné dráhy převory, fanatické misionáře, pomocí Hvězdných bran. Začali stavět lodě a cvičit vojsko ke křížové výpravě proti nevěřícím v Mléčné dráze. Nejprve vyslali převory na jednotlivé planety s cílem přesvědčit nevěřící. Pokud však obyvatelé odmítli, byli (nebo mají být) zničeni. Poté se Oriové pokusili o vojenskou invazi do Mléčné dráhy pomocí Superbrány, během tohoto pokusu zničili Jaffskou planetu Kalana, jež byla přeměněna v singularitu a zhroutila se do černé díry. Tento útok byl odražen, když Vala narušila silové pole superbrány, a tim ji zničila.\n\nOriové se poté pokusili zkonvertovat Jaffy k Počátku. Učinili Jaffu Geraka převorem, ten se však vzepřel jejich vůli a na Zemi vyléčil nemocné převorskou nákazou v SGC. Na planetě Tegalus převor přesvědčil Protektorát Rand, aby přestoupil k Počátku, což však vedlo k válce na planetě a také k zničení pozemské lodi Prométhea.\n\nVala v Orijské galaxii zjistila, že Oriové připravují lodě ke křížové výpravě. Kontaktovala SGC a varovala Zemi před druhou superbránou. Daniel Jackson a Samantha Carterová zjistili, že povznesený Antik Merlin pokládal Orie za hrozbu pro Antiky a lidstvo v Mléčné dráze a rozhodl se povznést a vyvinout sangraal, zbraň schopnou zničit povznesené bytosti. Později Daniel a Cameron Mitchell zjistili, že sangraal není na Camelotu a že Artuš a jeho rytíři se jej vydali hledat už dávno. Mezitím Jaffové objevili druhou superbránu. Ani kombinovaná palba jejich lodí nedokázala superbránu zničit. Samantha Carterová se spolu s Kvazirem pokusila spustit superbránu na jejich konci a zablokovat ji, což se však nepodařilo.\n\nOriové otevřeli bránu a tou prošly čtyři válečné lodě. V následující bitvě porazili spojenou flotilu Tau'ri, Tokrů, Asgardů, svobodných Jaffů a Luciánské aliance. Koroljov byl zničen a Odysea byla vážně poškozena. Během bitvy Vala porodila Adriu. Podle Orijského plánu měla být Mléčná dráha dobyta během jednoho roku.\n\nAby zabránili Oriům vyslat další posily superbránou, SG-1 odletěla na Odysey do galaxie Pegasu s plánem otevřít bránu v Pegasu a využít přeskoku z Hvězdné brány na Superbránu. Důsledkem bylo také zničení jedné Wraithské lodi a jedné Orijské lodi. Daniel Jackson a Vala Mal Doran se na Atlantis setkali s Morganou le Fay, tu však ostatní zastavili.\n\nSvobodní Jaffové se rozhodli použít zbraň na Dakaře proti vojskům Oriů, čímž zničili posádku orijských lidí. Adria však útok Jaffů díky osobnímu štítu přežila, Dakaru dobyla a zbraň zničila. Ve snaze zastavit Orie, začal tým SG-1 hledat Merlinovu zbraň. Při hledání narazili na Adriu a Ba'ala. Adria jim pomohla Merlinovu zbraň najít. Poté, co překonali několik testů, byla SG-1 transportována na jinou planetu, kde byl Merlin uvězněn ve stázi, do které ho uložila Morgana le Fay. Věděla, že sangraal je hrozbou a Antikové by ho zničili, proto ponechala na živu jediného člověka, který byl schopen zbraň schopnou neutralizovat povznesené bytosti vyrobit, aby mohla být později znovu vyrobena a použita proti Oriům.\n\nAdria užívající znalostí Oriů však tým dohnala a v souboji přemohla Daniela. Daniel, předstírající, že ho zkonvertovala k Počátku dokončil sangraal, a s pomocí týmu SG-1 poslal aktivovanou zbraň na orijské lodi do orijské galaxie. Zda byli Oriové skutečně zničeni, zůstalo nejasné.\n\nPoté, co se Adria vrátila, přišla Vala Mal Doran s nápadem zajmout Adriu a ukončit válku. Vala byla použita jako návnada. Plán však nevyšel, jelikož se objevil Ba'al. Transportoval Adriu na svou loď a implantoval symbionta (svůj klon). SG-1 se poté s pomocí Odysey na Ba'alovu lod transportovala, Ba'ala zabila a vzala Adriu na Odyseu. Tok'rové se pokusili symbionta vyjmout, ale Ba'al vypustil nervový jed, který by Adriu zabil. Při pokusu ji další dávkou usmrtit se však Adria probrala a uzavřela se v místnosti. Nakonec se povznesla, nechávajíc Orijskou armádu bez vrchního velitele.\n\nV epizodě Bez konce předali Asgardé své znalosti a technologie Tau'ri, \"Páté rase\". Odysea použila asgardské zbraně a v bitvě zničila dvě nepřátelské lodě. Tau'ri je nyní největší hrozbou pro Orie.\n\nVe filmu Adria potvrdí, že Oriové byli Merlinovou zbraní zničeni. Tým SG-1 zde našel a použil Archu pravdy na převora. Tím přiměl všechny ostatní převory v galaxii, aby v Orie nadále nevěřili.\n\n\n"}
{"id": "257066", "url": "https://cs.wikipedia.org/wiki?curid=257066", "title": "Ivo Žídek", "text": "Ivo Žídek\n\nIvo Žídek (4. června 1926 v Kravařích u Opavy – 20. května 2003 v Praze) byl český operní pěvec, tenorista, od roku 1948 dlouholetý člen a sólista operního souboru Národního divadla v Praze.\n\nPocházel z učitelské rodiny (otec Josef Žídek, matka Ida Žídková roz. Hladná), kde se provozovala amatérsky hudba. V roce 1945 maturoval na reálném gymnáziu v Ostravě. Studoval zpěv soukromě u Rudolfa Vaška (v letech 1944 až 1949) a hudební teorii u J.Schreibra. Šéf ostravské opery Zdeněk Chalabala jej angažoval již v letech 1945 až 1948 v opeře Státního divadla v Ostravě. V Národním divadle v Praze hostoval poprvé v roce 1947.\n\nNěkterými hudebními odborníky je považován za nejvýznamnějšího českého poválečného operního tenoristu. Z jeho četných rolí je snad vůbec nejproslulejší jeho mnohokrát opakovaná role Jeníka v české národní opeře \"Prodaná nevěsta\" od Bedřicha Smetany. Byl ředitelem Národního divadla v letech 1989–1991. Pořídil řadu nahrávek árií i operních kompletů pro Československý rozhlas a Supraphon.\n\nV letech 1956 až 1968 opakovaně vystupoval v Deutsche Staatsoper v Berlíně a v letech 1956 až 1959 byl stálým hostem ve Staatsoper ve Vídni. Hostoval též v Argentině, Itálii, Nizozemí, SSSR, NDR, Bulharsku, Maďarsku, Jugoslávii, Švýcarsku, Španělsku, Velké Británii a USA.\n\nJe otcem herce a zpěváka Libora Žídka a scénografa Ivo Žídka.\nZískal několik významných ocenění: druhá cena Divadelní žatvy (1950), Laureát Státní ceny (1952), zasloužilý umělec (1957), Řád práce (1968), národní umělec (1976), medaile Leoše Janáčka (1978–79), Grammy Award (1981), Cena Thálie za celoživotní mistrovství (1998). Působil ve funkci předsedy operní výběrové poroty Cen Thálie. Nahrávka Rusalky z roku 1961 (Zdeněk Chalabala, Milada Šubrtová, Eduard Haken) získala zlatou desku Supraphonu (1995).\n\n\n"}
{"id": "257068", "url": "https://cs.wikipedia.org/wiki?curid=257068", "title": "Down Under (píseň)", "text": "Down Under (píseň)\n\nDown Under je píseň Colina Haye a Rona Strykerta, která byla nahrána australskou rockovou skupinou Men at Work. Byla součástí jejich prvního singlu z roku 1980 a stala se známou díky debutovému albu \"Business as Usual, vydanému v roce 1981\". Píseň se stala hitem jak v australských, tak světových hudebních žebříčcích.\n\nAutoři se v ní snažili vyjádřit pocit rozmrzelosti nad poměry v tehdejší Austrálii. Trochu paradoxně ji nyní Australané vnímají jako píseň vlasteneckou.\n\nNázev písně je jiným názvem pro Austrálii (viz Down Under), text písně obsahuje některá australská slova, typická pro tehdejší reálie.\n\nNapříklad: \ncombie – dodávka Volkswagen T2 \nzombie – druh marihuany\nvegemite – drožďová pomazánka (oblíbená v Austrálii)\n\n"}
{"id": "257076", "url": "https://cs.wikipedia.org/wiki?curid=257076", "title": "Fedor Gál", "text": "Fedor Gál\n\nFedor Gál (* 20. března 1945 Terezín) je slovenský politik, sociolog, prognostik a podnikatel židovského původu, žijící v Česku. \n\nV roce 1972 vystudoval Chemicko-technologickou fakultu SVŠT v Bratislavě. V roce 1977 ukončil svoji vědeckou přípravu ze sociologie v Sociologickém ústavu Slovenské akademie věd (kandidatura věd), v roce 1992 se stal doktorem\nekonomických věd na Vysoké škole ekonomické v Praze.\n\nV období existence ČSSR patřil k známým disidentům. V průběhu sametové revoluce se stal spoluzakladatelem hnutí Verejnosť proti násiliu, vedl Koordinační centrum VPN, později se stal předsedou tohoto hnutí a poradcem Federální vlády ČSSR. O několik let později se stal spolumajitelem soukromé televize Nova, roku 1995 založil v Praze knižní vydavatelství \"GplusG\". Je členem Židovské obce v Děčíně. Jeho bratr Egon Gál je filozof.\n\n\n\nSlovenský prezident Andrej Kiska mu 1. ledna 2018 předal Řád Ľudovíta Štúra 1. třídy.\n\n"}
{"id": "257082", "url": "https://cs.wikipedia.org/wiki?curid=257082", "title": "Ján Čarnogurský", "text": "Ján Čarnogurský\n\nJán Čarnogurský (* 1. ledna 1944 Bratislava) je bývalý československý a slovenský politik, disident. V minulosti zastával například funkce místopředsedy federální vlády (1990), předsedy vlády Slovenské republiky (1991–1992) a ministra spravedlnosti Slovenska (1998–2002).\n\nJeho otcem byl politik Pavol Čarnogurský. Má čtyři sourozence, bratry Ivana (politik), Pavla mladšího a sestry Marinu (sinoložka) a Oľgu (překladatelka).\n\nJe ženatý a má čtyři děti.\n\nVystudoval práva na Karlově univerzitě v Praze. Doktorát práv získal v roce 1971 na Univerzitě Komenského v Bratislavě.\nV letech 1970–1981 pracoval jako advokát v Bratislavě a v tomto povolání se stal známým jako zástupce náboženských aktivistů a politických disidentů v rámci celého Československa.\n\nV roce 1981 ho vyloučili z advokacie. Důvodem byla jeho obhajoba v politickém procesu. Nejprve pracoval jako řidič, později se stal podnikovým právníkem.\n\nV roce 1987 úplně ztratil zaměstnání. Pokračoval v poskytování právních konzultaci náboženským a opozičním politickým aktivistům. V roce 1988 začal vydávat samizdatový časopis \"Bratislavské listy\".\n\nV srpnu 1989 byl zatčen a obviněn z podvracení republiky právě za vydávání Bratislavských listů a přípravu vzpomínky na lidi, které v roce 1968 v Bratislavě a na jiných místech Slovenska zastřelili vojáci z okupačních vojsk Varšavské smlouvy. Z vězení byl propuštěn až v 25. listopadu 1989 v období sametové revoluce, když tehdejší prezident Gustáv Husák zastavil trestní stíhání např. M. Kusého, J. Rumla, P. Uhla a R. Zemana.\n\nOd 10. prosince 1989 do 6. dubna 1990 byl prvním místopředsedou federální vlády národního porozumění a předsedou Legislativní rady vlády ČSFR od února do srpna 1990. Později se stal místopředsedou vlády ČSFR (od 6. dubna 1990 do 27. června 1990). Od 27. června 1990 do 23. dubna 1991) na Slovensku zastával funkci prvního místopředsedy vlády Slovenské republiky, předsedy Rady vlády SR pro informační politiku a masmédia a předsedy Rady vlády SR pro národnosti a etnické skupiny.\n\nByl iniciátorem vzniku Křesťanskodemokratického hnutí (KDH). Na jeho zakládajícím sněmu v únoru 1990 byl zvolen za předsedu. V této funkci působil až do roku 2000.\n\nVe volbách roku 1990 zasedl za KDH do Sněmovny lidu Federálního shromáždění (volební obvod Bratislava). Na mandát ale ještě v červnu 1990 rezignoval. V listopadu 1990 byl po 20 dnů pověřen přechodně řízením Ministerstva vnitra Slovenské republiky. Předsedou vlády SR byl od dubna 1991 do června 1992. Kromě toho krátce od dubna do května 1991 byl pověřen i postem ministra zahraničních vztahů Slovenské republiky.\n\nV roce 1992 byl nominován na ocenění ROPÁK. Navrhovatelé uvedli, že to má být za „\"prozíravost, se kterou pochopili skvěle koncipované plány svých předchůdců a za buldočí vytrvalost, se kterou prosazují unikátní projekt totální likvidace celého slovenského Podunají\"“, a za „\"smělost, se kterou se ekologům vysmál do tváře, když se na gabčíkovské staveniště vypravil v době celosvětového Dne Země.\"“\n\nV letech 1998–2002 působil v první vládě Mikuláše Dzurindy jako ministr spravedlnosti.\n\nV roce 2000 odstoupil z funkce předsedy KDH a založil vlastní advokátní kancelář.\n\nV roce 2003 stal u zrodu Panevropské vysoké školy (dříve Bratislavská vysoká škola práva) se sídlem v Bratislavě, která již v roce 2004 jako první soukromá vysoká škola právnického zaměření na Slovensku přijala své první studenty. V současnosti je členem její správní rady.\n\nJán Čarnogurský se jako jeden z mála polistopadových politiků vždy veřejně hlásil ke svému rusofilství. Je předsedou Slovensko - ruské spoločnosti, založené v roce 2006. Valné shromáždění uvedené společnosti, které se konalo v lednu roku 2015, vyzvalo vládu Slovenské republiky, aby nepodpořila sankce Evropské unie proti Rusku.\n\nRoku 2014 kandidoval na prezidenta Slovenské republiky. Ve volbách získal 0,64 % hlasů a nepostoupil do druhého kola.\n\n\n\n"}
{"id": "257094", "url": "https://cs.wikipedia.org/wiki?curid=257094", "title": "1976 v hudbě", "text": "1976 v hudbě\n\nTento článek obsahuje události související s hudbou, které proběhly v roce 1976.\n\n\n\n\n\n\n\n\n\n\n"}
{"id": "257103", "url": "https://cs.wikipedia.org/wiki?curid=257103", "title": "Kruševac", "text": "Kruševac\n\nKruševac (srbsky Крушевац/Kruševac) je město, které se nachází ve střední části Srbska. V roce 2011 mělo 58 745 obyvatel. Město Kruševac, které tvoří několik městských částí, se nachází na ploše o rozloze 854 km².\n\nSamotné město se nachází v Kruševacké kotlině, která zaujímá údolí Západní Moravy a prostírá se mezi Levčou a Temničí na severu, Župou, Kopaonikem a Jastrebacem na jihu a Královskou kotlinou, resp. Ibarskou nížinou na západě. Střed města se nachází v nadmořské výšce 137 m.\n\nSrbský vládce Lazar Hrebeljanović nechal město zbudovat roku 1371. Roku 1387 byl Kruševac poprvé zaznamenán na dokumentu, který definoval obchodní práva mezi srbským státem a Dubrovnickou republikou. Svůj název získalo město podle kamene \"krušac\", kterému odpovídá i český ekvivalent krušec. Z tohoto kamene, který se nacházel v údolí řeky Západní Moravy, byly také i středověké domy v Kruševaci zbudovány. Pro Srbsko závěru 14. a začátku 15. století představoval Kruševac významné město, centrum obchodu a hospodářství. Město se rozvíjelo od středověké pevnosti Lazara Hrebeljanoviće, která byla známá pod názvem \"Šaren grad\", nebo také \"Aladža hisar\". \n\nPo bitvě na Kosově poli figurovalo město i nadále jako centrum srbského státu. Země se však stala vazalským státem Osmanské říše. V 15. století nechal Štěpán Lazarević přesunout hlavní město do Bělehradu, který se nacházel dále od území ovládaného expandujícím tureckým státem. Samotný Kruševac obsadila turecká vojska až roku 1472, a to po několika neúspěšných nájezdech. \n\nMěsto bylo obsazeno v závěru 17. století rakouskou armádou v souvislosti s průnikem habsburského vojska do nitra Balkánu během tzv. Velké turecké války. Po vyjednáváních mezi tureckou a rakouskou stranou bylo nicméně následně opět vráceno Osmanské říši. Poté bylo na krátkou dobu (1737-1739) v držení protitureckých povstalců. Turecká správa byla na území Kruševace ohrožena ještě v roce 1789; Svištovským mírem však byly opět potvrzeny původní hranice roku 1791. \n\nK Srbsku bylo město připojeno až roku 1833. Následoval rychlý rozvoj města; Kruševac se stal jedním z významných regionálních center tehdejšího Srbska. Už v roce 1834 získalo město první urbanistický plán.. \n\nV roce 1904 byl odhalen památník Bitvy na Kosově poli, který se nachází v samotném centru města.\n\nRoku 1922 získalo elektrické osvětlení, o osm let později pak i elektrárnu. Během druhé světové války město ostřelovaly německé okupační síly z kopce Bagdala. Po válce se celý prostor stal parkem s názvem „Slobodilište“.\n\nDne 14. října 1944 bylo město osvobozeno jednotkami jugoslávských partyzánů.\n\nV dobách existence SFRJ bylo centrum města v ose současné ulice \"Vidovdanska\" modernizováno. Byly vybourány původní budovy a nahrazeny obytnými bloky a několika vyššími komerčními objekty. \n\nV Kruševaci se nachází několik továren, které byly v období existence Jugoslávie známé po celé zemi. Mezi ně patří například Trayal (výrobce pneumatik), Merima (výrobce léčiv) nebo \"Župa\" (výživa pro skot) a továrna \"14 jul\" (zpracování oceli). Významným podnikem v Kruševaci je také společnost Rubin, která vyrábí nápoj Vinjak.\n\nKvůli problematické transformaci srbského hospodářství se Kruševac potýká s vysokou nezaměstnaností, nízkou motivací mladých lidí k občanské aktivitě a kriminalitou.\n\nV blízkosti Kruševace se nachází hlavní srbská dálnice, která spojuje města Niš a Bělehrad. Z ní údolí řeky Západní Morava poté vedou další silniční komunikace do samotného Kruševace. Kromě napojení na dálnici má město také spojení hlavními silničními tahy s Kraljevem, Prokupljem a Kragujevacem. \n\nVe východo-západním směru prochází přes Kruševac železniční trať, která je jednokolejná a slouží pouze pro nákladní dopravu. \n\nV jižní části města se nachází sportovní letiště Koširsko polje s nezpevněnou přistávací dráhou.\n\nV Kruševaci sídlí fotbalový tým FK Napredak Kruševac, který se účastní srbské nejvyšší fotbalové ligy.\n\n\nkromě klasického partnerství udržuje město ještě podobné styky následujícími městy:\n\n\n\n \n"}
{"id": "257109", "url": "https://cs.wikipedia.org/wiki?curid=257109", "title": "Paweł Szydeł", "text": "Paweł Szydeł\n\nPaweł Szydeł (* 1963) je polský básník a prozaik. Autor myšlenky projektu internetového literárně-uměleckého čtvrtletníku POBOCZA, jeho spoluzakladatel a od roku 1998 jeho šéfredaktor. Vydal sbírky básní: „Niebo nie dla nieobecnego“ (2000 - Nebe nikoliv pro nepřítomného), „Złorzeczę prawu ciążenia“ (2005 - Proklínám zákon přitažlivosti). Jeho básně byly přeloženy do češtiny, srbštiny, běloruštiny, slovenštiny. Žije v Jastrzębci.\n\n"}
{"id": "257113", "url": "https://cs.wikipedia.org/wiki?curid=257113", "title": "František Mikloško", "text": "František Mikloško\n\nFrantišek Mikloško (* 2. června 1947 Nitra) je slovenský politik a bývalý poslanec Slovenské národní rady a Národní rady Slovenské republiky. Je mladším bratrem Jozefa Mikloška, který je také slovenským politikem.\n\nV roce 1971 ukončil studium matematiky na Přírodovědecké fakultě Univerzity Komenského v Bratislavě. V letech 1971 až 1983 pracoval v Ústavu technické kybernetiky Slovenské akademie věd v oblasti numerické matematiky. V letech 1983–1989 pracoval jako dělník. Před rokem 1989 byl disident, aktivista takzvané Tajná církev. Patřil k organizátorům tzv. \"Bratislavského Velkého pátku\", významné pokojně veřejné manifestace věřících za náboženskou a občanskou svobodu v roce 1988, známé také pod názvem \"Svíčková demonstrace\".\n\nDne 6. července 2007 se jako šedesátiletý poprvé oženil, jeho manželka Jana (za svobodna Sasínová) pochází z Moravy a je o 20 let mladší.\n\nFrantišek Mikloško se v listopadu 1989 stal členem Koordinačního výboru Veřejnosti proti násilí. Ve volbách roku 1990 byl zvolen za VPN do Slovenské národní rady. V letech 1990–1992 působil jako předseda SNR. V roce 1992 se stal členem slovenského Kresťanskodemokratického hnutí.\n\nDo července 2010 byl poslancem Národní rady SR. Byl členem výboru pro lidská práva, národnosti a postavení žen. V slovenském parlamentu působil jako jediný poslanec nepřetržitě už od 1. března 1990.\n\nV roce 2004 při prezidentských volbách získal 6,51 % hlasů. V roce 2008 opustil KDH a spoluzaložil stranu Konzervatívni demokrati Slovenska. V roce 2009 v prezidentských volbách opět kandidoval za KDS na prezidenta Slovenské republiky. Získal 5,42 % hlasů a nepostoupil do druhého kola. Po třetí na slovenského prezidenta kandidoval roku 2019, kdy získal 5,72 % hlasů.\n\n"}
{"id": "257122", "url": "https://cs.wikipedia.org/wiki?curid=257122", "title": "Bechtel", "text": "Bechtel\n\nBechtel Corporation (též Bechtel Group) je největší americká korporace nabízející stavební a inženýrské práce, a devátá největší soukromá společnost v USA. Byla založena v roce 1898 a sídlí v městě San Francisco (Kalifornie).\n\nBechtel je významnou společností ve stavebnictví a inženýrství - věnuje se velkým a těžkým stavbám a konstrukcím (bytovým i průmyslovým), budování přidružené infrastruktury a plánování, řízení (managementu) těchto stavebních projektů.\n\nSkupina Bechtel Group má okolo 40 tisíc zaměstnanců pracujících na projektech v téměř 50 zemích světa a její výnosy (z roku 2006) činily 20,5 mld dolarů.\n\nVe 30. letech spolupracovala na stavbě Hooverovy přehrady a v letech 1947 až 1950 budovala Transarabský ropovod. V 60. letech začala Bechtel spolupracovat s unií čtyř firem z těžebního-stavitelského průmyslu: N. V. Nederlandse Gasunie, která stavěla plynovody z velkého dánského ložiska zemního plynu své doby. V 90. letech se prováděla management stavby Eurotunelu. Do současnosti se Bechtel Corporation podílela na mnoha velkých a významných stavbách a projektech.\n\nCEO Bechtelu je Riley P. Bechtel, Stephen Bechtel junior zasedá v generálním vedení korporace. Rodina Bechtelů fakticky tuto korporaci začala vlastnit v roce 1925. Tato korporace si budovala vztahy s politickými špičkami mnoha předchozích amerických vlád: Nixona, Reagana, George H. W. Bushe, Clintona a George W. Bushe. Bechtel má též vřelé vztahy s jinými vládami, zejména saúdskou královskou rodinou. V minulosti se stala terčem kritiky za špatné řízení projektu Big Dig v Bostonu, finančními vazbami na rodinu bin Ládinů a okolnosti, za kterých získala kontrakty pro přestavbu poválečného Iráku v roce 2003. Někteří evropští i američtí politici vznesli obvinění z korupce mezi Bechtelem a administrativou George W. Bushe (například Ross J. Connelly nebo W. Kenneth Davis, kteří v minulosti zastávali hlavní posty v Bechtelu a jeho dceřiných společnostech, nyní slouží ve významných funkcích státních agentur či vládních programů; George P. Shultz, bývalý prezident Bechtelu zastával za Ronalda Reagana funkci v ministerstvu obrany a od roku 2002 figuroval v komisi pro osvobození Iráku).\n\nBechtel již několik let vlastní a řídí elektrárny, ropné rafinerie, vodohospodářské systémy a letiště v několika zemích světa jako Turecko, Velká Británie a samozřejmě ve Spojených státech. Její počínání a vztah k obyvatelům zemí třetího světa, ve kterých také působí, se stal předmětem kritiky této korporace antiglobalizačních a environmentalistických hnutí.\n\n\n\n"}
{"id": "257127", "url": "https://cs.wikipedia.org/wiki?curid=257127", "title": "Josef Jiří Švec", "text": "Josef Jiří Švec\n\nJosef Jiří Švec (19. července 1883, Čenkov – 25. října 1918 Aksakovo) byl učitel tělocviku, sokolský pracovník, legionář a plukovník legií v Rusku.\n\nNarodil se ve vesnici Čenkov u Třeště. V Třešti vychodil základní školu a poté nastoupil na gymnázium v Pelhřimově. Po absolvování gymnázia vystudoval učitelský ústav v Soběslavi, kde složil doplňovací zkoušky jako učitel tělocviku. Poté učil osm let na obecné škole v Třebíči. V Třebíči náležel vedle Jana Syrového a Jana Máchala k propagátorům sokolské myšlenky.\n\nRoku 1911 byl vyslán třebíčským Sokolem do Ruska, šířit sokolské ideje. Zde působil jako učitel tělocviku na ekonomickém lyceu v Jekatěrinodaru na severním Kavkazu. Vzhledem ke špatnému zdravotnímu stavu (opakující se zimnice) byl nucen odejít na pobřeží Černého moře do města Gelendžiku, kde ho zastihla zpráva o sarajevském atentátu a samotný začátek války.\n\nPo vypuknutí války nenastoupil do Jihlavy ke svému 81. pěšímu pluku, ale hlásil se jako dobrovolník do České družiny, která se organizovala v Kyjevě. Začínal jako velitel první čety, kde se podílel na provádění rozvědek. Během svého válečného tažení poblíž města Běrežnica přijal pravoslaví a dal si druhé jméno Georgij (nikoliv Jiří nebo Jurij). Pravoslaví přijalo více legionářů, především z politických důvodů.\n\nNejvětší slávu si získal jako velitel osmé roty 1. střeleckého pluku. V červnu 1917 (podle ruského kalendáře 19. června, dle našeho 2. července 1917) úspěšně bojoval se svou rotou v bitvě u Zborova. Po této legendární vítězné bitvě byl za hrdinství povýšen na poručíka a jmenován velitelem 3. praporu 1. pluku. Další boje, které J. Švec v postavení velitele 3. praporu se svými vojáky absolvoval, byla bitva o Kazaň, bitva o Penzu, bitva u Lipjag a dobytí Samary. Tyto boje již byly vedeny proti bolševikům, kteří zabraňovali v odchodu čs. legií z Ruska.\n\nV srpnu 1918 byl povýšen na plukovníka a v polovině října se stal nejen velitelem pluku, ale i celé 1. divize. Poté, co mu 24. října 1918 ve stanici Aksakovo-Belebej jeho podřízení pod vlivem komunistického agitátora Jana Vodičky vypověděli poslušnost a odmítli splnit rozkaz vytlačit přesilu bolševiků z linie Buzuluk – Bugulma, spáchal ve tři hodiny ráno 25. října 1918 J. Švec sebevraždu (zastřelil se ve štábním vagonu), když zanechal dopis na rozloučenou. Smrt plukovníka Švece československými vojáky otřásla a ti nakonec rozkaz splnili.\n\nPohřben byl v Čeljabinsku 28. října 1918. Při likvidaci hřbitova, na jehož místě dnes stojí obytná čtvrť, se v roce 1933 podařilo sovětskou vládu přesvědčit k vydání ostatků plukovníka Švece do Československa. Ostatky byly exhumovány a přeneseny, společně s ostatky pplk. K. Vašátky, do Památníku osvobození na Vítkově. Pohřbu se zúčastnilo na dvacet tisíc lidí. Za nacistické okupace byly na příkaz gestapa ostatky definitivně umístěny do rodinné hrobky v Třešti.\n\nBronzový pomník mu byl postaven v Praze „Na Pohořelci“ hledící na Pražský hrad v ose bývalých kasáren proti hlavní bráně. Autorem byl plukovníkův jmenovec, sochař Otakar Švec. Nacisté pomník za okupace odstranili a odeslali do Německa k roztavení. Po válce byl v Německu spojenci nalezen a vrácen do ČSR. Než mohl být znovu odhalen došlo k uchvácení moci v Praze komunisty, kteří sochu nechali v roce 1949 definitivně roztavit. Kamenný sokl byl za války Němci uložen ve vokovické tramvajové vozovně, odkud byl odvezen k rozdrcení až v padesátých letech komunisty. Obnovou pomníku se zabývá „Sbor pro obnovu pomníku Hrdinům od Zborova“. Zhotovený model byl v roce 2013 darován Muzeu T. G. Masaryka v Lánech, kde je vystaven.\n\nDalší pomníky se nacházely v Českých Budějovicích, Jindřichově Hradci, Pelhřimově. Roku 2010 byl plukovníku Švecovi odhalen také pomník v městě Třebíči, kde začínal se svou učitelskou kariérou.\n\nK udržování tradice plukovníka Švece získal československý pěší pluk 29, který se nacházel v Jindřichově Hradci, čestný název: „Plukovníka Josefa Jiřího Švece.“ Jmenuje se po něm i sokolská \"župa Plukovníka Švece\", sdružující tělocvičné jednoty Sokola v oblasti Vysočiny.\n\nPamětní desky plukovníka Švece se nacházejí v Čenkově na jeho rodném domě a v Pelhřimově, na budově dnešní průmyslové školy, dříve gymnázia. Tato deska vyhotovená sochařem J. Šejnostem nese nápis: „Umřel, aby zvítězil“.\n\nPlukovník Švec si v Rusku psal deník, který popisuje jeho první dny v České družině a je psán do doby bitvy u Zborova, kde deník končí. Po první světové válce vyšel několikrát, ale později byl zakázán. Nejcennější jsou Švecovy zápisky z počátku války.\n\n\n\n\n"}
{"id": "257128", "url": "https://cs.wikipedia.org/wiki?curid=257128", "title": "Nezávislí", "text": "Nezávislí\n\nNEZÁVISLÍ je české politické hnutí sdružující nestraníky. Vzniklo v roce 1994 jako Sdružená pražských nezávislých, k přejmenování došlo o rok později. Na kandidátkách strany kandidovali kromě nestraníků i členové malých stran, např. Romské občanské iniciativy. Programově se hnutí řadí k pravému středu, v historii spolupracovalo například s Pravým blokem či Českou stranou národně sociální. Nezávislí mají jisté pozice na lokální, případně krajské úrovni, do Poslanecké sněmovny se jim prorazit nepodařilo. V roce 2004 obdrželi ve volbách do europarlamentu přes 8 % a získali 2 mandáty (posléze Bobošíková založila Politiku 21 a Železný Nezávislé demokraty). Po volbách do poslanecké sněmovny 2006 hnutí napadlo platnost voleb.\n\n"}
{"id": "257130", "url": "https://cs.wikipedia.org/wiki?curid=257130", "title": "Dog Dice", "text": "Dog Dice\n\nDog Dice je dětská hra s kostkami na principu Lota, určená pro dva až čtyři hráče od pěti let.\n\nKaždý hráč má před sebou kartičku s šestnácti obrázky několika psů v různých situacích. Jeden po druhém se hráči střídají v hodu dvěma kostkami. Na jedné kostce jsou obrázky jednotlivých psů, na druhé jsou předměty se kterými mohou být na kartičce zobrazeni. Hráči si v duchu oba obrázky spojí a výsledný obrázek se snaží nalézt na své kartičce. Kdo najde obrázek jako první obdrží ze zásoby kost, kterou tento obrázek zakryje. Padne-li na kostce s předměty \"dog gone\", hráč, který házel si odstraní kost z kteréhokoliv obrázku zobrazujícího psa, který padnul na kostce se psy.\n\nHráč, který jako první zakryje kostmi obrázky v jedné řadě, sloupci, nebo čtyři rohové, zvítězil.\n"}
{"id": "257131", "url": "https://cs.wikipedia.org/wiki?curid=257131", "title": "1975 v hudbě", "text": "1975 v hudbě\n\nTento článek obsahuje události související s hudbou, které proběhly v roce 1975.\n\n\n\n\n\n\n\n\n\n"}
{"id": "257134", "url": "https://cs.wikipedia.org/wiki?curid=257134", "title": "Zemědělská a potravinářská knihovna", "text": "Zemědělská a potravinářská knihovna\n\nZemědělská a potravinářská knihovna je největší odborná zemědělská knihovna v České republice. Jde o třetí největší zemědělskou knihovnu na světě. Jde o integrální součást Ústavu zemědělské ekonomiky a informací a její sídlo se nachází v Domě zemědělské osvěty v Praze na Vinohradech nedaleko náměstí Míru. Knihovna byla založena v roce 1926 v rámci Československé akademie zemědělské a v současnosti má okolo 1,2 milionu položek. Jedná se o státní instituci.\n\nHistorie knihovny sahá až do roku 1924, kdy se uvažovalo o jejím založení v rámci Československé akademie zemědělské. V roce 1925 bylo zahájeno shromažďování a kategorizování fondů (ve školním odboru ministerstva zemědělství v Jungmannově ulici,) následně o dva roky později (1927) byla knihovna slavnostně otevřena odborné veřejnosti a 18. března 1928 byla otevřena i široké veřejnosti.\n\nV roce 1926 byla přestěhována ze Státního zemědělského archivu ve Strahovském klášteře (kam byla dočasně přestěhována v roce 1925) do nově postaveného Domu zemědělské osvěty ve Slezské ulici na pražských Vinohradech.\n\nRoku 1926 jí byl udělen udělen status „knihovny“ a byla pojmenována Ústřední slovanská zemědělská knihovna a čítarna ČAZ. Knihovna též přebrala inspektorskou knihovnu ÚSZKČ ministerstva zemědělství. Následně v roce 1927 převzala sbírky Československé matice lesnické, Československo-dánské společnosti, Čuprovy vyšší hospodářské školy na Kolčavce; byly přijímány duplikáty státních vědeckých knihoven a studijní materiály škol zemědělských. Následně byly v roce 1932 přejaty sbírky knihovny Ruského institutu pro zemědělství a družstevnictví, v roce 1933 sbírky Ukrajinské hospodářské akademie, od roku 1936 se shromažďují výroční správy zemědělských škol a výzkumných ústavů, v roce 1939 byla přebrána knihovna České zemědělské rady, v roce 1940 převzala knihovna darem odbornou knihovnu Ing. Koblice.\n\nV roce 1938 byl název změněn na Ústřední zemědělská knihovna ČAZ. Již za války, v roce 1941, začal vycházet časopis \"Česká zemědělská bibliografie\", který shromažďoval českou zemědělskou bibliografii od r. 1934 do současnosti. Na přelomu 40. a 50. let zažila knihovna útlum své činnosti kvůli politické situaci v Československu. Od roku 1955 začal vycházet nový časopis o nových knihách se zemědělskou tematikou, který posléze několikrát změnil své jméno. V roce 1956 vzniklo v rámci Akademie Ústředí vědeckých informací v zemědělství (ÚVIZ) a knihovna se stala jeho součástí. V roce 1957 byla vyčleněna z (ÚVIZ) a zařazena pod \"Ústřední komisi pro kulturní a osvětovou činnost\" pod názvem Ústřední zemědělská a lesnická knihovna (ÚZLK), v roce 1961 byla přeřazena pod nově vzniklý Ústav vědeckotechnických informací. Ve stejném roce bylo vydáno \"Zemědělské písemnictví\" za roku 1945–1955 v rámci edice Premeny literatury, která je v letech budoucích postupně doplňována. Byl též založen speciální fond výročních a výzkumných zpráv výzkumných ústavů; knihovna převzala knihovnu \"Výzkumných ústavů zemědělských\".\n\nV letech 1977–1986 bylo vybudováno depozitum v Kojeticích. V letech 1990–1992 a 1997–2000 byl objekt přestavován.\n\nV roce 1993 se ÚZLK stala součástí nově vzniklého Ústavu zemědělských a potravinářských informací a 30. června 2008 pak Ústavu zemědělské ekonomiky a informací. V roce 1993 jí byl udělen status depozitní knihovny FAO. O rok později vstoupila do Sdružení knihoven ČR a v roce 1997 se stala členem Asociace knihoven.\n\n\nJedná se o největší knihovnu svého druhu v ČR a třetí největší na světě co se týče do počtu položek, kterých obsahuje okolo 1,2 milionu.\n\nZáklad fondu tvoří knihy (monografie, učebnice, příručky, encyklopedie, slovníky), seriálová literatura (časopisy, noviny, ročenky), speciální literatura (disertační práce, výtisky z konferencí) a firemní literatura (propagační letáky a katalogy). Obsahuje staré tisky (český překlad Mattioliho herbáře z roku 1596), ale i nejnovější publikace.\n\nFond pokrývá obory typu zahradnictví, včelařství, rybářství, myslivost, potravinářské technologie apod. Knihovna též nabízí řadu služeb a přístup k odborným databázím, včetně služeb rešeršních.\n\nKnihovna na svých stránkách (www.nzpk.cz) nabízí on-line přístup ke svým katalogům obsahujícím literaturu a média, které je možno si zapůjčit k absenčnímu a prezenčnímu studiu. Ze studovny knihovny je možno přes místní počítače přistupovat k databázím České zemědělské a potravinářské bibliografie, AGRICOLA, AGRIS, ALIMENTA, ALIMIS-CS, CAB, CARIS a FSTA. Další služby jsou již službami standardními jako je tomu u jiných větších knihoven (rešeršní a reprografické služby).\n\nSamotná knihovna je tvořena pěti částmi: samotnou výpůjční halou a archivem v Domu zemědělské osvěty v Praze a archivem v Kojeticích.\n\nVýpůjční hala se nachází v Domu zemědělské osvěty se nacházejí v prvním patře a archiv v suterénu v traktu, který je orientován směrem do Slezské ulice. Při vstupu do knihovny ze schodiště se nejprve vstoupí do temné chodby se skříňkami na zavazadla a ošacení návštěvníků. Napravo je pak vstup do prostor zázemí výpůjčního protokolu. Samotná výpůjční hala je tvořena uprostřed infopultem ohraničeným čtyřmi hranatými sloupy. Nalevo pak příruční knihovna a knihovna s časopisy obklopená stoly k prezenčnímu studiu. Napravo jsou stoly s počítači, k vyhledávání položek z knihovny. V suterénu pod knihovnou se pak nachází archiv obsahující položky vydané po roce 1950.\n\nStarší a méně žádané položky se nacházejí v archivu v Kojeticích.\n\nZemědělská a potravinářská knihovna je členem těchto organizací:\n\n\n"}
{"id": "257135", "url": "https://cs.wikipedia.org/wiki?curid=257135", "title": "Nezávislí demokraté", "text": "Nezávislí demokraté\n\nNEZÁVISLÍ DEMOKRATÉ (NEZ/DEM) je mimoparlamentní politická strana. Vznikla 5. května 2005. Předsedou byl Vladimír Železný, od 24. ledna 2006 do 27. dubna 2007 byl údaj o předsedovi součástí názvu strany, ta se jmenovala NEZÁVISLÍ DEMOKRATÉ (předseda V. Železný), do 8. března 2006 bylo oficiálně p ve slově předseda velké. Strana se spojila se Stranou za životní jistoty. Poté co ve volbách neuspěla, vnitrostranická levice v čele s Janou Volfovou stranu opustila a založila Stranu důstojného života.Od 6.2. 2015 má pozastavenou činnost.\n\n"}
{"id": "257139", "url": "https://cs.wikipedia.org/wiki?curid=257139", "title": "Stanislav Remunda", "text": "Stanislav Remunda\n\nStanislav Remunda (27. července 1927 Praha – 21. května 2012) byl český herec a divadelní režisér. \n\nPo absolvování Brněnské konzervatoře a pražské DAMU nastoupil nejprve v Divadle S.K. Neumanna (dnes Divadle Pod Palmovkou), později získal herecké angažmá v Divadle na Vinohradech (v 50. letech 20. století „Divadlo československé armády“ resp. „Ústřední divadlo Československé armády“), kde působil v letech 1952 až 1991 jako herec a od roku 1966 i jako režisér a úspěšně zde realizoval řadu klasických i moderních her. \n\nVe filmu se poprvé objevil v 50. letech 20. století. Spolupracoval s českými režiséry, mj. Vojtěchem Jasným, Karlem Kachyňou, Jurajem Herzem a řadou dalších. \n\nV 90. letech založil soukromé divadlo, kde režíroval \"rodinné\" inscenace v hlavní roli s Ivou Janžurovou.\n\nByl životním partnerem herečky Ivy Janžurové a otcem hereček Sabiny Remundové, Theodory Remundové a dědečkem režiséra Filipa Remundy. Jeho první manželkou byla herečka Blanka Vikusová se kterou měl syna Davida Remundu (otce Filipa Remundy) a dceru Taťánu, která žije v bývalé Jugoslávii.\n\n\n\n\n\n"}
{"id": "257145", "url": "https://cs.wikipedia.org/wiki?curid=257145", "title": "Karl Schwarzschild", "text": "Karl Schwarzschild\n\nKarl Schwarzschild (9. říjen 1873 – 11. květen 1916) byl německý fyzik a astronom.\n\nNarodil se ve Frankfurtu nad Mohanem. Byl považován za zázračné dítě. V 16 letech publikoval článek o oběžných drahách. Studoval ve Štrasburgu a Mnichově. V roce 1896 získal doktorát za práci o teoriích Henriho Poincarého.\n\nOd roku 1897 pracoval jako asistent na observatoři ve Vídni. Tam vytvořil formuli pro výpočet optické hustoty fotografického materiálu, která byla významná pro zpřesnění měření intenzit slabých astronomických zdrojů.\n\nOd roku 1901 do roku 1909 byl profesorem na institutu v Göttingenu. Zde měl příležitost spolupracovat s některými význačnými vědci tehdejší doby, např. Davidem Hilbertem nebo Hermannem Minkowskim. Byl ředitelem observatoře v Göttingenu.\n\nV roce 1909 se přesunul do observatoře Astrofyzikálního institutu v Postupimi. Od roku 1912 byl členem Pruské královské akademie věd.\n\nPo vypuknutí 1. světové války v roce 1914 se připojil k německé armádě. Sloužil na východní i západní frontě a dosáhl hodnosti poručíka u dělostřelectva. Během své služby napsal v roce 1915 v Rusku tři důležité články – dva týkající se teorie relativity a jeden o kvantové mechanice. Jeho práce o teorii relativity představovala první přesné řešení Einsteinových rovnic obecné teorie relativity, které je dnes označováno jako Schwarzschildova metrika. Toto řešení je úzce spojeno s počátky studia černých děr.\n\nProváděl měření proměnných hvězd a pracoval na vylepšení optických systémů.\n\nJako invalida se vrátil z války v březnu 1916.\n\nByl otcem astrofyzika Martina Schwarzschilda.\n\n"}
{"id": "257151", "url": "https://cs.wikipedia.org/wiki?curid=257151", "title": "Mafia (ostrov)", "text": "Mafia (ostrov)\n\nMafia je korálový ostrov v Indickém oceánu. Je součástí Tanzanie a leží blízko jejího pobřeží, asi 150 km. jižně od ostrova Zanzibar. Ostrov Mafia má rozlohu 394 km² a kolem něj jsou četné malé ostrůvky, z nichž některé jsou obydleny. Počet obyvatel je přibližně 40 000 (2003). Rostou zde převážně kokosové palmy a ledvinovníky (oříšky kešu). Ostrov má pravidelné lodní spojení s městem Dar es Salaam a je na něm malé letiště.\n\nAdministrativním střediskem je Kilindoni. Avšak na rozdíl od Zanzibaru, který je autonomní částí Tanzanie, je ostrov Mafia spravován z tanzanské pevniny. Administrativně je rozdělen na 7 částí:\n\nDonedávna se obyvatelé živili převážně rybolovem a tropickým zemědělstvím. Přírodní podmínky, klima a skvělé korálové útesy však umožňují rychlý nárůst turistického průmyslu. Ten je zaměřen na sportovní rybolov, ale hlavně na potápění v doposud málo dotčené přírodě. Je jedním z celosvětových center sportovních potápěčů.\n"}
{"id": "257159", "url": "https://cs.wikipedia.org/wiki?curid=257159", "title": "Zdenka Braunerová", "text": "Zdenka Braunerová\n\nZdenka či Zdeňka Braunerová, pokřtěna jako Zdislava Rosalina Augusta (9. dubna 1858, Praha – 23. května 1934, Praha), byla česká malířka konce 19. a první třetiny 20. století, známá také jako autorka grafických úprav publikací, autorka statí o soudobých umělcích a organizátorka uměleckého života. Stala se mimo jiné i patronkou několika českých umělců jako byl Antonín Chittussi, Vilém Mrštík, Julius Zeyer, Miloš Marten, Joža Uprka, František Bílek nebo Jan Zrzavý.\n\nNarodila se do zámožné pražské rodiny jako poslední ze čtveřice dětí. Jejím otcem byl advokát a poslanec říšské rady JUDr. František August Brauner, pocházející z mlynářského rodu usazeného v Litomyšli. Matka Augusta Anna, rozená Neumannová (1817–1880), byla dcerou pražského guberniálního úředníka Karla Augusta Neumanna, pocházela ze starého šlechtického rodu a sama byla amatérskou malířkou. Zdenka zálibu v malování projevovala od malička, dlouhé hodiny trávila ve svém dětském pokoji, kde se zřídka věnovala jinému koníčku než malování. Bratři Vladimír (právník) a Bohuslav (filozof) byli úspěšní ve své profesi, sestra Anna se provdala do rodiny Bourges v Paříži. Dědeček byl vědec, který se zabýval chemií a národním hospodářstvím. Zdenka matku milovala.\n\nV kavárně Union, která byla křižovatkou českých literátů a výtvarníků, situována na nároží Nových alejí a Perštýna v nájemních prostorách domu Braunerovy rodiny, se Zdenka seznamovala s osobnostmi, jako byli Josef Václav Sládek, rodina Palackých, Vojta Náprstek a jeho žena Josefa nebo František Ladislav Rieger a jeho dcera Marie.\n\nJejí mimořádný talent byl brzy rozpoznán, a proto jí rodiče umožnili soukromé studium u Amalie Mánesové. U ní Zdenka rozvíjela své dovednosti a sama Amálie v ní viděla nový talent, který je třeba rozšiřovat. Zdenka malování věnovala většinu volného času, což vedlo ke zhoršení jejího prospěchu ve škole. Zdenka pokračovala ve studiu malířství také na Vyšší dívčí škole, kde byl jejím učitelem Soběslav (Hippolyt) Pinkas.\n\nZanedlouho však Zdenka připravila svým rodičům nepříjemné překvapení: oznámila jim, že jí nestačí malířství jen jako koníček, ale že se mu chce věnovat jako svému životnímu povolání. Její rozhodnutí bylo tak skálopevné, že ani aktivní přemlouvání nepomohlo. Je vhodné však dodat, že se nějaký čas rozhodovala mezi malířstvím a zpěvem. Vliv na toto rozhodnutí měla nepochybně i její studia u Antonína Chittussiho, do kterého se později zamilovala. Oba měli velice podobné zájmy – to právě Chittussi přivedl Zdenku ke krajinářství. Nakonec tato láska dospěla skoro až k sňatku, který se neuskutečnil zřejmě kvůli rozhodnutí Zdenky, která chtěla s Chittussim uskutečnit rovnocenný svazek dvou nezávislých umělců, kteří se vzájemně inspirují. To si ale Chittussi nedovedl představit.\n\nAni další láska, tentokrát k Juliu Zeyerovi, o sedmnáct let staršímu umělci, neměla příliš dlouhého trvání. Stejně jako následující vztah k Vilému Mrštíkovi, který se rozpadl těsně před svatbou.\n\nV letech 1881–1893 trávila vždy část roku v Paříži. Její budoucí švagr, spisovatel Élémir Bourges, který ji seznámil s některými skvostnými díly Francie a představil ji několik předním francouzským umělcům, jako byl Maurice Maeterlinck, Anatole France a jiní. Získala ale i jiné úspěchy: dostala šanci, kterou samozřejmě využila, na ženské výstavě v Champs Elysées a v roce 1890 v Salonu na Champs de Mars. Paříž se jí stala druhým domovem a pobývala v ní v letech 1881 a 1885–1893, kdy navštěvovala soukromou akademii Collarossi (prof. Gustave Curtois). Pobývala v umělecké kolonii v Samois, jejímiž členy byli např. Joris Karl Huysmans, Stéphane Mallarmé, Anatole France, Odilon Redon, James Whistler, bratři Victor a Paul Marguerittové, později též Auguste Rodin a Paul Claudel. Zdenku francouzské umění mimořádně zaujalo a inspirovalo, ale i přesto měla stále v srdci vlastenectví obou rodičů. Odloučena od domova prožívala lásku k vlasti o to silněji. To se projevilo i v jejích vystoupeních v Paříži, kdy tančila v českém kroji, zpívala české národní písně, čímž se snažila přiblížit českou kulturu a umění. To se do značné míry podařilo, inspirovala spoustu francouzských umělců a navázala tam i řadu trvalých přátelství. V roce 1886 podnikla studijní cestu do Londýna.\n\nBraunerová tvořila často v Roztokách u Prahy, kde měla ateliér v Braunerově mlýnu. Spoléhala na své přátele, s kterými trávila ráda celé hodiny. Mezi ně patřil Paul Claudel, francouzský básník a dramatik, který působil nějaký čas v Praze jako konzul. Naučila ho chápat českou duši a umění a stala se jeho inspirací knihy \"Obrazy svatých z Čech\".\n\nPo návratu do Čech se zabývala lidovým uměním a soustředila se zejména na kulturu Slovenska a moravského Slovácka, kam několikrát a s radostí jezdila. Obdivovala a měla ráda venkovský lid, pozorovala jeho tradice a viděla v nich největší poklad národa. V roce 1902 doprovodila na Slovácko, spolu s Alfonsem Muchou a dalšími umělci, francouzského sochaře Augusta Rodina. Důležitým zdrojem informací byl i její deník a skicáky, kam si zaznamenávala důležité údaje, které vylepšovala obrázkem.\n\nV souvislosti s Pražskou asanací se roku 1902 se stala aktivistkou za záchranu staré Prahy.\n\nNa druhý den po stržení mariánského sloupu (4. listopadu 1918) položila na jeho trosky trnovou korunu s vizitkou, na které bylo napsáno: „Plným jménem protestuji. Zdenka Braunerova“. Roku 1923 se stala jednatelkou Odboru pro rekonstrukci mariánského sloupu Lidové akademie.\n\nZdenka Braunerová zemřela 23. května 1934 v Praze a je pohřbena na Vyšehradském hřbitově.\n\nJan Zrzavý se o ní zmínil jako o „…neobyčejné ženě, vtipné, vzdělané, originální.“ Dále pokračoval, “Měla báječný vkus, pronikavý rozum a zvláštní půvab. Když jsem ji poznal, bylo jí šedesát. Pro slovo nešla daleko. Veselí a optimismus měla jako málokterý člověk. Dodávala mi víru a chuť do života.“\n\nPodílela se na založení pražských poboček spolku České srdce na pomoc válečným sirotkům, dětem i vdovám. Organizovala dobročinné bazary, na kterých prodávala výtvarné a rukodělné práce svého kroužku dam.\n\nJejí dílo je velice různorodé. Nejprve se zabývala malbou, později se stala vyhlášenou grafičkou a občas se věnovala i malířské výzdobě a designu skla.\n\nPrakticky zakladatelský význam má práce Zdenky Braunerové v oblasti knižní grafiky a její úsilí o pečlivé estetické vybavení knihy. Vyvinula zvláštní vlastní ornamentální jazyk, v němž využívala symbolů z různých kulturních oblastí, od lidových kreseb (z Česka, i Slovenska), až po orientální motivy.\n\nSpolupracovala s Vilémem Mrštíkem v boji proti pražské asanaci. Vytvořila titulní stranu jeho manifestu \"Bestia triumphans\" z roku 1897. Starou Prahu zobrazila v některých grafických listech.\n\nSvým osobitým stylem, neobvyklou energií, všestranností a hlubokým vzděláním na sebe upoutala pozornost umělců své doby. Mezi ně patří například dvacetiletý František Bílek, kterého doprovázela při jeho první cestě do Paříže, Jan Zrzavý, Joža Uprka, které podporovala i finančně. Svým příkladem nezávislé samostatné ženy-umělkyně inspirovala umělkyně po celá desetiletí.\n\n\n"}
{"id": "257164", "url": "https://cs.wikipedia.org/wiki?curid=257164", "title": "Rise Against", "text": "Rise Against\n\nRise Against je melodic hardcore hudební skupina z Chicaga, Illinois, založená v roce 1999. V současnosti jsou jejími členy Tim McIlrath (hlavní vokály, rytmická kytara), Joe Principe (basová kytara, vedlejší vokály), Brandon Barnes (bicí) a Zach Blair (hlavní kytara, vedlejší vokály).\n\nSkupina bývá označována jako politická až radikální, ačkoli se tomuto označení velmi brání. Jejich texty se totiž často zabývají politickou a sociální tematikou a samotní členové se aktivně zapojují do různých akcí a protestů. Také jsou všichni vegetariáni, straight edge (kromě Brandona), zasazují se o práva zvířat a všichni aktivně podporují hnutí PETA.\nRise Against se poprvé poskládali pod názvem Transistor Revolt v roce 1999, z bývalých členů kapel 88 Fingers Louie a Baxter.. Členy v té době byli Tim McIlrath, Joe Principe, Mr. Precision a Toni Tintari. Ačkoli v tomto složení nikdy nevystupovali živě, nahráli a sami produkovali demo EP s názvem \"Transistor Revolt\" z roku 2000. Tintari krátce poté z kapely odešel a byl nahrazen Danem Lumleym, kterého zakrátko nahradil Brandon Barnes.\n\nSkupina si v roce 2001 změnila jméno na „Rise Against“, podepsala smlouvu s Fat Wreck Chords a vydala své první album \"The Unraveling\"., produkované Massem Giorginim. Po vydání Mr. Precision kapelu opustil a nahradil ho Todd Mohney z The Killing Tree.\n\nPo turné spojené s \"The Unravelin\"g se kapela v prosinci 2002 vrátila do studia, aby nahrála své druhé album \"Revolutions per Minute\", produkované Billem Stevensonem a Jasonem Livermorem v The Blasting Room a vydané v roce 2003. Potom se vrátili na turné, kde hráli songy už ze dvou desek a dělali předskokany pro Sick of It All, NOFX, Agnostic Front, No Use for a Name, AFI a Strung Out. Také se zapojili do Warped Tour.\n\n20. dubna 2017 kapela zveřejnila jejich novou píseň s názvem \"The Violence\" a i s ním kapela oznámila nové album s názvem Wolves, které bylo vydáno 9. června téhož roku.\n\nV roce 2018 vydala kapela album Ghost Note Symphonies, akustické verze starších písní. \n\nSoučasnými členy kapely jsou :\n\n\n"}
{"id": "257167", "url": "https://cs.wikipedia.org/wiki?curid=257167", "title": "Eduard Grégr", "text": "Eduard Grégr\n\nEduard Grégr, narozen jako \"Eduard Gröger\" (4. března 1827 Steyr – 1. dubna 1907 Lštění), byl český novinář a politik. Spolu s bratrem Juliem hlavní postavy \"Národních listů\", představitelé radikálně liberálního proudu české politiky, od 70. let 19. století člen Národní strany svobodomyslné (mladočeské).\n\nPocházel z rodiny geometra. Studoval filozofii na Vídeňské univerzitě, pak od roku 1848 medicínu na Karlo-Ferdinandově univerzitě v Praze. V roce 1854 získal titul doktora lékařství a působil jako asistent u Jana Evangelisty Purkyně. Roku 1859 se stal docentem na lékařské fakultě pražské univerzity. V roce 1860 podnikl cestu po západní Evropě.\n\nV letech 1861–1862 působil jako redaktor vědeckého časopisu Živa. V této době založil v Praze tiskárnu a společně s bratrem Juliem a dalšími založili hlavní český politický deník Národní listy (koncese na jejich vydávání byla podána na jméno bratra Julia Grégra). První číslo vyšlo 1. ledna 1861.\n\nJiž v 60. letech se rozcházel v mnohých otázkách s názory hlavního proudu české politiky tak, jak ji reprezentovali František Ladislav Rieger a František Palacký. V roce 1863 to byla například otázka postoje k polskému povstání proti carské vládě, kde Rieger i Palacký razili proruské, slavjanofilské stanovisko. Eduard Grégr tehdy sice přijal Palackého stati k otištění, ale redakční pozice Národních listů byla odlišná. Rieger v roce 1863 proto zahájil vydávání vlastního politického deníku Národ a Národní listy zůstaly nadále sice nejvýznamnějším českým periodikem, ale trvale si udržovaly vlastní pozici, více či méně odlišnou od oficiálního Riegrova proudu. Oba bratři Grégrové se roku 1864 účastnili schůzek, jež svolal Rudolf Thurn-Taxis, na kterých se profiloval program samostatné liberální politické strany. Nakonec ale k formálnímu ustavení nezávislé mladočeské formace nedošlo a oba proudy české politiky i nadále existovaly ve volné alianci. Eduard Grégr tak například roku 1865 spolupodepsal jako jeden z 66 českých poslanců takzvaný \"Pamětní spis\" formulovaný Františkem Palackým, coby jednotný programový manifest české opozice v rámci mocnářství. Nadále si ale zachovával vlastní postoje. V roce 1866 tak na zemském sněmu podal interpelaci ve věci pobytu jezuitů v Čechách. Návrh vyvolal ostré polemiky, nejen kvůli vlastnímu antiklerikálnímu obsahu, ale hlavně kvůli tomu, že Grégr jej podal společně s několika českoněmeckými poslanci.\n\nOd března 1861 zasedal na Českém zemském sněmu Zemský sněm ho roku 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl 23. února 1872 a znovu 11. června 1872 prohlášen pro absenci za zaniklý. Totéž se opakovalo po prvních přímých volbách do Říšské rady roku 1873, kdy Grégr získal mandát poslance za kurii venkovských obcí, obvod Rychnov, Žamberk, Ústí nad Orlicí atd. Z politických důvodů se nedostavil do sněmovny, čímž byl jeho mandát 10. prosince 1873 prohlášen za zaniklý.\n\nPřitom uvnitř české politické scény se názory na pasivní rezistenci lišily. Většina politiků se sice shodovala na bojkotu Říšské rady, ale část pozdějších mladočechů požadovala aktivnější přístup k uplatňování mandátů na zemském sněmu. V roce 1867 bratří Grégrové, Karel Sladkovský a další mladočeští aktivisté dosáhli alespoň toto, že na zemské mandáty se nebude ihned rezignovat, pouze se poslanci nebudou aktivně účastnit schůzí zemského sněmu. Podobná diskuze se opakovala v roce 1868. Mladočeši čelili kritice, že jejich zájem o vstup na sněm má zištnou motivaci. Následně pak skupina bratří Grégrů, Sladkovského a několika dalších poslanců demonstrativně složila zemské poslanecké mandáty. Eduard Grégr se v této době spolu s bratrem a dalšími mladočeskými předáky podílel aktivně na vlně občanských protestů proti ústavnímu směřování Předlitavska, které vyvrcholily sérií masových demonstrací (táborové hnutí). Udržoval i kontakty s představiteli začínajícího dělnického hnutí. V tajné policejní zprávě z té doby odeslané do Vídně je Eduard Grégr řazen mezi cca deset hlavních českých politiků. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nV roce 1870 inicioval předseda vlády Alfred Potocki rozhovory s českou opozicí. Očekávala se možnost dohody a naplnění českých požadavků. Eduard Grégr tehdy při poradách českých politiků vystupoval proti tomu, aby se jako základ českých požadavků vzal císařský patent z roku 1848 (takzvaná česká charta). Podřídil se ovšem pak většinovému opačnému názoru.\n\nRozpory ohledně politiky pasivní rezistence vyvrcholily v roce 1873 a vedly k ustavení Národní strany svobodomyslné (mladočeské). Většina českých politiků nadále souhlasila s neúčastí na vídeňské Říšské radě, ale v otázce zemského sboru nebyly názory jednotné. Když Český klub coby společná sněmovní frakce českých státoprávních poslanců o otázce hlasoval, byla sice odsouhlasena pasivní rezistence i na zemském sněmu, ale pouhým poměrem 47 : 35 hlasů. Poražená (mladočeská) menšina reagovala 25. listopadu 1873 veřejným prohlášením, ve kterém sice předchozí většinové rozhodnutí respektovala, ale demonstrativně vrátila své mandáty \"do rukou voličů\", protože rozhodnutím o pokračujícím bojkotu pozbyly svého účelu. Mezi signatáři tohoto prohlášení byl Sladkovský, bratři Grégrové, Alois Pravoslav Trojan a další politici, kteří v té době již směřovali k ustavení samostatné politické strany. Národní (staročeská) strana označila jejich deklaraci za rozkolnictví. V této fázi ovšem ještě samostatná mladočeská strana nevznikla, protože tlak \"na rozbíječe národní jednoty\" byl ještě příliš silný. Definitivní rozkol v českém táboře a oficiální vznik mladočeské strany nadešel v následujícím roce. Zemské volby v Čechách 1874 poprvé přinesly existenci samostatné konkurenční mladočeské kandidátky. Po volbách sedm mladočeských poslanců (včetně Eduarda Grégra) vstoupilo na zemský sněm a porušilo tak dogma o pasivní rezistenci. Grégr byl zároveň na podzim 1874 zvolen v doplňovacích volbách do Říšské rady. Mandát sice nepřevzal, protože ve shodě se staročechy, odmítal uznat legitimitu vídeňského parlamentu, ale jeho zvolení bylo prestižním úspěchem mladočechů, když ve volebním obvodě Slaný vyhrát nad jedním z konzervativních matadorů české politiky, Jindřichem Jaroslavem Clam-Martinicem. V prosinci 1874 se pak konal první sjezd nové politické formace.\n\nV roce 1876 se E. Grégr zásadně vymezil i proti české státoprávní politice jako takové. Po smrti Františka Palackého tehdy v otevřeném dopise F. L. Riegrovi napsal: „\"První a nejhlavnější chybu vidím v tom, že politický náš program v samých základech byl pochybený. My založili svůj politický program na historickém státním právu koruny české. Ale tomuto našemu právu nikdo na světě nerozumí - a my také ne\"!“ A dodal, že samotná historická privilegia nejsou garancí státnosti: „\"Státní právo bez patřičné moci, která by mu dovedla zjednat platnosti, nestojí ani za fajfku tabáku\".“ Vyslovil se pro aktivní obhajobu českých zájmů i na Říšské radě a pro založení české argumentace spíše na přirozeném právu několikamilionového etnika. Výrok o fajfce tabáku vzbudil emotivní reakce a Grégr ho prezentoval jako svůj osobní úhel pohledu, protože i na některé mladočechy to byla příliš ostrá rétorika. Mimo jiné na základě těchto výroků se od Eduardu Grégrovi tvrdí, že sice neměl vůdcovské schopnosti svého bratra, ale jako poslanec zemského sněmu i říšské rady a ohnivý řečník zastával leckdy ještě radikálnější a svobodomyslnější názory než jeho bratr.\n\nNavzdory pozdvižení, které Grégrovy výroky budily, se v otázce českého bojkotu Říšské rady schylovalo k zásadnímu obratu. V roce 1879 Eduard Taaffe, tehdy představitel konzervativního německorakouského tábora, inicioval jednání s Čechy, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ještě na poradě Českého klubu před volbami v květnu 1879 přitom zcela převládalo stanovisko neúčastnit se i nadále jednání Říšské rady. Eduard Grégr jako jediný hájil opačný názor a z klubu pak vystoupil a zároveň byl z něho i vyloučen (stejně jako podobně smýšlející Karel Klaudy, který na poradě nebyl). Během několika měsíců po volbách roku 1879, ale česká reprezentace přistoupila na aktivní účast v parlamentu, kde staročeši, mladočeši, česká šlechta i moravští poslanci následně utvořili střechový Český klub. Eduard Grégr se poslancem zatím nestal.\n\nParadoxně to ale nyní byli bratři Grégrové, i když jejich názory převládly, kteří se ocitali mimo hlavní aktivity v parlamentu. Julius Grégr už od léta roku 1880 začal považovat účast Čechů v Říšské radě a ve vládě Eduarda Taaffeho za omyl a opustil Český klub, Eduard Grégr zase (coby neposlanec až do roku 1883) razil prostřednictvím Národních listů občasnou kritickou linii k vládní angažovanosti Čechů. Například počátkem roku 1883 vydal útočný spis \"Slovo osudné\", v němž kritizoval F. L. Riegra za jeho výroky ohledně potřebnosti znalosti němčiny a celkové politické směřování Českého klubu. Krátce poté zase vedl kampaň proti vládnímu návrhu školského zákona, který v intencích zájmů německých konzervativců poněkud oslaboval liberální školské reformy předchozích let. Rieger urgoval ve vládě větší ústupky Čechům tak, aby mohl útokům bratří Gregrů čelit.\n\nEduard Grégr se poslancem v Říšské radě stal až dodatečně, v doplňovacích volbách, za kurii venkovských obcí, obvod Roudnice, Louny, Mělník atd. Slib složil 4. prosince 1883. Teprve od roku 1883 tedy fakticky vykonával poslanecký mandát ve vídeňském parlamentu, kam byl přitom pravidelně volen od roku 1871. Jeho nástup do parlamentu byl provázen velkou pozorností, protože ve volbách porazil oficiálního kandidáta Českého klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci) Emanuela Tonnera. Nevstoupil do Českého klubu a po jistou dobu působil jako nezařazený poslanec. Teprve po jeho brilantním řečnickém výkonu při parlamentní rozpravě o návrhu na zavedení státního jazyka byly rozpory otupeny a vstřícným Riegrovým návrhem byl do Českého klubu přijat. A klubem byl pak zařazen na kandidátní listinu do voleb do Říšské rady roku 1885, kdy obhájil mandát, opět za kurii venkovských obcích, obvod Roudnice, Louny atd.\n\nBěhem druhé poloviny 80. let mladočeská strana postupně opětovně ožívala a stále ostřeji se vymezovala proti staročechům i vládě Eduarda Taaffeho. V roce 1887 svolal Eduard Grégr 4. sjezd strany, na kterém byla její činnost fakticky znovu aktivizována. Zároveň se postupně začala posouvat na protivládní pozice. Mezníky v tomto přesunu byla kritika takzvaných Gautschových ordonancí roku 1887 (vládní návrh na redislokaci středních škol, podle mladočechů poškozující české zájmy), Drobečková aféra z téhož roku (publikace výroků F. L. Riegra o tom, že Češi musí své požadavky vzhledem poměru sil \"sbírati po drobtech, i kdybychom ty drobty sbírati měli pod stolem\"), následná rekonstrukce Českého klubu, přičemž čtyři mladočeští poslanci (včetně E. Grégra) z něj vystoupili a pak takzvané punktace roku 1890. V říjnu 1887 měl rodící se mladočeský klub na Říšské radě (oficiálně Klub neodvislých českých poslanců) šest členů (kromě Grégra ještě Gabriel Blažek, Emanuel Engel, Václav Robert z Kounic, Leopold Lažanský a Jan Vašatý).\n\nJiž zemské volby v Čechách 1889 přinesly mladočechům velké zisky a na zemském sněmu mladočeši fungovali jako samostatný subjekt a Eduard Grégr byl jedním z jejich předních poslanců (byť předsedou poslaneckého klubu na zemském sněmu se stal František Tilšer, historik Otto Urban si všímá, že oba bratři Grégrové se při obsazování oficiálních funkcí drželi zpátky, byť si uchovávali jasný neformální vliv). Vrcholem mladočeského nástupu k moci pak byly punktace, tedy vládní a staročechy podporovaný pokus o česko-německé vyrovnání, který ovšem mladočeši začali ostře kritizovat coby nevýhodný. Situaci F. L. Riegra komplikovalo to, že čeští Němci punktační dohodu oslavovali a vláda navíc netakticky začala s implementací spíše pro Čechy bolestivých částí této dohody. V dubnu 1890 se E. Grégr slovně utkal s Riegrem na zasedání Říšské rady. Staročeský tábor se začal rozpadat, opouštěli ho četní poslanci a volby do Říšské rady roku 1891 pak potvrdily masivní nástup mladočechů a prakticky celkové vymazaní staročeských pozic. Eduard Grégr byl za mladočeskou stranu opětovně zvolen ve svém volebním okrsku.\n\nV nyní mohutné mladočeské straně ale bratři Grégrové už počátkem 90. let nepředstavovali jediný směr. Zatímco jejich rétorika byla květnatá, protivládní (až protidynastická) a nacionálně vypjatá (v parlamentní rozpravě v prosinci 1893 E. Grégr prohlásil: „\"Ano pánové, Čechy jsou Irskem Rakouska\"“), ve straně se formovala skupina realističtějších politiků, jejichž hlavním představitelem se stával Josef Kaizl (a také Karel Kramář, Josef Herold nebo Bedřich Pacák a Gustav Eim). Ten prosadil, že v roce 1894 byla přijata nymburská rezoluce mladočechů, v níž se strana přihlásila k praktické politice a odmítla planý radikalismus, jenž se krátce předtím projevil ve vulgárních parlamentních projevech Eduarda Grégra, Jana Vašatého či Václava Březnovského. Kromě nacionalistické agitace si ale Grégr uchovával i své liberální zásady. V roce 1894 se v parlamentu jasně vyslovil pro rovné a všeobecné volební právo a varoval před smetením stávajícího mocenského systému lidovou nespokojeností. V roce 1896 pak dokonce takzvaná Badeniho volební reforma vyvolala přímo rozkol v mladočeském parlamentním klubu, když E. Grégr, Jan Vašatý a další radikálové odmítli podpořit tento vládní návrh, který sice rozšiřoval volební právo na prakticky celou mužskou populaci státu, ale zachovával kuriový systém a tedy nerovnost hlasů. Zmínění pak veřejně kritizovali vedení mladočeského klubu. 15 mladočechů pak návrh reformy při závěrečném hlasování v Říšské radě nepodpořilo. E. Grégr kritizoval jako nedostatečná i Badeniho jazyková nařízení, která přitom výrazně zvyšovala status češtiny v úředním jazykovém úzu, a podporoval jasně protivládní, opoziční stanovisko vůči kabinetu Kazimíra Badeniho. Protivládní postoj si udržel i poté, když nastoupila vláda Franze Thuna, v níž se ministrem financí stal mladočech Josef Kaizl.\n\nAčkoliv Grégrova agitace byla jedním z hlavních důvodů mladočeského triumfu nad staročechy, jeho vliv v politice mladočeské strany klesl v 90. letech. Historik Otto Urban už v této fázi řadí Eduarda Grégra spíše mezi \"nestory\" mladočeské strany, jenž nebyl hlavní postavou při rozhodování o jejím směřování, ale kterému se díky jeho zásluhám odpouštěly i leckteré ostré výrazy. Paradoxně ale jisté vzájemné sympatie měl tento matador české politiky u skupiny mladých nacionalistů z nově vzniklé České strany státoprávní. Ke konci své politické dráhy čelil v zemském sněmu kritice od České agrární strany.\n\nPoslancem Říšské rady byl ještě zvolen ve volbách roku 1897 a volbách roku 1901 (opět za tradiční obvod Roudnice, Louny, Mělník atd. v kurii venkovských obcí). Zasedal tu až do roku 1907. Do roku 1907 také působil na postu poslance Českého zemského sněmu.\n\nPublikoval odborné práce v oboru politických věd i přírodopisné studie.\n\nManželkou Eduarda Grégra byla Antonie Svitirohová (1863), se kterou měl osm dětí, z nichž tři zemřely v dětském věku.\nRodinnou tiskárnu vedl po smrti Eduarda jeho syn Zdislav (1874–1918), v podnikání pokračoval i Zdislavův syn Eduard (1900–1986). V tiskárně byl ve třicátých letech například tištěn časopis Stavitelské listy. Další Zdislavův syn Vladimír byl architektem.\n\n\n"}
{"id": "257179", "url": "https://cs.wikipedia.org/wiki?curid=257179", "title": "Co se děje v trávě", "text": "Co se děje v trávě\n\nCo se děje v trávě (v italském originále Lilliput-put) je třináctidílný kreslený animovaný seriál z roku 1980 od italského režiséra Bruna Bozzetta, který produkovala Film – TSI (Televisione Svizzera Italiana). Každá epizoda seriálu uvádí humorný příběh jedné postavy z hmyzí říše. Deset z těchto dílů vysílala Česká televize jako \"Večerníček\", později se uváděl v pořadu \"Kouzelná školka\".\n\n\n"}
{"id": "257180", "url": "https://cs.wikipedia.org/wiki?curid=257180", "title": "Prokurátor", "text": "Prokurátor\n\nProkurátor, neboli veřejný žalobce, je osoba, která je státem pověřena zastupováním jeho zájmů zejména v trestním řízení a která je zařazena k určité prokuratuře, státnímu orgánu, který zastupuje v trestním řízení \"veřejnou žalobu\" a plní další úkoly, které ji svěřuje zákon. V České republice působí státní zástupci.\n\nProkurátor ( \"procurator\") byl u Římanů důvěrník nebo zplnomocněnec. Většinou zastupoval svého pána v obchodech nebo u soudu. Ve středověkém českém státě existoval královský prokurátor, který hájil majetkové zájmy panovníka. Generální prokurátor byl vysoce postavený úředník carského Ruska v letech 1722–1917. Stál v čele senátu a dohlížel na činnost státního aparátu.\n\nV moderním českém prostředí existovali prokurátoři mj. v době socialismu (prokuratura v Československu). K 1. lednu 1994 nabyl účinnosti zákon o státním zastupitelství a tak dále v jejich roli působí státní zástupci.\n\n\n"}
{"id": "257186", "url": "https://cs.wikipedia.org/wiki?curid=257186", "title": "Monte Emilius", "text": "Monte Emilius\n\nMonte Emilius je hora ležící v pohoří Grajské Alpy v severní Itálii (autonomní oblast Aosta). Je zároveň nejvyšším štítem severní části pohoří. Vrchol je charakteristický svým skalnatým tvarem téměř pravidelné pyramidy. Ze severní strany ho obklopují dva menší ledovce (\"Ghio. d´Arpisson a Ghio.d´Laures\").\n\nHora převyšuje blízké, na severní straně položené údolí Aosta o takřka 3 km. Štít tak tvoří výraznou kulisu městu Aosta. Monte Emilius je nejvyšším vrcholem stejnojmenné skupiny a tvoří tak spolu s vrcholy Becca di Nona (3 142 m), Gran Rouése (3 357 m), Punta Rossa (3 401 m), Punta di Leppe (3 305 m) a Punta della Valletta (3 090 m) skalnatý protipól blízko ležící zaledněné skupině Gran Paradiso.\n\nMasiv Emilia je velmi bohatý na vodní zdroje a ledovcová jezírka. Jedny z největších jsou Lago Inferiore (2 542 m), Lago Lungo (2 632 m), Lago Superiore (2 787 m), Lago Gelato (3 000 m), Lago Arbole (2 485 m) a kaskáda 4 jezer na jihu masivu Laghi di Lussert (2 721 - 2 907 m). Zřejmě nejnavštěvovanějším jezerem je malé Lago di Chamole (2 350 m) pod severní stěnou Punta Rossa, podél kterého probíhá výstupová cesta k chatě Riugio Arbole. V zdejších horách pramení několik říček a potoků jako např. T. Arpisson, Rio Lussert, T. Clavalité a jiné.\n\nK vrcholu Monte Emilius se lze dostat mnoha stezkami, kterými je zdejší oblast doslova protkána. Všechny se však spojují do jedné v sedle Passo Tre Cappuccini (3 241 m), odkud vede k vrcholu značená cesta přes skalní bloky a po jihovýchodním rameni vystupuje k vrcholu se soškou madony.\n\nOpěrnými body pro výstupy v oblasti mohou být např. velké lyžařské střadisko Pila (1 790 m) ležící západně od vrcholu Monte Emilius, obec Brissogne (841 m) na severu masivu nebo dolina Fenis na samém západě skupiny.\nSeverně nad obcí Charvensod je po cestě z Aosty do Pily kemp sloužící také jako výchozí bod pro turisty.\n\nNejdůležitějšími turistickými chatami a bivaky jsou:\n\n\n"}
{"id": "257190", "url": "https://cs.wikipedia.org/wiki?curid=257190", "title": "Novosibiřské ostrovy", "text": "Novosibiřské ostrovy\n\nNovosibiřské ostrovy () je souostroví v Severním ledovém oceánu náležející Rusku, republice Sacha. Zaujímají rozlohu cca 38 000 km². Západní pobřeží omývá moře Laptěvů, východní Východosibiřské moře.\n\nSouostroví se skládá ze tří ostrovních skupin:\nPovrch je spíš nízký, většinou do 300 m n. m. Pouze De Longovy ostrovy dosahují výšky 426 m n. m. (ostrov Bennetta). Geologické podloží je tvořeno převážně krystalickými břidlicemi s žulovými výchozy.\n\nKlima je arktické, extrémně chladné: průměrná lednová teplota −30 °C, průměrná červencová teplota 4 °C. Vnitrozemí je o poznání teplejší, neboť není ochlazováno okolním mořem (v červenci až 19 °C). Roční úhrn srážek je 77 mm. Sníh se udržuje po dobu 9 měsíců. Ledovce i přes velmi nízké teploty pomalu ustupují a odkrývají pozůstatky pleistocénní fauny (mamuti, srstnatí nosorožci, divocí koně). Nálezy pleistocénní fauny svědčí o mnohem teplejším podnebí, které před tisíciletími na ostrovech převládalo. Táním permafrostu vznikají nové útvary (termokras) a ponorné řeky.\n\nSouostroví spadá do oblasti tundry. Vegetaci představují mechy, lišejníky a vzácně kvetoucí rostliny (lomikameny, pryskyřičníky). Poměrně hojně se tu vyskytují ptáci (bělokur rousný, sovice sněžní, v létě sem zalétávají kulíci, husy, kachny a další), ze savců lišky, v menší míře sobi a lední medvědi.\n\nOstrovy byly objeveny v roce 1712 ruskou výpravou vedenou kozákem Merkurijem Vaginem. V roce 1933 byla na ostrově Kotělnyj postavena polární stanice. Občas sem zavítají lovci kožešin.\n\nNovosibiřské ostrovy jsou spjaty s činností moravského polárníka a dobrodruha Eskymo Welzla.\n"}
{"id": "257191", "url": "https://cs.wikipedia.org/wiki?curid=257191", "title": "FreeBASIC", "text": "FreeBASIC\n\nFreeBasic je programovací jazyk navazující na úspěšný QBasic (quickbasic) a jejich pozdější verze. Jeho kompilátor je dostupný zcela zdarma a jsou k dispozici i zdrojové kódy pod licencí GNU GPL. Podporuje platformy DOS (32-bitove DPMI, DOS extender), Win32 a Linux. \n\nFreeBasic je v podstatě jen kompilátor a tak neobsahuje v základní instalaci IDE.\nLze však zdarma některé vhodné IDE (pouze Windows) stáhnout.\nMezi vhodná IDE patří:\nPro DOS není k dispozici IDE, ale existuje alespoň FBHELP (prohlížeč dokumentace), jako editor lze použít externí INFOPAD z distribuce kompilátoru CC386.\n\n"}
{"id": "257193", "url": "https://cs.wikipedia.org/wiki?curid=257193", "title": "In Rainbows", "text": "In Rainbows\n\nIn Rainbows je sedmé album skupiny Radiohead, které bylo vydáno v roce 2007.\n\n"}
{"id": "257196", "url": "https://cs.wikipedia.org/wiki?curid=257196", "title": "Anorchismus", "text": "Anorchismus\n\nAnorchismus nebo anorchie je velmi vzácná porucha, při které muži již od narození chybí obě varlata.\n\nV několika prvních týdnech po oplození začne v embryu vývoj pohlavních orgánů. Pokud se však, v případě mužského pohlaví, vývoj přeruší, bude mít jedinec odlišnosti od svého pohlaví v závislosti na tom, kdy k přerušení vývoje došlo:\n\n\nPřesná příčina nedokonalého vývoje genitálií není známa, ale svou roli zde hrají genetické faktory.\n\nPři tomto onemocnění je vývoj muže a vzhled jeho genitálií až do období puberty normální. V samotné době puberty u něj však neproběhne vývoj druhotných pohlavních znaků, jako je růst vousů, zvětšení penisu, prohlubování hlasu atp.\n\nLéčba tohoto onemocnění sestává z dodávání androgenu (mužského pohlavního hormonu), implantace umělých varlat a v neposlední řadě také psychické podpory.\n"}
{"id": "257197", "url": "https://cs.wikipedia.org/wiki?curid=257197", "title": "Arabeska (architektura)", "text": "Arabeska (architektura)\n\nArabeska je plošný dekorativní prvek, složený z rostlinných motivů (listí, šlahouny rostlin). První arabesky jsou známy již z dob Starověkého Řecka, tyto relativně komplikované vzory se objevují v tzv. helénistickém umění ve formě ornamentů na vlysech.\n\nV období italské renesance, kdy přišly opět do módy různé antické motivy, se tyto dekorativní motivy opět vrátily do evropského výtvarného umění. Německá a holandská výtvarná škola k nim pak později dodala další doprovodné motivy – hlavy, masky apod. V období rokoka se pak arabeska opět vrátila zejména na štucích.\n\nArabeska se také objevuje v islámském umění, kde je označována také jako mareska, podle jejího maurského původu, oproti evropským arabeskám působí mírně naturalisticky.\n\n"}
{"id": "257199", "url": "https://cs.wikipedia.org/wiki?curid=257199", "title": "Ahmad Šáh", "text": "Ahmad Šáh\n\nAhmad Šáh (  ; 21. ledna 1898 – 21. února 1930 Neuilly-sur-Seine, Francie) byl perský šáh z rodu Kádžárovců vládnoucí od 16. července 1909 do 31. října 1925. Jeho otcem byl šáh Muhammad Alí (1907–1909), dědem šáh Muzaffaruddín (1896–1907).\n\nŠáhem byl Ahmad provolán za složité situace uprostřed perské revoluce, ve věku pouhých jedenácti let. Jeho otce Muhammada Alího perští nacionalisté po třídenních pouličních bojích donutili uprchnout na ruské velvyslanectví v Teheránu a poté jej sesadili. Mladý Ahmad politiku v prvních letech své vlády příliš neovlivňoval, potlačení radikálních proudů revoluce za něj vykonali jiní. Během světové války byla Persie navzdory vyhlášení neutrality zatažena do zápasu obou mocenských skupin, neboť její teritorium leželo ve strategické oblasti mezi Osmanskou říší (stojící na straně Ústředních mocností) a britskou Indií.\n\nAhmada Šáha zbavil moci plukovník kozácké brigády Rezá Chán, který v roce 1921 provedl státní převrat, o tři roky později vyhlásil záměr nastolit republiku, pro odpor šíitského kléru však nakonec převzal vládu sám a stal se zakladatelem nové dynastie Pahlaví. Ahmad žil po zbytek života ve Francii, aniž by sesazení svého rodu kdy uznal.\n\n\n"}
{"id": "257200", "url": "https://cs.wikipedia.org/wiki?curid=257200", "title": "Holubinka sluneční", "text": "Holubinka sluneční\n\nHolubinka sluneční (\"Russula solaris\" Ferd. & Winge) je nejedlá houba z čeledi holubinkovitých.\n\n\nRoste vzácně v listnatých nebo smíšených lesích.\n\nNejedlá houba\n\n"}
{"id": "257202", "url": "https://cs.wikipedia.org/wiki?curid=257202", "title": "Dělba práce", "text": "Dělba práce\n\nDělba práce (nebo dělba činností) je forma spolupráce, na níž se různí účastníci (jednotlivé osoby, firmy, oblasti atd.) podílejí různými činnostmi (specializace), které je potřeba koordinovat a integrovat. Cílem je vyšší produktivita práce, nižší náklady a lepší technologické možnosti.\n\nPatrně nejstarší formou dělby práce je rozdělení mužských a ženských činností ve starých kulturách. Mezi typicky mužské činnosti patří například boj, lov, případně později zpracování kovů. Naopak typicky ženské činnosti zahrnují například sběr nebo přípravu potravy. Podle P. Clastrese je u indiánů Guayakí atributem muže luk, atributem ženy košík. V usedlých kulturách se vyskytují případy specializace, kdy obyvatelé určité vesnice například pletou košíky nebo vyrábějí hrnce nejen pro vlastní potřebu.\n\nŘemeslná a obchodní dělba práce se však rozvinula až se vznikem měst, jejichž obyvatelé se někde mohli živit pouze specializovanou činností a směnou. S rozvojem dálkového obchodu se mohly specializovat i celé oblasti, a to podle regionálních podmínek (víno, olivy, hrnčířské zboží, textil, kovy, dřevo). Tím se výrazně zlepšila technologie i technická úroveň řemeslných produktů. Už v pozdní antice začaly vznikat manufaktury, kde se výroba určitého produktu dělila na několik složek nebo technologických kroků, jež vykonávali různí pracovníci. Taková dělba práce se patrně nejdříve prosadila ve stavbě lodí, ve stavebnictví a u náročných kovových výrobků. Kromě vlastního rozdělení na různé profese bylo třeba výrobu plánovat, řídit a koordinovat, později i kontrolovat kvalitu a podobně.\n\nZmínky o potřebě specializované spolupráce lze najít už v antické literatuře, například v Platónově stěžejním díle Ústava:\"Nuže, tázal jsem se, jak stačí obec tolik toho opatřovati? Jistě ne jinak, než bude-li jeden rolníkem, druhý stavitelem, třetí tkalcem.\" - „Obec netvoří dva lékaři, nýbrž lékař, zemědělec a další.“ Předmětem teoretické pozornosti se však dělba práce stala až v 17. století. Britský lékař, lodní stavitel a ekonom William Petty (1623-1687) v knize o „politické aritmetice“ srovnává stavbu lodí s výrobou látek a dovozuje, že i zde je výhodnější práci rozdělit mezi přadláky, tkalce a další. Podobně Henry Martin v knize z roku 1701, který k těmto dvěma odvětvím přidává ještě výrobu hodin.\n\nPojem „dělba práce“ poprvé použil Holanďan, filosof Bernard Mandeville (1670-1733), který v knize „Zkoumání o povaze společnosti“ (1723) vyzvedá jinou stránku věci. Dělba práce dovoluje, aby se na složitých činnostech podíleli lidé nepříliš schopní, kteří nicméně v jednoduchých a stále opakovaných úkonech mohou dosáhnout velké dokonalosti a tak se společensky uplatnit. Jejich výkon bude větší a spolehlivější a práce pro ně bude méně namáhavá. To se pak plně uplatnilo při zavádění strojů, které nepotřebují příliš kvalifikovanou obsluhu, zato ovšem dobré technology, mistry a stále složitější organizaci. Klasické pojednání o dělbě práce pak napsal Adam Ferguson a vzorovým příkladem pro mnoho autorů se stala výroba špendlíků, rozdělená podle H.-L. Duhamela (1761) na 19 technologických kroků.\n\nNa Mandevilla, Fergusona a Duhamela navázal Adam Smith a kriticky i Karel Marx. Adam Smith definoval dělbu práce jako \"koordinované rozložení složitějších výrobních kroků mezi více výrobců z důvodu vyšší produktivity.\" Karel Marx takto rozdělenou práci pokládal za \"odcizenou\" a mající vykořisťovatelský charakter v kapitalistické společnosti. V pro něj ideální komunistické společnosti tato forma dělby práce nebude.\n\nDělba práce se stala důležitým pojmem sociologie a charakteristickým rysem moderních společností. Věnovali se jí sociologové jako Herbert Spencer, Émile Durkheim, John Stuart Mill a Georg Simmel, kteří různě hodnotili její silné i slabé stránky: na jedné straně vysokou produktivitu a úsporu nákladů, na druhé rostoucí organizační náklady a zranitelnost celého procesu při každé poruše.\n\nGeorg Simmel zkoumal, jak ovlivňují dělbu práce peníze. Ve své práci Filozofie peněz (1900) tvrdí, že rozvoj peněz má ambivalentní charakter. Peněžní hospodářství sice vytváří rozsáhlejší sociální vazby, na druhou stranu však vede k individualizaci jedinců. Ačkoliv peníze umožňují společnou činnost jednotlivců nebo skupin, v rámci této činnosti si jedinci zachovávají svou specifičnost a nevstupují do ní celou svou osobností.\n\nJohn Stuart Mill se zabýval dělbou práce v souvislosti s rodinným životem a manželským soužitím. Dle jeho názoru má manželství stát na rovnosti obou partnerů, ale zároveň by měly být zachovány tradiční role. Žena by měla pečovat o domácnost a starat se o výchovu dětí, zatímco hlavním posláním muže je zajistit rodinu po finanční stránce.\n\nÉmile Durkheim se tématu dělby práce věnoval ve své disertační práci (1893). V ní se vymezil vůči pohledu ekonomů, kteří dělbu práce spojovali pouze s ekonomickou sférou, především se zvýšením efektivity práce. Durkheim se naopak přikláněl k uplatnění dělby práce i v oblastech, jakými jsou politika, spravedlnost, věda nebo třeba vztahy mezi muži a ženami (dělba rolí).\n\nV souvislosti s dělbou práce rozlišil Durkheim dva typy společnosti – tradiční a moderní. Tradiční společnosti jsou založené na vzájemné podobnosti jednotlivých členů. Je pro ně charakteristická mechanická solidarita. Tu může dělba práce ohrozit, jelikož vytváří rozdíly mezi jednotlivci. V moderní společnosti naopak dělba práce posiluje vzájemnou soudržnost a je její nezbytnou součástí. Pro takovou společnost je typická organická solidarita. Jednotliví členové spolupracují na podobné bázi jako orgány v lidském těle, jeden závisí na druhém a pouze dohromady vytvářejí funkční celek.\n\nDurkheim pokládá dělbu práce za hlavní pojítko, které drží moderní společnosti pohromadě, protože se lidé stále víc navzájem potřebují a prakticky nikdo se už bez ní neobejde. Během posledního století se specializace dále prohloubila a zároveň rozšířila na směnu a spolupráci po celém světě, v globálním měřítku. Přímá produkce zaměstnává stále méně lidí, organizace výroby je stále náročnější a tedy také zranitelnější. Přesto dochází v technologicky náročných odvětvích k extrémnímu soustřeďování výroby a ke stále užší specializaci výrobních závodů, které stále víc částí nakupují od jiných, podobně specializovaných subdodavatelů. Klasickým příkladem je výroba aut nebo náročnější elektroniky.\n\nČinnost, na níž se podílí minimálně 60% osob stejného pohlaví, může být považována za “mužskou” nebo “ženskou”. V současné době více než 90% činností splňuje toto kritérium. Ženy převažuji v oblastech týkajících se zdravotnictví, sociálních služeb, vzdělávaní a kancelářské práce. Muži převažují v kvalifikovaných technických a dělnických oborech, ve vojenských a bezpečnostních službách. K tomu muži mají převahu na vedoucích pozicích.\n\nČasté důvody, proč zaměstnavatelé dávají přednost určitému pohlaví jsou vlastnosti, o kterých se domnívají, že jsou typické pro tohle pohlaví a můžou zvyšovat produktivitu zaměstnance, nebo mít jiný pozitivní důsledek, a říká se tomu statistická diskriminace. Příkladem takového typu diskriminace je očekávání, že mladé ženy, které hledají práci, zůstanou na trhu práce kratší dobu, než muži stejného věku a vzdělávaní. A je to především z důvodu očekávání, že žena otěhotní a bude vychovávat děti, bez ohledu na to, zda má dotyčná narození dítěte v plánu.\n\n\n\n"}
{"id": "257203", "url": "https://cs.wikipedia.org/wiki?curid=257203", "title": "Kongregace Milosrdných sester Panny Marie Jeruzalémské", "text": "Kongregace Milosrdných sester Panny Marie Jeruzalémské\n\nMilosrdné sestry Panny Marie Jeruzalémské představují ženskou větev Německého řádu. Jde o mezinárodní katolický řád, který působí i v České republice a na Slovensku na úrovni společné československé provincie. Dalšími zeměmi, v nichž řád působí na úrovni provincií, jsou Německo, Itálie, Rakousko a Slovinsko.\n\nPředstavená československé provincie sídlí v Opavě. Úsilí provincie se soustřeďuje na pomoc nemocným a přestárlým a na duchovních aktivitách zejména v oblasti Opavy. \n\nPůsobí též v oblasti vzdělávání. V roce 1999 otevřela v areálu svého navráceného kláštera \"Církevní střední varhanickou školu v Opavě\", která se v roce 2006 přeměnila na \"Církevní konzervatoř Opava\". Je jedinou konzervatoří České republiky specializující se na duchovní hudbu.\n\n"}
{"id": "257207", "url": "https://cs.wikipedia.org/wiki?curid=257207", "title": "Zemnice", "text": "Zemnice\n\nZemnice je příbytek či zastřešený objekt sloužící k jakékoliv skladovací nebo kulturní činnosti člověka. Je nazýván zemnicí proto, že je zahlouben do země a jediná část, která se nachází nad povrchem terénu je střecha. Tyto stavby stavěli naši předkové především z důvodu tepelné úspory, jelikož se pod zemí může akumulovat teplo a v českých klimatických podmínkách země nezamrzá. Tento druh stavby je také známý pod hovorovým názvem zemljanka, jak se nazývá v Rusku. Dalším příbuzným stavebním typem je tzv. polozemnice.\n"}
{"id": "257208", "url": "https://cs.wikipedia.org/wiki?curid=257208", "title": "Chylice", "text": "Chylice\n\nNázev Chylice má více sídel:\n"}
{"id": "257217", "url": "https://cs.wikipedia.org/wiki?curid=257217", "title": "Brno (rozcestník)", "text": "Brno (rozcestník)\n\nNázev Brno může označovat:\n\n\n"}
{"id": "257218", "url": "https://cs.wikipedia.org/wiki?curid=257218", "title": "Chrám Venuše a Romy", "text": "Chrám Venuše a Romy\n\nChrám Venuše a Romy (italsky: \"Tempio di Venere e Rome\") byl největší chrám antického Říma, který byl zasvěcen Venuši – bohyni lásky a krásy, a Romě – ochránkyni Říma. Jeho ruiny se nacházejí na nejvýchodnějším cípu Fora Romana.\n\nArchitektem chrámu se stal samotný římský císař Hadrián. Odvážný návrh byl ostře kritizován jeho dvorním architektem Apollodorem, který císaři vytýkal příliš velké a nevhodně rozmístěné sochy uvnitř celly. Podle jeho teorie by sochy přišly o hlavu při pokusu o usazení na jejich trůny. Hadrianus se ale nenechal ovlivnit a Apollodora propustil z císařského dvora a zanedlouho poté ho nechal popravit. V roce 121 započal císař stavbu, kterou slavnostně otevřel v roce 135. I přesto však pokračovaly stavební práce na chrámu až do roku 141, kdy byla svatyně dokončena za vlády Antonina Pia.\n\nV roce 307 byl chrám z velké části zničen během požáru. Rekonstrukce se ujal císař Maxentius, který změnil původní Hadriánovu strukturu stavby a kompletně ji přestavěl. Na každé straně celly nechal vytvořit mohutné půlkruhové exedry, do nichž usadil sochy Venuše a Romy.\n\nDalší rekonstrukce proběhly na konci 4. století za krátké vlády uzurpátora Eugenia a za vlády posledního římského císaře Theodosia I. Na počátku 9. století byl chrám zničen při silném zemětřesení. Kolem roku 850 nechal na jeho ruinách vystavět papež Lev IV. kostel Santa Maria Nova, který byl po přestavbě v roce 1612 přejmenován na Santa Francesca Romana.\n\nChrám vznikl na troskách stavby Domus Aurea. Jelikož plocha stavby byla velmi velká, musel se o několik metrů blíže ke Koloseu přesunout i mohutný Neronův kolos. Vlastní chrám byl postaven na stylobatu o neuvěřitelných rozměrech 145 metrů na délku a 100 metrů na šířku. Samotná budova pak byla 110 metrů dlouhá a 53 metrů široká.\nSvatyně se dělila na dvě prostorné celly, jejichž dominantou byly mohutné sochy bohyň Venuše a Romy, které seděly na trůnu zády k sobě. Obě síně na sebe symetricky navazovaly a byly situovány tak, že cella Romy byla orientovaná na západ směrem k Foru Romanu, zatímco Venušina cella se nacházela na východní straně směrem ke Koloseu. Vstup do každé síně lemoval čtyřsloupový portikus.\n\nZatímco kratší strany chrámu na východě a západě měly deset sloupů, delší strany na jihu a severu disponovaly s osmnácti sloupy. Každý z nich byl vytesán v korintském řádu a byl 1,8 metrů široký. Dohromady pak představovaly masu bílého mramoru, což na pozorovatele působilo velkolepým dojmem.\n\nV roce 1913 německý architekt Josef Bühlmann zrekonstruoval interiér chrámu. Na delších stranách byla patrně souběžně vystavěna dvě korintská sloupoví, která vytvářela hlavní chrámovou síň lemovanou dvěma bočními loděmi s kazetovým klenutým stropem. Na sloupech pak spočívala kladí, jež se rozšiřovala v exedry s kazetovými polovičními kopulemi, pod nimiž byly usazeny sochy bohyň. Zdi za bočními loděmi byly proloženy menšími sloupy a tím vytvořily malé niky, v nichž byly vystaveny další sochy. Horní část každé niky byla zvýrazněna pravidelně se střídajícími oblouky nebo trojúhelníkovými frontony.\n\nČást původní rozlohy chrámu zabírá kostel Santa Francesca Romana. Dodnes ale můžete vidět mohutnou exedru a několik originálních sloupů, které pocházejí z Maxentiovy rekonstrukce z roku 307. Avšak je to pouhý zlomek z původní obrovské stavby.\n\nI přesto dodnes trvá snaha o obnovení tohoto kdysi největšího římského chrámu. Slavný italský módní návrhář Valentino přispěl částkou 200 000 eur na rekonstrukci, výměnou za povolení k uspořádání banketu pro několik set významných osobností. Povolení nakonec získal a na počátku července 2007 se mezi ruinami chrámu konal slavnostní galavečer na oslavu 45. výročí zisku titulu Haute couture pro značku Valentino. Rekonstrukce chrámu se ujal oscarový výtvarník Dante Ferreti a vytvořil téměř přesné repliky antických korintských sloupů s tím rozdílem, že je nevyrobil z mramoru či kamene, ale ze skleněných vláken. V noci pak byly sloupy osvětleny barvami od bílé přes modrou, až k fialové. Ferretiho skleněná rekonstrukce zůstala mezi ruinami i přes léto 2007, takže turisté mohli obdivovat tuto jedinečnou moderní repliku. Valentinův finanční dar byl použit na zpevnění terasy, na níž je chrám vybudován.\n\n\n"}
{"id": "257220", "url": "https://cs.wikipedia.org/wiki?curid=257220", "title": "Axamit (rozcestník)", "text": "Axamit (rozcestník)\n\nSlovo axamit má vícero významů:\n\n\n\n"}
{"id": "257222", "url": "https://cs.wikipedia.org/wiki?curid=257222", "title": "Joseph-Armand Bombardier", "text": "Joseph-Armand Bombardier\n\nJoseph-Armand Bombardier (16. dubna 1907, Valcourt, Kanada – 18. února 1964) byl kanadský vynálezce, konstruktér a zakladatel firmy Bombardier. \n\nNarodil se ve velké prosperující farmářské a obchodnické rodině v malém městě Valcourt, poblíž města Sherbrooke. Mezi 14. a 17. rokem života studoval teologii na \"Séminaire Saint-Charles-Borromée\" ve Sherbrooke, studium však nedokončil. Mimo dálkových kursů strojírenství tak neměl technické nebo obchodní vzdělání.\n\nJako patnáctiletý postavil prvního předchůdce sněžného skútru: saně, poháněné motorem ze vyřazeného vozu Ford a vrtulí z letadla. V roce 1926 si otevřel autodílnu s čerpací stanicí. V roce 1929 se Bombardier oženil s Yvonne Labrecque, se kterou měl syna. Ten zemřel v roce 1934, protože jej jeho rodiče nemohli dopravit do nemocnice.\n\nV roce 1930 představil první pásové vozidlo, jehož ovládání vyřešil přibrzděním jednoho nebo druhého pásu. Bombardier se snažil vyvinout vozidlo, které by mohlo jezdit po sněhu. V roce 1936 vyjel jeho první vynález, předchůdce dnešní rolby: vozidlo s ližinami vpředu a patentovanými pásy poháněnými ozubeným kolem vzadu, ovládání řidič prováděl natáčením ližin. Prototyp si nechal v následujícím roce patentovat a začal s výrobou sedmimístného skútru B7, kterého hned první rok prodal 12 kusů. Později konstruoval různá polopásová vozidla. Také experimentoval s motory, loďmi a letadly. 29. ledna 1941 založil společnost \"L’Auto-Neige Bombardier Limitée\", která svá vozidla dodávala zejména kanadským ozbrojeným silám. O rok později začal vyrábět později velmi úspěšný typ B12. Typ B12 se po mnoha vylepšeních v několika modifikacích vyráběl několik desetiletí. V období 1945-1951 prodala firma 2596 vozidel. Největší vyráběný „sněžný autobus“ C18** měl 25 míst pro cestující. \n\nV padesátých letech se na trhu objevily první malé čtyřtaktní motory, to bylo přesně to, co Bombardier potřeboval pro výrobu sněžných skútrů tak, jak je známe dnes. První prototyp vznikl v roce 1958 a o rok později se začalo s výrobou řady \"Ski-dog\". Prodeje sice nevzrůstaly rychle, ale když Bombardier v roce 1964 umíral, ročně se prodalo 8200 skútrů oproti 200 kusům prvního roku uvedení na trh. V roce 2000 byl Joseph-Armand Bombardier vyobrazen na kanadské poštovní známce. Jeho jméno nese ledovec Bombardier v Antarktidě v Grahamově zemi.\n\nZ původně malé firmy je v současnosti jeden z největších světových koncernů vyrábějících kolejová vozidla, letadla a užitková vozidla s téměř 60 000 zaměstnanci a ročním obratem 14,7 miliardy amerických dolarů.\n\n"}
{"id": "257232", "url": "https://cs.wikipedia.org/wiki?curid=257232", "title": "Džaláleddín Balchí Rúmí", "text": "Džaláleddín Balchí Rúmí\n\nDžaláleddín Balchí Rúmí (30. září 1207, Balch – 17. prosince 1273, Konya) také známý jako Mohamed Balchí (persky: ??), Mawláná Džalál ad-Dín Muhammad Rúmí (persky: ; turecky: \"Mevlânâ Celâleddin Mehmed Rumi\", nebo jednoduše Rúmí), byl perský básník, právník, teolog a učitel súfismu žijící ve 13. století.\n\nRúmí se narodil v Balchu (město v tehdejší Persii, v provincii Chorásánu, nyní v severním Afghánistánu) a zemřel v Konyi (v Anatolii, tehdy Rúmský sultanát, dnes Turecko), kam se roku 1228 přestěhoval na předchozí pozvání rúmského sultána Kajkubáda I. Svou poezii psal v perštině a jeho práce jsou široce čtené v Íránu a Afghánistánu, kde se perštinou mluví.\n\nRúmího nejvýznamnější práce se jmenuje \"Masnaví\" (Masnavi-ye Manavi). Jedná se o šestisvazkovou báseň, která je považovaná mnohými súfími jako druhá v důležitosti, hned po Koránu.\n\n\nZ mystických gazelů (úryvek z Rúmího poezie)\n\nOrganizace UNESCO udělila Rúmímu při příležitosti 800. výročí jeho narození čestnou medaili.\n\n\n"}
{"id": "257240", "url": "https://cs.wikipedia.org/wiki?curid=257240", "title": "San Salvador", "text": "San Salvador\n\nSan Salvador je hlavní město Salvadoru. Nachází se v centrální části státu, ve stejnojmenném departementu San Salvador. V roce 2007 žilo ve městě 316 090 obyvatel. San Salvador je centrem metropolitní oblasti, do které spadá dalších 13 obcí (např. Soyapango, Mejicanos, Apopa) a ve které žije 1 566 629 obyvatel.\n\nBylo založeno 1. dubna 1525.\n\nMezi partnerská města San Salvadoru patří:\n\n"}
{"id": "257244", "url": "https://cs.wikipedia.org/wiki?curid=257244", "title": "Rozbuška", "text": "Rozbuška\n\nRozbuška je prvotní stupeň iniciace trhavin. Rozbuška se vkládá do předem vytvořeného otvoru v méně citlivé náloži výbušniny (tj. trhaviny). Rozbuška musí být v přímém kontaktu s trhavinou - i 2 cm vzdálenosti obvykle vedou k selhání iniciace). Rozbuška je typicky několik centimetrů dlouhá dutinka, obvykle z kovu (hliník, vzácně měď), která mimo jiné obsahuje zážehovou slož, třaskavinu (obvykle 300-400 mg směsi s převažujícím obsahem azIdu olovnatého, vzácněji fulminátu rtuťnatého, DDNP nebo NHN) a následně citlivější trhavinu (obvykle 800 mg pentritu, méně často hexogen). Hmotnost náplně se celkově pohybuje od stovek miligramů do gramů. Existují i rozbušky typu NPED, kdy rozbuška obsahuje pouze citlivější trhavinu (pentrit, ETN). Podobně existují jednosložkové rozbušky, kde je náplní pouze třaskavina (jednotky gramů třaskaviny), tyto jsou dnes používány pouze v amatérských aplikacích.\n\nPodstatná část světové spotřeby rozbušek (kolem 40 milionů kusů ročně) je vyrobena v ČR ve Vsetíně firmou Austin Detonator.\n\nPrakticky se dělí rozbušky na několik základních druhů:\n\n\n\n"}
{"id": "257249", "url": "https://cs.wikipedia.org/wiki?curid=257249", "title": "Trepka velká", "text": "Trepka velká\n\nTrepka velká (\"Paramecium caudatum\") je nálevník běžně se vyskytující v organicky znečištěných vodách po celém světě. Slouží proto jako bioindikátor tohoto znečištění. Trepka velká je při délce 0,17–0,35 mm největší z rodu trepek a je pozorovatelná i pouhým okem. Má asymetrický tvar připomínající botu, který se rozšiřuje směrem k zadní části, což jí přineslo svůj český rodový název. Její buňka je jedna z nejsložitějších v přírodě, a slouží jako modelový organismus nejenom pro výuku biologie na školách, ale i pro výzkum epigenetiky, funkce bičíků nebo procesu endosymbiózy.\n\nTělo trepky velké je kryto pelikulou tvořenou trojitou membránou uspořádanou do šestiúhelníkových struktur, z jejichž středů vychází brvy (což jsou v podstatě krátké bičíky), které jí pomáhají k pohybu. Brvy jsou uspořádány do podélných řad, a s výjimkou několika delších na předním konci trepky mají všechny 10-12 μm. Cytoplazma se rozděluje na dvě části, na vnější hustší ektoplazmu obsahující bazální tělíska a trichocysty, a vnitřní polotekutou endoplazmu obsahující ostatní buněčné organely.\n\nPřímo pod pelikulou jsou ukotveny brvy pomocí bazálních tělísek (neboli kinetosomů), které jsou schopny se dělit a vytvářet tak nové brvy. Samotná bazální tělíska vznikají z centriol, které jinak řídí jaderné dělení. Bazální tělíska jsou navzájem propojena pomocí vláken (tzv. \"kinetodesmální vlákna\"), které vytváří vnitřní oporu pro brvy.\n\nTrichocysty jsou sekreční organely, které jsou naplněny směsí polypeptidů a malých proteinů uskladněných v podobě tekutého krystalu, přičemž tyto proteiny kóduje až 100 různých genů. Trichocystů je v trepce několik tisíc, jsou tvořeny váčkem o délce asi 4 μm, který je ukončen bodcem. Po aktivaci se trichocysty během milisekund asi 10× prodlouží a uvolní obsah svého váčku. Funkce trichocystů není známa, předpokládá se, že buď slouží k obraně trepky a obsahuje buněčné jedy, nebo slouží k přichycení lovených bakterií.\n\nBuňka trepky obsahuje dvě jádra, makronucleus a mikronucleus, projevuje se u ní tedy jaderný dualismus. Větší, ledvinovitě tvarovaný makronucleus zajišťuje vegetativní funkce, je polyploidní, obsahuje tedy několik násobků genetické informace a nachází se v něm několik jadérek. Mikronucleus je menší, kulovitého tvaru a leží v záhybu jadérka, zajišťuje generativní funkce, jadérko neobsahuje. Mikronukleus nebo makronukleos je často infikován symbiotickou bakterií z rodu \"Holospora\", výběr jádra záleží na druhu bakterie. I když silná infekce těmito bakteriemi dokáže trepku zabít, slabá infekce jí zajišťuje odolnost proti řadě stresových podmínek a umožňuje jí přežívat i v brakické vodě (částečně slané).\n\nNa obou koncích trepky se nachází stažitelné vakuoly paprsčitě obklopené kanálky ústícími na povrch buňky. Tato vakuola se s pomocí myofibril stahuje a zbavuje tak trepku přebytku vody, čímž zajišťuje osmoregulaci. Potrava je přijímána buněčnými ústy, kolem kterých jsou čtyři řady brv přihánějících potravu. Dále je potrava vedena buněčným hltanem (\"cytopharynx\") a dochází k vytvoření potravní vakuoly, která je po určité době vyloučena prostřednictvím buněčné řitě.\n\nTrepka se rozmnožuje většinou nepohlavně. Jedinec vyroste na dospělém jedinci a po čase se oddělí. Trepky mají i pohlavní rozmnožování. Nazývá se konjugace. Jedinci splynou buněčnými ústy, malé jádro (mikronucleus) prodělá redukční dělení, velké jádro (makronucleus) se rozpadá. Z malého jádra vznikají dělením čtyři jádra, tři z nich zanikají a čtvrté se haploidně rozdělí na dvě. Jádra v buňkách splynou v synkarion a konjuganti se rozestoupí. Následují tři za sebou jdoucí jaderná dělení. Výsledkem konjugace je vznik osmi trepek.\n\nDíky svému hydrodynamickému tvaru a brvám pokrývajícím celé tělo může trepka velká vyvinout rychlost i víc než 1,5 milimetrů za sekundu. Brvy vykonávají kyvadlovitý pohyb, který se skládá z rychlého a silného pohybu vzad, který pohání trepku vpřed, a z pomalého pohybu zpět, který vrací brvu do původní polohy. Samotný pohyb brv probíhá v metachronním rytmu (tedy podobně jako Mexická vlna), jednotlivé řady jsou vzájemně synchronizované, způsob synchronizace ale není prozkoumaný. Výsledný pohyb trepky není přímý, ale v levotočivé šroubovici. Tento nepřímý pohyb je způsoben jednak tím, že brvy se nepohybují přímo zepředu dozadu, ale zabírají poněkud doprava a brvy poblíž buněčných úst přispívají k rotaci trepky.\n\nPozorování trepek pod mikroskopem je častou součástí školních laboratorních prací z biologie. Trepky se získávají ze senného nebo slaměného nálevu. Ten se připraví z chemicky neznečištěné vody z kaluže a trávy či jiné organické hmoty. Nejvíc trepek je v něm asi tři týdny po přípravě. Pro pozorování je nutné přidat do vzorku pod mikroskopem vatu, aby se trepky nemohly pohybovat příliš rychle. V senném nebo slaměném nálevu je možné najít kromě trepek také jiné nálevníky.\n\nI když je jako modelový organismus ze skupiny nálevníků častěji využívána \"tetrahymena thermophila\", na některé studie byla využívána i trepka velká. Jedná se především o studium funkce brv (cilie), jejichž struktura je velmi podobná i u vyšších organismů, lidé například využívají brvy (řasinky) ve své průdušnici a ve vejcovodech, porucha v tvorbě řasinek vede u člověka například k Meckelovu syndromu. U trepky velké byla také objevena role glykosylace v regulaci funkce mikrotubulů (součást cytoskeletu). Kromě studia brv jsou trepky využívány také pro studium epigenetiky, především díky jejich jadernému dualismu a schopnosti zbavovat se své nekódující DNA. Relativně nově popsané uchovávání trepky v tekutém dusíku (kryoprezervace) s použitím dimethylsulfoxidu umožňuje přímo studovat evoluci těchto organismů v laboratoři. V tomto ohledu je zajímavá především jako model endosymbiózy, protože její symbiotická bakterie \"holospora\" nedokáže přežít mimo ni a oproti volně žijícím bakteriím ztratila část své genetické informace, tento jev je zajímavější o to, že \"holospora\" patří do řádu \"Rickettsiales\", ze které pravděpodobně podobným procesem vznikly mitochondrie.\n\n\n"}
{"id": "257253", "url": "https://cs.wikipedia.org/wiki?curid=257253", "title": "Protivec", "text": "Protivec\n\nNázev Protivec má více sídel:\n"}
{"id": "257254", "url": "https://cs.wikipedia.org/wiki?curid=257254", "title": "Skoky", "text": "Skoky\n\nNázev Skoky má více míst:\n\n\n"}
{"id": "257256", "url": "https://cs.wikipedia.org/wiki?curid=257256", "title": "Lucky Millinder", "text": "Lucky Millinder\n\nLucius Venable „Lucky“ Millinder (* 8. srpna 1900 – † 28. září 1966) byl americký vedoucí známého swingového a rythm-bluesového orchestru. Jeho orchestr je označován za nejlepší „swingový orchestr hrající rythm and blues“. Řadu nahrávek lze nalézt na standardních deskách (78 otáček za minutu).\n\n"}
{"id": "257261", "url": "https://cs.wikipedia.org/wiki?curid=257261", "title": "Katalog (rozcestník)", "text": "Katalog (rozcestník)\n\nKatalog může označovat:\n\n\n\n\n\n\n"}
{"id": "257264", "url": "https://cs.wikipedia.org/wiki?curid=257264", "title": "Kardiochirurgie", "text": "Kardiochirurgie\n\nKardiochirurgie je chirurgický obor, zabývající se operačním léčením nemocí srdce a velkých cév. Nejčastěji se jedná o operace věnčitých tepen, srdečních chlopní, aorty, operacemi pro poruchu rytmu a náhradami srdce včetně transplantace srdce.\n\nNejčastějšími operacemi srdce dnes jsou přemostění věnčitých tepen - by-passy, náhrady a plastiky (záchovné operace) srdečních chlopní, náhrady vzestupné aorty a aortálního oblouku pro výdutě nebo disekce (natržení stěny)a operace pro poruchy srdečního rytmu (např. tzv. MAZE při fibrilaci síní).\n\nV České republice je nyní 14 kardiochirurgických pracovišť. Mezi největší patří Institut klinické a experimentální medicíny (IKEM) a brněnské Centrum kardiovaskulární a transplantační chirurgie (obě pracoviště jsou zároveň transplantačními centry) a pražské Kardiochirurgické oddělení Nemocnice Na Homolce.\n\nDalšími pracovišti jsou 3x v Praze - Fakultní nemocnice Královské Vinohrady, Všeobecná fakultní nemocnice, Fakultní nemocnice v Motole, dále v Fakultní nemocnice v Hradci Králové, Fakultní nemocnice v Plzni, Nemocnice v Českých Budějovicích, Fakultní nemocnice v Olomouci, Fakultní nemocnice v Ostravě , nemocnice Podlesí v Třinci a Masarykova nemocnice v Ústí nad Labem.\n\nJediným pracovištěm operujícím dětské pacienty je kardiochirurgické oddělení Dětského kardiocentra Fakultní nemocnice v Motole.\n\n\n1) Ischemická choroba srdeční\n\nJe důsledkem onemocnění věnčitých tepen, jejichž úkolem je zásobovat srdeční sval (myokard) krví. Tyto tepny obepínají srdce jako věnec a jmenují se proto tepny věnčité (nebo také koronární, jelikož latinsky se věnec řekne corona). Za normálních okolností jimi volně protéká krev a přináší potřebné množství kyslíku a živin pro práci srdečního svalu. Jestliže ovšem dojde k jejich zúžení - což má nejčastěji na svědomí proces, který se jmenuje ateroskleróza (lidově „kornatění tepen“) - není příslušná část srdečního svalu dostatečně zásobována kyslíkem a živinami, a je ohrožena srdečním infarktem, což znamená, že část svalu zásobovaná krví ze zúžené cévy odumře a je nahrazena jizvou a celková funkce srdce se zhorší. Všechny příčiny vzniku a rozvoje aterosklerotického procesu známy dosud nejsou – známe však řadu rizikových faktorů, z nichž některé můžete ovlivnit. Rizikovými faktory jsou zejména zvýšený krevní tlak, nadměrný obsah tuků a cholesterolu v krvi, kouření, nezdravá strava, cukrovka, nadváha, nedostatek pohybu, nadměrný stres a další. Samozřejmě, ve hře jsou i rodinné zděděné dispozice. Velkou část těchto rizik může každý z nás svým aktivním přístupem odstranit či zmenšit. Nekouřit, udržovat si optimální tělesnou váhu, dostatek pohybu, omezit v potravě přísun energie, zejména tuků, cukrů, a naopak přidat zeleninu, ovoce, ryby a potraviny bohaté na vlákniny, kontrolovat si pravidelně krevní tlak (je-li zvýšen, pak se i léčit). Takto by se měl chovat každý člověk, neboť vždy je lépe nemocem předcházet.\n\nAngina pectoris a infarkt myokardu\n\nNedostatečný přísun krve do srdečního svalu se projevuje nejdříve při námaze, kdy se zvýší potřeba kyslíku v srdečním svalu a zúžené věnčité tepny již dostatek okysličené krve nemohou přivádět. Nedokrevnost srdečního svalu se nejčastěji projeví pálivou bolestí na levé straně hrudníku, v levé ruce nebo do krku. Tato bolest se nazývá angina pectoris. Z přechodných bolestí, které ustanou po přerušení námahy a po podání nitroglycerinových tabletek nebo sprejů, se ale mohou vyvinout i trvalejší, pociťované také v klidu. Jestliže se k zúžení věnčité tepny přidruží další komplikace - většinou ucpání tepny krevní sraženinou (trombem), dochází k uzávěru cévy, krevní průtok se přeruší docela, a není-li během krátké doby obnoven, nedokrevnost buněk srdečního svalu způsobí až jejich odumření, to jest infarkt myokardu. Záleží pak už jen na tom, jak rychle přijde pomoc a jak velká oblast srdečního svalu byla postižena. Proto je vždy lepší léčit včas – to znamená již při výskytu anginy, než až v době rozvinutého infarktu.\n\nChirurgická léčba\n\nNe všechny takto postižené nemocné lze léčit jen s pomocí léků nebo pomocí metod intervenční kardiologie, kdy lze zúžená místa roztáhnout pomocí balonků a stentů zaváděných nejčastěji z třísla. V určitých případech, stanovených podle přesných kritérií a na základě důkladného vyšetření, je nejlepší pomocí nemocnému srdci operace. Jde o výkon na tepnách přivádějících krev do srdečního svalu. Je to vlastně vytvoření objížďky mezi aortou a srdečním svalem, jíž se přemostí zúžené místo. Angličtina má pro takový most na srdci název by-pass (vyslovuje se bajpas), a tento název při rozhovoru o operaci jistě uslyšíte. Stručně řečeno, jde nejčastěji o žílu odejmutou z dolní končetiny nebo prsní tepnu, která probíhá po vnitřní straně hrudní kosti, které se našívají za zúžené místo věnčité tepny a přemostí je. Často se dnes užívá k náhradnímu přítoku krve do koronárních cév také radiální tepny z předloktí.\nVe všech oblastech, ze kterých odebíráme štěpy, je dostatečné kolaterální (boční) řečiště, takže vyjmutí žíly nebo tepny se obejde bez následků. Pouze dolní končetiny mohou dočasně mírně otékat (než se zbylé žíly adaptují na nové poměry v toku krve), po tuto dobu (cca 6-8 týdnů) je vhodné končetiny vyvazovat elastickými obinadly.\n\n2) Onemocnění srdečních chlopní\n\nSrdce je svalový orgán, fungující jako pumpa, která pumpuje krev do velkých tepen a jimi do celého těla. Srdeční oddíly a velké tepny jsou od sebe odděleny čtyřmi velkými chlopněmi, které fungují jako ventily usměrňující proud krve správným směrem.\nŽilní krev z celého těla přitéká oběma dutými žilami do pravé síně srdeční, odkud je při jejím stahu vypuzována do pravé komory srdeční. Mezi pravou síní a pravou komorou je trojcípá chlopeň (neboli trikuspidální). Při stahu srdečních komor (systole) se tato chlopeň uzavírá a zabraňuje opačnému proudění. Krev dále protéká z pravé komory do plicní tepny a dále do plicní tepny a do plic, které jsou odděleny další chlopní tzv. pulmonální. Po průtoku plícemi přitéká krev do levé síně srdce, která je od levé komory oddělena dvoucípou chlopní (mitrální chlopeň). Z levé komory je krev vypuzována do aorty a dále do tepen celého těla. Mezi aortou a levou komorou je tzv. aortální chlopeň. Srdce v průběhu plnění (diastola) – krev protéká cípatými chlopněmi ze síní do komor. Srdce při stahu komor (systola) – krev je vytlačována přes poloměsíčité chlopně do organismu. Závažným onemocněním vyžadujícím operaci bývají nejčastěji postiženy mitrální, aortální a trikuspidální chlopeň.\n\nPříčiny onemocnění srdečních chlopní\nNejčastějšími příčinami onemocnění srdečních chlopní v našich podmínkách jsou revmatická choroba srdeční, degenerativní onemocnění chlopenního aparátu, dilatace levé komory srdeční při snížení její funkce po infarktu myokardu při ischemické chorobě srdeční a infekce chlopně - endokarditida.\n\nRevmatická choroba srdeční - Jedná se o následek infekčního onemocnění způsobeného streptokoky, které se může projevit jako revmatická horečka s vysokými teplotami, bolestivostí a otokem kloubů nebo také jako spála či \"prostá\" tonsilitida (angína - opakované angíny). Pozdním následkem (často po mnoha letech) bývá postižení srdečních chlopní imunitní odpovědí organismu.\n\nDegenerativní onemocnění chlopní - Stejný dopad pro srdce jako revmatické onemocnění má i druhé nejčastější postižení chlopní tzv. degenerativními změnami, které jsou jakýmsi urychleným procesem stárnutí tkání chlopně zejména při vrozených vývojových odchylkách.\n\nEndokarditida – pokud dojde k uchycení infekce na chlopni, může i přes léčbu antibiotiky dojít k jejímu poškození, cílem operace je nejen správná funkce chlopně, ale i odstranění infikovaných částí.\n\nV důsledku všech těchto onemocnění mohou být srdeční chlopně bud' zúžené nebo naopak nedomykavé. Mnohdy se jedná o takzvanou kombinovanou vadu chlopně, kdy je chlopeň zúžená a zároveň je nedomykavá. Při špatné funkci chlopně pracuje srdce bud' proti zvýšenému odporu (při zúžení) nebo je naopak přetěžováno objemem krve, který se do srdce vrací (při nedomykavosti chlopně). V důsledku toho dojde dříve nebo později k selhávání srdce.\n\nMožnosti léčby chlopenních vad\n\nNejšetrnější způsob pro pacienta je tzv. plastika chlopně, což je chirurgická oprava poškozené chlopně bez nutnosti náhrady. Plastiku je možno provést pouze v některých příznivých případech. Bohužel často jsou chlopně v době operace již tak poškozeny, že plastiku provést nelze. Poté provádíme náhradu nemocné chlopně umělou protézou. Chlopenní protézy lze rozdělit na mechanické a biologické.\n\nNáhrada mechanickou protézou je dnes nejčastější operací pro postižení srdečních chlopní u mladších nemocných. Výhodou této operace je dobrá dlouhodobá funkce mechanické chlopně. Její použití má ale také některé nevýhody. Mechanická chlopeň je vyrobena z uhlíkových a kovových slitin - tedy z látek, které jsou lidskému organismu cizí. Na těchto materiálech by docházelo k tvorbě krevních sraženin (trombů), které by mohly zablokovat funkci chlopně nebo embolizovat do tepného řečiště (uplavávat do tepen v těle a ucpávat je). Je proto nutné, aby pacienti s mechanickou chlopenní náhradou užívali doživotně lék, který srážení krve snižuje (nejčastěji Warfarin). Každý pacient potřebuje jinou dávku těchto léků. To, zda je krevní srážlivost dostatečně snížena, zjišťují lékaři pomocí Quickova testu ze vzorku krve. Vyšetření je nutné dostatečně často opakovat a měnit dávku léku dle výsledku, neboť kdyby byla krev „naředěna“ příliš málo, mohla by se na umělé chlopni srazit, a naopak kdyby byla „naředěna“ moc, tak může dojít i k závažnému krvácení. Existuje i přístroj, pomocí kterého si pacient toto vyšetření provádí doma z kapky krve a poté si mění dávku léků sám nebo se o změně dávky radí se svým lékařem pouze telefonicky.\n\nDalším typem náhrady jsou chlopně biologické - tzv. bioprotézy, které jsou vyrobeny ze speciálně upravené vepřové chlopně nebo z hovězího perikardu (osrdečník). U nemocných s biochlopní odpadá nutnost doživotní léčby warfarinem a pravidelných odběrů krve. Warfarin se užívá pouze po dobu dvou až tří měsíců a někdy vůbec ne. Nevýhodou biochlopně však je, že postupně podléhá degenerativním změnám a k ukládání solí vápníku, které mohou u mladších nemocných vést k nutnosti další operace zhruba po deseti až patnácti letech. Biologické chlopně se proto používají u pacientů, u nichž dlouhodobá léčba warfarinem nese s sebou větší riziko krvácení - např. při žaludečním vředu, v těhotenství, u všech starších nemocných apod. Biochlopně užíváme častěji u starších nemocných také proto, že u nich degenerativní změny a vápenatění postupují pomaleji. U části pacientů se dnes dají chlopně zavést do srdce \"smotané\" v katetru, a poté nafouknout pomocí balonku. Jde tzv. katetrizační náhradu chlopně (TAVI). Metoda je vyhrazena pro pacienty s vysokým operačním rizikem, u kterých není konvenční operace možná. \n\nNejméně často užívanou možností náhrady srdeční chlopně je tzv. homograft. Jedná se o transplantaci lidské chlopně z lidského dárce. Nevýhodou je často nedostatek vhodných dárců homograftů, které musí velikostí odpovídat příjemci. Operace je také poněkud složitější. Výhodné je, že není nutná léčba warfarinem, riziko infekce je nižší a degenerativní změny postupují pomaleji než u biochlopní.\n\nObecně nevýhodou operované chlopně je riziko uchycení infekce na chlopni - chlopenní endokarditida. Toto riziko je vyšší než u chlopní zdravých, ale přibližně stejné jako u nemocných chlopní před operací. K přenosu infekce může dojít i při běžných onemocněních dýchacích cest, zánětech močových cest, ale i při menších lékařských výkonech (např. u zubaře, při zavádění močové cévky apod.). proto je nutné, aby pacienti s operovanou chlopní užívali v takových situacích antibiotika a to dostatečně dlouho a v dostatečných dávkách. Při každé návštěvě lékaře ho informujte, že máte operovanou srdeční chlopeň.\n\n3) Onemocnění velkých tepen hrudníku\n\nU některých nemocných dochází postupem času k rozšiřování (dilataci) velkých tepen odstupujících ze srdce – nejčastěji aorty a jejích větví. Takovéto rozšíření se nazývá tepennou výdutí. Tato výduť je nejčastěji zapříčiněna degenerativními změnami ve stěně, aterosklerózou nebo může být na podkladě vrozené méněcennosti stěny cév např. u Marfanova syndromu.\n\nDilatovaná stěna aorty je náchylná k prasknutí (například při vzestupu krevního tlaku při námaze apod.), po kterém nemocný umírá během několika minut na vykrvácení nebo útlak srdce krevním výronem (tamponáda). Někdy dojde jen k natržení stěny a jejímu rozštěpení na 2 listy – dissekci, ale i zde je riziko enormní. Proto je nutné včas u těchto nemocných postiženou část cévy nahradit cévní protézou, i když zatím nemají žádné obtíže. Průběh operace je podobný operacím srdeční chlopně, jen u nejzávažnějších je nutné během operace nemocného podchladit a dočasně zastavit krevní oběh úplně. V tomto případě jsou používány speciální techniky ochrany mozku. Pacienty s dissekcí aorty je nutno co nejdříve dopravit na kardiochirurgické pracoviště a operovat neprodleně. Přesto výsledky těchto složitějších operací, kterém nejsou bez rizika komplikací, bývají dobré a pacienti po nich mohou nadále vést plnohodnotný život. Také zde je riziko uchycení infekce na našité protéze a platí to samé jako u srdečních chlopní.\n\n4) Operace pro poruchy srdečního rytmu – MAZE, kardiostimulátory\n\nNěkteří pacienti s onemocněním věnčitých tepen nebo srdečních chlopní mívají současně přítomnu poruchu srdečního rytmu (arytmii). Jednou z nejčastějších je takzvaná fibrilace síní – tj. srdeční síně se pravidelně nestahují, ale jejich stěna se jen nekoordinovaně chvěje, a nemohou tedy pumpovat krev do srdečních komor. Současně hrozí, že se krev v srdeční síni srazí a může putovat tepenným řečištěm do mozku a dalších orgánů (embolie), proto je nutné užívat léky omezující srážení krve (warfarin). U těchto pacientů lze určitá přesně definovaná místa v srdečních síních za pomoci speciálního přístroje hluboce zmrazit a tím přispět k obnově správného srdečního rytmu, což zlepší celkovou funkci srdce a umožní vysadit warfarin. Tato operace se nazývá Cryo-MAZE a lze ji provést současně s operací chlopně nebo by-passem. U pacientů, jejichž jediným onemocněním srdce je fibrilace síní, tj. nemají současně nemocné věnčité tepny i srdeční chlopně, je možné po podrobném vyšetření provést MAZE operaci jako samostatný operační výkon z miniinvazivního přístupu. Jiným možným postupem při MAZE proceduře je použití radiofrekvenční energie.\n\nDalší jsou pacienti, u kterých kardiolog doporučil použití kardiostimulátoru, a u nichž nejde stimulační elektrody přístroje zavést běžnou cestou přes horní dutou žílu do srdečních dutin. Tehdy musí pomoci chirurg a elektrodu přišít na povrch srdečního svalu. Jde nejčastěji o nemocné s poruchami srdečního rytmu nebo s chronickým srdečním selháním, u kterých speciální přístroje mohou funkci srdce vylepšit.\n\n"}
{"id": "257269", "url": "https://cs.wikipedia.org/wiki?curid=257269", "title": "Jonathan Smith", "text": "Jonathan Smith\n\nJméno Jonathan Smith je jméno několika osob:\n\n"}
{"id": "257275", "url": "https://cs.wikipedia.org/wiki?curid=257275", "title": "Šrí Činmoj", "text": "Šrí Činmoj\n\nŠrí Činmoj (27. srpna 1931 – 11. října 2007), anglickým přepisem Sri Chinmoy, rozený Činmoj Kumar Ghoš (Chinmoy Kumar Ghose), byl indicko-americký myslitel a duchovní učitel.\n\nUčení Šrí Činmoje se zakládá na rozvíjení vnitřních schopností člověka, např. míru, harmonie, lásky a jistoty. Své žáky inspiroval k životnímu stylu, který spojuje modlitbu a meditaci s aktivním životem ve společnosti. Během svého života vytvořil velké množství básní, hudebních skladeb, knih a obrazů.\n\nNarodil se 27. srpna 1931 ve vesnici Shakpura, blízko města Čattagrám, které nyní náleží k Bangladéši. Byl nejmladší ze sedmi dětí. Po smrti rodičů se jako dvanáctiletý chlapec se svými bratry a sestrami přestěhoval do ášramu Šrí Aurobinda, duchovní komunity v Puduččéri v jižní Indii. Ve věku čtrnácti let začal skládat básně a psát eseje o duchovních a národních postavách Indie a publikovat je v místních novinách. Strávil zde dvacet let života, které z většiny věnoval meditacím, skládání písní, básní a sportu.\n\nV roce 1964 se přestěhoval do New Yorku, kde dva roky pracoval na indickém konzulátu jako úředník v oddělení pasů a víz. Od roku 1966 se plně věnoval přednáškám, zakládání meditačních center, umělecké a literární činnosti a řízení různých mezinárodních mírových, humanitárních a sportovních programů.\n\nBěhem svého života se setkal s mnoha představiteli různých náboženství a osobnostmi světové politiky, kultury a sportu. Jejich vzájemný vztah dokumentují četné kondolence, které obdržel v okamžik svého odchodu. Věnoval se vyučování meditačních technik a vedení svých studentů sdružených v meditačních centrech v mnoha zemích světa. Od svých studentů nebral finanční poplatky, ale vyžadoval pravidelnost v meditacích a úplnou abstinenci od drog, alkoholu, kouření a praktikováním celibátu. Počet jeho studentů se odhaduje kolem sedmi tisíc.\n\nV roce 1994 došlo k některým obviněním odkazující na anonymní weby, které byly po arbitrážním řízení odstraněny.\n\nOd poloviny 60. let do poloviny 80. let přednáší na amerických, evropských i asijských univerzitách na téma duchovního života, náboženství a filozofie vnitřního a vnějšího míru. Navštívil mnoho univerzit (např. Yale, Harvardu, Cornellovu univerzitu, Oxford a Cambridge). Později za své mírové aktivity a uměleckou činnost obdržel řadu akademických ocenění, např. čestný doktorát v oblasti mezinárodních vztahů, který mu 27. srpna 1994 udělila Státní pedagogická univerzita v St. Petersburgu nebo čestný doktorát v oblasti mírového vzdělávání, který mu 12. července 1995 udělila univerzita Pontifical Catholic University v Campinos v Brazílii.\n\nV dubnu roku 1970 založil na pozvání třetího generálního tajemníka OSN U Thanta pravidelná meditační setkání \"Mírové meditace při OSN\" pro pracovníky a velvyslance ústředí OSN v New Yorku, které vedl po dobu 37 let dvakrát týdně až do své smrti. Jako jedna z mnoha nevládních organizací působících při OSN pořádala zde tato skupina i další kulturní akce a byla vedena pod názvem \"Sri Chinmoy: Peace Meditations at the United Nations\". Při příležitosti 50 výročí OSN, vyšla kniha promluv z těchto setkání The Garland of Nation Souls. Podrobné programy všech aktivit byly zaznamenány v měsíčníku nazvaném \"Meditation at the United Nations\". Motto meditační skupiny: \"\"Věříme a zastáváme názor, že každý člověk má schopnost dosáhnout Vrcholné Pravdy. Také věříme, že člověk nemůže zůstat navždy nedokonalým. Každý člověk je Božím nástrojem. Každá duše začne ve zvolenou hodinu naslouchat vnitřním příkazům Boha. Naslouchá-li člověk Bohu, promění se jeho nedokonalosti na dokonalosti, jeho nevědomost na poznání, jeho hledající mysl na odhalující světlo a jeho nejistá skutečnost se promění na vše uspokojující Božskost.\"\"\n\nVzpomínkové setkání delegátů, zaměstnanců OSN proběhlo v hlavní budově OSN na sklonku roku 2007 společně se zástupci odlišných náboženství a členy amerického kongresu. Během ceremonie vystoupila i Daw Aye Aye Thant, dcera bývalého generálního tajemníka U-Thanta s citací dopisu z roku 1972.\n\nNedílnou součástí učení Sri Chinmoye je respekt k jiným duchovním cestám a náboženstvím. \"„Pravé náboženství má univerzální vlastnost. Nehledá chyby v druhých náboženstvích. Odpuštění, soucit, tolerance, bratrství a pocit jednoty jsou znaky opravdového náboženství.“\"\nSám se účastnil mezináboženských setkání a konferencí jako třeba otevřením Parlamentu světových náboženství v Chicagu (1993) a v Barceloně v (2004) a to tichou meditací s krátkým meditačním koncertem. Ačkoliv se narodil v hinduistické rodině, uznává pouze jediné náboženství, kterým je láska k Bohu a služba Bohu. Všechny duchovní směry tak vlastně vychází ze stejného zdroje.. Šrí Činmoj se několikrát setkal s papežem Janem Pavlem II, naposledy 17.května 1998, kdy mu předal mírovou cenu generálního tajemníka OSN U Thanta.\n\n\nV roce 1991 založil humanitární organizaci The Oneness-Heart-Tears and Smiles \"(Slzy a úsměvy srdce jednoty)\". Organizace sdružuje pouze dobrovolné pracovníky a na přání zakladatele nepřijímá finanční dary, ale pouze materiální dary. Finance na svoji činnost získává z dobrovolných příspěvků svých členů. Během své existence poslala zásilky léků, lékařského vybavení, oblečení a školních potřeb do několika desítek zemí v Asii, Africe a střední Americe.\nOd roku 1984 přestává až na výjimky s přednáškovými turné a věnuje se koncertní činnosti. Do své smrti odehrál kolem sedmi set padesáti koncertů. Na svých koncertech hrál na 10 až 20 hudebních nástrojů jako např. na indický esraj, indické harmonium, havajskou kytaru, cello a klavír. Hrál své vlastní kompozice i spontánní improvizace. Šrí Činmojův hudební projev si získal příznivce i kritiky. Kritici jeho hudební produkce poukazují zejména na slabou schopnost hraní na uváděné množství nástrojů a náhodně poskládané noty namísto rytmických melodií. Sri Chinmoy na to s humorem v rozhovorech odpovídal že hraje na vše, ale nic neumí pořádně. Koncerty popisuje jako místo kde se setkávají rozmanití lidé za pozitivním účelem a ne za zábavou. Jeho prosté melodie jsou prezentovány rozmanitými hudebními styly a hudebníky. Při koncertě přenášeném bangladéšskou televizí jako součást večerního programu, byly prezentovány melodie Sri Chinmoye hned vedle skladeb Rabíndranáth Thákureho. V roce 1984 byly některé jeho básně a písně přeloženy do latiny a později zhudebněny jako benediktinské nápěvy. Ve formě klasické hudby je naopak představil ruský sbor v Moskvě v roce 2013 nebo mezinárodní sbor Song-Waves v 80 letech \n\nMezi těmi, kdo jeho hudební styl oceňovali, patřil violoncellista Pablo Casals, skladatel Leonard Bernstein, zpěvačka Roberta Flack nebo producent Michael Walden. Veřejné koncerty meditační hudby byly věnovány dobré vůli mezi lidmi a byly vždy se vstupem zdarma.\n\nS prvním koncertem navštívil Prahu v roce 1990 v Paláci Kultury pro 6 tisíc posluchačů. Vystoupení bylo popsáno jako vhodné propojení zvukového dojmu s meditační atmosférou. Další koncerty přišly v roce 1995 (15 tisíc). 1999 (12 tisíc) a poslední v roce 2004 (15 tisíc), ty se konaly v pražské Sportovní hale. \n\nSvé akrylové malby nazýval Jharna-Kala (\"Fontánové umění\"). Pomocí barevných otisků nanášených na různý podkladový materiál pomocí různě tvarovaných štětců a houbiček podle svých slov vyjadřoval vnitřní pocity a zážitky dosahované v meditaci. Jeho dalším výtvarným projevem byly kaligrafické kresby ptáčků „duše“, které vyjadřují touhu po svobodě a volnosti lidského ducha. Jeho obrazy byly vystaveny např. v Carrousel de Louvre v Paříži a v pražské Galerii MIRO, obojí v roce 2006.\n\nV mládí, které strávil v Pondicherry v jižní Indii, se věnoval hlavně sprintu a desetiboji, ve středních letech maratonům. Založil mezinárodní běžeckou asociaci Sri Chinmoy Marathon Team, která pořádná především ultraběžecké závody. Mezi nejznámější patří Peace Triatlon v Canbeře a Ultra Trio (700, 1000 a 1300 mil) v New Yorku a také 3100 mil.\nPo zranění kolene přestal v roce 1985 s běháním a začal se věnovat vzpírání. Jeho trenéry a inspirátory byli kulturisté Bill Pearl a Frank Zane. Činmoj zvedal na speciálně upravených strojích lidi, zvířata a dokonce auta či letadla. Jeho výkony byly při několika příležitostech ověřeny mezinárodním rozhodčím Wayne DeMilia, místopředsedou profesionální divize IFBB, a Jimem Smithem, tajemníkem britské amatérské asociace vzpěračů. Skeptikové namítají, že Šrí Činmoj za sledovatelných podmínek dosahoval jen průměrných a podprůměrných výkonů. Zdviháním se snažil motivovat ostatní k nalezení vnitřního potenciálu.\nNesoutěžní štafetový běh, který Činmoj založil v roce 1987, jehož cílem mělo být posílení mezinárodního přátelství a vzájemného porozumění. Na trati nesou běžci symbol harmonie – hořící pochodeň, kterou si předávají z ruky do ruky lidé, se kterými se běžci cestou setkávají. Běh si klade za cíl podpořit dobrou vůli mezi lidmi všech národů a překonat přitom politické a kulturní hranice. Je organizován dobrovolnícky ze sportovních klubů a dalších občanských sdružení. Od svého založení navštívila tato štafeta 140 zemí v Evropě, Africe, Asii, Severní a Jižní Americe a v roce 2008 proběhl kolem celé Austrálie. V letech 2004-2012 se nazýval také World Harmony Run. Od roku 2012 se vrátil ke svému původnímu názvu Peace Run. Poselství účastníkům štafety k 25 výročí od Davidsona Hepburna, presidenta Generální konference UNESCO bylo věnováno v roce 2012. President Evropského parlamentu Van Rompuy v Bruselu přivítal běžce podobně jako mnoho dalších presidentů a osobností. V roce 2015 si v Říme podržel v rámci mezináboženského projektu Papež František společně se zástupci dalších duchovních směrů. Od roku 1991 se v ČR tato otevřená sportovní akce koná každoročně.\n\nFilosofie Šrí Činmoje je jednoduchá. Milovat, pomáhat a dojít k realizaci skrze osobní snahu a překonání nevědomosti, která se v nás projevuje skrze zášť, pýchu, nejistotu, egoismus, lenost aj. Vlastní nedokonalosti mohou být přeměněny pomocí koncentrace, meditace a modlitby na pozitivní vlastnosti v člověku jako například: láska, moudrost, soucit, dynamika a kreativita. \n\nSměr duchovní cesty Šrí Činmoje je vytvoření harmonie mezi duší, srdcem (psychickou sférou), myslí (mentální rovinou), vitálnem (subtilní sférou)subtilní sférou a tělem (fyzičnem). Nazýval ji \"Cestou srdce\". Duše prochází evolucí, která je součástí vnějšího projevení a vnitřního rozvoje. Dlouhým procesem prožitků skrze minerální svět, rostlinnou sféru, svět živočichů, lidského života a závěrečně božského vědomí. Pomocnou rukou v duchovním vývoji jedince tak může být duchovní mistr nebo jeho vědomí, které pomáhají správnému vývoji a jednotlivec se tak učí ze svých životních úspěchů a pochybení. Duchovními mistry tak Šrí Činmoy označoval osoby, které došli osvícení či realizace a mají kapacitu se o svoji moudrost podělit s ostatními. Velmi často zahrnul do svých přednášek ponaučení o realizovaných mistrech jako byl Buddha, Ježíš, Krišna a další. Poukazoval na to, že duchovní mistr dovede vnitřně pomoci v rozvoji jedince bez ohledu na dobu a místo. \n\nNapříklad anglické slovo vital podle autora vyjadřuje jednak vnitřní subtilní tělo v hinduismu šúkšmašaríra (sukshma sharira) ale do češtiny přeložený výraz vitálno znamená také nižší emotivní rovinu. Ta se dělí na vyšší dynamický vitál a kreativní a nižší destruktivní vitál plný nepřetvořených svazujících emocí..\n\nV knize Astrologie, nadpřirozeno a svět Za si v odpovědi na otázku týkající se transplantace srdce mrtvých se lze dočíst, že Šrí Činmoj věří v budoucí nástup jiného druhu bytostí. \n\nPodle Šrí Chinmoje je duše neboli átmán nezničitelná. Sebevražda duši nezničí, ale zpomalí jeho další duchovní rozvoj.\n\nDuše je blíže Platonovu pojetí psýché nežli Aristotelovu pojetí rozumu. Duše je hluboko uvnitř nás a je součástí vyššího Já , zatímco duch, na rozdíl od pojetí ducha svatého ze křesťanské svaté trojice čili zástupce Boha na zemi, je spíše spiritistický pojem a může jít i o vitální bytost. Každá duše tak pomocí svých schopností má svoji unikátní úlohu projevení v životě, na kterou může zapomenout nebo ji oddálit, díky negativním vlastnostem a nevědomosti. Duše se postupně učí a prochází svojí duchovní evolucí či dalšími reinkarnacemi.\n\nSpolečné meditace se nejčastěji odehrávají v uzavřených místnostech. Klade se však hlavně důraz na osobní denní meditaci. Ústředním bodem běžné meditace podle Šrí Činmoje představuje černobílá fotografie v stavu které on sám nazývá pojmem ze sanskritu jako nirvikalpa samádhí. Přímí žáci musí povinně na tuto fotografii meditovat každý den. Zda Šrí Činmoj přijal i slepé žáky není známo. Meditace jsou často prokládány čtením a zpíváním některých z 22000 písní a manter. Při společné meditaci sedí muži a ženy odděleně. Pro přijetí do meditačních center je potřeba absolvovat několikatýdenní meditační cyklus. Jedním z požadavků na muže je chodit na společné meditace s krátkými vlasy, oholeni a v čistém bílém oblečení. Ženy si na meditace mají oblékat šaty zvané v Indii jako sárí. Do organizace jsou přijati buď jednotlivci nebo páry starší 18 let. Dále je vyžadován celibát, ke kterému by měly postupně dospět i manželské dvojice.Sri Chinmoy byl také podporovatelem vegetariánství, aktivního sportování, službě druhým , života bez alkoholu a drog (nezahrnují se léky na předpis).\n\nKnihy, které napsal Sri Chinmoy, jsou většinou zveřejněné přednášky, promluvy, příběhy jak z osobního života, tak i motivující s duchovním podtextem. Většinu však tvoří básně a aforismy. V roce 2018 bylo publikováno již 1650 knih. Některé jen se stovkou aforismů, jiné naopak se stovkami stran duchovních odpovědí a otázek. Toto číslo neobsahuje kompilace. Do češtiny bylo přeloženo něco přes sto knih. Kriticky se k literatuře Sri Chinmoye postavil časopis propagující učení Krista, který se pozastavil nad kvalitou 843 básní, které v roce 1975 napsal Chinmoy během jediného dne. Tutéž sbírku, která byla vydaná pod názvem Transcendence-Perfection označila zpravodajská stanice CNN jako jedno z nejobtížnějších děl které bylo kdy napsáno. \n\n\n\n\n\n\n"}
{"id": "257277", "url": "https://cs.wikipedia.org/wiki?curid=257277", "title": "Český teriér", "text": "Český teriér\n\nČeský teriér patří mezi malá plemena psů. Váha psa se pohybuje mezi šesti až deseti kilogramy, výška v kohoutku je kolem 30 cm.\n\nČeský teriér byl vyšlechtěn v Klánovicích u Prahy kynologem Františkem Horákem v roce 1948 křížením Sealyhamského a Skotského teriéra. Cílem bylo získat teriéra vhodného pro lov v lese a nornické práce. Pan Horák pracoval po mnoho let jako asistent československé Akademie věd a získané poznatky uplatnil ve šlechtění psů. Horákovi psi byli oblíbeni po celém světě, a proto byl za minulého režimu podezříván kvůli množství pošty, kterou dostával z ciziny.\n\nČeský teriér byl uznán Mezinárodní kynologickou federací v roce 1963 jako plemeno číslo 246, skupina 3, Teriéři.\n\nToto plemeno má krátké nohy a středně dlouhé tělo, podobně jako Skotský či Sealyhamský teriér. Hlava je dlouhá, výrazné vousy a obočí. Tělo je pevné, ale ne zavalité. Jemná vlnitá srst se vyskytuje v několika barevných variantách, v modrošedé, šedé, bílé nebo kávově hnědé barvě. Štěňata se většinou rodí černá nebo tmavě šedá. Oči jsou hnědé nebo žluté. Nos a pysky černé nebo vínové, vše se odvíjí od barvy srsti psa. Český teriér má uši ve tvaru trojúhelníku, které se skládají a visí blízko u hlavy. Hlava je dlouhá, ne příliš široká a má výrazný stop.\n\nSrst českých teriérů se netrimuje, pro zachování výstavního vzhledu je však potřeba ji pravidelně stříhat. Stříhá se tělo, část hlavy a ocas. Na břiše, hrudi a packách se nechává viset delší srst, stejně je tomu i na hlavě, kde vousy a obočí dotvarovávají masku. Delší srst je nutné často česat, aby nedocházelo ke zplstnatění.\n\nToto plemeno může výjimečně postihnout křeč v dolních končetinách, která je jinak typická pro skotské teriéry. \n"}
{"id": "257279", "url": "https://cs.wikipedia.org/wiki?curid=257279", "title": "Běrunice", "text": "Běrunice\n\nBěrunice je obec ležící v okrese Nymburk, asi 17 km východně od města Poděbrady. Má obyvatel a její katastrální území měří 2673 hektarů.\n\nPřestože Běrunicko bylo osídleno již od nejstarších dob, což dokazují nálezy vypíchané keramiky na Střihově, klíny a sekeromlaty z nejmladší doby kamenné pocházejí z Běrunic, Dlouhopolska, Kněžiček, Nového a Velkých Výklek, objevila se první písemná zmínka teprve ve 14. století, kdy prof. August Sedláček ve své knize \"Hrady, zámky a tvrze\" sleduje dějiny Velkých Běrunic a uvádí, že v letech 1354–1366 byly sídlem vladyky Slavka z Běrunic, jenž se připomíná jako patron zdejšího kostela.\n\nPodle pověstí vysvětlující původ jména Běrunice, přisuzuje se založení osady vladykovi Berůnovi, který si zde postavil tvrz a po němž byla také pojmenována později při tvrzi vzniklá osada. Jiná pověst potvrzuje, že byla naše osada již v dobách kněžny Libuše, která sídlívala na hradě Libici, jemuž náležel poplatně i zdejší dvůr. Když jednou meškala Libuše na hradě, překvapili ji místní obyvatele darem pěti bochníků chleba a mísou medu. Potěšena oddaností jejich zvolala: „Více od vás beru nic!“ A odtud prý povstalo jméno Berunice, dnešní Běrunice. Kde však stávala tato původní tvrz není známo. Jméno obce se psalo též Běronice.\n\nPodrobná historie držitelů Běrunic v rozmezí 1354–1900 je popsána v kronice obce. Význam obce stoupl po výstavbě železniční tratě roku 1900. Lokální dráha vedla z Králového Městce do Chlumce, se zastávkami v Běrunicích a Lovčicích. Dne 8. května 1901 byla odevzdána veřejné dopravě, vlaky jezdily z Městce Králové do Chlumce ráno o 6. hodině, odpoledne o 13. hodině, z Chlumce do Městce ráno v 7,30, odpoledne 19,30 hod.\n\nDne 21. srpna 1925 bylo rozsvíceno poprvé v Běrunicích elektrické světlo k radosti obyvatelstva. Téhož roku bylo založeno Hospodářské strojní družstvo, které opatřilo mlátičku a silný motor. Silnice v Běrunicích a okolí byla dlouhá léta bez kvalitního povrchu a stížností přibývalo. Ve školní kronice je psáno „\"Okresní silnice v úseku před zdejší školou byla v červnu 1941 v délce 200 m vydlážděna. Je to výsledek dvouleté práce a snahy, aby prach přestal být postrachem a úhlavním nepřítelem školních dětí. Tento úsek bezprašné silnice přispěje velmi ke zdraví našich dětí a k ozdobě obce\"“.\n\nKanalizace se v obci stavěla v šedesátých letech 20. století. Zmizely příkopy, které bývaly před domy. V letech 1973–1975 se pokládal asfaltový povrch v ulicích a náves byla osázena jehličňany. Kompletně zrekonstruován byl v roce 1994 jediný rybník v Běrunicích „Plácek“. Začátek 21. století patřil stavbě plynovodu a první kotel se rozeběhl před vánoci 2002.\n\nPo roce 1900 pod Běrunice spadala obec Běruničky, do roku 1950 také Nový, po volbách v roce 1965 se připojily Velké Výkleky, Vlkov nad Lesy, Slibovice a Kněžičky, které tento svazek po roce 1990 opustily.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Běrunice \"(přísl. Běruničky, Nový, 1317 obyvatel, katol. kostel, sbor dobrovolných hasičů)\" byly v roce 1932 evidovány tyto živnosti a obchody: biograf Sokol, cihelna, 3 holiči, hospodářské strojní družstvo, 3 hostince, 2 koláři, 2 kováři, krejčí, malíř, obchod s obuví, 3 obuvníci, 2 pekaři, 2 pojišťovací jednatelství, 2 porodní asistentky, 2 rolníci, 5 řezníků, 5 obchodů se smíšeným zbožím, spořitelní a záložní spolek pro Běrunice, švadlena, 3 tesařští mistři, 2 trafiky, 2 truhláři, obchod s uhlím, obchod se zvěřinou a drůbeží.\n\nV obci Slibovice \"(140 obyvatel, poštovní úřad, telegrafní úřad, samostatná obec se později stala součástí Běrunic)\" byly v roce 1932 evidovány tyto živnosti a obchody: sušárna čekanky, 2 hostince, mlýn, obchod se smíšeným zbožím, 2 trafiky, velkostatek.\n\nVe vsi Velké Výkleky \"(462 obyvatel, samostatná ves se později stala součástí Běrunic)\" byly v roce 1932 evidovány tyto živnosti a obchody: 2 hostince, kolář, kovář, krejčí, mlýn, 2 rolníci, řezník, obchod se smíšeným zbožím, spořitelní a záložní spolek pro obec Velké Výkleky, trafika, truhlář.\n\nV obci Vlkov \"(289 obyvatel, samostatná obec se později stala součástí Běrunic)\" byly v roce 1932 evidovány tyto živnosti a obchody: obchod s dobytkem, 2 hostince, krejčí, obuvník, obchod se smíšeným zbožím, trafika, truhlář.\n\nNejstarší zpráva z roku 1354 uvádí Slavíka z Běrunic patronem místního chrámu. Po husitských válkách nedostává se o chrámu zpráv. Znovu zřízen byl v 16. století za horlivých katolíků Dašických z Barchova, jak svědčily nápisy na zvonech. Starý zchátralý kostel byl ale již roku 1716 až na kapli zbořen a nynější byl postaven ve dvou následujících letech nákladem zádušního fondu. Znaky patronky kněžny Montecuculi byly umístěny na hlavním oltáři a nade věžními dveřmi. Kostelní věž byla přistavěna roku 1770 a v ní byly zavěšeny čtyři zvony. Roku 1787 byl běrunický kostel povýšen císařem Josefem II. na lokalii a prvním lokalistou jmenován Václav Dvorský. Postavena i farní budova o poschodí a v přízemí na čas umístěna škola. Roku 1797 byl pokryt kostel prejzy nákladem 1300 zl.\n\nPočátky školy ztrácejí se v nedostatku písemného historického materiálu. V patentní knize zdejší školy je jen nepatrná poznámka bývalého a jednoho z prvních učitelů školy – Vorla, že škola existovala již roku 1762. Jisté však je, že dokud v Běrunicích nebyla zřízena lokalie, byly děti povinny choditi do farní školy v Městci Králové. Svědčí o tom vyprávění Fr. Libánského z Dlouhopolska, jednoho z prvních školáků a pamětníků počátků školy: „\"Chodilo sem několik chlapců, asi 4 a méně – děvčata nešla nikam.\"“ Teprve kolem roku 1780 a snad již roku 1772, jak uvádí poznámka v dějinách školy běrunické, třikráte v týdnu docházel ze Střihova do Běrunic vojenský vysloužilec Jan Zelinka, zvaný „basař“.\n\nBěrunice jsou klidovou zónou, není zde žádný průmyslový provoz. Nedaleko jsou města Nový Bydžov (20 km), Kolín (20 km), Chlumec nad Cidlinou (10 km) a Poděbrady (18 km). Dopravu zajišťuje vlak a autobus. Většina prázdných domů je postupně obsazována lidmi, kteří se zde hlásí k trvalému pobytu. Do budoucna se připravuje lokalita k výstavbě rodinných domků.\n\n\nDopravní síť\n\nVeřejná doprava 2011\n\n\n"}
{"id": "257283", "url": "https://cs.wikipedia.org/wiki?curid=257283", "title": "Český hydrometeorologický ústav", "text": "Český hydrometeorologický ústav\n\nČeský hydrometeorologický ústav (ČHMÚ, Czech hydrometeorological Institute, CHMI) je ústřední státní orgán České republiky pro obory kvality ovzduší, meteorologie, klimatologie či hydrologie. Mimo jiné je zodpovědný za provoz výstražné služby včetně Smogového varovného a regulačního systému. Kromě provozu staničních sítí a zajišťování odborných služeb se zabývá také vědecko-výzkumnou činností v oblastech zájmu. Hlavní sídlo ústavu se nachází v Praze-Komořanech na adrese Na Šabatce 17, Praha 4. Kromě toho má ČHMÚ regionální pracoviště (pobočku) v dalších šesti českých městech (Brno, Ostrava, Plzeň, Ústí nad Labem, Hradec Králové a České Budějovice). Ředitelem ústavu je od roku 2017 Mgr. Mark Rieder. \n\nČeský hydrometeorologický ústav je státní příspěvkovou organizací zřizovanou Ministerstvem životního prostředí České republiky. Jeho účelem je poskytování odborných služeb v oborech kvalita ovzduší, hydrologie, jakost vody, klimatologie a meteorologie, a to přednostně pro státní správu.\n\nZáklad dnešního ústavu vznikl na rozhraní let 1919 a 1920, kdy byl založen Československý státní ústav meteorologický v Praze. Vládním nařízením Československé republiky č. 96/1953 Sb. s účinností od 1. ledna 1954 došlo ke sloučení tohoto ústavu s hydrologií. Roku 1967 byl do ústavu začleněn třetí obor – ochrana čistoty ovzduší, a to v reakci na vzrůstající význam ochrany životního prostředí.\n\nMezi roky 1979 až 2000 sloužila ústavu pro pozorování oblačnosti meteorologická věž Libuš v Praze. Dnes k tomuto účelu slouží meteorologická věž Brdy postavená v roce 2000.\n\nČHMÚ má v České republice celkem 7 regionálních poboček v následujících městech:\n\nČHMÚ sestává ze tří odborných úseků (Úsek meteorologie a klimatologie, Úsek hydrologie a Úsek kvality ovzduší) , dvou podpůrných úseků (Úsek ekonomicko-správní a Úsek informatiky) a odboru ředitele. Kromě ústředního pracoviště v Praze-Komořanech má ČHMÚ regionální pracoviště (pobočku) v dalších šesti českých městech. Na pobočkách jsou pak zastoupeny jednotlvé odborné úseky jednotlivými odděleními (ne na každé pobočce jsou zastoupeny všechny úseky).\n\n"}
{"id": "257287", "url": "https://cs.wikipedia.org/wiki?curid=257287", "title": "Palonín", "text": "Palonín\n\nObec Palonín () se nachází v okrese Šumperk v Olomouckém kraji. Žije zde obyvatel.\n\n\n\nV katastru obce jsou evidovány tyto kulturní památky:\nDalší kulturní objekty:\n\n\n\n"}
{"id": "257289", "url": "https://cs.wikipedia.org/wiki?curid=257289", "title": "Pištín", "text": "Pištín\n\nPištín je obec ležící v okrese České Budějovice v Jihočeském kraji, zhruba 3,5 km jihozápadně od Zlivi a 13 km severozápadně od Českých Budějovic, u silnice I/20, která spojuje toto krajské město a Vodňany. Žije zde obyvatel. Pištín patří mezi devět historických vesnic, počítaných k oblasti tzv. Zbudovských Blat.\n\nObec Pištín se skládá ze čtyř částí na třech katastrálních územích:\n\nPrvní písemná zmínka o Pištíně (\"Piechin\") pochází z roku 1261, kdy se připomíná zdejší plebán Václav. Dle jazykovědce Antonína Profouse pochází název vsi od osobního jména \"Piesta\" (\"Písta\").\n\nV roce 1833 navštívil obec císař František I. s chotí. V červnu 1924 se zde na své cestě do Českých Budějovic zastavil prezident republiky T. G. Masaryk.\n\nŠkola se v Pištíně poprvé připomíná v roce 1641. Její historie se uzavřela roku 1977, kdy začala zdejší děti dojíždět za vyučováním do Zlivi. Budova školy je dnes sídlem obecního úřadu.\n\nPo zrušení poddanského vztahu ke schwarzenberskému panství Hluboká nad Vltavou tvořil Pištín v letech 1850 až 1976 samostatnou obec, v období od 30. dubna 1976 do 23. listopadu 1990 byl spolu se svými osadami připojen k městu Zliv, status obce znovu nabyl ke dni 24. listopadu 1990. V letech 1943-45 patřila k Pištínu osada Malé Chrášťany. V roce 1960 byly k obci připojeny Češnovice, Pašice a Zálužice.\n\nV roce 1992 byl vybudován vodovod, napájený z vodní nádrže Římov, roku 1994 provedena plynofikace obce.\n\n\n"}
{"id": "257291", "url": "https://cs.wikipedia.org/wiki?curid=257291", "title": "Blatný rybník", "text": "Blatný rybník\n\nBlatný rybník je vodní nádrž v katastru obce Bedřichov (okres Jablonec nad Nisou), postavená na Blatném potoce necelý kilometr proti proudu nad jeho vyústěním do vodní nádrže Josefův Důl. Až do roku 1897 byla tato nádrž jedinou v Jizerských horách.\n\nPůvodně byly vybudovány rybníky dva. Dolní rybník dnes již není možné spatřit, protože pozůstatky, které zůstaly po jeho vypuštění, se nachází pod dnešní Josefodolskou přehradou. Horní rybník byl vybudován v roce 1780 pro potřeby tehdejší panské pily. Tato pila byla později také pronajímána i soukromým osobám a fungovala až do roku 1920, kdy byla její činnost zastavena. Od tohoto roku spád vody vytékající z Blatného rybníka byl používán pouze pro výrobu elektřiny pro nedalekou myslivnu na Nové Louce.\n\nV oklolí rybníka se nachází řada turistických značených tras, po kterých se běhá mimo jiné tradiční dálkový závod na běžkách Jizerská padesátka, kdy závodníci přijíždějí k Blatnému rybníku ze směru od Nové Louky a pokračují dále na Kristiánov. Kromě zmíněných dvou směrů se ještě můžete odsud vydat rovnou do Bedřichova v Jizerských horách a nebo k Josefodolské přehradě. \n"}
{"id": "257293", "url": "https://cs.wikipedia.org/wiki?curid=257293", "title": "Pšenice špalda", "text": "Pšenice špalda\n\nPšenice špalda, běžně pouze špalda (\"Triticum spelta\", zastarale \"samopše\") je druh rozpadavé pšenice. Byla pěstována v Evropě již před 8000 lety, pěstovali ji Egypťané, Keltové i Germáni. Později ustoupila šlechtěné pšenici, která vykazovala vyšší výnosy.\n\nV současnosti je špalda považována za zdravější alternativu šlechtěné pšenice, s vyšším podílem minerálních látek a bílkovin. Vzhledem ke své minimální reakci na hnojení umělými hnojivy, značné odolnosti proti škůdcům, chorobám a nepřízni počasí je vhodnou a často využívanou plodinou v ekologickém (organickém) zemědělství. Známé je např. jídlo tzv. \"špaldoto\", připravené podobně jako rizoto. Ze špaldy se také vyrábí kávovina jako náhražka kávy. Ve Švýcarsku se používá jako sladová přísada (pivo ).\n\nSv. Hildegarda z Bingenu údajně jednou řekla: „Kdyby už člověk nemohl nic jíst a nic mu nepomáhalo, špalda jej postaví na nohy.“ Moderní medicína špaldě připisuje pozitivní účinky na stimulaci imunitního systému. Zároveň je špalda lehce stravitelná a má mnohem nižší toxicitu pro alergické jedince. Proto ji mohou lidé s alergií na pšenici použít jako náhradu pšenice. Nesmíme ovšem zaměnit alergii na pšenici s celiakií. Špalda není bezlepková, není tedy vhodná pro bezlepkovou dietu.\n\nZe špaldy se praží špaldová káva, která je bez kofeinu a svou jemnou chutí a vůní uspokojí i náročné gurmány. Jsou využívána i zelená zrna zvaná \"grünkern\", jejichž speciální přípravou se získává tzv. zelený kaviár. Z této rostliny lze zužitkovat i „odpad“. Slupky (pluchy) z jejího obilného zrna jsou totiž využívány jako plnidlo do polštářů nebo slamníků. Pluchy jsou lehké a přizpůsobí se tvaru těla. Také špaldovou slámu můžeme využít k výrobě došků – původní střešní krytiny.\n\n\n"}
{"id": "257294", "url": "https://cs.wikipedia.org/wiki?curid=257294", "title": "Sbírka", "text": "Sbírka\n\nSlovo sbírka má více významů:\n\n\n\n\n"}
{"id": "257299", "url": "https://cs.wikipedia.org/wiki?curid=257299", "title": "Jeltyrjova", "text": "Jeltyrjova\n\nJeltyrjova popř. Žigalova ( nebo ) je řeka v Tomské oblasti v Rusku. Je 332 km dlouhá. Povodí má rozlohu 5 240 km².\n\nProtéká přes bažiny Západosibiřské roviny. Ústí zprava do Keti (povodí Obu) na 204 říčním kilometru.\n\nZdroj vody je smíšený s převahou sněhového. Nejvyšších vodních stavů dosahuje od května do července.\n"}
{"id": "257303", "url": "https://cs.wikipedia.org/wiki?curid=257303", "title": "Tenzor intenzity elektromagnetického pole", "text": "Tenzor intenzity elektromagnetického pole\n\nTenzor intenzity elektromagnetického pole definovaný jako:\nkde\n\nformula_3 je metrický tenzor, který v STR značíme\n\nformula_5 vektorový a formula_6 skalární potenciál na tzv. \"čtyřpotenciál\" definovaný skrz\n\nTenzor intenzity elektromagnetického pole tedy je:\n\nnebo:\n\nMaxwellovy rovnice nyní jsou\nLokální kalibrační transformaci\nje Kalibrační invariance\n"}
{"id": "257308", "url": "https://cs.wikipedia.org/wiki?curid=257308", "title": "Seznam dílů seriálu Star Trek: Enterprise", "text": "Seznam dílů seriálu Star Trek: Enterprise\n\nToto je seznam dílů seriálu \"Star Trek: Enterprise\". Americký televizní sci-fi seriál \"\" čítá celkem 98 dílů rozdělených do 4 řad. Vysílán byl na stanici UPN. První epizoda s názvem „Setkání u Broken Bow“ byla v USA premiérově odvysílána 26. září 2001, poslední díl „Toto jsou cesty…“ měl premiéru 13. května 2005.\n\nV Česku byl tento seriál poprvé uveden na stanici AXN mezi lety 2005 a 2007.\n\n<onlyinclude></onlyinclude>\n\n"}
{"id": "257312", "url": "https://cs.wikipedia.org/wiki?curid=257312", "title": "Seznam arktických ostrovů a souostroví", "text": "Seznam arktických ostrovů a souostroví\n\nSeznam ostrovů v Severním ledovém oceánu a okrajových mořích.\n\n\n\n\n"}
{"id": "257315", "url": "https://cs.wikipedia.org/wiki?curid=257315", "title": "Slovesný rod", "text": "Slovesný rod\n\nSlovesný rod (lat. \"genus verbi\") neboli diateze je mluvnická kategorie sloves. Slovesný rod je v různých jazycích obvykle dvojí, a to činný (aktivum) a trpný (pasivum). Zatímco aktivum vyjadřuje děj, který podmět aktivně vykonává, pasivum vyjadřuje děj, kterým podmět trpí (tj. který je vykonáván „na podmětu“). Např.:\n\nV aktivu se tedy shoduje sémantická role agenta a syntaktická forma subjektu. V pasivu tato shoda neexistuje.\n\nZ aktiva do pasiva lze převádět pouze přechodná slovesa (či \"tranzitivní\", tj. slovesa, která mají předmět v bezpředložkovém akuzativu). Při převodu do pasiva je činitel děje potlačen, tj. pozbývá funkce agenta – tento proces je označován jako deagentizace. Podmět (původní) aktivní věty může být v takovém případě vyjádřen příslovečným určením. Např.: \"Petr mne pomlouvá.\" x \"(Já) jsem pomlouván (Petrem).\" O tom, kdo bude podmětem věty, tedy rozhoduje do jisté míry mluvčí podle toho, co chce ve výpovědi zdůraznit, tento jev je součástí hierarchizace obsahu výpovědi.\n\nV některých indoevropských jazycích (např. v klasické řečtině) existuje ještě třetí rod, tzv. medium, tj. případ, kdy podmět koná děj na sobě nebo ve svůj prospěch. V češtině této kategorii přibližně odpovídá zvratné sloveso.\n\n"}
{"id": "257320", "url": "https://cs.wikipedia.org/wiki?curid=257320", "title": "Teokracie", "text": "Teokracie\n\nTeokracie (též \"theokracie\"; z řečtiny \"theos\" = bůh, \"kratein\" = vládnout) je forma vlády, která se přímo odvolává na božskou moc a božské právo. Prostředníkem a vykladačem božské vůle a práva je v teokracii obvykle kněžstvo, které mohlo být součástí panovnického dvora (Starověký Egypt), anebo na něm mohlo být do jisté míry nezávislé (biblický Izrael). Pokud vládní moc vykonává kněžstvo, je přesnější mluvit o hierokracii, pokud je moderní státní moc pod přímým vlivem duchovenstva či (křesťanského) kléru, hovoříme o klerikalismu.\n\nPojem teokracie poprvé použil starověký židovský historik Flavius Iosephus, který jím odlišil specifickou formu vlády v Izraeli od běžných starověkých forem monarchie, aristokracie a demokracie. Nicméně i v jiných zemích bylo běžné, že se buď panovník pokládal za božstvo (starověký Egypt, pozdější císařský Řím, Japonsko), anebo se za suverénní moc pokládalo božské (zjevené) právo.\n\nPodstatným rysem teokracie je neměnnost vládní formy a práva, které nemohou být v rukou lidí resp. občanů. Všechny velmi staré právní systémy byly do značné míry teokratické, nejstarším dokladem vymanění práva z oblasti posvátného je římský Zákon dvanácti desek, který předpokládá, že může být změněn. Počínaje touto emancipací práva se v Evropě i vládní moc stává méně a méně teokratickou, i když panovníci až do novověku odvozovali svou moc \"z Boží milosti\".\n\nPřechodné revoluční teokracie založili husité na Táboře (1419), Girolamo Savonarola ve Florencii (1494-1498), Jan Kalvín v Ženevě (1541) a některé puritánské obce v Massachusetts v 17. století. Od 18. století je teokracie terčem kritiky osvícenců a zejména Hegela, stejně jako zastánců demokracie. Ještě Tomáš Garrigue Masaryk ovšem pokládal první světovou válku za střet mezi teokracií a demokracií.\n\nPoslední teokracií s božským panovníkem bylo Japonské císařství do roku 1946. Vláda v řadě jiných zemí však i dnes vykazuje jisté teokratické rysy, nejvýrazněji v islámských zemích, jež se řídí božským právem (šaría), například Írán či Saúdská Arábie. Blízko k teokracii byla i vláda dalajlámů v Tibetu. V některých zemích je dodnes státní náboženství, jehož je panovník nejvyšším představitelem (Spojené království, Norsko, Švédsko), ve státě Izrael se do zákonů přebírají části rabínského práva a náboženskou vládu mají i některé drobné státy jako Vatikán nebo mnišský stát na poloostrově Athos v Řecku.\n\nTeokracii obhajují i některé radikální náboženské společnosti, zejména v USA.\n\n\n"}
{"id": "257330", "url": "https://cs.wikipedia.org/wiki?curid=257330", "title": "Jelovaja", "text": "Jelovaja\n\nJelovaja ( ) je řeka v Krasnojarském kraji v Rusku. Je 331 km dlouhá. Povodí má rozlohu 6 230 km². Také je známá pod pojmenováním Velká Jelovaja ( [Bolšaja Jelovaja]) nebo Čižandzi ( ).\n\nProtéká přes bažinatou rovinu v jižní části Obsko-jenisejského meziříčí. Ústí zleva do Keti (povodí Obu) na 863 říčním kilometru.\n\nZdroj vody je smíšený s převahou sněhového. Nejvyšších vodních stavů dosahuje od května do srpna.\n"}
{"id": "257336", "url": "https://cs.wikipedia.org/wiki?curid=257336", "title": "Determinanty výuky", "text": "Determinanty výuky\n\nDeterminanty výuky jsou činitelé, kteří ovlivňují vyučovací proces a jeho výsledky. Determinanty dělíme podle faktoru ke kterému se vztahují, a to na determinanty založené na čase, interakci, učiteli, žákovi a obsahu vzdělávání.\n\nČas stanovený v učebním plánu. Stanovuje počet hodin předmětu za týden, měsíc, pololetí, rok. \n\nČas skutečně odučený tj. bez státních svátků, prázdnin, ředitelských dní, atd.\n\nČas, který učitel skutečně využijeme ke zprostředkování učiva žákům (bez zápisu do třídnice, řešení třídních záležitostí, atd.). \n\nUrčuje kolik času se žák aktivně zapojuje do výuky.\n\nProporce verbálních aktivit učitelů a žáků ve výuce. \n\n\nPreferenční postoje učitele k žákům, kauzální atribuce učitele k žákům (připisování přícin k chování), Učitelovo hodnocení schopností.\n\nZpůsob komunikace, forma mluvy, prostředky komunikace, atd.\n\nCelková atmosféra - vztahy mezi členy třídy, osobnost učitele.\n\nInviduální přístup učitele k výuce (styl vyučování, styl řízení, použité metody, hodnocení, motivace, komunikace, atd.).\n\nZahrnuje práci učitele s učivem (práce s učebnicí, volba a úprava učiva, atd.).\n\nPočet žáků ve třídě, profesní zátěž učitelů, sociální aspekty (prestiž, pravomoc, kompetence), platové] podmínky, ekonomické otázky ve školství, atd.)\n\nIntelektové schopnosti, motivační dispozice, profesní aspirace, adjustace, anxieta žáků, verbální schopnost žáků (Bernstainův jazykový kód).\n\nRodinné prostředí (sociokulturní, socioekonomické), vzdělanostní úroveň rodičů, interkulturní rozdíly, problematika genderu (jiná reakce na podněty), přetěžování žáků\n\nStrukturně-logické vztahy učiva(chronologie), sématické vztahy k učivu (matematická řeč, zeměpisné myšlení,atd.),informační vlastnosti učiva, rozsah a obtížnost učiva v učebnicích, didaktický způsob ztvárnění v učebnicích, postoje žáků a učitelů.\n"}
{"id": "257338", "url": "https://cs.wikipedia.org/wiki?curid=257338", "title": "Chata v Jezerní kotlině", "text": "Chata v Jezerní kotlině\n\nChata v Jezerní kotlině (1939) je česká kniha pro mládež, kterou napsal Jaroslav Foglar. Vypráví o ušlechtilém přátelství dvou chlapců, kteří navštěvují romantickou divokou krajinu za městem. Foglar zde velmi pregnantně vzdává hold nezkaženému chlapectví a péči o tělesnou kulturu, naopak ostře varuje před škodlivostí kouření.\n\nMotiv života dvou přátelících se hochů v opuštěné kotlině v chatě u jezera je společný s Altshelerovým dobrodružným románem \"Poslední náčelník\". \n\nPavel Zeman, čestný a silný chlapec, je synem slavného boxera. Ten se nechá vyprovokovat výzvou mladšího soupeře a pokusí v pokročilém věku vrátit zpět do ringu – přímo při zápase však zemře na náhlou srdeční zástavu. Pavlova maminka je zdrcena zármutkem a rozhodne se s Pavlem odstěhovat do svého rodného městečka, Spálených mlýnů. Pavel se tak ocitne v novém prostředí, kde se mu dlouho nedaří najít kamarády – chlapci ze třídy jsou neteční nebo přímo nepřátelští a parta z Pavlovy ulice, vedená hrubiánem Lojzou Rezkem, si Pavla vybere za terč svých šprýmů a ústrků. Jednoho dne se Lojza dozví, že Pavel je synem zemřelého boxera a tropí si z něj nepěkné žerty – a Pavel, který až do té doby všechna příkoří přijímal mlčky, nyní brání čest svého otce a podlého Lojzu zbije. Od té doby panuje mezí ním a Lojzovou partou otevřené nepřátelství.\n\nPavel se proto rozhodne chodit sám do liduprázdné krajiny za městem, kde se cítí svobodný. Tak najde skalnatou rokli s jezírkem, zcela ztracenou v divočině, kterou pojmenuje Jezerní kotlina, a tráví zde každé volné odpoledne. Jednou tam potká Ludvíka Grygara, spolužáka ze třídy, který mu už dříve připadal zvláštní a zajímavý. Hoši jsou ze setkání nejprve rozmrzelí, protože se nechtějí o „svou“ kotlinu s nikým dělit, ale pak si řeknou, že bude lépe se skamarádit a užívat si zde dobrodružství společně. Uzavřou pevné přátelství a dohodnou se, že o Jezerní kotlině nikomu dalšímu nepoví. Pavel zjišťuje, že Ludva má široké zájmy, jeho největší zálibou jsou romány a historie severoamerických indiánů. Později Ludva Pavlovi svěří, že si sám píše rozsáhlý indiánský román o kmeni Krí a dokonce jej Pavlovi dá k přečtení. Pavel zjišťuje, že mnohé příběhy románu jsou vlastně inspirovány příhodami, které Ludva zažívá (a už dávno před Pavlem zažíval) v Jezerní kotlině – v knize je dokonce i plánek, jak se do kotliny dostat. Ludvovi rodiče knihu nemají rádi – Ludvova maminka se sice v počátcích psaní knihou kdekomu pyšnila, ale nyní si jeho rodiče myslí, že román odvádí Ludvu od učení, a vyhrožují mu, že knihu spálí. Ludva proto knihu ukrýval ve své půdní skrýši, ale když se ukáže, že tam není bezpečno, svěří ji do opatrování Pavlovi.\n\nPřátelství Ludvy a Pavla má pro oba přínos nejen jako krásný ušlechtilý vztah plný radosti a souznění, ale také je vzájemně obohacuje – Ludva Pavlovi imponuje svou sečtělostí a intelektuálním záběrem, zatímco Pavel Ludvu vychovává tělesně – díky systematickému cvičení pod Pavlovým vedením začne původně slabý a křehký Ludvík viditelně sílit a zlepšovat svou kondici.\n\nVedle idylického života v kotlině si však chlapci uvědomují, že se kolem nich děje něco podivného – Ludvu v jeho půdní skrýši už několikrát ohrožoval neznámý podivný člověk, který se později dobývá i k Pavlovi do bytu. Kromě toho jim přicházejí výhrůžné dopisy s podpisem Tarantule. Jednou se Tarantuli podaří ukořistit Ludvovu knihu, avšak chlapci ji brzy získají zpět. Krátce na to se dozvědí, že Tarantule je ve skutečnosti jen parta Lojzy Rezka, která se touží chlapcům pomstít – a i když někdy Pavla s Ludvou napadnou a zbijí, už je neděsí, protože přišli o svou tajemnost. Nadále je však straší záhadný noční návštěvník, který se za bouřlivých nocí pokouší dobýt k Pavlovi.\n\nKrátce před prázdninami se chlapci rozhodnou v Jezerní kotlině postavit jednoduchou chatu z krabic od margarínu, aby zde mohli pohodlně nocovat. To se jim podaří, a tak stráví v kotlině krásné prázdniny. Po prázdninách si Ludva začne k cestám do kotliny půjčovat bicykl nočního hlídače, který přes den spí, ale jednou kolo zmizí z úkrytu. Ludva je naprosto zoufalý, ale situaci zachrání jejich starší spolužák Filip Strnad, který viděl na dotyčném kole jet Lojzu – tak se ukáže, kdo jim kolo vzal a kde ho najdou. Ludvíka však tento traumatický zážitek hluboce poznamená, a jeho pocit závazku vůči Filipovi se dostane do konfliktu s jeho výlučným vztahem k Pavlovi. Když Pavel odmítne Ludvovu rozpačitou snahu přibrat Filipa do spolku, Ludva o Jezerní kotlinu a vše s tím spojené ztratí zájem a přikloní se k Filipovi. Pavel je tím zaskočen a zklamán, a když zjistí, že Filip Ludvu naučil kouřit, začíná mít navíc o bývalého kamaráda strach.\n\nPavel znovu začne chodit do Jezerní kotliny sám a náhodou se mu podaří přijít na stopu dávnému příběhu – když starému lékárníkovi donese zvláštní květinku, kterou v Jezerní kotlině nalezl, lékárník mu sdělí, že jde o šafrán, který je velmi vzácný, a podivuje se, kde jej našel. Pak Pavlovi vypráví, že mu před několika desítkami let dva chlapci nosili sušený šafrán a on jej od nich vykupoval. Nikomu nechtěli prozradit, kde šafrán roste. Jednou se však jeden z chlapců zabil a druhý, Jirka Dernet, se po této události pomátl a zapomněl cestu do kotliny. Pavlovi se tak odhalí celé tajemství – pomatený Dernet totiž bydlí v Ludvově domě, takže když se díky Ludvově mamince dozvěděl, že v jeho knize je plán cesty k Jezerní kotlině, pokoušel se ji získat násilím – nejprve od Ludvy a poté od Pavla. O několik dní později Dernet tragicky zemře, když spadne (nebo snad skočí?) ze žebříku, vedoucímu k Ludvově skrýši. Také Lojza Rezek se zřejmě nějak dozvěděl, že Jezerní kotlina je místem, kde roste vzácný šafrán, a proto tolik usiloval o získání Ludvovy knihy s popisem cesty.\n\nLudvu ovšem už nic z toho nezajímá, je zcela ve Filipově vleku, fyzicky chátrá a je na tom ještě hůř, než když se seznámil s Pavlem. Nakonec vlivem kouření onemocní těžkým zápalem plic, skončí v nemocnici a není jisté, zda přežije. Ludvík si v této situaci konečně uvědomí, jak hloupě se zachoval, a rozhodne se s Pavlem usmířit. Pavel rád přijme nabízené přátelství a znovu v Ludvovi probudí vůli k životu. Ludva se nezměrným úsilím uzdraví a na jaře se spolu s Pavlem vrátí do Jezerní kotliny opět jako nejlepší přátelé.\nV letech 1990–1991 vycházel román také v časopise \"Kometa\" v podobě komiksu.\n"}
{"id": "257343", "url": "https://cs.wikipedia.org/wiki?curid=257343", "title": "Dvojčata UNITIC", "text": "Dvojčata UNITIC\n\nDvojčata UNITIC (zkratka z \"United Investment and Trading Company\", což je firma, které domy patří) jsou dvě výškové budovy, nacházející se v Sarajevu, hlavním městě Bosny a Hercegoviny, v jeho východní části. Neformálně se jim říká \"Momo i Uzeir\", podle dvou účastníků televizního pořadu stanice Radiotelevizija Sarajevo. Oficiálně však není stanoveno, která z věží je \"Momo\" a která \"Uzeir\".\n\nBudovy byly vystavěné v roce 1986 podle projektu architekta Ivana Štrause. Betonový skelet staveb byl obložen z venkovní strany sklem. Ve své době se jednalo o jedny z nejmodernějších staveb ve městě. Budovy však ve svojí původní podobě fungovaly pouhých několik let, následně je poničily boje a požár při obléhání Sarajeva v první polovině 90. let 20. století.\n"}
{"id": "257350", "url": "https://cs.wikipedia.org/wiki?curid=257350", "title": "Obléhání Bělehradu", "text": "Obléhání Bělehradu\n\nObléhání Bělehradu (Nándorfehérvár) se odehrálo 4. července až 22. července 1456. Osmanský sultán Mehmed II. oblehl Bělehrad, hájený uherským vojevůdcem Jánosem Hunyadym. Obléhání trvalo téměř dva měsíce. Hunyady se svými Uhry nakonec 22. 7. statečným výpadem prorazil obležení a dobyl turecký tábor. Hunyadyovým spojencem byl františkánský kněz Jan Kapistránský, jehož kázání Uhrům dodávala odvahu. V táboře vítězného vojska však vypukla epidemie moru, jíž 11. srpna padl za oběť Hunyady a po dvou měsících rovněž Jan Kapistránský.\n\nPřipomínkou vítězné bitvy, která oddálila dobytí Uher Turky o 70 let, je dodnes polední zvonění katolických kostelů na celém světě. Tento zvyk totiž zavedl papež Kalixt III. právě na připomínku osvobození Bělehradu.\n"}
{"id": "257352", "url": "https://cs.wikipedia.org/wiki?curid=257352", "title": "Xzibit", "text": "Xzibit\n\nAlvin Nathaniel Joiner IV. (18. září 1974, Detroit, Michigan), známější pod přezdívkou Xzibit, je americký rapper, herec a moderátor. Mezi jeho nejúspěšnější alba patří \"Restless\" (2000) a \"Man vs. Machine\" (2002), největšími hity jsou \"What U See is What U Get\" a \"X\". Hrál ve filmech jako např. \"8 Mile\", \"American Violet\" a \"Akta X: Chci uvěřit\". Rovněž se podílel na moderování pořadu \"Pimp My Ride\" (v České republice známý jako \"Vyšperkuj mi káru\") vysílaném na MTV.\n\nNarodil se v Detroitu ve státě Michigan. Zde také vyrůstal až do svých devíti let, kdy mu tragicky zemřela matka. Po této tragédii se celá rodina odstěhovala z Michiganu a jejich novým domovem se stalo Nové Mexiko. Jeho otec se zde podruhé oženil. Malý Alvin zde začal psát své první rýmy a jeho tvorba je o to originálnější, že skládá bez vlivu rapu. V patnácti letech odešel po konfliktech s rodinou z domu. Alvin se dostává na ulici a začíná prodávat drogy.\n\nKvůli drogám a porušování zákona je v době své rané dospělosti vyhoštěn ze státu. To Xzibitovi nevadilo, protože jeho snem vždy bylo bydlet v Kalifornii, kde by mohl rozvinout svojí hudební kariéru, a tak se za uspořené peníze z drog stěhuje do Kalifornie. \"Mr. X to the Z\", jak se také Xzibitovi říká, začíná na začátku roku 1992 spolupracovat s producenty Pen One a Broadway, kteří ho později seznámili s Da Alkaholikz. Na začátku jeho rozvíjející se kariéry vznikl track \"Freestyle Ghetto\".\n\nV roce 1995 se objevil \"Xzibit\" jako host na albu \"Tha Alkaholiks\" - \"Coast II Coast.\" Po pár úspěšných písních podepsal smlouvu u \"Loud Records\" a už bylo jen otázkou času, kdy vydá své první album. Ten čas nastal zhruba v polovině roku 1996, kdy vydal svůj debut \"At da Speed of Life.\" Na albu se objevily skvělé singly, mezi nejlepší určitě patří \"Foundation\" a \"Paparazz\"i. Na albu spolupracovali jako hosté např. \"J-Ro\" (Da Alkaholikz), King Tee a jeho skupina Usual Suspects. O beaty na albu se podělilo více zvučných jmen jako DJ Muggs (Cypress Hill) a E-Swift (Da Alkaholikz), kteří udělali z Xzibitova debutu jedno z nejlepších dlouhohrajících alb roku. Na další album se čekalo dva roky, uzřelo světlo světa v roce 1998. Album neslo název \"40 Dayz & 40 Nightz\". Ačkoliv byla laťka prvního alba nastavena vysoko, toto album nezklamalo a dalo by se říct, že minimálně vyrovnalo výkon alba z roku 1996. Povedený track \"What U See Iz What U Get\" ukazuje, proč bylo album platinové. Na albu mimo jiné hostoval i Method Man.\n\nTřetí album vyšlo opět po dvou letech odmlky, ale trochu se zpožděním, protože Xzibit spolupracoval s Dr. Drem na Eminemově desce, kde se všichni tři společně se Snoop Doggem a Nate Doggem sešli v songu \"Bitch Please II\". Xzibitovo album se jmenovalo \"Restless\" a vyšlo v roce 2000. Xzibit sice změnil producenta, kterým se stal Dr. Dre, ale album plné očekávání fanoušky trošku zklamalo. Důvodem bylo, že album nedokázalo navázat na předchozí úspěchy. Paradoxně navzdory tomu, že se na albu objevil např. Dr. Dre, Eminem, Nate Dogg, Snoop Dogg, Eric Sermon a KRS One. Poté \"Mr. X to the Z\" vydal DVD \"Restless Xposed\", které se setkalo s velkým ohlasem fanoušků.\n\nDále se Xzibit začal angažovat i ve světě filmu. Objevil se ve snímku \"Tha Eastsidaz\", společně s Dr. Dre a Snoop Doggem ve filmu \"The Wash\" a měl krátkou roli i v Eminemově filmu \"8 Mile\".\n\nZnovu po dvou letech, jak už je u Xzibita zvykem, vydává v roce 2002 album \"Man vs. Machine\". Tentokrát již album vyšlo u Columbia Records a producentské práce se chopil Dr. Dre a dále také Rockwilder, Eminem a DJ Premier. Jako hosté se objevili Xzibitovi staří přátelé Dr. Dre, Eminem, Nate a Snoop Dogg a partička M.O.P.. Překvapivě se na albu neobjevili Da Alkaholikz. Poté si Xzibit splnil svůj dávný sen a založil hudební uskupení s názvem Golden State Project.\n\nPo dvou letech vydává Xzibit album \"Weapons of Mass Destruction\", které vychází na konci roku 2004. O album se producentsky postaral tentokrát sám Xzibit. Za zmínku z tohoto alba stojí songy \"Hey Now (Mean Muggin)\" a \"Crazy Ho\". Jako hosté se zde objevili \"Strong Arm Steady\" a Busta Rhymes. Album bylo nahráno znovu pod záštitou Columbia Records. Xzibit rovněž účinkoval v pořadu \"Pimp My Ride\" na MTV.\n\nXzibitův život je vskutku zajímavý a ukazuje, jak se další rapper dostal z ulice až na výsluní slávy, kde se díky své tvrdé práci zaslouženě vyhřívá dodnes.\n\nV roce 2006 vydal Xzibit své šesté album \"Full Circle\", a to pod labelem \"Koch Records\". Hlavním producentem alba byl Jelly Roll, na albu hostovali Kurupt, Game nebo T-Pain. Za zmínku stojí singl \"Concentrate\".\n\nPro rok 2011 chystal Xzibit album nazvané \"MMX\", ovšem datum vydání bylo odloženo na neurčito. Své sedmé studiové album, nakonec s názvem \"Napalm\", vydal po šestileté přestávce. Album debutovalo na 150. příčce se 3 200 prodanými kusy v USA.\n\nOd roku 2009, kdy byla zrušena show \"Pimp My Ride\", čelí Xzibit vážným finančním problémům. Dle úřadů dluží téměř milion dolarů na daních, dvakrát se pokusil vyhlásit bankrot, ale pokaždé to bylo zamítnuto. Jeho kalifornský dům byl zabaven a prodán v aukci za 630 tisíc amerických dolarů.\n\n\n\n"}
{"id": "257358", "url": "https://cs.wikipedia.org/wiki?curid=257358", "title": "Lonnie Mack", "text": "Lonnie Mack\n\nLonnie Mack, vlastním jménem Lonnie McIntosh (18. července 1941, Dearborn County, Indiana, USA – 21. dubna 2016) byl americký rockový a bluesový kytarista.\n\nJeho kariéra začala v první polovině 50. let, když opustil školu a stal se profesionálním muzikantem. V roce 1962 on a jeho skupina nahrávala hudební podklady pro dívčí trio The Charmaines a na konci si pronajali studio, aby mohli nahrát instrumentální verzi Berryho skladby \"Memphis Tennessee\", pod názvem \"Memphis\". Instrumentálka \"Memphis\" se v létě roku 1963 vyšplhala až na 5. místo v žebříčku.\n\nLonnie Mack je považovaný za jednoho z prvních mistrů elektrické rockové kytary a virtuóze blues-rockového způsobu hry na kytaru. Svou hrou ovlivnil Jimiho Hendrixe, Cream, Jeffa Becka, Stevie Ray Vaughana, The Doors, Franka Zappu a jiné.\n\nMack, krom jiného, hrál i na baskytaru na albu The Doors \"Morrison Hotel\", speciálně ve skladbě \"Roadhouse Blues\". James Brown ho vyzval, aby hrál na jeho nahrávce \"Kansas City\". Je známý tím, že hraje na vzácnou kytaru jedinečného tvaru první generace značky Gibson Flying V.\n\n\n"}
{"id": "257365", "url": "https://cs.wikipedia.org/wiki?curid=257365", "title": "Obléhání Sarajeva", "text": "Obléhání Sarajeva\n\nObléhání Sarajeva bylo klíčovou součástí války v Bosně a Hercegovině. Vojska Republiky srbské (VRS) obléhala město, které držely bosenské síly. S délkou trvání 1429 dní (od noci na 5. dubna 1992 do 29. února 1996) se ve své době jednalo o nejdelší obléhání v dějinách moderního válečnictví.\n\nObléhající síly měly díky geografickým podmínkám vynikající šanci. Město Sarajevo, jehož centrum se rozkládá v údolí řeky Miljacky, a je obklopené vysokými horami, jako např. Trebević, se ukázalo být snadný cíl. Jugoslávská lidová armáda (JNA), později Vojska Republiky srbské vytvořila okolo města linii o délce 55 km, na které byla zastoupena především těžká vojenská technika. Jakmile republika Bosna a Hercegovina vyhlásila nezávislost na Jugoslávii, došlo k prvním střetům a eskalaci konfliktu. Na město dopadalo denně kolem tří set granátů, nejvíce 22. července 1993 – to bylo dokonce 3 777. Vznikly ohromné materiální škody; zničeno bylo velké množství (až 35 tisíc) budov. Ještě deset let po válce byly stopy obléhání patrné, a rekonstrukce města v následujících letech stála BiH i mezinárodní společenství nemalé prostředky. Boje si vyžádaly cca 11 000 lidských životů (mezi nimi bylo 1601 dětí), dalších 50 000 lidí bylo raněno.\n\nJugoslávská lidová armáda rozmístila v zimě na přelomu let 1991 a 1992 dělostřelectvo a další vojenskou techniku na kopce nad městem. Jednalo se celkem o 150 minometů a 250 tanků. Obléhání bylo připraveno podle plánu, vypracovaného na konci roku 1991. V prosinci potom začaly první přípravy na obléhání, které nicméně unikly Zastupitelstvu městské části Stari grad; politikům místní samosprávy se dostala do rukou videokazeta s probíhajícími aktivitami jednotek Jugoslávské lidové armády.\n\nV březnu pak došlo k prvním střetům; Srbové v některých částech města postavili barikády, proti nim stály policejní síly nově zformovaného státu. Mezitím proběhly ve městě 5. dubna 1992 mírové demonstrace, protestující požadovali okamžitě uklidnění situace a zastavení násilí.\n\nObjevily se i první oběti nově vznikajícího konfliktu. Mezi Bosňany se jednalo o Suadu Dilberović a Olgu Sučić (byly zabity při palbě srbských ozbrojenců z hotelu Holiday Inn, sídla SDS, do davu demonstrantů). Most na kterém byly zabity je po nich nyní pojmenován. Situaci pomohla vyřešit až rychlá intervence obrněných vozidel a těžkooděnců jednotek milice.\n\nSarajevský korpus Jugoslávské lidové armády obsadil 14 klíčových přístupů k městu a mezinárodní letiště Butmir. Několik dní po zahájení blokády byla okamžitě republiková vláda paralyzována. Obyvatelé Sarajeva se pokoušeli co nejrychleji dostat z města, nicméně jim v tom jednotky JNA bránily. Zákon a pořádek přestal být v Sarajevu vymáhán a několik dní po zahájení blokády došlo k prudkému nárůstu kriminality. Byly přerušeny dodávky léků, vody a energií. Dne 2. května 1992 byla zničena budova hlavní pošty, což znamenalo i zastavení většiny telefonického spojení. Zhroutil se systém hospodaření s odpady; kvůli nedostatkům vody přestala fungovat městská kanalizace a hromady odpadu postupně rostly na sarajevských ulicích.\n\nObležení města, které mělo mezi světovou veřejností pověst dějiště zimních olympijských her z roku 1984, přilákalo značnou pozornost světové veřejnosti i médií.\n\nBěhem dubna 1992 se bosenskohercegovinská vláda snažila vlekou krizi v Bosně a Hercegovině řešit diplomatickou cestou, její úsilí však nepřinutilo jugoslávskou armádu k tomu, aby se stáhla. Několik jednání se Slobodanem Miloševićem a dalšími představiteli rozpadající se SFRJ nevedla k žádné změně stanovisek. Naopak se čistě srbské jednotky oddělily od samostatné Jugoslávské lidové armády a vznikla tak Vojska Republiky srbské (VRS). Tyto jednotky již nebyly jugoslávské, ale Republiky srbské, která mezitím vyhlásila nezávislost na BiH. VRS se následně pokusila obsadit budovu předsednictva BiH, čemuž však zabránily síly bosenskohercegovinské teritoriální obrany. Teritoriální obrana na počátku války obsadila centrum Sarajeva, Nové město, a vrcholy Žuč a Igman.\n\nOd října 1992 začal UNPROFOR počítat počty granátů, které byly na území města vypáleny. Bosenskosrbské jednotky, které měly velmi dobré vybavení (ze skladů Jugoslávské lidové armády) disponovaly také vynikající kontrolou nad městem, vzhledem k tomu, že jejich děla i odstřelovači byli rozmístěni na všech strategických místech nad městem. Své cíle si často tak dokázali vybírat pouze prostým okem. Armáda Bosny a Hercegoviny neměla žádnou šanci obruč kolem města prorazit, ačkoliv se tak v západní části města, kde se úzké údolí okolo řeky Miljacky rozšiřovalo do širokého údolí řeky Bosny, o to opětovně pokoušeli. ArBiH uskutečnila několik desítek ofenziv, všechny byly nicméně neúspěšné. Srbští političtí představitelé považovali obléhání za nezbytný krok pro obranu srbských vesnic, které se nacházely bezprostředně na východ od Sarajeva, kde by mohla udeřit Armáda Bosny a Hercegoviny.\n\nK bránícím silám se přidali i sarajevští zločinci, kteří sami vytvořili vlastní jednotky. Ti pašovali zbraně přes území ovládané VRS do obleženého města.\n\nPo zahájení blokády bylo jediným místem, které sloužilo pro pohyb z města a do města letiště Butmir, přesněji jeho rozjezdová dráha. Ta však byla obklíčena z obou stran jednotkami VRS, ale dozoroval ji také UNPROFOR. Přestože bosenské jednotky tudy zajišťovaly alespoň nějaké zásobování města, nedokázaly mírové jednotky OSN zajistit dostatečnou kontrolu nad těmi, kteří přicházeli a odcházeli ze Sarajeva. Docházelo k častým útokům sniperů. Podle vzájemné dohody mezi bosenskosrbskými ozbrojenci a OSN byl proto koridor na letišti pravidelně osvětlen, aby byli přecházející lidé dobře vidět a bylo sníženo riziko útoků.\n\nVRS poté zablokovala všechny komunikace vedoucí z města přes ni ovládané území, včetně zásobování vodou, elektřinou i teplem. Došlo k dalšímu posílení VRS v okolí města. K bombardování byly vybírány cíle jednak s převážně nesrbským obyvatelstvem, jednak nezbytné pro fungování státu. Útoky se tak soustředily na objekty, mezi které patřily nemocnice, objekty státní správy, průmyslové budovy, kostely a mešity. Ničeny byly památky bez ohledu na to, které etnické skupině patří; některé významné historické objekty, které dokládaly srbskou přítomnost v Sarajevu byly také značně poškozeny, např. budova kulturní společnosti Prosvjeta. Za vhodný cíl byla také vybrána budova RTS Sarajevo a sídlo místního dopravního podniku. 25. dubna 1992 vyhořela budova knihovny, zničeno bylo velké množství písemných památek. Operacím v této době velel generál Ratko Mladić.\n\nV druhé polovině roku 1992 a první roku 1993 se situace do jisté míry zhoršila. VRS obsadila Novo Sarajevo, zbytek města byl ohrožován odstřelovači, kteří obsadili výškové budovy ve městě. V mnohých ulicích proto byly vyvěšeny nápisy ( ), které upozorňovaly obyvatele na případné nebezpečí. Odstřelovači obsadili hlavně oblasti, kde byl dobrý rozhled a kde fungovala pitná voda, kterou Sarajevané potřebovali; kde stáli ve frontách na vodu nebo potraviny. Celkem si útoky tohoto typu vyžádaly 225 obětí.\n\nV srpnu 1993 se podařilo Vojskům republiky srbské úspěšně obsadit vrchol Igman a znemožnit tak bosenskohercegovinské armádě prolomit obležení z jiné strany, než v blízkosti obce Ilidža a sarajevského letiště. V polovině roku 1993 byl v Butmiru u mezinárodního letiště (kde byla oblast držená bosenskosrbskými jednotkami nejužší) vybudován 800 m dlouhý tunel, který spojil město s neobsazeným územím. Armáda Bosny a Hercegoviny sice nedokázala prolomit obležení, dostala se ale několik set metrů k tomuto cíli. V úzkém tunelu, který byl vybudován způsobem, připomínajícím důlní tunely, byla umístěna dráha a elektrické vedení.\n\nMěsto tak mohli opustit ranění, nazpět putovaly léky a potraviny. Do konce války dle informací bosenskohercegovinské armády prošlo tunelem na milion lidí. Kromě zásobování byly do obleženého města posílány také zbraně a munice, které se zoufale nedostávalo. Další významnou podporou byl letecký most, který do Sarajeva zřídila OSN. V roce 1994 byl budován druhý, ještě širší tunel, který byl sice dokončen, nicméně pouhých pět dní před formálním ukončením války.\n\nMinometné útoky pokračovaly i v druhé polovině roku 1993 a také v roce 1994. Při útoku na tržnici v Markale zemřelo 68 lidí a dalších 200 bylo zraněno. Nepodařilo se jednoznačně prokázat, kdo minometný granát vypálil, ovšem obvinění padlo na bosenské Srby. OSN následně ultimátem donutila VRS, aby stáhly dělostřelectvo dále od města; útoků sice ubylo, přesto pokračovaly. Bosenskosrbští představitelé uvedli, že nedisponují takovými zbraněmi, které by dokázaly způsobit tak silnou explozi, a že celou událost inscenovala Armáda Bosny a Hercegoviny.\n\nV roce 1994 byla do obleženého města naplánována návštěva papeže Jana Pavla II., kterou doprovázelo vylepení spousty plakátů po celém Sarajevu s nápisy \"nejste sami, jsme s Vámi\". Vzhledem k tomu, že jednotky OSN následně Vatikán informovaly, že nemohou zajistit bezpečnost hlavy Římskokatolické církve, byla návštěva nakonec pozdržena a uskutečnila se až později, což obyvatele obleženého města i nadále demoralizovalo. Na začátku roku 1995 bylo Sarajevo obležené již 1000 dní.\n\nV červnu a červenci 1995 opět přibývalo granátových útoků na město. Po dalším masakru v roce 1995 se tlak proti srbským silám vystupňoval a na konci srpna vstoupily do konfliktu síly NATO. Bombardování letounů Aliance způsobilo VRS nezanedbatelné škody a spolu s ofenzivou bosenských a chorvatských sil došlo k rychlému oslabení srbských pozic. Mezinárodní tlak byl značný. OSN a NATO navrhovaly, aby bylo příměří uzavřeno k 1. září 1995 a z kopců okolo Sarajeva byly staženy těžké zbraně. K tomu nicméně do několika dní nedošlo, a tak letecké síly NATO obnovily bombardování srbských pozic. 8. září byla v Ženevě podepsána dohoda o principech mírových rozhovorů mezi zúčastněnými stranami; nezabývala se nicméně ani osudem Sarajeva, ani otázkou uzavření příměří. Bombardování sil NATO však nakonec donutilo VRS dne 13. září 1995 ke kapitulaci a přistoupení na ústupky v otázce Sarajeva.\n\nTeprve až v říjnu 1995 bylo uzavřeno stabilní příměří. V prosinci téhož roku pak byla podepsána Daytonská dohoda, které ukončila celou válku v Bosně a Hercegovině. Následovalo krátké období stabilizace, bosenskohercegovinská vláda oficiálně prohlásila obležení za ukončené 29. února 1996.\n\n"}
{"id": "257366", "url": "https://cs.wikipedia.org/wiki?curid=257366", "title": "Rudolfův ostrov", "text": "Rudolfův ostrov\n\nRudolfův ostrov, rusky остров Рудольфа, je nejsevernější ostrov Země Františka Josefa a tím pádem i Evropy a Ruska.\n\nS rozlohou 297 km² je jedním ze sedmi větších ostrovů celého souostroví. Nejsevernějším bodem je mys Fligely (911 km od severního pólu). Ostrov byl objeven během rakousko-uherské polární expedice v letech 1872–1874, její vedoucí poručík Julius Payer jej pojmenoval \"Kronprinz Rudolph Land\" po princi Rudolfovi, synovi císaře Františka Josefa I.\nKoncem 19 a počátkem 20. století se tento ostrov stal výchozím bodem několika výprav k severnímu pólu, například pro Zieglerovu polární expedici, která u \"Teplického zálivu\" strávila zimu v letech 1903–1904. Ruský polárník Georgij Jakovlevič Sedov (1877–1914) na jedné ze svých cest poblíž ostrova zemřel a je zde také pohřben.\n\nOstrov se nachází blízko hranice trvalého zamrzání moře a je téměř úplně pokryt ledem. Při leteckém průzkumu souostroví v roce 1936 byl na ostrově vyhledán prostor pro leteckou základnu, jejíž stavba byla pod vedením Ivana Dmitrijeviče Papanina vzápětí zahájena. V dubnu 1937 na základně přistálo pět letadel letecké expedice k severnímu pólu Otty Juljeviče Šmidta. Jedno z letadel později 21. května vysadilo Papanina se třemi dalšími polárníky na ledovou kru a další letadla přivezla materiál a zásoby nezbytné k vybudování plovoucí stanice expedice Severní pól 1. Její posádka strávila driftováním na kře 274 dní. V Teplickém zálivu byla postavena meteorologická stanice. Do provozu ji uvedli v létě roku 1932 v rámci Mezinárodního polárního roku, ale opuštěna byla již v roce 1941. Později zde jiná stanice fungovala až do roku 1995. Z několika sovětských stanic ze druhé světové války se mnoho nedochovalo.\n"}
{"id": "257369", "url": "https://cs.wikipedia.org/wiki?curid=257369", "title": "Kelut", "text": "Kelut\n\nKelut () je sopka na indonéském ostrově Jáva řadící se mezi stratovulkány, přibližně 90 km jihozápadně od města Surabaya. Podobně jako další sopky Pacifického ohnivého kruhu má její aktivita silně explozivní charakter, díky čemuž má na svědomí celou řadu lidských obětí. Od roku 1000 bylo zaznamenáno nejméně 30 sopečných erupcí, nejničivější z nich zřejmě v roce 1919, kdy zničila desítky vesnic a zabila přes 5000 lidí.\n\nErupce v únoru 2014 pokryla sopečným prachem široké a zastavila provoz na třech letištích. Exploze byly slyšet 100 kilometrů daleko a úřady už vyzvaly k evakuaci 200 tisíc lidí.\n"}
{"id": "257372", "url": "https://cs.wikipedia.org/wiki?curid=257372", "title": "Mosaic (prohlížeč)", "text": "Mosaic (prohlížeč)\n\nMosaic byl první moderní webový prohlížeč, který se masivně rozšířil do celého světa. Po méně známém prohlížeči Erwise to byl další grafický prohlížeč a jako první byl z Unixu portován i na operační systémy Apple Macintosh a Windows. Svou slávu si vydobyl hlavně tím, že byl zcela zdarma pro všechny platformy, včetně Windows, který tvořil 80% podíl osobních počítačů. Mezi další přednosti prohlížeče patřilo:\nPráce na Mosaic započal NCSA (National Center for Supercomputing Applications) v únoru 1992, přičemž první verze spatřila světlo světa za několik měsíců. Oficiálně byl vývoj a podpora ukončeny 7. ledna 1997, pořád je však k dispozici na FTP serveru NCSA . Na základě zdrojového kódu byly později vyvinuty známé prohlížeče Internet Explorer a Netscape Navigator.\n\nNa nápad prohlížeče s grafickým rozhraním přišli studenti v Illionis - Marc Andreessen a Eric Bina v prosinci 1992. Traduje se, že k němu došli v kavárně v univerzitním kampusu Champaign-Urbana; napadlo je rozšířit hypertext z pouhého textu i na grafické soubory. K tomu však potřebovali patřičný prohlížeč s grafickým rozhraním. Tehdy pracovali na 3D vizualizačních programech ve výzkumném středisku NCSA, které spadalo pod univerzitu. Začátkem února tak započali vývoj a 7. dubna dokončili první verzi prohlížeče NCSA Mosaic. Obsahoval přibližně 10 000 řádků kódu, nebyl tedy nikterak složitý a dle pravidel NCSA byl šířitelný zcela zdarma.\nAni jeden si však neuvědomovali, jak rychle se Mosaic začne šířit mezi veřejnost. Byl to první prohlížeč, který poskytoval bránu do světa Internetu i obyčejnému člověku (služby jako Usenet, Gopher nebo FTP byly možnostně omezené a neexistovaly k nim tak snadno použitelné programy).\n\nJe třeba zdůraznit, že Mosaic nebyl první webový prohlížeč pro systém Microsoft Windows. Byl jím Tom Bruceův takřka neznámý prohlížeč Cello. To bylo mimo jiné v době, kdy se už Mosaic honosil slávou pod UNIXem, ještě před portováním na systémy Windows a MacOS.\n\nNCSA předložilo Marcu Andreessenovi nabídku, kde stálo, že může ve středisku nadále pracovat za předpokladu, že ukončí práce na prohlížeči. Andreessen ji odmítl a odjel do Sillicon Valley hledat investora na vývoj Mosaicu. Ozval se mu Jim Clark (zakladatel společnosti Silicon System, Inc.), se kterým se nakonec dohodl, a tak Clark zainvestoval do vývoje 3 miliony dolarů. Spolu se čtyřmi dalšími bývalými studenty z Univerzity z Illinois tak založili Mosaic Communications Corporation (1994). Ta se nakonec stala Netscape Communication Corporation, společností produkující proslulý prohlížeč Netscape Navigator. Vedly ji k tomu spory o ochrannou známku NCSA z prohlížeče Mosaic Netscape 0.9 (ten byl vydán v říjnu).\n\nV srpnu 1994 NCSA přiřadil obchodní práva Mosaicu firmě Spyglass, Inc, který mj. založil proto, aby mohl zkomercializovat některé technologie. Ten sice vlastnil licencovaný kód, údajně jej však nepoužil a kód pro svůj prohlížeč Spyglass Mosaic Browser napsal zcela od začátku. Microsoft od něj v téhož roku koupil licenci za 2 milionů amerických dolarů s tím, že mu bude odevzdávat jistá procenta ze zisku. To se však nestalo a tak po prohraném soudním sporu zaplatil Spyglassu ještě 8 milionů dolarů. Microsoft zdrojový kód upravil a výsledný produkt přejmenoval na Internet Explorer.\n\nPodnik Quarterdek si licenci od Spyglassu rovněž zakoupil a vydal svůj prohlížeč Quarterdeck Mosaic Browser.\n\nBěhem éry vzrůstu existovaly sice i další prohlížeče (Erwise , ViolaWWW, MidasWWW, Cello, ...), ty však nebyly schopny dosáhnout masivního rozšíření a následně ohrozit dominantní pozici Mosaicu. Změna nastala až s uvedením Andreessenova Netscape Navigatora roku 1994. Poskytoval totiž oproti Mosaicu významná rozšíření, která u široké veřejnosti vyvolala mnohem více pozornosti.\n\nPoté co NCSA zastavilo práci na Mosaic (leden 1997), pokračovalo ve vývoji NCSA Mosaic pro X-Window System několik nezávislých skupin. Ty vydaly mMosaic (multicast Mosaic), na němž práce skončily roku 2004 a VMS Mosaic, který je pod aktivním vývojem od února 2009.\n\nNa svou dobu bylo prostředí Mosaicu velmi vybavené. Obsahoval toolbar se základními navigačními tlačítky, stavový řádek i menubar. Pomocí položky \"Anotate\" bylo možné autorům zaslat různé připomínky a návrhy k programu. Stránky uměl uložit, vytisknout, zobrazit jejich zdrojový kód případně uložit do historie. Spustitelný je s mírnými problémy i z Windows XP. Lokalizace do češtiny není známa.\n\nV Mosaicu nebylo možné nastavit fonty. Proto se objevovaly problémy s jazyky využívajícími jinou znakovou sadu, češtiny nevyjímaje. Na webu Čeština.cz je k dispozici návod, jak tento neduh vyřešit.\n\nJako „Killer application“ je označován software, který hraje velmi významnou úlohu ve spotřebitelském výběru produktů, například celého PC. V praxi to vypadalo tak, že si kupující pořídil počítač právě kvůli tomuto programu. Někdy se uvádí, že Mosaic mezi tuto skupinu programů patřil.\n\n\n"}
{"id": "257378", "url": "https://cs.wikipedia.org/wiki?curid=257378", "title": "Správce fondů", "text": "Správce fondů\n\nSprávce fondů je osoba, nebo firma, který/á obhospodařuje peníze ostatních za účelem dosáhnutí zhodnocení peněz v určitém stanovém období. Jsou zavázaní vůči svým věřitelům (těm co poskytli peníze) a musejí je o hospodaření fondu pravidelně informovat.\nSprávci můžou hospodařit dle podmínek, do kterých věřitel vkládal peníze a podepsal smlouvu např. kde se budou peníze investovat, kdy se budou vyplácet zisky apod.\n"}
{"id": "257381", "url": "https://cs.wikipedia.org/wiki?curid=257381", "title": "Parvíz Mušaraf", "text": "Parvíz Mušaraf\n\nGen. Parvíz Mušaraf ( ‎ * 11. srpna 1943, Dillí, Britská Indie, dnes Indie) je bývalý prezident a předseda vlády Pákistánu. Také zastával funkci nejvyššího velitele ozbrojených sil.\n\nK moci se dostal nekrvavým vojenským pučem uskutečněným 12. října 1999, kdy sesadil politicky a ekonomicky vlivného Naváze Šarifa. Prezentuje se jako spojenec NATO v boji proti terorismu, především proti Al-Káidě, která operuje z oblasti afghánsko-pákistánského pomezí.\n\nRezignaci podal 18. srpna 2008 po nátlaku opozice. Dne 6. září téhož roku byl zvolen novým pákistánským prezidentem Ásif Alí Zardárí, vdovec po předchozí premiérce Bénazír Bhuttové.\n\nPo odstoupení z funkce prezidenta opustil Pákistán a žil v exilu, střídavě v Dubaji a Londýně. V březnu 2013 se vrátil zpět, aby znovu kandidoval na prezidenta, byl však odmítnut pákistánskou volební komisí. Krátce poté ho zadržela policie a obvinila ho z velezrady. Zákon podle vyšetřovatelů porušil tím, že v roce 2007 pozastavil platnost ústavy ve snaze posílit vlastní postavení. Mušaraf čelí i dalším obviněním, a to včetně podílu na vraždě někdejší premiérky Bénazír Bhuttové v roce 2007. V prosinci 2019 byl za velezradu odsouzen k trestu smrti.\n\nPo volbách v roce 2013 se ministerským předsedou stal opět Naváz Šaríf, kterého Mušaraf v minulosti sesadil.\n\n"}
{"id": "257388", "url": "https://cs.wikipedia.org/wiki?curid=257388", "title": "Tabasco (stát)", "text": "Tabasco (stát)\n\nTabasco je jedním z 31 mexických spolkových států, nacházející se na jihovýchodě státu. Sousedí se Tierra de chichos spolkovými zeměmi Veracruz, Chiapas a Campeche a má také krátkou hranici s Guatemalou. Hlavním městem Tabasca je Villahermosa s 335 000 obyvateli.\n"}
{"id": "257389", "url": "https://cs.wikipedia.org/wiki?curid=257389", "title": "Fond", "text": "Fond\n\nFond může znamenat:\n\n\n\n"}
{"id": "257391", "url": "https://cs.wikipedia.org/wiki?curid=257391", "title": "Pöbelská dráha", "text": "Pöbelská dráha\n\nPöbelská dráha (německy Pöbeltalbahn) byl název pro nedokončenou úzkorozchodnou trať ze saské obce Schmiedeberg na Weisseritzské dráze do české Moldavy na normálněrozchodné Moldavské horské dráze. Trať, stoupající Pöbelským údolím (Pöbeltal) až na hřeben Krušných hor, měla sloužit především k dopravě hnědého uhlí z Mostecké pánve.\n\nStavební práce byly zahájeny 10. března 1920. Schmiedeberské nádraží bylo přebudováno a rozšířeno, dodatečné koleje však nebyly položeny. Do roku 1921 byla trať vytrasována až do 9,16 kilometru. 14. listopadu 1923 byly stavební práce ukončeny. K tomuto datu bylo vybudováno těleso trati až do plánované stanice Niederpöbel, další úseky byly rozestavěné. Úsek Schmiedeberg-Niederpöbel je dodnes v terénu dobře patrný, zachovalo se též těleso trati v okolí plánované zastávky Wahlsmühle.\n\n\n"}
{"id": "257396", "url": "https://cs.wikipedia.org/wiki?curid=257396", "title": "Velké divadlo", "text": "Velké divadlo\n\nVelké divadlo (rusky \"Большой театр\", plným názvem \"Государственный академический Большой театр\", český překlad: \"Státní akademické Velké divadlo\") je ruská divadelní společnost a divadlo sídlící v hlavním městě Ruské federace Moskvě a produkující činoherní, operní a baletní představení.\n\nDivadelní společnost založil v roce 1776 kníže Pjotr Urusov. Zpočátku soubor hrál jen v soukromých rezidencích, teprve o čtyři roky později v roce 1780 získal budovu Petrovského divadla, která se stala jeho domovskou scénou. Zde vznikala jeho první činoherní a operní představení.\n\nV roce 1805 požár zničil budovu Petrovského divadla, na jehož místě vyrostla nová budova, ve které divadlo sídlí od roku 1825 dodnes. Budovu navrhl ruský architekt s italskými kořeny Osip Bové, jenž také navrhl nedalekou budovu Malého divadla, kterou dokončili o rok později v roce 1824.\n\nBudova byla slavnostně otevřena 18. ledna 1825 prologem \"Triumfu múz\" s hudbou Alexeje Verstovského a Alexandra Aljabjeva. Divadlo se zpočátku zaměřovalo zejména na prezentaci děl ruských autorů a skladatelů. Svoje premiéry zde měla díla Petra Ijiče Čajkovského nebo Sergeje Rachmaninova. Zahraniční autoři se postupně dostávali do repertoáru divadla až od 40. let 19. století.\n\nV roce 1853 vnitřní vybavení divadla zničil požár. Následně, architekt Albert Cavos vybavil budovu ještě vznešenějším interiérem. Tato výzdoba se dochovala s menšími úpravami dodnes. Budova byla opět poškozena v době druhé světové války, kdy na ni dopadla německá bomba. Velmi rychle byla opravena. Díky své architektuře v ruském klasicistickém stylu patří Velké divadlo mezi nejkrásnější divadelní budovy na světě.\n\nV současnosti pracuje v divadle více jak 900 herců, zpěváků, hudebníků a tanečníků. Velké divadlo je také domovskou scénou \"Velkého baletu \", nejstaršího baletního souboru, založeného v roce 1773, který je považován za jeden z nejlepších na světě.\n\nJde o jedno z nejslavnějších prestižních divadel v celém Rusku, odpovídají tomu i ceny vstupenek, které jsou dražší, než je tomu v jiných moskevských či ruských divadlech. Cena lístků na baletní představení je porovnatelná s cenami lístků v divadlech v Západní Evropě, avšak ceny vstupenek na operní představení a koncerty jsou cenově relativně dostupné. Dobrý lístek je zde možné pořídit již od 200 do 1000 rublů.\n"}
{"id": "257399", "url": "https://cs.wikipedia.org/wiki?curid=257399", "title": "Škoda 15T", "text": "Škoda 15T\n\nŠkoda 15T (obchodní název ForCity Alfa; v prvních letech před rozšířením rodiny typů ForCity se používal pouze název ForCity) je tříčlánková plně nízkopodlažní tramvaj vyvinutá společností Škoda Transportation pro Dopravní podnik hl. m. Prahy v letech 2005–2008 a dodaná ve 250 kusech od roku 2010 do února 2019. Další tramvaje 15T byly dodány do Rigy, a to i ve čtyřčlánkové verzi.\n\nPři zadání a konstrukci vozu byly zohledněny zkušenosti s typem Škoda 14T v pražské síti. Provoz pětičlánkové tramvaje s neotočnými podvozky měl problémy, především kvůli vysokému a nerovnoměrnému zatížení náprav a zároveň chybějícím kolejovým přechodnicím a velkému podílu málo únosných tratí (především těch na BKV panelech). Proto bylo rychle vypsáno výběrové řízení na nový typ s otočnými podvozky. Tramvaj 15T má tři články nesené čtyřmi otočnými podvozky, z toho dvěma Jakobsovými mezi články. Uspořádání tak zvenku připomíná článkové tramvaje Tatra KT8D5, Düwag GT8, VarioLF3, případně i vozidla linky M1 budapešťského metra, ale konstrukčně se od nich velmi liší. Velmi krátké převisy krajních článků umožnily zkonstruovat čela tramvaje v plné šířce vozidla, aniž by při průjezdu obloukem vybočovala z průjezdného průřezu tak jako vozy KT8D5 nebo VarioLF. Každý článek má dvě dvoukřídlé dveře pro cestující.\n\nDopravní podnik hl. m. Prahy a. s. návrh Škody 15T vybral v roce 2005 ve výběrovém řízení na dodávku 250 nových tramvají v celkové hodnotě 17 miliard korun a přibližně v březnu 2005 podepsal s výrobcem smlouvu. Zkušební jízdy prototypu začaly v roce 2009, první vůz byl nasazen do zkušebního provozu s cestujícími 5. října 2010. Zkušební provoz byl ukončen v únoru 2011 a 5. února 2011 vyjela první tramvaj do ostrého provozu. Dopravní podnik hl. m. Prahy poté začal s nákupem vozů ze sériové výroby, dodávky měly probíhat do roku 2018, protáhly se až do února 2019.\n\nPodle výběrové komise podala Škoda Transportation jako jediná kompletní nabídku, ostatní uchazeči byli vyřazeni. Společnost Inekon proti řízení namítala, že zadavatel nenechal dostatečnou lhůtu pro podání nabídek. Úřad pro ochranu hospodářské soutěže v roce 2006 na podnět Inekonu výběrové řízení prověřil a potvrdil jeho platnost s odůvodněním, že lhůta k podání nabídek byla ještě delší než zákonem dané minimum 52 dnů, a z toho, že Škodě lhůta k podání nabídky postačovala, úřad dovodil, že byla reálná. Inekon však namítal, že zakázku Dopravní podnik hl. m. Prahy předem konzultoval s firmou VÚKV, a.s., která patří ke skupině Škoda Holding, a tím byla Škoda zvýhodněna. Začátkem prosince 2006 Krajský soud v Brně (soudce Jaroslav Tesák) vyhověl žalobě společnosti Inekon a uložil Úřadu pro ochranu hospodářské soutěže zakázku znovu prověřit. ÚOHS výběrové řízení znovu potvrdil jako platné. V květnu 2008 Krajský soud v Brně (soudce David Raus) konstatoval, že úřad v rozhodnutí nevyvrátil možné skryté zvýhodnění, zrušil toto další rozhodnutí ÚOHS a opět ho vyzval, aby případ posoudil znovu a lépe: \"„ÚOHS se nezabýval dostatečně investigativně otázkou, čím bylo rychlé podání nabídek odůvodněno, vezme-li se v úvahu, že byla zadávána zakázka na dlouhodobé plnění, jehož počátek bezprostředně nenavazoval na samotné zadání veřejné zakázky.“\" ÚOHS tedy pokračoval v řízení, v němž doplnil dokazování rozhodnutí; očekávalo se však, že jen rozšíří předchozí odůvodnění.\n\nDne 23. května 2008 uzavřela Škoda Transportation s dopravním podnikem lotyšké Rigy, Rīgas Satiksme, kontrakt na dodávku 20 tramvají ForCity v ceně 1,3 miliardy Kč s opcí na dalších 32 vozů. Cena za jeden vůz činila přibližně 65 milionů korun. Výběrové řízení bylo vypsáno v prosinci 2007 a zadávací podmínky si vyzvedlo celkem 9 společností, ze kterých zvítězila Škoda. Ve variantě pro Rigu je tramvaj 15T plně klimatizovaná, pro široký rozchod 1524 mm, v modrobílém nátěru. Technicky se poněkud odlišuje od pražské verze, kromě mírně větší šířky má délku 31 600 mm (o 20 cm více než pražská), díky rovinatému terénu jsou hnací pouze tři podvozky (čtyři u čtyřčlánkové), přičemž vždy první je běžný. Vnitřní vybavení se odlišuje tím, že na pravé straně mezi dveřmi článků nejsou sedadla.\n\nRiga v dubnu 2010 uplatnila část opce na 6 čtyřčlánkových tramvají pro více než 430 pasažérů; jeden vůz stál přibližně 83 milionů korun.\n\nV dubnu 2016 uzavřel rižský dopravní podnik se Škodou novou smlouvu na dodávku 15 tříčlánkových a 5 čtyřčlánkových tramvají 15T v roce 2017.\n\nDne 13. prosince 2018 byl v Rize zatčen oblastní ředitel Škody Transportation pro postsovětské země Vladislav Kozák a další muži spojení s dopravním podnikem a radnicí, mj. Aleksandrs Krjačeks, ředitel firmy Alkom Trans, která je partnerem Škody a která spolupracovala na zavedení typu 15T v Rize a zajišťuje jejich údržbu. Jsou obviněni z korupce při nákupu tramvají a při zakázkách z roku 2013 na trolejbusy Škoda 27Tr Solaris a autobusy Solaris Urbino v celkové výši 800 000 eur. Kozák zůstal ve vazbě, ostatní byli propuštěni na kauci. V souvislosti s aférou byl počátkem dubna 2019 po domovních prohlídkách odvolán z výkonu funkce i rižský starosta Nils Ušakovs, předseda Sociálně demokratické strany „Saskaņa“.\n\nV lednu 2019 oznámila Riga, že bude po Škodě vymáhat penále 5,6 miliónu eur za nedodání třinácti předem zaplacených tramvají, resp. 45 trolejbusů; obdobně chce postupovat kvůli autobusům i vůči Solarisu.\n\nVzhled a podrobnosti byly dlouho utajovány. Poprvé měly být zveřejněny počátkem prosince 2007, k tomu ovšem nedošlo. Před polovinou února 2008 přinesl \"IDNES.cz\" první náčrtek. V polovině března bylo představení ohlášeno na úterý 25. do vozovny Střešovice (od r. 1993 Muzeum městské hromadné dopravy v Praze), ovšem přes velikonoční víkend opět zrušeno kvůli technickým problémům; výrobce však omylem zveřejnil vizualizace na internetu a než je odstranil, převzala je média.\n\nTisková konference s oficiálním představením výkresů a vizualizací tramvaje 15T se konala 10. dubna 2008; tam bylo oznámeno i obchodní jméno „ForCity“ (anglicky „pro velkoměsto“) a „Elektra“ pro předchozí typ Škoda 14T, resp. jeho modifikace.\n\nVe středu 17. září 2008 byl v areálu Škody Transportation za účasti pražského primátora Pavla Béma představen prototyp tramvaje 15T, zahraniční premiéra se uskutečnila na berlínském veletrhu InnoTrans (23.–26. září 2008).\n\nV průběhu výroby byl design tramvaje 15T inovován, upraven byl i interiér a některé konstrukční části (mechanická brzda, podvozky, řídicí software). První vůz v inovované verzi 15T4 byl představen v Praze 24. srpna 2015. Škoda 15T4 má klimatizaci, wi-fi internetové připojení, dřevěné sedačky nahradily plastové a nový design čela je bíložlutý.\n\nŠkoda 15T je jednosměrný, článkový, zcela nízkopodlažní tramvajový motorový vůz. V základní podobě má tři články, lze ho ale prodloužit o čtvrtý, jako v části dodávky pro Rigu od roku 2012. Články nejsou spojeny klouby, ale prostřednictvím podvozků – sousední články mají každý vlastní uložení na Jakobsově podvozku. Přímou mechanickou vazbu mezi články tvoří pouze hydraulické tlumiče. Poměrně úzké přechody mezi články jsou chráněny měchy. Vstup do vozu zajišťují šestery dvoukřídlé předsuvné dveře (v každém článku dvoje), řidič má navíc k dispozici vlastní jednokřídlé dveře se stupátky nad prvním podvozkem, které vedou přímo do jeho kabiny.\n\nKonstrukce krajních i středních podvozků je prakticky shodná, což se navenek projevuje při natočení krajních podvozků – kola blíže čelu vybočují mnohem více, než kola na opačné straně podvozku. Každé kolo pohání vlastní synchronní motor s permanentními magnety (vyjma prvního podvozku u rižské verze). Tramvaj nemá klasická dvojkolí, každé kolo má vlastní krátkou nápravu, což umožňuje tramvaji projíždět oblouky bez podélných skluzů. Na druhou stranu chybí stabilizační efekt klasického dvojkolí při jízdě v přímé.\n\nVybavení stanoviště řidiče je podobné tramvaji Škoda 14T, dodávané do Prahy od konce roku 2005. Vůz má klimatizaci pro řidiče, kamerový systém a ruční řadič pro řízení vozu. Kabina řidiče je oddělena od salonu pro cestující poloprůhlednou přepážkou s dveřmi.\n\nProstor pro cestující je plně nízkopodlažní s výškou podlahy mezi 350 a 450 mm nad temenem kolejnice (výše jsou části nad podvozky, rozdíly vyrovnávají šikmé rampy). 61 sedaček je ve rozmístěno příčně v systému 2+1, většina je otočená ve směru jízdy. Výrobce vyhlásil anketu veřejnosti, mají-li být sedačky čalouněné, nebo dřevěné. Představený prototyp měl v každém článku jiný typ sedaček (plastové, plastové s čalouněním, dřevěné).\n\nDesign tramvaje 15T navrhl architekt Patrik Kotas.\n\nPo uvedení do provozu v Praze se Škoda 15T setkala s kritikou cestující veřejnosti týkající se teploty uvnitř tramvaje během letních dní. Na sklonku roku 2019 se DPP rozhodl, že i zbylé tramvaje dovybaví klimatizací.\n\nV Rize si cestující stěžovali, že tramvaj páchne.\n\nPo ujetí asi 25 tisíc kilometrů se na tramvajích projevila technická závada kol, v jejímž důsledku v září 2011 bylo 22 tramvají dočasně odstaveno z provozu. Problémy s protáčením kol byly následně odstraněny.\n\nOd roku 2008 do začátku roku 2019 bylo vyrobeno 285 kusů.\n\nPrototyp tramvaje 15T byl 5. března 2009 přepraven na silničním podvalníku z výrobního areálu Škodovky do plzeňské tramvajové vozovny Slovany, kde během několika dní vykonal technicko-bezpečnostní zkoušky a zkušební nakolejování. Do města se tramvaj poprvé vydala v noci z 16. na 17. března 2009, první denní zkušební jízda se konala 18. března. Vůz byl označen evidenčním číslem 115, které navazuje na čísla dalších tramvají zkoušených v Plzni (naposledy prototyp Tatra T3R.SLF ev. č. 114). Zkušební jízdy po Plzni probíhaly až do poloviny června 2009, kdy byl vůz naložen na silniční podvalník a v noci ze 14. na 15. června převezen do Prahy. Po oživení a různých zkouškách vyjel prototyp tramvaje 15T do zkušebního provozu bez cestujících 24. července 2009, zároveň obdržel evidenční číslo 9200. V září 2009 byl vůz vystaven na Mezinárodním strojírenském veletrhu v Brně, kde získal Zlatou medaili MSV. Z Prahy byl odvezen 19. prosince 2009.\n\nOd 1. července 2010 měl první sériový vůz s evidenčním číslem 9201 provádět zkušební jízdy s cestujícími, kvůli opakovaným technickým závadám na polopantografovém sběrači, elektrické výzbroji a dalších komponentech se však musely několikrát anulovat již naježděné zkušební kilometry. Vůz tak byl do zkušebního provozu s cestujícími zařazen až 5. října 2010. Vůz dva dny jezdil na vloženém pořadí linky 7, od 9. října na vloženém pořadí linky 18. Od 1. listopadu již byla tramvaj č. 9201 vypravována v rámci zkušebních jízd na běžném, pankráckém pořadí této linky. Po dokončení zkušebního provozu 24. listopadu 2010 byl vůz výrobcem rozebrán, aby Škoda mohla detailně zjistit rozsah opotřebení a případných poškození. Vůz č. 9207 jezdil v Praze jako vnitřní zkouška firmy Škoda (chybí mu motory na předním podvozku), tedy bez cestujících, mimo zkušební provoz vozů ve standardním provedení.\n\nV první polovině prosince 2010 byly v Ústředních dílnách Dopravního podniku složeny dva vozy 15T evidenčních čísel 9203 a 9212. Následně vlastní silou přejely do pankrácké vozovny, která v počátku provozu vypravovala všechny vozy 15T. Na začátku ledna 2011 tak byly v Praze čtyři vozy evidenčních čísel 9201, 9203, 9207 a 9212. Dne 5. února 2011 byl vůz č. 9212 poprvé vypraven do běžného provozu s cestujícími na lince 18. Do konce března 2012 bylo do Prahy dodáno 49 tramvají 15T. Byly nasazovány na linkách 3, 4, 11, 14, 17, 18 a 24, později i 12 a 20. V dubnu 2012 byl vůz 9238 zapůjčen Škodě na prezentační jízdy do Saské Kamenice v Německu.\n\nOd roku 2015 jsou všechny dodávané vozy vybaveny systémem EMA (elektronická mapa trati), kterým mají být v případě úspěšnosti testů a zkušebního provozu do roku 2018 dovybaveny všechny již dodané vozy.\n\nPět vozů 15T bylo během roku 2017 pojmenováno po význačných osobnostech pražské MHD s tím, že pojmenovávání má pokračovat tempem 3 až 5 kusů ročně.\n\nPoslední, 250. kus s číslem 9450 byl Dopravnímu podniku hl. m. Prahy slavnostně předán 5. února 2019.\n\nPrvní tramvaj 15T byla do Rigy dodána 30. března 2010, dalších 19 vozů mělo do Lotyšska podle smlouvy přijít v období září 2010 – leden 2011; Škoda zprvu uvažovala o dodání již do konce roku 2010. Slavnostní předváděcí jízda byla v Rize uskutečněna 15. dubna 2010, po nezbytných zkouškách byly 17. května zahájeny zkušební jízdy bez cestujících. 1. června 2010 byl vůz ev. č. 57016 předán do zkušebního provozu na lince č. 6.\nDalších osm tramvají ForCity bylo do Rigy dodáno od srpna do prosince 2010 (vůz č. 57049 vystaven v září 2010 na veletrhu InnoTrans v Berlíně) a zařazeno do provozu až na začátku roku 2011 po homologaci typu. Zkušební provoz prvního vozu ukázal, že tramvaje bude nutné lépe přizpůsobit tuhé lotyšské zimě. Škoda Transportation měla vyrobit blíže nespecifikované „přizpůsobení“ a namontovat ho na již dodaných devět tramvají i na zbývajících 11 stále ve výrobním závodě. Přeprava dalších pěti vozů do Rigy proběhla od března do června 2011, zbylých šesti mezi srpnem a prosincem (poslední vůz č. 57191 dodán 16. prosince 2011). Zpoždění dodávek téměř o rok bylo vyvoláno technickými změnami některých komponent. Tramvaje 15T jsou v Rize nasazovány na linku č. 6, jejíž trasa prošla modernizací trolejového vedení a byla zahájena její celková rekonstrukce.\n\nDne 8. června 2012 byla do Rigy převezena první vyrobená čtyřčlánková tramvaj ForCity s označením 15T1, do zkušebního provozu s cestujícími byla zařazena v září 2012. Zbylých pět bylo dodáno od konce června do poloviny srpna, poslední dvě na začátku října (tento vůz č. 58055 byl vystaven v září na InnoTransu) a na konci listopadu. Šest čtyřčlánkových vozů mělo být po modernizaci příslušných traťových úseků (předpoklad ukončení rekonstrukce v roce 2013) vypravováno na páteřní linku č. 11, do té doby byly nasazovány na linku č. 6 společně s tříčlánkovými.\n\nZ další smlouvy byl v roce 2017 dodán jediný tříčlánkový vůz č. 57506; odvoz ostatních již vyrobených byl z neuvedených důvodů odložen a zahájen až v březnu 2018.\n\nDPP na jaře 2012 zapůjčil tramvaj č. 9238 Škodě Transportation pro testovací a prezentační jízdy v německé Saské Kamenici na základě dohody s tamním dopravním podnikem CVAG. Generální ředitel Škody v té souvislosti prezentoval ambice konkurovat výrobcům na německém a západoevropském trhu; CVAG nakonec od podzimu 2018 odebírá pětičlánkový typ s pevnými podvozky Škoda 35T ForCity Classic, odvozený od 14T.\n\nZ Prahy do Plzně byl vůz odvezen v noci z 20. na 21. března 2012; musel podstoupit úpravy ve výrobním závodě, zejména byla vyměněna kola, upraveno ovládání výhybek, informační systém a popisky ovladačů a instalována radiostanice CVAG. Do Saské Kamenice tramvaj dorazila 28. března, po vykonání potřebných zkoušek a jejím schválení následovalo zaškolování řidičů a 17. dubna slavnostní představení vozu novinářům. Od 18. dubna do 25. května jezdila tramvaj v běžném provozu s cestujícími na lince č. 5 Gablenz–Hutholz. Dne 31. května byla dovezena do Plzně, uvedena do původního stavu a zpět do Prahy dorazila 14. června.\n\nV červnu 2013 prodala Škoda přednímu výrobci kolejových vozidel CSR Sifang Qingdao (po fúzi CRRC Qingdao Sifang) z východočínského Čching-tao, resp. jeho čtvrti Si-fang, desetiletou licenci k výrobě maximálně 400 kusů tramvají ForCity s tím, že hodnota zakázky mohla dosáhnout 5 miliard korun. Výrobce nabízí vozidla čínským tramvajovým provozům. Jediný vůz byl v CSR Sifang zkompletován z dovezených dílů v lednu 2014, zůstal v majetku výrobce a slouží k jeho prezentaci a pro vývoj dalších tramvajových technologií.\n\nVýroba druhé tramvaje, odvozeného typu značeného jednotlivými stranami Škoda 27T, respektive CSR Y03, přizpůsobeného čínským podmínkám a v řadě aspektů technicky odlišného (oboustranné řízení, provoz na baterie, nadřazené řízení nové generace, použité u typů 26T a novějších), byla s podstatně vyšším podílem subdodávek místních firem zahájena vzápětí.\n\n\n"}
{"id": "257402", "url": "https://cs.wikipedia.org/wiki?curid=257402", "title": "Schweizerovo činidlo", "text": "Schweizerovo činidlo\n\nSchweizerovo činidlo je název roztoku \"hydroxidu tetraamminměďnatého\" [Cu(NH)](OH). Je to tmavěmodrá rozpustná krystalická látka, která se využívá při výrobě umělého hedvábí. \n\nJelikož se jedná o vodný roztok tohoto hydroxidu, vzorec někdy bývá uváděn jako [Cu(NH)(HO)](OH), tedy \"hydroxid tetraammindiaquaměďnatý\".\nV polovině 19. stolení se švýcarský chemik Matthias Eduard Schweizer zabýval rozpouštěním celulózy a objevil tuto sloučeninu, která dále nese jeho jméno. Vlákna získaná regenerací celulózy se též nazývají jako měďnaté hedvábí, a ta byla používána k výrobě uhlíkových vláken do prvních žárovek.\n\nKrystalický hydroxid tetraammin-měďnatý nelze připravit z vodného roztoku, neboť se při stání na vzduchu roztok samovolně rozkládá, uvolňuje se amoniak a sráží se hydroxid měďnatý.\n\nDo nasyceného vodného roztoku modré skalice se přidá roztok hydroxidu sodného, vznikne modrá sraženina hydroxidu měďnatého. Tato sraženinu se promyje vodou a přefiltruje skrz běžný filtrační papír. Následně se přidá koncentrovaný roztok amoniaku.\n\nZačít lze také aplikací roztoku amoniaku s trochou chloridu amonného na měď za přístupu vzduchu. Pro získání pevného hydroxidu tetraamminměďnatého je nutno vysoušet tento roztok v proudu amoniaku.\n\nRovnice přípravy hydroxidu měďnatého ze síranu měďnatého a hydroxidu amonného vypadá takto:\n\nCuSO + 2 NHOH → Cu(OH) + (NH)SO\n\nRovnice vzniku \"hydroxidu tetraammindiaquaměďnatého\" z hydroxidu měďnatého a hydroxidu amonného:\n\n4 NHOH + Cu(OH) → [Cu(NH)(HO)](OH) + 2 HO\n\nSchweizerovo činidlo lze též připravit přímo ze zásaditého uhličitanu měďnatého:\n\nCuCO(OH) + 8 NHOH → 2 [Cu(NH)(HO)](OH) + 3 HO + CO\n\nRoztok rozpouští celulózu, čehož se využívá při výrobě hedvábí.\n\nPokud se činidlo s rozpuštěnou celulózou dostane do kyselého prostředí, např. reaguje se slabým roztokem kyseliny sírové, dojde k rozkladu činidla a uvolnění celulózy podle rovnice:\n\n[Cu(NH)(HO)](OH) + 2 HSO → Cu(OH) + 2 (NH)SO + 2 HO\n\nS kyselinou sírovou dále reaguje vzniklý hydroxid měďnatý:\n\nCu(OH) + HSO → CuSO + HO\n\na vzniká tak modrá skalice (pentahydrát síranu měďnatého), která dává roztoku světle modrý nádech.\n\nRegenerovaná celulóza se postupně odbarvuje s rozkladem komplexního hydroxidu.\n\n"}
{"id": "257407", "url": "https://cs.wikipedia.org/wiki?curid=257407", "title": "Volodymyr Javorivskyj", "text": "Volodymyr Javorivskyj\n\nVolodymyr Olexandrovyč Javorivskyj ( ; * 11. října 1942) je současný ukrajinský spisovatel a politik.\n\nNarodil se 11. října 1942 ve vesnici Teklivka ve Vinnycké oblasti. V roce 1963 absolvoval obor „Ukrajinský jazyk a literatura“ na Oděské národní univerzitě I. I. Mečnikova.\n\nPracoval jako redaktor oděského rozhlasu, korespondent redakce několika novin („Záporožská pravda“), scenárista lvovské televize, literární konzultant, referent Svazu spisovatelů Ukrajinské SSR, zástupce šéfredaktora časopisu „Vitčyzna“ („Vlast“). Příslušník Svazu spisovatelů Ukrajiny a Svazu novinářů Ukrajiny.\n\nMezi lety 1981 až 1990 byl členem KSSS. Byl jedním ze zakladatelů ukrajinského opozičního hnutí, tzv. RUCHu. Od roku 1989 stal v čele Kyjevské koordinační rady RUCHu. Po získaní nezávislosti několikrát kandidoval do ukrajinského parlamentu za různé demokraticky orientované politické strany. Nyní je členem Bloku Julie Tymošenko. Stojí v čele parlamentního výboru pro kulturu a duchovnost.\n\n\n\n\n\n\n"}
{"id": "257411", "url": "https://cs.wikipedia.org/wiki?curid=257411", "title": "Paul Dukas", "text": "Paul Dukas\n\nPaul Abraham Dukas (1. října 1865, Paříž, Francie – 17. května 1935, Paříž) byl francouzský skladatel, kritik, hudební pedagog a příležitostný spisovatel druhé poloviny 19. a první poloviny 20. století, tedy éry romantismu.\n\nPaul Dukas, rodným jménem Paul Abraham Dukas se narodil v Paříži do židovské rodiny. Jeho otec byl bankéř, ale jeho rozhodnutí stát se hudebníkem ovlivnila nepochybně i jeho matka, velice hudebně nadaná žena, která však zemřela v Paulových čtyřech letech.\n\nV dětských letech se také naučil také hře na klavír a ve svých šestnácti letech se vydal studovat hudbu na pařížskou konzervatoř k Théodore Duboisovi a Ernestu Guiraudovi, kde hrál v tamním orchestru na tympány a kde poznal i svého blízkého, o tři roky staršího přítele Claude Debussyho, s kterým sdílel vášnivou lásku k Wagnerově hudbě, ale jejich pozornost se zanedlouho odebrala spíše na francouzské skladatele, jako byl César Franck a jeho žák d'Indy. Po ukončení studia se stal také známým kritikem a spisovatelem, ale do jisté míry i vědcem, který významně přispěl k novému vydání Rameauových prací.\n\nSlávu si získal až ve svých třiceti letech, kdy uvedl svou úchvatnou \"Symfonii\" (1896), vznešené ale temperamentní dílo, dokonale orchestrálně zvládnuté, kterému se přezdívalo a dodnes přezdívá jako Beethovenova symfonie. Byla poprvé uvedena v lednu 1897 a později téhož roku napsal své další skvělé dílo pro které je nejvíce znám, „symfonické scherzo na Goethovu baladu“, které je dnes známé pod názvem \"L'apprenti sorcier\" (\"Čarodějův učeň\"). Toto brilantně barvité a osvěžující dílo je rovněž jedním z těch, které svou harmonickou křehkostí a vynalézavostí zřejmě ovlivnily dvě později vzniklé díla: Stravinského \"Ohňostroj\" a Debussyho \"Jeux\". Přestože čítá jeho vrcholné dílo několik desítek bravurních děl, dnes je velká část z nich zničena samotným Dukasem, který je ničil pro svou údajnou nespokojenost.\n\nPaul Dukas napsal i dva komplexy technicky náročných děl velkého rozsahu pro klavír. Do tohoto seznamu patří hlavně jeho monumentální \"sonáta\" (\"1901\"), jeho \"Klavírní variace\" na námět a téma Rameaua (1902), které jsou znovu inspirovány Beethovenem a Franckem. Jeho opera \"Ariane et Barbea-bleue\" (Adrian a modrovous), kterou tvořil mezi lety 1899 až 1907 je často spojována s dílem Claude Debussyho \"Pelléas et Mélisande\", částečně díky své hudební podobě, ale i proto, protože jsou obě díla inspirována libretem od Maurice Maeterlincka. Jeho posledním vrcholným a hlavním dílem je označován jeho orientální balet \"La Péri\", který napsal v roce 1912.\n\nPoslední desetiletí svého života prožíval Dukas poklidně. Komponoval jen zřídka, ale zato se stal vynikajícím a vyhlášeným učitelem hudby, který vychoval několik slavných skladatelů jako byl Joaquín Rodrigo, Maurice Duruflé, Olivier Messiaen nebo Jehan Alain. Zvláště Messiaen se o svém učiteli často chvalně zmiňoval. Tyto poslední léta prožíval převážně v Paříži, kterou miloval a obdivoval.\n\nPaul Dukas měl velice dobrý vztah ke svým přátelům, mezi které patřili i jiní vlivní skladatelé první poloviny 20. století. Po roce 1930 se začalo jeho zdraví pomalu, ale jistě a zákeřně zhoršovat. Začal slábnout a to v závěru až do té míry, že nemohl vykonávat své oblíbené vycházky po Paříži. Zemřel roku 1935, kdy byl následně pochován mezi několika velikány na hřbitově Père Lachaise.\n\n\nDukasova skladba \"L'apprenti sorcier\" \"(Čarodějův učeň)\" je použita ve filmu \"Fantazie (Fantasia)\" (1940) z produkce Walta Disneyho. Čarodějova učně zde představuje Mickey Mouse. Celý tento segment byl beze změny převzat do filmu \"Fantazie 2000 (Fantasia 2000)\" (1999), který svým konceptem navazuje na původní \"Fantazii\".\n\n"}
{"id": "257415", "url": "https://cs.wikipedia.org/wiki?curid=257415", "title": "STS-122", "text": "STS-122\n\nSTS-122 byla mise amerického raketoplánu Atlantis. Hlavním cílem této mise bylo dopravit k Mezinárodní vesmírné stanici (ISS) evropský výzkumný modul Columbus a vyměnit člena posádky stanice. Místo vracejícího se Daniela Taniho se novým členem Expedice 16 ISS stal Léopold Eyharts – francouzský astronaut (ESA).\n\n\n\n\nSTS-122 byla montážní mise k Mezinárodní vesmírné stanici označovaná 1E. Jejím hlavním cílem bylo dopravit ke stanici evropský laboratorní modul Columbus. Ten byl ve své základní konfiguraci vybaven skříňovými experimentálními moduly:\n\n\nSTS-122 také dopravil ke stanici zařízení pro výzkum Slunce (' - SOLAR) a multifunkční platformu (' - EuTEF). Tato zařízení byla namontována na vnější povrch laboratoře Columbus. Posádka raketoplánu přivezla zpět na Zemi porouchaný silový setrvačník CMG-3, který byl vyměněn při misi STS-118.\n\nExterní palivová nádrž (ET-125) byla přivezena do Kennedyho vesmírného střediska 14. září 2007. Byla dopravena lodí z továrny Michoud Assembly Facility v Louisianě. Externí nádrž byla v montážní hale (VAB) podrobena zkouškám a 18. října byla připojena k pomocným raketovým motorům (SRB). S raketoplánem Atlantis byla sestava spojena 4. listopadu.\n\n10. listopadu byl celý komplet na mobilním transportéru dopraven na startovací rampu 39A, kde byla do nákladového prostoru umístěna 12. listopadu laboratoř Columbus. Zkušební odpočítávání bylo úspěšně dokončeno 20. listopadu. 30. listopadu rozhodlo vedení NASA, že raketoplán Atlantis je připraven uskutečnit misi STS-122 s plánovaným termínem startu 6. prosince.\n\n6. prosince 2007 byla, při čerpání kapalného vodíku do vnější palivové nádrže, zjištěna porucha čidel ECO (sledují stav hladiny kapalného vodíku v nádrži ET a v případě poruchy počítače raketoplánu určují správný okamžik vypnutí hlavních motorů) a start byl odložen na 7. prosince. Poruchu se nepodařilo odstranit a tak, po posunu startu nejdříve na 8. a poté na 9. prosince 2007, NASA rozhodla o odložení startu do nejméně 10. ledna 2008. Nové datum bylo stanoveno na 7. února 2008, kdy raketoplán skutečně odstartoval.\n\nRaketoplán úspěšně odstartoval 7. února v 19:45:30 UTC. O 2 minuty a 5 sekund později se ve výšce zhruba 50 km oddělily pomocné motory SRB. Přibližně 4 minuty po startu se raketoplán pohyboval ve výšce 100 km. V čase T +08:29 proběhlo vypnutí hlavních motorů raketoplánu SSME (manévr MECO) a v čase T+8:50 odhodil raketoplán nádrž ET. Na oběžnou dráhu byl Atlantis naveden v čase T+37:00.\n\nPo dosažení oběžné dráhy posádka otevřela dveře nákladového prostoru, vysunula anténu pro komunikaci v K pásmu a zkontrolovala a zaktivovala robotický manipulátor RMS. Druhý den letu proběhla kontrola tepelného štítu raketoplánu manipulátorem RMS s nástavcem OBSS ('). Ráno 8. února byl proveden zážeh motorů OMS ('). Ten upravil oběžnou dráhu raketoplánu tak, aby se Atlantis přiblížil k Mezinárodní vesmírné stanici.\n\n9. února se raketoplán dostal do vzdálenosti 20 km od stanice a zahájil závěrečný přibližovací manévr. Ještě před spojením obou kosmických těles proběhla kontrola tepelného štítu RPM ('), kdy posádka stanice snímá kamerami s vysokým rozlišením tepelný štít raketoplánu otáčejícího se kolem své osy. Při této kontrole bylo zjištěno, že došlo k odchlípnutí tepelné izolace pravobočního manévrovacího motoru OMS (') podobně jako u mise STS-117. Technici v řídícím středisku zjišťovali, zda bude nutné odchlípnutou izolaci při některém z výstupů do vesmíru opravit.\n\nRaketoplán se s Mezinárodní vesmírnou stanicí spojil v 17:17 UTC přes propojovací tunel PMA-2. Po přivítání obou posádek oznámilo řídící středisko, že se výstup do vesmíru EVA-1 odkládá o jeden den a že při výstupu nahradí Hanse Schlegela (který onemocněl) astronaut Stanley Love.\n\nDalší den - 10. února - se posádky věnovaly přípravě na následující kosmický výstup. Stanley Love si musel osvojit postupy, které měl při kosmické vycházce vykonávat. Pozornost byla také věnována poškozenému tepelnému štítu, kdy se získávaly informace pro vyhodnocení stupně poškození, zda se bude muset tepelná izolace opravit.\nPrvní výstup do vesmíru byl zahájen 11. února ve 14:13 UTC. Hlavním úkolem tohoto výstupu bylo vyzvednout laboratoř Columbus z nákladového prostoru raketoplánu a připojit jej ke stanici. Astronauti nejdříve odpojili modul od elektrického vedení napájející vytápění laboratoře, namontovali na něj zařízení PDGF (\") sloužící k připojení staničního manipulátoru SSRMS a sejmuli ochranné kryty. Columbus pak byl vyzvednut staničním manipulátorem a přenesen k bočnímu připojovacímu místu modulu Harmony. Tím se stala evropská laboratoř součástí Mezinárodní vesmírné stanice.\n\nDalším úkolem tohoto kosmického výstupu byla výměna nádrže s dusíkem NTA (\") za novou, kterou raketoplán Atlantis ke stanici přivezl. Astronautům se podařilo uvolnit šrouby poutající nádrž ke konstrukci P1, ale odpojení hadic a kabelů bylo z časových důvodů přesunuto na následující výstup do vesmíru EVA-2. Výstup EVA-1 trval 7 hodin a 58 minut.\n\n12. února obě posádky zahájily práce na zjištění stavu a oživení laboratoře Columbus. Astronauti Schlegel a Eyharts, reprezentující Evropskou kosmickou agenturu (ESA), vstoupili do modulu jako první ve 14:08 UTC. Po odvětrání prostoru (kde by se mohly vyskytovat poletující drobné částice) byl modul napojen na rozvody vody, řízení teploty a na datové a monitorovací obvody. Odpoledne oznámil pozemní tým posádce raketoplánu, že oprava odchlípnuté tepelné izolace motoru OMS neproběhne, závada neohrozí raketoplán při přistání.\n\nDruhého výstupu se podle původního plánu s Rexem Walheimem zúčastnil i Hans Schlegel. Hlavním cílem výstupu bylo dokončení výměny dusíkové nádrže (NTA). Druhý kosmický výstup byl oficiálně zahájen 13. února ve 14:27 UTC a ukončen byl ve 21:12 UTC. Walheim a Schlegel odmontovali vyprázdněnou nádrž a z nákladového prostoru raketoplánu dopravili do příhradové konstrukce P1 novou plnou nádrž NTA. Schlegel namontoval na modul Columbus tepelné kryty a spolu s Walheimem ještě provedli kontrolu ochranných mikrometeoritických panelů. Některé byly uvolněné, tak je astronauti lépe upevnili. V závěru dne vedení NASA oznámilo, že se mise STS-122 prodlužuje o jeden den. Výstup trval 7 hodin a 25 minut.\n\nNásledující den byl určen jako odpočinkový. Posádky se po náročném uplynulém týdnu věnovaly jen drobným údržbářským činnostem, přenášely náklad z raketoplánu do stanice a pokračovaly v oživování laboratoře Columbus. Proběhly také přípravy na následující kosmický výstup.\n15. února začal třetí výstup do kosmu. Astronauté měli namontovat na vnější povrch laboratoře Columbus zařízení pro výzkum Slunce Solar Monitoring Observatory (SMO/SOLAR), multifunkční platformu European Technology Exposure Facility (EuTEF) a měli naložit gyroskop GMC-3 do raketoplánu. Výstup byl zahájen ve 13:07 UTC a zúčastnili se ho astronauti Rex Walheim a Stanley Love. Walheim nejdříve namontoval na modul Columbus potřebné spoje, potom oba astronauti společnými silami demontovali zařízení SOLAR z nákladového prostoru raketoplánu a Love ho na staničním manipulátoru přenesl k modulu Columbus. Potom úspěšně připevnili SOLAR na venkovní platformu modulu Columbus. Vadný silový gyroskop CMG (\") byl odmontován z plošiny ESP-2 v blízkosti přechodové komory a Love ho přenesl k raketoplánu. V jeho nákladovém prostoru ho astronauti upevnili, čímž ho připravili na návrat na Zem. Dalším úkolem byl přenos a instalace zařízení EuTEF na modul Columbus. Také tato část výstupu proběhla bez problémů, proto se řídící středisko rozhodlo, že mimo plán mají astronauti zkontrolovat poškozené madlo u přechodové komory. Poškození objevil Love při prvním výstupu. Cílem inspekce bylo zjistit, jestli toto poškozené místo může poškodit vnější vrstvu rukavic. Podle prvních výsledků k narušování testovaných tkanin nedocházelo. Výstup skončil v čase 20:32 UTC a trval 7 hodin 25 minut, plán byl 6 hodin 30 minut.\n\n16. února pokračovaly činnosti při aktivaci modulu Columbus, proběhla tisková konference a fotografování posádek. Pomocí manévrovacích motorů raketoplánu byla o 2,2 km zvýšena dráha Mezinárodní vesmírné stanice. 17. února 2008 posádky dokončily překládání nákladu mezi raketoplánem a stanicí, ukončilo se přečerpávání kyslíku a výsledky experimentů byly přeneseny na palubu raketoplánu. Kolem 17:15 UTC se posádky slavnostně rozloučily a v 18:03 UTC byly uzavřeny průlezy mezi raketoplánem a stanicí v rámci přípravy na odpojení. Následovala kontrola hermetičnosti vestibulu mezi raketoplánem a komplexem. Potom posádka raketoplánu Atlantis zahájila odpočinek.\n\nK odpojení obou těles došlo 18. února v 9:24 UTC. Raketoplán absolvoval kontrolní oblet stanice a znovu kontrolu tepelného štítu manipulátorem RMS s nástavcem OBSS (\"). Další den následovaly závěrečné testy raketoplánu před přistáním a úklid kabiny.\n\n20. února v 10:28 UTC uzavřela posádka dveře nákladového prostoru. Ve čase 12:32 dalo řídící středisko souhlas s provedením přistávacího manévru. V čase 13:00 byl zahájen brzdící manévr motory OMS ('). Raketoplán byl otočen do polohy pro vstup do atmosféry, z předních motorů FRCS (') byly vypuštěny pohonné hmoty. V čase 13:36 Atlantis vstoupil do hustějších vrstev atmosféry, později zahájil sérii otáček na snížení své rychlosti. V čase 14:07:10 UTC se přistávací dráhy dotkl zadní podvozek a po krátkém dojezdu se raketoplán zastavil.\n\n"}
{"id": "257418", "url": "https://cs.wikipedia.org/wiki?curid=257418", "title": "Death in Vegas", "text": "Death in Vegas\n\nDeath in Vegas je britská hudební skupina experimentující na rozhraní rocku a elektroniky. Skupina byla založena v roce 1994 pod názvem Dead Elvis, po námitkách kvůli souvislosti s Elvisem Presleym však změnili název na Death in Vegas, na svůj původní název však nezanevřeli a pojmenovali takto svoje debutové album. V České republice se stala známou píseň Help Yourself z alba Scorpio Rising jejíž motiv byl používán v letech 2003-2005 reklamách mobilního operátora Eurotel.\n\n\n"}
{"id": "257423", "url": "https://cs.wikipedia.org/wiki?curid=257423", "title": "Karjala Cup 2007", "text": "Karjala Cup 2007\n\nKarjala tournament 2007 je hokejový turnaj konající se od 8.11.2007 – do 11.11.2007 v Helsinkách. Utkání Švédsko – Rusko bylo odehráno v Jönköpingu.\n\n Finsko – Česko 2:3 (1:1, 0:0, 1:2) Zpráva\n\n8. listopadu 2007 – Helsinky\n\nFinsko: A. Niemi – Laamanen, Saravo, Väänänen, Niinimaa, Aalto, Laatikainen, Puistola, A.- J. Niemi – Hentunen, Hahl, Pyörälä – Leino, Santala, Pesonen – Koivisto, Immonen, Laaksonen – Rita, Pakaslahti, Pirnes.\n\nČesko: Milan Hnilička – Josef Hrabal, Petr Čáslava, Filip Novák, Josef Melichar, Angel Krstev, Miroslav Blaťák, Vladimír Sičák, Lukáš Zíb – Zbyněk Irgl, Jan Marek, Václav Varaďa – Leoš Čermák, Josef Straka, Tomáš Rolinek – Jaroslav Bednář, Roman Červenka, Marek Tomica – Petr Kumstát, Václav Skuhravý, Tomáš Netík.\n\n8. listopadu 2007 – Jönköping\n\nŠvédsko: Liv – Akerman, K. Jönsson, Tjärnqvist, Hallberg, Lindström, Lindgren, Sandström, Holmqvist – Videll, Warg, Ekman – Kahnberg, Nordqvist, Ledin – Hörnqvist, Andersson, Berglund – Weinhandl, Wallin, Martensson.\n\nRusko: Jeremenko – Nikulin, Proškin, Aťušov, Pereťagin, Belov, Kutejkin, Kornev, Medvedev – Antipov, Zinovjev, Mozjakin – Kuljomin, Neprjajev, Šiškanov – Fjodorov, Tereščenko, Afanasenkov – Simakov, Kurjanov, Saprykin.\n\n10. listopadu 2007 – Helsinky\n\nČesko: Tomáš Duba – Josef Hrabal, Josef Melichar, Angel Krstev, Miroslav Blaťák, Vladimír Sičák, Lukáš Zíb, Filip Novák – Zbyněk Irgl, Jan Marek, Václav Varaďa – Jaroslav Bednář, Roman Červenka, Marek Tomica – Leoš Čermák, Josef Straka, Tomáš Rolinek – Petr Kumstát, Václav Skuhravý, Tomáš Netík.\n\nŠvédsko: Enroth – Akerman, K. Jönsson, Lindström, Lindgren, Tjärnqvist, Hallberg, Holmqvist, Fernholm – Videll, Warg, Ekman – Hörnqvist, Andersson, Berglund – Kahnberg, Nordqvist, Ledin – Weinhandl, Wallin, Martensson.\n\n10. listopadu 2007 – Helsinky\n\nFinsko: Markkanen – Laamanen, Saravo, Väänänen, Niinimaa, Aalto, Laatikainen, Puistola, A.- J. Niemi – Hentunen, Hahl, Pyörälä – Leino, Santala, Pesonen – Koivisto, Immonen, Laaksonen – Rita, Pirnes, Osala.\n\nRusko: Jačanov – I. Nikulin, Proškin, Aťušov, Pereťagin, Belov, Kutejkin, Kornejev, Medvedev – Antipov, Zinovjev, Mozjakin – Kuljomin, Neprjajev, Šiškanov – F. Fjodorov, Tereščenko, Afanasenkov – Simakov, Kurjanov, Saprykin.\n\n11. listopadu 2007 – Helsinky\n\nČesko: Milan Hnilička – Filip Novák, Josef Melichar, Josef Hrabal, Vladimír Sičák, Angel Krstev, Miroslav Blaťák, Lukáš Zíb – Jaroslav Bednář, Jan Marek, Václav Varaďa – Leoš Čermák, Josef Straka, Tomáš Rolinek – Zbyněk Irgl, Roman Červenka, Štěpán Hřebejk – Petr Kumstát, Václav Skuhravý, Tomáš Netík.\n\nRusko: Jerjomenko – I. Nikulin, Proškin, Belov, Kutejkin, Aťušov, Pereťagin, Kornejev, Medvedev – Antipov, Zinovjev, Mozjakin – F. Fjodorov, Tereščenko, Afanasenkov – Kuljomin, Neprjajev, Šiškanov – Simakov, Kurjanov, Saprykin.\n\n11. listopadu 2007 – Helsinky\n\nFinsko: Markkanen – Saravo, Laamanen, Väänänen, Niinimaa, Aalto, Laatikainen, Puistola, A.-J. Niemi – Hentunen, Hahl, Pyörälä – Leino, Santala, Pesonen – Koivisto, Immonen, Laaksonen – Rita, Pirnes, Osala.\n\nŠvédsko: Liv – Akerman, K. Jönsson, Lindgren, Lindström, Fernholm, Holmqvist, Hallberg – Ekman, Warg, Videll – Berglund, Andersson, Hörnqvist – Weinhandl, Wallin, Martensson – Nordqvist, Ledin.\n"}
{"id": "257427", "url": "https://cs.wikipedia.org/wiki?curid=257427", "title": "Monte Schiara", "text": "Monte Schiara\n\nMonte Schiara (italsky \"La Schiara\") je hora ležící v jižní části Dolomit zvané \"Bellunéské Dolomity\" v Itálii (provincie Belluno). Svou výškou 2565 m nepatří v Dolomitech mezi nejvyšší vrcholy, ovšem při pohledu z jihu, kde převyšuje město Belluno a údolí řeky Piavy o 2000 metrů, se řadí ke skutečným velikánům tohoto pohoří. Masiv Monte Schiara je součástí Národního parku Dolomiti Bellunesi. V západním hřebeni se nalézá výrazná skalní věž Gusela del Vescova (výška 40 metrů) viditelná až z Belluna.\n\nMasiv Monte Schiara je doslova prošpikován systémem zajištěných cest typu via ferrata. Většinou se jedná o těžké cesty vyžadující určitou zkušenost s tímto typem cest. Od chaty Rifugio 7° Alpini (1491 m) lze zvolit k výstupu okruh vedený právě po ferratách. Nejtěžší cestou masivu je Luigi Zacchi, kterou výstup k vrcholu začíná. Ta překonává v přímé spádnici jižní stěnu Schiary (900 metrů) a vede až k vrcholu. Zde se napojuje hřebenová zajištěná cesta Ferrata Berti, která místy exponovaně přechází po východním rameni až do sedla. Zde se na ní napojuje cesta Marmol, kterou se po úzkých policích a traversech dostane zpět k chatě.\n\n\n\nNa každé ze tří zajištěných cest (Zacchi, Sperti a Marmol) je postaven bivak, pro případ nouze. Bivaky nesou jména:\n\nCelý masiv Monte Schiara je tvořen ostrým hřebenem několika vrcholů propojených navzájem „železnými cestami“.\n\n\n\n"}
{"id": "257429", "url": "https://cs.wikipedia.org/wiki?curid=257429", "title": "Red Hamilton", "text": "Red Hamilton\n\nRed Hamilton, vlastním jménem Robert Dean (10. červen 1926 Decatur – 20. července 2019 Victorville), byl americký automobilový závodník.\n\ntučně vyznačené závody znamenají zisk pole position\n"}
{"id": "257430", "url": "https://cs.wikipedia.org/wiki?curid=257430", "title": "Lobbování", "text": "Lobbování\n\nLobbování (z angl. \"lobby\", původně předsálí, předsíň, v přeneseném smyslu zájmová skupina) je soustavné prosazování skupinových zájmů zejména u orgánů státu a jeho představitelů (politiků a úředníků), ale v obecném smyslu také v médiích (mediální lobbing) a v široké veřejnosti. Lobbování je součástí oboru public affairs, tzv. managementu veřejných záležitostí, prováděné firmami (in-house lobbisté), oborovými asociacemi, agenturami a konzultačními společnostmi či právníky. Vedle subjektů prosazujících své komerční zájmy provádějí lobbing rovněž některé nevládní organizace, odbory a další instituce občanské společnosti.\n\nNázev se patrně odvozuje od prastarého zvyku, že se prosebníci (římští klienti) shromažďovali v předsíni vlivných osob, panovníků a později i poslanců apod. V historických společnostech se tedy jednalo o způsob, jak se poddaní a podřízení snažili ovlivnit rozhodování mocnějších ve svůj prospěch, případně ve prospěch své skupiny. Podobně se tomu tak dělo v předsálí Kongresu USA (\"lobby\"), kde občané kontaktovali své kongresmany. Přestože se traduje, že poprvé slovo \"lobbing\" použil americký prezident Ulysses Grant, jeho použití v podobném smyslu se datuje již do 17. století a do britského parlamentu. V moderních demokratických státech, kde se státní moc chápe jako delegovaná občany ve volbách a zprostředkovaná volenými zástupci (např. poslanci), je styk poslanců s voliči nezbytný a žádoucí. Je ústavně zaručen jako petiční právo. Proto mají volení funkcionáři a poslanci své kanceláře a hodiny pro veřejnost.\n\nSamotný lobbing upravuje spousta definicí, odborná literatura nejčastěji pracuje s tou od Luigiho Graziana: \"„Lobbing je specializovaná a odborná reprezentace prostřednictvím široké škály prostředků, které v zásadě vylučují korupční výměnu služeb, ve své povaze velmi odlišná od obecné nespecializované reprezentace, kterou zajišťují volení zástupci. Jako reprezentant partikulárních zájmů lobbista dodává informace a technicko-odborné expertizy, které mohou být užitečné a někdy rozhodující při definování legislativní a správní regulace.“\"\n\nLobbing tedy představuje jakési nošení informací, které by svou hodnotou měly přispět v zákonodárném, ale i exekutivním procesu. Je nedílným prvkem teorie pluralismu. V demokratických společnostech může přispívat k vylepšování přijímaných regulatorních opatření, či pomáhat při samotné tvorbě jednotlivých politik.\n\nZ politologického hlediska lze lobbování podle typu adresáta dělit na složku:\n\nNa druhé straně může takové ovlivňování přejít v korupci, tj. zneužívání svěřené pravomoci k soukromému či skupinovému prospěchu.\n\nZákladním znakem korupce je poskytování výhod tomu, kdo rozhoduje, jako protislužby za jeho rozhodnutí. “\"Korupcí je, když osoba zastupující veřejný zájem jedná s vidinou osobního prospěchu místo toho, aby prosazovala nejlepší možné řešení ve prospěch občanů\",” píší autoři inspirativní brožury o korupci Ondřej Vondráček a Marek Havrda (Vondráček, Ondřej - Havrda, Marek: Korupce jako parazit. Návod jak ji porazit. Praha 2013, s. 14)\n\nČeské trestní právo (zákon č. 40/2009 Sb., trestní zákoník) postihuje korupční trestné činy - přijetí úplatku (§ 331), podplácení (§ 332), nepřímé úplatkářství (§ 333), zneužití pravomoci úřední osoby (§ 329), zneužití informace a postavení v obchodním styku (§ 255), sjednání výhody při zadání veřejné zakázky, při veřejné soutěži a veřejné dražbě (§ 256) nebo pletichy při zadání veřejné zakázky a při veřejné soutěži (§ 257).\n\nProtože nebezpečí korupčního ovlivňování funkcionářů státu roste s růstem jeho politické a hospodářské moci, snaží se mu některé moderní státy čelit tím, že lobbování regulují zákony. Tak v USA i ve Velké Británii existují seznamy oprávněných lobbistů, kteří zastupují jisté zájmové skupiny. Podobnou úpravu má i Polsko, Litva a další země (studie Parlamentního institutu). Registrace lobbistů funguje při institucích Evropské unie prostřednictvím Rejstříku Transparentnosti EU.\n\nVšichni lobbisté by měli při svých aktivitách dodržovat určité etické zásady. Obecně platí, že lobbista by měl být vždy schopen odpovědět na tři následující otázky: Kdo jste a koho zastupujete?, Jaká je struktura vaší organizace/firmy?, Co konkrétně chcete změnit a jakým způsobem toho chcete dosáhnout?\n\nExistují dva přístupy k regulaci lobbování – zákonná regulace a oborová, tzv. samoregulace, případně kombinace obou přístupů.\n\na) Zákonná regulace je založena na existenci legislativního rámce, který definuje lobbing a určuje pravidla pro jeho činnost. Zákon může stanovit tzv. registrační povinnost lobbistů, tj. závazek politických poradců zapsat se do centrálního a veřejného seznamu lobbistů.\n\nb) Samoregulace - jejím nástrojem bývá samoregulační orgán (nejčastěji asociace sdružující profesionální politické poradce – jednotlivce či agentury), který sám určuje standardy lobbingu. Asociace uplatňují etický kodex – soubor závazných pravidel chování při lobbování. Závazek respektování etického kodexu založeného na čestném a transparentním lobbování je podmínkou členství v asociaci. V případě porušení těchto pravidel mohou být lobbisté či public affairs agentury sankcionováni, případně vyloučeni z asociace.\n\nCelá řada států a organizací vytvořila etické kodexy, k nimž se lobbisté mohou povinně musí přihlásit - např. Velká Británie (zde), ČR (APAA), ale doporučení vydala také Rada Evropy. Lobbisté, registrovaní při některých institucích Evropské unie v tzv. Rejstříku transparentnosti, se například zavazují k Etickému kodexu obsahující mj. následující:\n\n\nV České republice existuje Etický kodex, který je závazný pouze pro členy Asociace Public Affairs Agentur (APAA), která sdružuje profesionální lobbistické firmy.\n\nZeměmi s nejdelší tradicí lobbingu jsou Spojené státy americké a Spojené království. Spojené státy jsou zároveň největším centrem lobbistů. Ve Washingtonu D. C. jich je registrovaných přibližně 12 tisíc. Lobbing je zde uplatňován na základě regulačního přístupu, který je založen na povinném registru lobbistů.\n\nVedle USA jsou dalšími zeměmi uplatňujícími regulační přístup Spojené království, Austrálie, Kanada, Polsko, Německo, Maďarsko, Taiwan a Litva. Zákonná regulace zahrnuje vedle povinnosti lobbistů registrovat se také pravidelné zveřejňování lobbistických kontaktů a jejich činnosti.\n\nNeregulační přístup funguje například ve Španělsku, v Dánském království a Norském království. Systém regulace lobbování je zde založen na seberegulaci. Nástrojem regulace jsou asociace lobbistů, jež sdružují profesionální politické poradce – jednotlivce nebo agentury. Asociace uplatňují etický kodex, v němž se jednotliví lobbisté či public affairs agentury, zavazují při výkonu své činnosti jednat čestným a transparentním způsobem.\n\nVe Spojeném království Velké Británie a Severního Irska na začátku roku 2014 prošla legislativní změna a zákon o lobbingu vstoupil v platnost.\n\nLobbing je při institucích Evropské unie velice rozšířeným fenoménem (více zde), do kterého zástupci národních i nadnárodních společností každoročně investují nemalé finanční prostředky. Počet tamních lobbistů zapsaných v tzv. Rejstříku transparentnosti EU činí v roce 2019 necelých 12 tisíc, z nichž přibližně polovinu tvoří interní lobbisté jednotlivých firem (5969), třetinu nevládní organizace (3162) a desetinu profesionální poradenské společnosti včetně právních kanceláří (1191) . Mezi mezinárodní public affairs agentury, které působí v institucích EU a zároveň mají zastoupení v ČR, se řadí například Fleishman-Hillard či Weber Shandwick.\n\nVůbec nejvyšší výdaje na lobbisty, pracující v Bruselu a Štrasburku, vykazuje společnost Google, která do lobbingu ročně investuje více než šest milionů eur. Druhým v pořadí je Microsoft, který investuje více jak 5 milionu eur, a dále Shell Companies se čtyřmi a půl miliony eur a ExxonMobil Petroleum & Chemical s necelými čtyřmi miliony eur.\n\nV první desítce pak figurují ještě Bayer AG, BASF SE, Dow Europe GmbH, Siemens AG, BP p.l.c. a DAB Italia s.c.p.a., které na lobbing ročně vynaloží od dvou do čtyř milionů eur.\n\nNejvýše postavenou českou společností v žebříčku nákladů na lobbisty je Notino s.r.o. s ročním výdajem necelých tři sta tisíc eur. \n\n\n\n"}
{"id": "257433", "url": "https://cs.wikipedia.org/wiki?curid=257433", "title": "Lobby", "text": "Lobby\n\nLobby je slovo anglického původu, jež může znamenat:\n\n\n"}
{"id": "257440", "url": "https://cs.wikipedia.org/wiki?curid=257440", "title": "Vojska Republiky srbské", "text": "Vojska Republiky srbské\n\nVojska Republiky srbské ( ) byly ozbrojené síly Republiky srbské mezi lety 1992 a 2005. Po tomto roce se začlenily do nově vzniklých Ozbrojených sil BiH.\n\nVRS se odštěpily z JNA po vyhlášení Republiky srbské na území Bosny a Hercegoviny na základě rozhodnutí skupštiny RS v Banja Luce 12. května 1992. Do jejich čela se tehdy postavil generálplukovník Ratko Mladić. Ihned poté jednotky VRS bojovaly proti alianci HVO a ArBiH, účastnily se například i obléhání Sarajeva.\n\nPo uzavření Daytonské smlouvy vojska zůstala ozbrojenými silami RS, byla však Haagským tribunálem pro bývalou Jugoslávii odsouzena, včetně svých velitelů. Zánik VRS, který byl součástí reformy ozbrojených sil země a vešel v platnost 1. ledna 2006, vedl k masovým protestům v některých městech RS, účastnily se jich tisíce lidí.\n"}
{"id": "257444", "url": "https://cs.wikipedia.org/wiki?curid=257444", "title": "Autoškola", "text": "Autoškola\n\nAutoškola je fyzická nebo právnická osoba, která smí vzdělávat uchazeče o získání nebo rozšíření řidičského oprávnění nebo o jiné zdokonalování odborné způsobilosti k řízení motorových vozidel. Ve většině států potřebuje k této činnosti zvláštní oprávnění od státních úřadů.\n\nTeoretická výuka probíhá obvykle docházkou do speciální školní budovy či třídy, v níž je látka obvyklým školním způsobem vykládána přednášejícími zaměstnanci autoškoly. Protože soubory testových otázek jsou v České republice zveřejněny, významnou část teoretické přípravy často zaujímá jejich opakované vyplňování nanečisto. Po roce 2000 je k této činnosti ve stále větší míře využívána výpočetní technika.\n\nPraktický výcvik probíhá v mnoha autoškolách nejprve na trenažérech. Praktická výuka jízdy (i údržby) probíhá zpravidla zpočátku na k tomu účelu určených plochách či okruzích nebo na bezpečných málo frekventovaných komunikacích. Další fáze výcviku již probíhají v plném provozu, přičemž instruktor sedí (jde-li o automobil) na sedadle vedle řidiče a má možnost korigovat jeho chyby (zpravidla i částečně zdvojeným řízením).\n\nVozidla určená k výcviku mají být zřetelně označena. Obvykle se používá nápis „Autoškola“ v příslušném jazyce, zpravidla na bocích vozidla nebo na střešní tabuli. Z německého prostředí i do České republiky pronikl zvyk označovat výcviková vozidla výrazným bílým písmenem L (patrně z anglického learn – učit se) na modrém pozadí (někdy i zvýrazněním písmene L ve slově „autoškoLa“).\n\nVozidla obvykle mívají částečně zdvojené řízení, na stanovišti spolujezdce (instruktora) bývá druhá sada ovládacích pedálů (někdy také jen brzdový a spojkový pedál), takže může instruktor v případě potřeby kdykoliv zastavit vozidlo.\n\nNa motocyklech obvykle sedí instruktor za frekventantem kursu. Motocykl je vybaven dvojitými řídítky, přičemž na řídítkách pro instruktora se nachází pouze spojka a brzda.\n\nPro absolvování kurzu v autoškole musí žadatel o řidičské oprávnění úspěšně složit:\n\n\nVýkon při zkoušce je hodnocen zkušebním komisařem, který je k této činnosti pověřen příslušnou obcí s rozšířenou působností. Nadřízený orgán Ministerstvo dopravy ČR. Upravuje zákon č. 247/2000 Sb., vyhláška č. 167/2000 Sb. V minulosti býval zkušebním komisařem policista pověřený Policií České republiky.\n\nŘidičské oprávnění se osvědčuje udělením řidičského průkazu, zákon č. 361/2000 Sb., o provozu na pozemních komunikacích, vyhláška č. 31/2001 Sb., o řidičských průkazech a o registru řidičů.\n\nŘidiči, kteří jsou povinni se účastnit zdokonalování odborné způsobilosti (profesionální řidiči nad 3,5 t) získají profesní průkaz v Akreditovaném středisku výuky a výcviku. Dle zákona 374/2007 Sb. musí absolvovat 140h (280) vstupní školení a dále pravidelné každoroční školení (7 h ročně, 35 h v průběhu 5 let).\n\nOd roku 2008 byla uzákoněna možnost po absolvování příslušného školení odečíst několik trestných bodů v rámci bodového systému hodnocení řidičů. Kritériím zařízení oprávněného takové školení provádět vyhovoval v době přijetí zákona pouze Polygon Most.\n\nVýcvik k řízení drážních vozidel probíhá podobným způsobem a vozidla jsou podobně upravená a označená. Obvykle se však neužívá slovo „autoškola“, ale „cvičná jízda“, „škola elektrických drah“ atd.\n\nPři praktickém výcviku v řízení tramvají obvykle je ve vozidle současně několik frekventantů, kteří se v řízení podle pokynů instruktora střídají. Výcvik a zkoušky zahrnují jak znalost pravidel silničního provozu, tak znalost drážních předpisů. Nad to i znalost přepravních předpisů, obsluhy odbavovacích a komunikačních systémů, linkového vedení a dalších provozních zvyklostí. Kromě průkazu vydaného obcí jakožto státním orgánem získá řidič také oprávnění řídit tramvaj v konkrétní tramvajové síti. Ani po získání oprávnění nemůže řidič hned samostatně řídit, ale zpočátku absolvuje takzvaný zácvik, kdy na něj při výkonu služby v běžném provozu dohlíží zkušenější řidič.\n\n\n"}
{"id": "257450", "url": "https://cs.wikipedia.org/wiki?curid=257450", "title": "François-Étienne Kellermann", "text": "François-Étienne Kellermann\n\nFrançois-Étienne Kellermann, vévoda z Valmy, (4. srpna 1770 Mety, Francie – 2. června 1835 Paříž, Francie), byl francouzský generál kavalerie doby prvního císařství a pair Francie.\n\nFrançois-Etienne Kellermann, byl synem francouzského generála, pozdějšího maršála císařství, povýšeného do šlechtického stavu s titulem vévoda z Valmy. Se svým otcem se účastnil svých prvních polních tažení válek revoluce. V roce 1796 sloužil v italské armádě generála Bonaparte ve funkci adjutanta. Při přechodu Tagliamenta se vyznamenal rozhodujícím útokem na rakouskou kavalerii. Roku 1800 v bitvě u Marenga (14. června 1800) vedl (spolu s plukovníkem Bessieresem) rozhodující jezdecký útok v čele těžké jízdní brigády, s kterou vpadl do boku rakouské koloně pochodující po silnici z Alessandrie a rozprášil ji. Byl povýšen na divizního generála. Bojoval též u Slavkova (2. prosince 1805) a ve španělském tažení. Roku 1813 byl převelen do Saska a měl lví podíl na vítězství u Bautzen (Budyšína – 20. a 21. května 1803). \n\nPo pádu Napoleona se podřídil Bourbonům a král Ludvík XVIII. jej jmenoval generálním inspektorem jezdectva. Za vlády Sta dnů byl Kellermann jmenován pairem Francie a bojoval u Ligny (16. června 1815) a u Waterloo(18. června 1815). Po návratu Bourbonů ztratil své místo v komoře pairů a byl postaven mimo službu. Po nástupu Karla X. na trůn byl opět jmenován pairem, ale s nadšením přivítal Červencovou revoluci roku 1830. \n\nJeho syn François-Christophe-Edouard Kellermann byl diplomat a politik ostře monarchistického zaměření. Když byl maršál Ney u soudu, spolu s dalšími dvěma maršály hlasoval pro zastřelení.\n"}
{"id": "257451", "url": "https://cs.wikipedia.org/wiki?curid=257451", "title": "Mary Shelleyová", "text": "Mary Shelleyová\n\nMary Wollstonecraft Shelley (rozená Wollstonecraft Godwin) (30. srpna 1797, Londýn – 1. února 1851, Londýn) byla anglická spisovatelka tvořící v období romantismu, která psala mimo jiné gotické romány, známá je především svým dílem \"Frankenstein\". Byla druhou manželkou Percyho Bysshe Shelleyho.\n\nMary Shelleyová se narodila v Somers Town v Londýně v roce 1797. Byla druhou dcerou slavné feministky a spisovatelky Mary Wollstonecraftové. Její otec, William Godwin, byl také slavný, byl to anarchistický filosof, romanopisec, novinář a ateista. Matka Mary zemřela v horečkách 11 dní po jejím narození. Od té doby ji vychovával otec Godwin, který jí poskytl bohaté, i když neformální vzdělání a vštěpoval jí své vlastní liberální politické teorie. Když jí byly čtyři, její otec se opět oženil, ale Mary měla se svou nevlastní matkou komplikovaný vztah. A měla velmi nadaného syna \n\nRoku 1814 Mary navázala milostný poměr s jedním z politických stoupenců svého otce, Percym Bysshe Shelleym, který byl v té době ženatý. Společně s nevlastní sestrou Claire Clairmontovou se Mary a Shelley vydali přes Francii do Německa a dále cestovali napříč kontinentální Evropou. Po jejich návratu do Anglie čekala Mary s Percym dítě. Během následujících dvou let čelila s Percym kritice ze strany společnosti, neustálým dluhům a smrti jejich předčasně narozené dcery. Po sebevraždě Shelleyho první ženy Harriet roku 1816 milenci uzavřeli sňatek. \n\nLéto roku 1816 pár strávil ve společnosti Lorda Byrona, Johna Williama Polidoriho a Claire Clairmontové ve Švýcarsku blízko Ženevy, kde se zrodil nápad pro román \"Frankenstein\" poté, co při společném čtení německých strašidelných příběhů Byron navrhl, aby se každý z nich pokusil napsat něco podobného. Shellyovi roku 1818 opustili Británii a odešli do Itálie, kde přišli o druhé i třetí dítě, než se Mary narodil jediný potomek, který přežil, Percy Florence Shelley. V roce 1822 se její manžel utopil, když se jeho plachetnice potopila během bouřky při městě Viareggio. O rok později se Mary Shelley vrátila do Anglie a oddala se vychovávání svého syna a své profesionální autorské kariéře. Poslední desetiletí jejího života ji sužovaly nemoci, které nejspíš způsobil nádor na mozku, jenž ve věku 53 let zapříčinil její smrt.\n\n\n"}
{"id": "257455", "url": "https://cs.wikipedia.org/wiki?curid=257455", "title": "Kôprovský štít", "text": "Kôprovský štít\n\nKôprovský štít je jeden z volně přístupných vrcholů ve Vysokých Tatrách.\nTyčí se přímo nad Veľkým Hincovým plesem. Je vysoký 2363 m a z jeho vrcholu je překrásný výhled na polskou i slovenskou část Vysokých Tater.\n\nCesta na tento vrchol vede od Štrbského plesa, kolem Popradského plesa (1495m) a největšího plesa na slovenské straně Vysokých Tater – Velkého Hincova plesa (1964 m) a dále přes Vyšné Kôprovské sedlo (2180 m) na vrchol. Celý výstup od Štrbského plesa zabere 3 a půl až 5 hodin.\nDalší možnost výstupu je z Podbanského Kôprovou a Hlinskou dolinou nebo ze Třech studniček do Kôprové a Hlinské doliny.\n\n"}
{"id": "257463", "url": "https://cs.wikipedia.org/wiki?curid=257463", "title": "Eagles of Death Metal", "text": "Eagles of Death Metal\n\nEagles of Death Metal (EoDM) jsou americká rocková skupina, kterou založili Jesse Hughes a Josh Homme (zpěvák a kytarista skupiny Queens of the Stone Age – zkráceně QOTSA), který ovšem v EoDM hraje na bicí. Jejich hudba je ovlivněna tím, že tato skupina vznikla za účelem pobavení (Homme se soustředí především na QOTSA), proto bylo také mnoho singlů z jejich první desky Peace, Love, Death Metal (2004) využito v reklamních kampaních amerických firem.\n\nVe svých začátcích působili především jako předskokani QOTSA. Po vydání druhé desky Death by Sexy (2006) hráli na koncertech s The Strokes a stali se i předskokany Guns N' Roses, na prvním společném koncertu se však dostali do konfliktu s frontmanem Axlem Rosem.\n\n13. listopadu 2015 došlo během koncertu skupiny v pařížském sále Bataclan na Boulevard Voltaire k teroristickým útokům, při kterých útočnici zajali několik desítek rukojmí. Francouzská policie nejprve po zásahu potvrdila, že v koncertní síni na Boulevard Voltaire v jedenáctém obvodu zůstalo nejméně sto mrtvých, později úřady uvedly, že jich teroristé v Bataclanu zabili 89. Zpěvák kapely Jesse Hughes i ostatní členové kapely unikli zadním východem z jeviště. Bubeník kapely potvrdil své matce i manželce, že je v bezpečí. Smrti však neunikl manažer Nick Alexander, který měl na starost merchandising.\n\nEagles of Death Metal vystoupili v Paříži znovu, již tři týdny po vražedném útoku koncertním sále Bataclan, 7. prosince 2015 na společném koncertě s irskou skupinou U2, který zahájili skladbou \"People Have the Power\" americké písničkářky Patti Smith.\n\n16. února 2016 skupina v pařížském koncertním sále Olympia symbolicky dokončila svoje vystoupení z 13. listopadu 2015, přičemž majitelé původní vstupenky měli vstup zdarma.\n\n\n\n\n\n"}
{"id": "257465", "url": "https://cs.wikipedia.org/wiki?curid=257465", "title": "Castropola", "text": "Castropola\n\nHrabata Castropolové (původně Sergiové, později Polové) jsou prastará istrijská šlechtická rodina, odvolávající se ve svém původu na římský patricijský rod Sergiů. Později se rodina přesunula z Istrie do italského Trevisa, Milána a Svaté říše římské. 5. srpna roku 1819 bylo Antonovi di Pola potvrzeno císařem Františkem I. šlechtictví města Treviso, což ho opravňovalo k užívání šlechtického titulu na území rakouského císařství.\n\nPrvní zmínka o rodině pochází z roku 990. Rodina se však odvolává na římský patricijský rod Sergiů. Sledovatelný rodokmen začíná roku 1180, kdy obdržel z rukou pulského biskupa úřad výběrčího daní Bonifacio Sergi. Ten měl tři syny, dva z nich založili dvě hlavní linie rodu – istrijskou (Galvano) a trevízskou (Nascinguerra I.). Skutečný rozmach rodu nastal roku 1265, když byl Monfiorito dei Sergi, syn Galvana, ustanoven gorickými hrabaty vikářem (zástupcem panovníka) v Istrii.\n\nV tomto roce nastal další zlom. V sídelním městě rodiny Pule usilovaly o nadvládu dvě mocenské skupiny. Skupina demokratů byla vedena rodinou Jonatasi, skupina prosazující autoritářský přístup zase rodinou Sergiů. A právě této skupině se podařilo strhnout na sebe moc nad městem. Rodina Sergiů se přestěhovala ze svého paláce do silně opevněného hradu v Pule. Z tohoto důvodu si změnila jméno na Castropola (z lat. Castrum Polae). K tomuto roku se váže též romantická legenda, která jen vzdáleně odpovídá pravdě. A sice, že nespokojená rodina Jonatasi se nehodlala smířit s prohrou a v čele vzbouřenců napadla na Velký Pátek průvod s Božím tělem a vybila všechny příslušníky rodu Castropolů, až na malého chlapce, kterého se podařilo jednomu sluhovi zachránit a odnést ho do kostela svatého Františka v Pule, kde ho převzali tamní mniši, kteří ho ukryli na jedno z odlehlých panství rodiny a takto zachránili rod před vymřením. Tato legenda je však pravdivá jen částečně – k útoku skutečně došlo, ale hlavní představitelé rodu unikli, a tak tento útok nedosáhl žádného výraznějšího úspěchu. Pravdou však je, že od této doby byli Castropolové k řádu svatého Františka neobvykle štědří.\n\nRoku 1285 vystřídal Monfiorita v úřadu jeho bratr Nascinguerra II., jenž byl pasován na rytíře a jehož syn Matteo byl od roku 1280 pulským biskupem. Roku 1294 se podstatně rozšířily pravomoci rodiny, která se tak měla stát jakousi brzdou stále sílícího benátského vlivu v Istrii. Proto byla posilována i majetková stránka rodiny, která se záhy stala jednou z nejbohatších a nejmocnějších rodin Istrie. Ovládala mimo jiné hrady, vily a panství v Pule, Dignanu, Valle, San Vincenti, Due Castelli, Torre del Borasu a ostrov Brijuni Na počátku 14. století se cítila rodina být tak silná, že se postavila Benátkám na přímý odpor. V té době stál v jejím čele Sergius II. da Pola. Povstání však bylo potlačeno a rodina byla roku 1331 donucena opustit Istrii, později obdržela povolení opět vlastnit v Istrii pozemky a jednou ročně je navštívit.\n\nRodina tedy odešla k již dlouho existující boční linii do italského Trevíza. Později sloužili příslušníci této rodiny ve službách Benátské republiky, která je odměnila titulem hrabě (conte). Rodina se pak dále rozvětvila do několika větví, například do milánské, znovu do istrijské a podobně. Část rodiny se pak přesunula do Svaté říše římské, na jejímž území se usadila.\n\nTuto linii založil Nascinguerra I. Jeho syn Bonifacio I., přijal se zbytkem rodiny roku 1271 jméno Castropola. Mezi léty 1269–1283 vykonával významnou funkci starosty města Trevíza. Po roce 1331 se obě linie spojily dohromady. V této době se rodina řadila mezi nejvýznamnější rody v celé oblasti. Sergio III. di Pola proslul jako schopný obchodník a nashromáždil jak v Trevízu, tak v Istrii značný majetek. Jeden z jeho potomků Francesco de Pola studoval právo v Padově, kde roku 1431 obdržel doktorát a papež Evžen IV. ho jmenoval soudcem v Římě a kapitánem římského lidu. Francesco nabyl veliké vážnosti a poté pracoval jak pro benátskou vládu, tak pro obecní vládu města Trevíza. V další generaci na sebe upozornil Bernardino de Pola, který si nechal v Trevízu vystavět krásný palác architektem Pietrem Lombardi. Z kulturního prostředí je též známá Laura da Pola, jelikož roku 1543–1544 namaloval známý malíř Lorenzo Lotto její portrét, který se značně proslavil. Roku 1569 se Sergio da Pola účastnil benátských bojů proti Turkům na Kypru. Jeho bratr Ansoisio da Pola si roku 1575 vzal Lavignii Caetani z mocného římského rodu, ze kterého pocházeli dva papežové a který měl na papežství zvláště ve středověku a raném novověku spolu s rody Colonnů a Orsiniů zcela zásadní vliv. Jeden z jejich potomků, Filippo Cristoforo, odešel roku 1607 z Itálie a usadil se v Čechách, kde žijí jeho potomci dodnes, aniž by jim byl přiznán šlechtický stav – nepatří tedy mezi českou ani rakouskou šlechtu. Dalším významným představitelem rodu byl Pietro de Pola, jenž byl roku 1617 pasován na rytíře řádu Svatého Marka, což bylo nejvyšší benátské vyznamenání. V tomto řádu byl i Paolo de Pola, a to od roku 1675. Jeho jmenovec Paolo de Pola se oženil s Isabelle Gonzaga, čímž učinil rodinu příbuznou s mantovskými vévody. Camillo de Pola se zase roku 1721 stal maltézským rytířem. Do dějin rodu se významně zapsal i Paolo Luigi di Pola, osobní přítel císaře Napoleona, který ho dokonce přijel navštívit do jeho paláce v Trevízu. Po Napoleonově pádu se stáhl z veřejného života a věnoval se poezii. Blízce se přátelil s generálem Adamem Albertem Neippergem, manželem své sestry Teresy i jeho pozdější chotí parmskou vévodkyní Marií Luisou.Dne 5. srprna 1819 bylo jeho otci Antonovi di Pola potvrzeno šlechtictví města Trevízo, což ho opravňovalo k užívání šlechtického titulu na území habsburské monarchie. Paolův bratr Giovanni Battista Pola byl za loupež a jiné zločiny odsouzen k desetiletému žaláři v Padově, kde zemřel 19. dubna 1834.\n\nPříbuznost s Castropoly není zcela jistá, ovšem rodinami byla uznávaná. Polové byli v Koperu poprvé zapsáni mezi šlechtu roku 1431. Již předtím, 4. prosince roku 1420, se zde stal Geremia Pola biskupem. Z rodiny pocházel i básník Pietro Pola, který se roku 1567 stal předsedou koperské akademie, roku 1618 velvyslancem, od roku 1620 pak starostou. Jako politik byl oddaný stoupenec Benátské republiky. Posledním členem této rodinné větve byla v Trevisu narozená hraběnka Marianna Pola, která si roku 1808 vzala hraběte Francesca Grisoniho ze staré benátské patricijské rodiny a vytvořila tak rodovou alianci Pola-Grisoni. Ta však nepřežila do další generace, jelikož všechny děti vzešlé z tohoto manželství zemřely. Hrabě Francesco Pola-Grisoni zemřel roku 1841 a poslední z rodiny, hraběnka Marianna Pola-Grisoni roku 1858. Celý svůj majetek přesahující částku milion zlatých a vilu Grisoni odkázala na charitu, především na sirotčinec, který ve vile vznikl.\n\nErb hrabat Polů tvoří tři skosené červené pruhy na stříbrném pozadí (větev Pola-Grisoni měla ve znaku červeného okřídleného grifa držícího v pařátech hada na stříbrném pozadí).\n\n\n\n\n\n\n\n"}
{"id": "257472", "url": "https://cs.wikipedia.org/wiki?curid=257472", "title": "Elektronická součástka", "text": "Elektronická součástka\n\nElektronická součástka ( ) je libovolný samostatný stavební prvek používaný pro vytváření elektronických obvodů a zařízení. Elektronické součástky jsou většinou průmyslové výrobky dostupné v samostatném provedení. Elektronické součástky určitým způsobem ovlivňují elektrony nebo s nimi spojená pole, ale nelze je zaměňovat s elektrickými prvky, což jsou konceptuální abstrakce reprezentující idealizované elektronické součástky.\n\nElektronické součástky mají dva nebo více vývodů, s výjimkou antén, které mohou mít pouze jeden vývod. Propojováním těchto vývodů lze vytvářet elektronické obvody s určitou funkcí (například zesilovač, rozhlasový přijímač nebo oscilátor). Základní elektronické součástky mohou být dostupné jako diskrétní nebo jako pole či sítě součástek nebo mohou být součástí hotových obvodů jako jsou polovodičové integrované obvody, hybridní integrované obvody nebo jako prvky obvodů vytvořených technologií tlustých vrstev (TLV). Následující seznam elektronických součástek se zaměřuje na jejich diskrétní verze, a obvody složené z více součástek jako součástky.\n\nElektronické součástky je možné dělit podle různých kritérií. Přestože skutečné součástky mají na rozdíl od ideálních elektronických prvků, u kterých se obvykle uvažuje jenom jedna vlastnost nebo parametr, mnoho parametrů, jedním z kritérií je dělení součástek podle složitosti:\n\n\nZ hlediska vlivu na signál:\n\nZ hlediska spotřeby energie:\n\nAktivní součástky (a diody) lze dělit podle média použitého pro přenos proudu:\n\nPodle provedení vývodů lze součástky dělit na\n\n\nNásledující třídění seskupuje diskrétní součástky primárně podle jejich fyzikálních vlastností (rezistor, kondenzátor, …), sekundárně podle jejich konstrukce.\n\n\n\n\n\n\n\n\n\n\n\n\n\n\n\n"}
{"id": "257482", "url": "https://cs.wikipedia.org/wiki?curid=257482", "title": "Nom", "text": "Nom\n\nNom (někdy též nomos, název odvozen od řeckého slova νομός - \"„kraj“\") původně Thrácká kosmologie Nomos - Světový řád, je označení užívané v egyptologii pro administrativní jednotku ve starověkém Egyptě.\n\nPro správní účely byl starověký Egypt rozdělen právě na tyto \"nomy\" (v egyptštině byly nazývány \"sepat\"). \nRozdělení do nomů můžeme vysledovat zpět až do Předdynastické doby (před rokem 3100 př. n. l.), kdy byly nomy původně autonomní městské státy. V raných dějinách Egypta se jejich počet a hranice měnily, ale nakonec se tento správní systém ustálil a nomy pak již zůstaly stejné po více než dvě tisíciletí. Jak oblasti jednotlivých nomů, tak jejich pořadí číslování zůstaly pozoruhodně stabilní. V systému, který přetrval po většinu historie faraonského Egypta, byla země rozdělena do 42 nomů: Dolní Egypt zahrnoval 20 nomů, zatímco Horní Egypt byl rozdělen do 22.\n\nKaždý nom byl řízený nomarchou, oblastním správcem, který byl v čele krajského úřadu. Funkce nomarchy byla v prvopočátku centralizovaného Egypta funkcí přidělovanou panovníkem, nicméně jejich moc rostla až si vydobyli dědičnost svého úřadu. Nakonec získali takovou moc, že způsobili pád Staré říše a začátek Prvního přechodného období, v němž král neměl skoro žádnou moc a země byla de facto rozdrobena na malé autonomní státečky. I když si nomarchové zachovali dědičnost svého úřadu po obnovení centrální moci, faraon měl stále možnost současného nomarchu odvolat, či dokonce zbavit celou rodinu této výsady a jmenovat úplně nového nomarchu.\n\nZde je seznam jednotlivých nomů, rozdělený zvlášť pro Dolní a zvlášť pro Horní království.\n\npřehledné mapy Egypta s vyobrazením všech nomů:\n"}
{"id": "257494", "url": "https://cs.wikipedia.org/wiki?curid=257494", "title": "Terence Tao", "text": "Terence Tao\n\nTerence Chi-Shen Tao (陶哲軒) (* 17. července 1975, Adelaide, Jižní Austrálie) je australský matematik zabývající se především harmonickou analýzou, parciálními diferenciálními rovnicemi, kombinatorikou, analytickou teorií čísel a teorii reprezentací.\n\nByl považován za geniální dítě, v současnosti je profesorem matematiky na Kalifornské univerzitě v Los Angeles. Titulu profesor dosáhl už ve svých 24 letech.\n\nV srpnu 2006 byl oceněn Fieldsovou medailí\n- nejvyšším matematickým oceněním (Nobelova cena za matematiku není udělována). O měsíc později v září 2006 byl oceněn MacArthurovou nadací (Někdy nazývanou též „Granty pro génie“). Členem královské společnosti (Fellow of the Royal Society) byl zvolen 18. května 2007.\n\nOba jeho rodiče jsou etničtí Číňané a patří k první generaci imigrantů z Hong Kongu do Austrálie.\nJeho otec Billy Tao (čínské jméno: Xiangguo ; tòuh jeuhng gwok; Pinyin: Táo Xiàngguó) je pediatrem a matka vystudovala fyziku a matematiku na Hong Kongské univerzitě. Dříve byla učitelkou na střední škole v Hong Kongu. Také byla považována za výjimečnou matematičku.\nJeho otec tisku řekl, že při jedné rodinné sešlosti učil tehdy dvouletý Tao pětileté děti matematiku a angličtinu. Když se ho otec zeptal odkud že zná čísla a písmena, tak malý Tao odpověděl, že z \"Sesame Street\" (pořad pro nejmenší děti).\n\nKromě angličtiny hovoří také Kantonskou čínštinou, ale čínsky psát neumí. V současnosti žije se svou ženou a synem v Los Angeles v Kalifornii, kromě toho má dva bratry.\n\nSvé mimořádné matematické schopnosti předváděl už od svých osmi let, kurzy matematiky na úrovni univerzity začal navštěvovat v devíti letech. Je jeden z jen dvou dětí v historii programu Johna Hopkinse (program pro podporu výjimečně nadaných studentů), který dosáhl skóre 700 (a víc) v matematické sekci testů SAT. Bylo mu právě osm let a získal skóre 760.\n\nV letech 1986, 1987 a 1988 byl Tao nejmladším účastníkem na\nMezinárodní matematické olympiádě, soutěž navštívil poprvé v deseti letech a rovnou získal bronzovou medaili, o rok později stříbrnou a v roce 1988 zlatou. Zlatou medaili získal v 13 letech, což je dosavadní rekord, neboť tyto medaile nejsou udělovány podle absolutního umístění, ale za určitý dosažený bodový výsledek. Když mu bylo 14 let začal navštěvovat Research Science Institute. V 17 letech získal bakalářský a magisterský titul na Flindersově univerzitě (Flinders University), jeho školitelem byl Garth Gaudry. V roce 1992 vyhrál stipendium z Fulbrightova programu na postgraduální studium ve Spojených státech. V letech 1992 až 1996 studoval na Princetonské univerzitě (Princeton University) a pod vedením Eliase Steina získal titul Ph.D., bylo mu 20 let.\nOd té doby pracuje na fakultě matematiky na Kalifornské univerzitě.\n\nObdržel Salem Prize v roce 2000, Bôcher Prize v roce 2002 a za své příspěvky v matematické analýze jako jsou Kakeya conjecture nebo vlnová funkce také cenu Clay Research Award (v roce 2003).\nV roce 2005 obdržel on a Allen Knutson Levi L. Conant cenu od Americké matematické společnosti a v roce 2006 získal SASTRA Ramanujan Prize.\n\nV roce 2004 Ben Green a Tao zveřejnili preprint, v němž dokázali větu dnes nazývanou Greenova-Taova věta. Tato matematická věta říká, že existuje libovolně dlouhá aritmetická posloupnost prvočísel (důsledky této věty jsou důležité pro kryptografii).\n\nV roce 2006, na 25. Mezinárodním kongresu matematiků v Madridu, se stal jako jeden z nejmladších a jako první z Australanů nositel Fieldsovy medaile.\n\nTao byl v roce 2007 finalistou soutěže Australan roku.\n\n\n"}
{"id": "257496", "url": "https://cs.wikipedia.org/wiki?curid=257496", "title": "Karel Čurda", "text": "Karel Čurda\n\nKarel Čurda (10. října 1911 Stará Hlína u Třeboně – 29. dubna 1947 Praha) byl československý voják, za druhé světové války příslušník výsadku Out Distance a konfident gestapa. Měl hlavní podíl na odhalení parašutistů z výsadku Anthropoid. Po válce byl souzen a popraven.\n\nByl nejmladší z šesti dětí, vychodil obecnou a měšťanskou školu, živil se jako dělník. V roce 1933 nastoupil povinnou vojenskou službu k 29. pěšímu pluku, absolvoval poddůstojnické kurzy a zůstal jako délesloužící. V roce 1938 byl z armády propuštěn a sloužil ve finanční stráži. V červnu 1939 utekl do Polska, v srpnu do Francie, kde byl přijat do cizinecké legie. Do bojů kvůli rychlé porážce Francie už nezasáhl. V červenci 1940 unikl lodí do Anglie.\n\nV Anglii byl zařazen k automobilové rotě a přihlásil se pro speciální operace. Od září 1941 absolvoval výcvik a v lednu 1942 byl zařazen do skupiny Out Distance. Jako parašutista byl 27. března 1942 vysazen na území Protektorátu Čechy a Morava spolu s dalšími členy skupiny Opálkou a Kolaříkem. Po přistání se skupina zhroutila zraněním Opálky, částečným prozrazením a sebevraždou obklíčeného Kolaříka, ztrátou veškerého materiálu. Úkryt Opálka a Čurda hledali v Praze. Čurda onemocněl a přesunul se 28. května 1942 za matkou do obce Nová Hlína. Zde se také dozvěděl o atentátu na Heydricha a následné heydrichiádě. Nevydržel psychický tlak způsobený jeho matkou a sestrou, a tím, že si každý den četl seznamy mrtvých v novinách. Rozhodl se nejprve 13. června poslat na četnickou stanici v Benešově anonymní udání, které však zůstalo bez odezvy. A tak 16. června vyrazil do Prahy vyhledat spolubojovníky, které v krycím bytě rodiny Svatošových nenašel. Odešel na gestapo, kterému poskytl zásadní informace o rodinách, které spolupracovaly s parašutisty, což ve výsledku vedlo k odhalení atentátníků skrývajících se v kryptě kostela sv. Cyrila a Metoděje. Neúspěšně se pokusil o sebevraždu.\n\nPozději mu byla po částech vyplacena odměna, avšak zdaleka ne v plné slibované výši půl milionu říšských marek (část mu zabavovalo samo gestapo), neboli čtvrtina celkové nacisty vypsané odměny dva miliony říšských marek (stejná suma čekala dalšího zrádce – parašutistu Viliama Gerika – zbytek se rozdělil mezi sedm občanů Říše a 53 menších udavačů z Protektorátu). Žil pak v Praze pod změněným jménem Karl Jerhot a oženil se s Němkou, s níž měl syna.\nPražské gestapo jej později využívalo jako agenta-provokatéra, kdy se prohlašoval za parašutistu a předstíral snahu se ukrývat. Karel Čurda má hlavní vinu na tragickém osudu paraskupiny Antimony a na zatčení Františka Pospíšila ze skupiny Bivouac. Z Čurdy se později stal alkoholik, pročež ho gestapo využívalo čím dál tím méně.\n\nPo konci války byl Čurda dopaden 19. května 1945 při pokusu o útěk v Manětíně. Byl zatčen, později odsouzen k trestu smrti a 29. dubna 1947 oběšen v Pankrácké věznici. Čurda ve svém závěrečném prohlášení odmítl žádat o milost. Jeho žena a syn byli odsunuti do Rakouska.\n\n\n\n"}
{"id": "257497", "url": "https://cs.wikipedia.org/wiki?curid=257497", "title": "Jack McGrath", "text": "Jack McGrath\n\nJohn James \"Jack\" McGrath (8. říjen 1919, Los Angeles - 6. listopad 1955, Phoenix) byl americký automobilový závodník.\n\ntučně vyznačené závody znamenají zisk pole position\n"}
{"id": "257512", "url": "https://cs.wikipedia.org/wiki?curid=257512", "title": "Genil", "text": "Genil\n\nGenil ( ) je řeka na jihu Španělska v Andalusii. Její délka činí 250 km. Povodí má rozlohu 8700 km².\n\nPramení v pohoří Sierra Nevada na severních svazích Mulhacénu. Protéká Andaluskými horami a na dolním toku Andaluskou nížinou. Ústí zleva do Guadalquiviru.\n\nPrůměrný průtok činí přibližně 40 m³/s. Nejvyšší vodnosti dosahuje v zimě a na jaře.\n\nVoda se využívá na zavlažování. Na řece byly vybudovány přehradní nádrže a vodní elektrárny. Leží na ní města Granada, Loja, Puente Genil, Écija.\n"}
{"id": "257514", "url": "https://cs.wikipedia.org/wiki?curid=257514", "title": "Jajah", "text": "Jajah\n\nJajah je poskytovatel internetové telefonie jejž založili roku 2005 rakouští podnikatelé Roman Scharf a Daniel Mattes. Sídlo společnosti Jajah je v kalifornském Mountain View a v Lucembursku, vývojové středisko pak v Izraeli.\n\nHlavní službou poskytovatele je Jajah Web která uživatelům umožňuje telefonování mezi pevnými či mobilními telefonními linkami, telefonní spojení je však třeba aktivovat pomocí webového formuláře přes internet. Na počítači není potřeba instalovat žádný zvláštní software. Ceny spojení jsou většinou výrazně nižší než v případě tradiční volby čísla, v některých případech (mezi dvěma pevnými linkami registrovaných účastníků) je telefonování dokonce zdarma.\n\n\n"}
{"id": "257521", "url": "https://cs.wikipedia.org/wiki?curid=257521", "title": "Galla Gaulo", "text": "Galla Gaulo\n\nGalla Gaulo ( - ) byl dle tradice pátým benátským dóžetem. Byl zvolen na trůn po sesazení a oslepení předchozího dóžete, Teodata Ipato.\nGalla se stal dóžetem v době, kdy v Benátkách proti sobě stály tři politické frakce: pro-byzantská frakce podporující dóžete a udržující úzké vztahy s Byzancií; pro-franská frakce sympatizující s vládci Galie a republikánská frakce prosazují co možná největší nezávislost Benátek na jiných mocnostech. Galla Gaulo byl pravděpodobně nakloněn pro-franské frakci. Stěží však udržel trůn jeden rok a byl sesazen, oslepen a vypovězen, stejně jako jeho předchůdce. Je považován za zakladatele rodu Barozzi.\n\n"}
{"id": "257524", "url": "https://cs.wikipedia.org/wiki?curid=257524", "title": "Simone Weilová", "text": "Simone Weilová\n\nSimone Adolphine Weilová, francouzsky Simone Weil ([\"simon vej\"], 3. února 1909 Paříž – 24. srpna 1943 Ashford, hrabství Kent) byla francouzská filosofka, sociální reformátorka a mystička.\n\nNarodila se v zámožné rodině agnostického lékaře židovského původu, její bratr byl matematik André Weil.\n\nMěla velmi chatrné zdraví, zato zcela mimořádné nadání: už jako dítě se naučila řecky a když později objevila Bhagavadgítu, naučila se i sanskrt. Studovala na pařížském Lyceu Jindřicha IV., kde byl jejím milovaným učitelem filosofie Émile Chartier, známý pod pseudonymem „Alain“. Roku 1928 se u přijímací zkoušky na École normale supérieure umístila jako první, před Simone de Beauvoir. Studovala filosofii a brzy na sebe upozornila svými radikálními politickými postoji, zejména obhajobou dělníků. Od roku 1931 učila filosofii na gymnáziu v Le Puy.\n\nUž jako mladá dívka se sama označovala za bolševičku a psala do odborářských časopisů, nespokojila se však s radikální rétorikou socialistů, nýbrž chtěla rehabilitovat význam práce pro člověka vůbec. Práce není prokletím, nýbrž vyjadřuje podstatnou souvislost člověka se světem, je jeho vlastním místem a posláním:\nV roce 1934 nastoupila jako dělnice v automobilce, roku 1941 pracovala na statku. Pro špatné zdraví to nevydržela dlouho, nicméně získala pozoruhodný vhled do podmínek, v nichž dělníci tehdy pracovali a žili. S oficiálním marxismem se brzy rozešla a do občanské války ve Španělsku se přihlásila mezi anarchisty. Když se na jaře 1937 po zranění léčila v italském Assisi, měla vidění a podle vlastních slov se poprvé v životě modlila. Její život i myšlení se od té doby obrátil hlavně k náboženství. Odmítla konvertovat ke katolictví, ačkoliv byla často v kontaktu (osobně i dopisy) s dominikánem Perrinem, ale zajímala se důkladně i o náboženství řecké, o buddhismus a Upanišady – i když odmítala náboženský synkretismus.\nPo pádu Francie roku 1940 odešla nejprve do Marseille, roku 1942 odvezla své rodiče do USA, sama však odjela do Londýna, protože chtěla být blíž válečnému utrpení druhých a pracovat pro francouzské hnutí odporu generála de Gaulla. Ze solidarity s trpícími doma odmítala odpočívat a málo jedla, takže onemocněla tuberkulózou a ve 34 letech zemřela v anglické nemocnici. Albert Camus po válce napsal, že si nedovede představit obnovu Evropy, která by ignorovala nároky Simone Weilové.\n\nMyšlení Simone Weilové se vyznačuje mimořádnou hloubkou i úsilím o jasnost a přesnost, netvoří však žádný filosofický systém. Je totiž vedeno vědomím velké, až zdrcující vážnosti, odpovědnosti za druhé, za lidskou společnost a za svět, v němž Weilová postupně objevila zázrak Stvoření.\n\nVelikost člověka spočívá v jeho svobodě, která je však nutně spojena s odpovědností. Vůči druhým - zejména vůči chudým a utlačovaným - se tato odpovědnost projevuje jako solidarita, kterou nelze nahradit jen společenskými reformami. Vůči světu není člověk jen nezúčastněným pozorovatelem, nýbrž účastníkem dění Vesmíru, k němuž získává skutečný vztah jen tak, že jej přijímá a obdivuje. Proto Weilová tolik zdůrazňuje význam krásy.\n\nČlověk je především tím, kdo dostal a dostává, takže základem lidských i společenských vztahů není prosazování vlastních práv, nýbrž naopak uznání práv druhých a vlastních závazků vůči nim.\nAni pravda není jen vlastností pravdivých soudů, něčím, co lze prostě konstatovat, nýbrž je skutečnou silou, energií:\nZákladní postoj úžasu před světem a jeho stvořitelem, před nímž člověk sám ustupuje do pozadí, mlčí a nechává se oslovit krásou, je základem střízlivé a racionální mystiky Simone Weilové. Jen člověk, který dokáže umenšit sám sebe a zkrotit své sebestředné zájmy, zažije pravé štěstí a krásu, která přichází jako dar.\n\nKromě příležitostných článků většina jejího díla vyšla až posmrtně, z rukopisné pozůstalosti. Sebrané spisy vycházejí od roku 1988, zatím vyšlo osm svazků. Hlavní spisy:\n\n\n\n\n"}
{"id": "257525", "url": "https://cs.wikipedia.org/wiki?curid=257525", "title": "Jana Boušková (harfistka)", "text": "Jana Boušková (harfistka)\n\nJana Boušková (* 27. září 1970 Praha) je přední česká a světová harfistka a hudební pedagožka. Vyučuje na AMU, působí také jako sólistka České filharmonie. Vizitku Jany Bouškové můžeme shrnout do následujících slov: talent století | jediná česká laureátka nejprestižnějších harfových soutěží světa | žádaná sólistka světových pódií | tvář předního světového výrobce harf Lyon & Healy | sóloharfistka České filharmonie | profesorka na Královské konzervatoři v Bruselu | porotkyně prestižních harfových soutěží. Je zakladatelkou mezinárodního hudebního festivalu Harfové dny Ostrava. Její matkou byla přední česká harfistka Libuše Váchalová.\n\nNení mnoho českých umělců, kteří by ve svém oboru dosáhli na světové úrovni natolik výsadního postavení a tak výjimečným způsobem reprezentovali Českou republiku v zahraničí, jako harfistka Jana Boušková. Proslulý violoncellista Mstislav Rostropovič si například osobně vyžádal kontakt\nna Janu Bouškovou poté, co uslyšel její hru v rozhlase, a premiéroval s ní dílo Raviho Shankara na festivalu v Evianu. Světoznámá profesorka harfy z USA Susan McDonald označila Janu Bouškovou za talent století a podobně hodnotí výkony Jany Bouškové i zahraniční kritika.\n\nJana Boušková se díky výrazným uměleckým úspěchům rychle stala velmi žádanou harfistkou vystupující na renomovaných světových pódiích nejen sólově, ale i komorně s takovými interprety, jako Maxim Vengerov, Jurij Bashmet, Patrick Gallois, Jiří Bárta, Christian Tetzlaff, Sharon Kam, či již zmíněný Mstislav Rostropovič.\n\nJana Boušková absolvovala konzervatoř v Praze a Ostravskou univerzitu ve třídě profesorky Libuše Váchalové. Ve studiu posléze pokračovala na renomované Indiana University u profesorky Susan McDonald. Jana Boušková je zatím jedinou harfistkou České republiky, která vyhrála světově nejvýznamnější a nejuznávanější harfovou soutěž. Toto vítězství si přivezla v roce 1992 z USA a ve stejném roce získala i druhou cenu v Izraeli na jiné renomované světové soutěži s největší historickou tradicí, kde společně s nejvyšším oceněním drží též i prvenství jediné české harfistky, která byla do této významné soutěže pozvána. Mezi další četná ocenění patří i vítězství v Concours International de Musique de Chambre v Paříži a v Torneo Internazionale di Musica v Itálii. Za mimořádné koncertní úspěchy a přínos v rozvoji hry na harfu získala ocenění ve Švýcarsku, a také se stala laureátkou festivalu Juventus ve Francii. V Čechách získala cenu Talent roku 96´ a jako jedna z deseti nejvýznamnějších žen České republiky, a první interpretka z klasické hudby vůbec, byla vyznamenána cenou „Lady Pro“, která jí byla předána za přítomnosti prezidenta republiky prof. Václav Klaus na Pražském hradě.\n\nJana Boušková vystupuje pravidelně sólově i v komorních sestavách na významných domácích i světových koncertních pódiích a festivalech. Mezi nejvýznamnější bezpochyby patří její sólové recitály v Alice Tully Hall – Lincoln Center (New York), v Theatre du Châtelet v Paříži, ve vídeňském Musikvereinu, na festivalu Pražské jaro a Berliner Festtage; účinkování na Galakoncertu pořádaném k 50. narozeninám Jurije Bashmeta v Moskvě, na kterém se představilo mnoho dalších významných světových umělců; velké turné po Izraeli a Evropě společně s houslistou Maximem Vengerovem, s kterým mimo jiné uvedla také premiéru skladby „Maximum“ Benjamina Yusupova pro čtyři sólové nástroje a orchestr; komorní spolupráce s mnoha vynikajícími interprety na festivalu Spannungen v Německu, Parry Sound v Ontariu, Festival des Lauréats Juventus Cambrai nebo Elba Isola Musicale d´Europa, v Théâtre de la Ville společně flétnisty Emmanuelem Pahudem a Mathieu Defourem a harfistkou Marie-Pierre Langlamet, nebo velká německá turné s flétnistou Patrickem Gallois. Jako sólistka orchestrů (např. České filharmonie, Pražské komorní filharmonie, Chicago Sinfonietty, Amsterdam Sinfonietty, Israel Philharmonic Orchestra, MDR Symphonieorchester Leipzig či Tokyo Chamber Orchestra) vystoupila v sálech Carnegie Hall v New Yorku, Berlínské a Kolínské filharmonie, Suntory Hall v Tokiu, v Gewandhausu v Lipsku, v Symphony Center v Chicagu, Concertgebouw v Amsterdamu, pražském Rudolfinu a mnohých dalších.\n\nMimo sólové činnosti se Jana Boušková věnuje pedagogické dráze a současně vyučuje na Královské konzervatoři v Bruselu a je docentkou na Hudební fakultě Akademie múzických umění v Praze.\n\nOd roku 2005 je též sóloharfistkou České filharmonie. Jana Boušková je pravidelně zvána k účinkování na světových harfových kongresech a sympoziích včetně Mezinárodní harfové soutěže v USA, Francii či Izraeli, stejně tak i jako pedagog k vedení řady mistrovských kurzů po celém světě. Je zvána též k pedagogické činnosti na prestižních školách včetně Indiana University v USA nebo Haute École de Musique v Ženevě. V roce 1999 byla uměleckou ředitelkou VII. světového harfového kongresu v Praze. Od roku 2000 je členem Umělecké rady Akademie múzických umění a též České filharmonie.\n\nJana Boušková nahrála přes dvě desítky CD pro domácí i zahraniční firmy, natáčí pro rozhlasové a televizní společnosti. V roce 2004 vydala společnost EMI nahrávku z jejího koncertu na Festivalu Spannungen. Široký repertoár Jany Bouškové obsahuje díla všech období, mnoho současných českých i zahraničních autorů zkomponovalo skladby přímo pro ni. Mezi světové premiéry patří mimo jiné již zmíněná Sonata pro cello a harfu od Raviho Šankara; Koncert pro flétnu, housle, violu, harfu a orchestr Benjamina Yusupova s houslistou Maximem Vengerovem, Koncert pro dvě harfy Jana F. Fischera s Isabelle Moretti premiérovaného na Sedmém světovém harfovém kongresu v Praze v roce 1999, Koncert pro sólo harfu “Praharphona” od Kryštofa Mařatky s premiérou v německém Kielu, Sólový harfový koncert Lukáše Sommera, Jazz koncert pro flétnu a harfu Emila Viklického a mnoho dalších sólových a komorních děl.\n\nJana Boušková hraje na nástroj americké firmy Lyon & Healy, který získala za vítězství v USA International Harp Competition v roce 1992 a je rovněž oficiální tváří této prestižní společnosti.\n\nV roce 2018 vyhrála konkurz na profesorku londýnské Royal College of Music.\n\n\n\n"}
{"id": "257526", "url": "https://cs.wikipedia.org/wiki?curid=257526", "title": "Weil", "text": "Weil\n\nWeil (také Weill nebo Weyl) může znamenat \n\n\n\n\n"}
{"id": "257528", "url": "https://cs.wikipedia.org/wiki?curid=257528", "title": "Společnost", "text": "Společnost\n\nSpolečnost je skupina jednotlivců, která je charakterizována společnými zájmy a může mít i svou vlastní kulturu a instituce. Členové společnosti mohou pocházet z různých etnických skupin, mohou ale mít i různý věk, pohlaví, státní příslušnost a náboženské vyznání. Společnost může být např. národ (Arabové), občané státu (Švýcarsko) nebo širší kulturní skupina (západní kultura). Společnost je označení pro zájmová seskupení typu řádů (například církevních atd.), profesních skupin, odborných organizací, ale i jiná sdružení či setkání.\n\n"}
{"id": "257529", "url": "https://cs.wikipedia.org/wiki?curid=257529", "title": "Marie Luisa Habsbursko-Lotrinská", "text": "Marie Luisa Habsbursko-Lotrinská\n\nMarie Luisa Habsbursko-Lotrinská (12. prosince 1791 Vídeň – 17. prosince 1847 Parma) byla rakouská arcivévodkyně a po sňatku s Napoleonem I. francouzská císařovna.\n\nV 18 letech, dne 11. března 1810 byla Marie Luisa ve Vídni v kostele u augustiniánů zasnoubena a 2. dubna 1810 v kapli paláce Louvre v Paříži provdána za francouzského císaře Napoleona I. Bonaparta. V její nové domovině ji ale přijali velmi chladně a Marie Luisa se nikdy nezbavila obav z toho, že by ji Francouzi mohli popravit jako její pratetu Marii Antoinettu.\n\nSvému manželovi porodila syna Napoleona Františka (1811–1832), zvaného Orlík. Neměla však možnost se o něj příliš starat, neboť chlapec musel vyrůstat na dvoře svého děda, císaře Františka I.\n\nPo Napoleonově abdikaci roku 1814 a rozhodnutím Vídeňském kongresu 1815 se Marie Luisa stala vévodkyní italských států Parmy, Piacenzy a Guastally.\n\nPůvabná princezna a excísařovna navazovala již od Napoleonova tažení do Ruska v roce 1812 různé známosti. Ještě dvakrát se provdala, ale oba sňatky byly morganatické. Od roku 1814 ji doprovázel na cestách po Francii a Švýcarsku rakouský vojevůdce hrabě Adam Albert Neipperg, za něhož se provdala roku 1821. Z jejich vztahu vzešly tři děti (první dvě nemanželské) nesoucí titul kníže z Montenuovo.\nPotřetí se provdala po Neippergově smrti, za francouzského hraběte Charlese René z Bombelles (1785–1856).\n"}
{"id": "257532", "url": "https://cs.wikipedia.org/wiki?curid=257532", "title": "Robert Záruba", "text": "Robert Záruba\n\nRobert Záruba (* 18. srpna 1967 Praha) je český sportovní komentátor a vysokoškolský pedagog. Působí na katedře žurnalistiky při Fakultě sociálních věd univerzity Karlovy.\n\nV letech 1985 až 1989 vystudoval Fakultu žurnalistiky Univerzity Karlovy v Praze, kde získal magisterský titul. Již od roku 1984 byl externím spolupracovníkem Redakce sportu České televize, od roku 1990 je jejím stálým zaměstnancem. V České televizi pracuje dosud, s dvěma krátkými přestávkami: mezi roky 1998 a 1999 byl opět externím spolupracovníkem a v roce 2000 krátce pracoval v TV Nova (zaměstnavatelem byla společnost Česká produkční 2000), po půl roce se vrátil zpět do České televize, kde je v současné době šéfkomentátorem.\n\nTěžiště jeho práce v televizi je komentování hokejových utkání českého národního mužstva na vrcholných soutěžích (MS, ZOH). Od roku 1992 do 2019 byl akreditován na všech mistrovstvích světa v ledním hokeji jako televizní komentátor a dvakrát jako reportér (1998 a 1999). Komentoval všechny olympijské hokejové turnaje od roku 1992 a 2× Světový pohár (1996 a 2016). \n\nJe autorem projektů České televize z OH 1996, 2000, 2004, 2008, 2012, 2016 a 2020 a ZOH 1998, 2002, 2006, 2010, 2014 a 2018. Uváděl olympijský program v letech 1992, 1996, 2000 (vytvořil osobní rekord v nepřetržité délce uvádění – 19 hodin od půlnoci do 19 hodin), 2004, 2008 a Olympijské studio 2012 v Londýně, 2016 v Rio de Janeiru. V letech 1998, 2002 a 2006 uváděl rovněž studio mistrovství světa v kopané. \n\nZa dobu práce v České televizi komentoval různé sporty (hokej, baseball, florbal, pozemní hokej, softbal) na stovkách sportovních akcí. Je autorem projektů televize Nova (2000) a České televize (2001–2020) z MS v hokeji. Během svého působení v televizi Nova zde uváděl pořad Svět NHL.\n\nJe znám svou precizní přípravou, vede si vlastní kartotéku hráčů, index zápasů a rozsáhlé statistiky. Poznámky stále aktualizuje.\n\nPodílel se na více než 100 sportovních dokumentech, například \"Jágr Team\" (1996), \"Zlatý turnaj století\" (1998), \"Hokej v srdci – Srdce v hokeji (2004)\", \"Stříbro proti všem (2006)\", \"„Velkej“ – Pocta Ivanu Hlinkovi (2005)\", \"Tým na hraně\" (2010), \"Bronzové halušky\" (2011), Hrdinové pod maskou (2012), 741.690 + 1 Jágr (2015), Vítkovice 1981 (2019). Od roku 2000 připravuje každý rok bilanční pořad \"Sport roku\". V pořadu \"Archiv Z\" rekonstruuje slavné přenosy sportovních zápasů a závodů.\n\nJako redaktor působil v pořadu \"Branky, body, vteřiny\", v letech 1990–1996 a 2006–2007.\n\nV roce 1992 založil hokejový pořad \"Buly\", který se pod názvem \"Buly – hokej živě\" vysílá dodnes. Od začátku je (s půlroční přestávkou) připravuje scénář pořadu a uváděl více než polovinu jeho vydání.\n\nV roce 2001 založil zpravodajský pořad \"Dohráno\", uváděl jako jeden z redaktorů jeho hokejovou část. V roce 2012 založil pořad Hokej den poté, který vede jako redaktor.\n\nV roce 2011 vytvořil pořad \"Kamelot\", který uváděl střídavě s Jaromírem Bosákem.\n\nNa Fakultě sociálních věd Univerzity Karlovy přednáší předmět „Sportovní televizní žurnalistika“ a v magisterském studiu „Práce sportovního reportéra a komentátora“.\n\nJe autorem knih \"Přepište dějiny!\" o olympijském vítězství v Naganu a spoluautorem \"Chytám svůj život\" o Dominiku Haškovi.\n\nV letech 2017 a 2018 vystupoval v Muzikálu Rocky, v roli sportovního komentátora Boba Dunphyho. Jako sportovní komentátor vystupuje v některých českých filmech (Štěstí, Mistři, Smečka ad.) a dabingu zahraničních filmů. \n\nJako odborný poradce se podílel na knize Hrdinové II (2019).\n\nV roce 1990 obdržel Zvláštní cenu Českého literárního fondu za diplomovou práci na téma „Historie Hlavní redakce tělovýchovy a motorismu ČST Praha“ (1990), v roce 1999 Novinářskou křepelku Českého literárního fondu. Je rovněž držitelem diváckých cen Týtý za roky 2003 a 2004.\n\nStal se také autorem několika známých hlášek, které vyslovil během svého komentování přímých přenosů ze zápasů české hokejové reprezentace:\n\nJe rozvedený, ve střídavé péči vychovává syna Viktora (narozen roku 2000, pochází ze svazku s moderátorkou Světlanou Witovskou). Se svou současnou (2015) partnerkou, rovněž novinářkou, Norou Fridrichovou, má dceru Dianu narozenou v dubnu 2012. O tři roky později se jim 5. dubna 2015 narodila druhá dcera, Mariana. Je bratrem grafického designéra Alana Záruby (* 1964).\n\nZáruba trpí kožním onemocněním vitiligo, které je nejviditelnější kolem očí („opálené sluneční brýle“).\n\nJe členem týmu Real TOP Praha, v jehož dresu se zúčastňuje charitativních zápasů a akcí. Od roku 2000 hraje závodně florbal v týmu Torza Sorry. Pravidelně startuje v míčovém sedmiboji osobností a třikrát tuto soutěž vyhrál (2009 s Martinem Hostákem, 2011 s Dominikem Haškem a 2014 s Jindřichem Neumannem). V příležitostných exhibicích hraje za fotbalový i hokejový tým České televize.\n\n"}
{"id": "257533", "url": "https://cs.wikipedia.org/wiki?curid=257533", "title": "Vladimír Sýkora (dramatik)", "text": "Vladimír Sýkora (dramatik)\n\nJUDr. Vladimír Sýkora (pseudonymy Juraj Valach, Peter Zvon) (9. ledna 1913, Chrudim, Rakousko-Uhersko – 19. října 1942, Bratislava, Slovenský stát) byl slovenský dramatik, divadelní kritik a režisér.\n\nNarodil se v rodině státního úředníka. Vyrůstal na Slovensku, kam po vzniku Československa přijel jeho otec Čeněk Sýkora. Lidovou školu absolvoval v Bratislavě a gymnázium pro problémy s prospěchem dokončil v roce 1932 ve slovenském městě Zlaté Moravce. Po ukončení gymnázia začal studovat práva v Praze, ale po uzavření českých vysokých škol nacisty studium dokončil v Bratislavě. Po ukončení vysoké školy byl zaměstnán jako právník ve Všeobecné úvěrové bance, později pracoval v Tatrabance jako vedoucí právního oddělení. Zemřel předčasně na tyfus ve věku 29 let.\n\nOd roku 1940 začal psát do časopisu Elán divadelní kritiky pod pseudonymem \"Juraj Valach\". Svými kritikami a referáty se dostal mezi přední slovenské divadelní kritiky. Jeho referáty vyšly také knižně pod názvem \"Divadelní články a kritiky\". V témže roce pod pseudonymem \"Peter Zvon\" také napsal svoji první divadelní hru, kterou nazval \"Tanec nad plačom\" (česky:\"Tanec nad pláčem\"). Byla to jemná komedie, ve které autor podal konfrontaci starého a nového světa, zprostředkovanou tak, že se v textu střídá próza (\"nová doba\") s verši (\"stará doba\"). Hra je kritikou tehdejší společnosti – kultury, politiky i společenského života. Jeho druhá divadelní hra \"Vzdálená země\" je komedie, jejíž děj se odehrává v době druhé světové války na opuštěném ostrově. Také v této hře se střídá próza s verši. Rok 1940 byl pro něho významný také tím, že v tomto roce pojal za manželku herečku činohry Slovenského národního divadla Oľgu Kadancovou.\n\n"}
{"id": "257535", "url": "https://cs.wikipedia.org/wiki?curid=257535", "title": "Breitling", "text": "Breitling\n\nBreitling je švýcarská hodinářská legenda se stoletou tradicí. Sídlí v kantonu Jura a vyrábí především COSC certifikované chronometry se zaměřením na letce. Dnes jsou hodinky Breitling rozdělené do čtyř hlavních modelových řad: Navitimer, Windrider, Professional a Aeromarine.\n\nHistorie značky Breitling se datuje od roku 1884, kdy Leon Breitling otevírá svoji dílnu v St. Imier a specializuje se na výrobu časoměrných přístrojů a průmyslových měřidel – právě oslavil své čtyřiadvacáté narozeniny. O osm let později se pro velký úspěch a rozmach výroby hodinář Breitling přesouvá do tehdejšího srdce švýcarského hodinářství v La Chaux-de-Fonds.\n\nNa počátku první světové války firmu přebírá po smrti Leona firmu jeho syn Gaston Breitling a v roce 1915 vynalézá první náramkový chronograf. Ten se stává hitem mezi piloty, protože jim umožňuje měřit čas, jak dlouho jim vydrží palivo v letadle.\n\nGastonův syn Willy Breitling přebírá vládu nad společností v roce 1932 a v roce 1936 se Breitling stává oficiálním dodavatelem pro britskou RAF.\n\nV roce 1934 Gaston otcův chronograf vylepšuje na model se dvěma tlačítky, vzor všech dnes používaných chronografů. Druhé tlačítko slouží k vynulování pozice ručiček, což umožňuje měřit několik úseků za sebou.\n\nV roce 1942 se na trh dostává další přelomový model Breitling Chronomat. Jde o první chronograf s kruhovým logaritmickým měřítkem a pod názvem Chronomat Evolution a po omlazovacích kúrách se prodává dodnes. Firma se také stává dodavatelem pro americké letectvo.\n\nV roce 1952 vzniká v Breitlingu legendární Navimetr, přezdívaný navigační počítač. V době, kdy neexistovaly GPSky, totiž umožňoval výpočet všech úkonů spojených s navigací v letadle, což byl také důvod, proč se tyto hodinky staly velmi oblíbené mezi piloty celého světa.\n\nV roce 1962 měl americký astronaut Scott Carpenter na svém zápěstí při obletu země v lodi Aurora 7 chronograf Cosmonaute a letectví (i když ne kosmonautice) zůstal Breitling věrný dodnes. Důkazem toho jsou hodinky Aerospace, Emergency a B1 vyvinuté pro letce a ve spolupráci s nimi.\n\nNa konci sedmdesátých let se firma dostává do finančních potíží a od Willyho Breitlinga ji v roce 1979 kupuje Ernest Schneider a zachraňuje ji před bankrotem.\n\nHodinky Breitling jsou oblíbeným cílem plagiátorů. Výrobce upozorňuje, že přes Internet nepovoluje prodávat své hodinky.\n\nKoncem 90. let 20. století navázala společnost Breitling spolupráci se světoznámou automobilkou Bentley a začala vyrábět hodinky pro majitele těchto luxusním automobilů – Breitling for Bentley.\n\nV prvním čtvrtletí roku 2015 se společnost Breitling připojuje se svým modelem luxusních hodinek do kategorie zvané smartwatch/chytré hodinky. Zůstává však zachován téměř identický design a propojení s mobilním telefonem je prováděno pomocí technologie Bluetooth.\n\n"}
{"id": "257540", "url": "https://cs.wikipedia.org/wiki?curid=257540", "title": "Zdena Hadrbolcová", "text": "Zdena Hadrbolcová\n\nZdena Hadrbolcová (* 13. července 1937 Praha) je česká herečka a scenáristka.\n\nVystudovala francouzské gymnázium. Po absolutoriu DAMU působila po mnoho let v Divadle S. K. Neumanna v Praze–Libni (dnešní Divadlo pod Palmovkou), v letech 1972–1987 působila rovněž v Divadle na okraji, a to nejen jako herečka, ale též jako autorka představení (\"Ach kdybyste věděli s jak okouzlující ženou jsem se seznámil v Jaltě\", dramatizace textů Antona Pavloviče Čechova, 1981; Lucius Annaeus Seneca: \"... aneb Faidra\"). Od roku 1996 byla členkou Divadla Na zábradlí, v letech 1999 až 2004 hrála v Divadle komedie a v Rokoku, v letech 2004–2014 byla opět členkou Divadla Na zábradlí. Hrála od roku 1960 do roku 2015 celkem ve 113 filmech a v 19 televizních seriálech.\n\n\n\n \n"}
{"id": "257541", "url": "https://cs.wikipedia.org/wiki?curid=257541", "title": "Dorsoduro", "text": "Dorsoduro\n\nDorsoduro je jednou ze šesti čtvrtí (\"sestiere\") Benátek, ležící na jihozápadě města. Patří k ní ostrov Giudecca, i část kanálu Grande.\nJméno okrsku v italštině znamená \"suchý hřbet\".\n\n\nPamátky Dorsodura (francouzsky)\n"}
{"id": "257543", "url": "https://cs.wikipedia.org/wiki?curid=257543", "title": "Franz Rosenzweig", "text": "Franz Rosenzweig\n\nFranz Rosenzweig (25. prosince 1886 Kassel – 10. prosince 1929 Frankfurt nad Mohanem) byl německo-židovský filosof, překladatel Bible a spolu s M. Buberem tvůrce filosofie dialogu.\n\nRosenzweig se narodil v zámožné rodině liberálních Židů, studoval nejprve medicínu, od roku 1907 historii a filosofii ve Freiburgu, kde roku 1912 u F. Meineckeho promoval prací o Hegelovi, v níž kritizoval Hegelův názor o bezvýznamnosti jednotlivce pro celek. Roku 1913 pod vlivem svých křesťanských přátel přestoupil k protestantismu, brzy však tento krok odvolal a věnoval se studiu judaismu u Hermanna Cohena v Berlíně. Za války navázal korespondenci s právním historikem E. Rosenstock-Huessym a začal pracovat na svém hlavním díle, \"Hvězdě vykoupení\" (1921).\n\nPo válce byl Rosenzweig pověřen vybudováním \"Svobodné židovské školy\" ve Frankfurtu, kde spolupracoval s M. Buberem, G. Scholemem a E. Frommem. Roku 1922 onemocněl roztroušenou sklerózou, takže musel školu opustit. Přesto pracoval na překladech básní Jehudy Haléviho (1075–1141) a společně s Buberem na novém překladu Bible. Knížku \"Nové myšlení\" (1925) diktoval už zcela ochrnutý své ženě jen pohyby očí.\n\nRosenzweig rozhodujícím způsobem ovlivnil židovské myšlení 20. století, zejména M. Bubera, E. Lévinase a G. Scholema. Buber-Rosenzweigovu medaili uděluje každoročně rada \"Společností pro křesťansko-židovskou spolupráci\" osobám, jež se o tuto spolupráci zvláště zasloužily.\n\nRoku 1917 uveřejnil jím objevený rukopis prvního programu německého idealismu, společně vypracovaného Hegelem, Schellingem a Hölderlinem. Další významné publikace:\n\n\nSebrané spisy (\"Gesammelte Schriften\") vyšly v Haagu v letech 1976–1984 (6 svazků).\n\n\n\n"}
{"id": "257545", "url": "https://cs.wikipedia.org/wiki?curid=257545", "title": "Tverská ulice", "text": "Tverská ulice\n\nTverská ulice ( ) je jednou z nejvýznamnějších ulic v Moskvě. Do roku 1935 se neoficiálně jmenovala Pitěrskaja , mezi lety 1935 a 1990 nesla název ulica Gorkogo ( ), podle spisovatele Maxima Gorkého. Spojuje Kreml s Triumfálním náměstím.\n\nPodle některých informací Tverskaja existovala už ve 12. století, tehdy jako Tverská cesta, která spojovala starý kreml s městem Tver. V 18. a 19. století byla ulice nejvýznamnější tepnou dnešní metropole. Vznikaly tu výstavní domy, velké obchody a hostince. U řeky Neglinky, přes kterou ulice také vede, a přes kterou vede most již od konce 16. století, byl roku 1782 vybudován palác pro tehdejšího gubernátora, Zachara Černyšova. V dobách SSSR se tato budova stala místem kde pracoval moskevský sovět a sídlil také starosta. Mezi další pamětihodnosti z 18. století na Tverské ulici patří ještě \"anglický klub\" (80. léta 18. století) a \"Jelisejevský magazin\" (70. léta 18. století).\n\nVýznam této ulice spočíval v časech Ruského impéria hlavně v tom, že tudy projížděli carové z Petrohradu do moskevského kremlu. Konaly se tu proto různá slavnostní procesí, časem vznikly i vítězné oblouky, které nechali vládci postavit poté, co byli korunováni. Roku 1792 bylo vybudováno před budovou gubernátora i Tverské náměstí, které se mělo stát právě místem takových slavností. Ke konci 19. století přes toto náměstí vedla první trať koňky ve městě. Domy z různých dob zastupovaly jednotlivé umělecké styly, jak se postupem času měnily a vyvíjely. Roku 1901 přibyla i neoklasicistní budova s hostincem Imperial.\n\nVýznamné změny prodělala ulice – nyní již Gorkého – v 30. letech 20. století. Mnohé z původních starých domů bylo zbouráno a nahradily je tehdy moderní stavby stalinistické architektury. Mezi takové se řadí například i budova centrálního telegrafního úřadu, která byla postavena v letech 1927 až 1929. Následně se ulice rozšířila, zbořeny byly i mnohé církevní stavby. Od roku 1938 vede v ose ulice metro, konkrétně jeho linka Zamoskvoreckaja.\n\nProjekt radikální přestavby třídy však nebyl dokončen, vzhledem k tomu, že SSSR byl v roce 1940 napaden Německem a změnila se tak priorita pro investice. V poválečné době se třída stala důležitou dopravní tepnou; přibyly další významné budovy, jako například dvacetitřípatrový hotel Inturist (zbořen roku 2002). V letech 2007 až 2009 se má uskutečnit rekonstrukce třídy, kdy bude Tverskaja separována od ostatních komunikací aby se urychlil automobilový provoz.\n"}
{"id": "257548", "url": "https://cs.wikipedia.org/wiki?curid=257548", "title": "Peqin", "text": "Peqin\n\nPeqin nebo Peqini je město s asi 7500 obyvateli (odhad 2006) v střední části Albánie. Peqin je hlavní město okresu Peqin.\n\nMěsto leží na severním břehu řeky Shkumbin mezi městy Drač a Elbasan. Přes Peqin vedla římská cesta Via Egnatia. Několik kilometrů východně od Peqin je antické naleziště s početnými vykopávkami. První písemná zmínka o Peqinu pochází z roku 1431. Z osmanských časů se ještě dochovala mešita a je zde i věž s hodinami z 19. století.\n\nSídlí zde místní fotbalový klub Shkumbini Peqin, který hraje v první lize.\n"}
{"id": "257549", "url": "https://cs.wikipedia.org/wiki?curid=257549", "title": "Věra Nerušilová", "text": "Věra Nerušilová\n\nVěra Nerušilová, rodným jménem Věra Soudková (* 21. dubna 1935 Zlín), je česká zpěvačka, šansoniérka a herečka, žena mimořádně obdařená možná vůbec nejnižším ženským hlasem v Čechách – kontraaltem. V současné době členka hereckého souboru Divadla Na Fidlovačce. V 60. letech krátce působila ve skupině Spirituál kvintet. V roce 2015 obdržela cenu města Třebíče, v Třebíči vyrůstala.\n\n\n\n\n\n\n\n"}
{"id": "257553", "url": "https://cs.wikipedia.org/wiki?curid=257553", "title": "Nakheel Tower", "text": "Nakheel Tower\n\nVěž Nachíl, anglicky Nakheel Tower, původně označovaná jako Al-Burdž, t.j. arabsky \"věž,\" je mrakodrap navržený pro Dubaj. Dle oficiálních zdrojů má být výška mrakodrapu minimálně 700 metrů, žádné další oficiální informace o výšce k dispozici nejsou. Přesto se spekuluje, že by mrakodrap mohl dosáhnout mnohem větší výšky, některé zdroje výšku odhadují až na 1200 metrů. Al-Burdž by se tak mohl stát nejvyšší budovou světa a překonat tak věž Burdž Chalífa. Stavba ale byla v lednu 2009 zastavena kvůli nedostatku financí.\n\n"}
{"id": "257554", "url": "https://cs.wikipedia.org/wiki?curid=257554", "title": "Koplik", "text": "Koplik\n\nKoplik nebo Kopliku je město v severozápadní Albánii, je to hlavní město okresu Malësi e Madhe má přibližně 5000-7000 obyvatel. V dobách turecké okupace byli obyvatelé tohoto města převedeni na islám i přes to, že obyvatelstvo v Malësi e Madhe byli stále hlavně katolíci.\n\nSídlí zde místní fotbalový klub KS Veleciku Koplik.\n"}
{"id": "257555", "url": "https://cs.wikipedia.org/wiki?curid=257555", "title": "Big Cyc", "text": "Big Cyc\n\nBig Cyc je polská rocková skupina. Jejich písně mají většinou humornou až kabaretní formu, zato se v nich nebojí otevřeně kritizovat osoby z politického a společenského života především v Polsku. Například:\nSkupina oficiálně vznikla v březnu 1988, tehdy měla první koncert.\n\n\n\n"}
{"id": "257559", "url": "https://cs.wikipedia.org/wiki?curid=257559", "title": "Jenda Korda", "text": "Jenda Korda\n\nJenda Korda, občanským jménem Jan Korda (22. ledna 1904 v Praze – 30. července 1986 v Praze) byl český tamburaš a hráč na brač, sborový pěvec, trampský zpěvák, skladatel, textař, písničkář a propagátor trampingu, zakládající dlouholetý člen legendární české původně trampské (později též populárně hudební) vokální skupiny Settleři (Setlers Club).\n\nV šestnácti letech začal se skautingem, později jako tramp jezdil do Svatojánských proudů na osadu Dakota a Stará Hiawata .\n\nSpolu s Jarkou Mottlem se jedná o klasika tohoto odvětví českého folku. Je spoluautorem původní české trampské hymny \"Vlajka\", za svůj život otextoval přibližně na 300 písní, působil též jako filmový a divadelní scenárista, operetní libretista a spoluautor několika českých lidovek (zde zejména ve spolupráci s kapelníkem Karlem Vackem).\n\nJeho bratr František Korda byl také trampský muzikant.\n\n\n"}
{"id": "257566", "url": "https://cs.wikipedia.org/wiki?curid=257566", "title": "David Suchet", "text": "David Suchet\n\nDavid Suchet CBE (výslovnost [dejvid súšej], * 2. května 1946 Londýn) je anglický herec.\n\nVystudoval Londýnskou akademii hudby a dramatického umění (LAMDA). V roce 1973 se stal členem Královské shakespearovské společnosti (Royal Shakespeare Company) a hrál v řadě Shakespearových her (\"Kupec benátský\", \"Romeo a Julie\", \"Jak se vám líbí\", \"Othello\", \"Král Lear\" atd.).\n\nNejvíce jej zřejmě proslavila postava Hercula Poirota ve stejnojmenném televizním seriálu na motivy detektivních příběhů Agathy Christie.\n\nJeho otec Jack Suchet (1908-2001) byl porodník a gynekolog, narodil se v Johannesburgu jako potomek litevských židovských přistěhovalců (Suchedowitz, původně Shokhet) do Jižní Afriky, odkud emigroval do Londýna v roce 1932 a roku 1933 si změnil jméno na Suchet. Během 2. světové války spolupracoval s Alexanderem Flemingem na výzkumu použití penicilínu v léčbě pohlavních chorob. Matka Joan Patricia (1916–1992) pocházela z rodiny Jamese Jarché, britského reportážního fotografa židovského původu, byla herečka. David má dva bratry, Petera a Johna, oba pracovali v televizním zpravodajství. David vyrostl v kosmopolitním prostředí, v pozdním věku přijal křesťanskou víru a roku 2006 vstoupil do anglikánské církve. \nRoku 1976 se oženil s herečkou Sheilou Ferrisovou, kolegyní z \"Belgrade Theatre\" v Coventry, kde oba byli zaměstnáni. Mají syna Roberta (*1981), dříve námořního kapitána, a dceru Katherine (* 1983), povoláním fyzioterapeutku.\n\n"}
{"id": "257569", "url": "https://cs.wikipedia.org/wiki?curid=257569", "title": "Vlastimil Vondruška", "text": "Vlastimil Vondruška\n\nVlastimil Vondruška (* 9. května 1955, Kladno) je český historik, publicista a spisovatel, autor především historických detektivních příběhů. Publikoval také pod pseudonymem Jan Alenský. Jeho knihy dlouhodobě patří k nejpůjčovanějším titulům v českých veřejných knihovnách. V 80. letech byl ředitelem historické části Národního muzea, později se přes 10 let jako podnikatel úspěšně zabýval výrobou kopií historického skla.\n\nKromě literatury patří mezi jeho zájmy horolezectví, kterému se věnoval více než dvacet let.\n\nVlastimil Vondruška se narodil roku 1955 na Kladně. Po absolvování kladenského gymnázia roku 1974 začal studovat historii a národopis na Filozofické fakultě Univerzity Karlovy v Praze, kterou ukončil roku 1979. Poté působil v Československé akademii věd v Ústavu pro etnografii a folkloristiku, kde roku 1983 ukončil svou vědeckou aspiranturu. V roce 1983 nastoupil do Národního muzea v Praze. V roce 1984 byl Vlastimil Vondruška jmenován ředitelem Historického muzea NM. Na této pozici působil až do konce roku 1989. V letech 1988–1990 působil v redakční radě Časopisu Národního muzea.\n\nPo odchodu z Národního muzea v roce 1990 se věnoval podnikání. Společně s manželkou Alenou, která je teoretičkou uměleckého řemesla, autorkou řady výtvarných návrhů a sklářských realizací a rovněž publicistkou, založil roku 1997 v Doksech sklárnu \"Královská huť\", jejíž produkce byla zaměřena jednak na výrobu kopií historického skla dle originálů z muzejních sbírek, jednak na barevné hutní sklo dle vlastních autorských návrhů. Huť sponzorovala mnohé kulturní akce a za tuto činnost obdržel roku 1999 ocenění od ministra kultury České republiky Pavla Dostála. Sklárnu v Doksech provozoval do roku 2009.\n\nLiteratuře se věnuje s přestávkami od mládí. Dosud napsal více než padesát vědeckých studií a článků o dějinách hmotné kultury, mnoho knih vědeckých a populárně naučných, asi čtyřicet historických románů pro dospělé (některé z nich pod pseudonymem Jan Alenský) a několik knih pro mládež. První knihu \"Příběhy plzeňských mordů\" si v roce 1994 vydal svým nákladem.\nPřízeň čtenářů si získal především sérií detektivních knih z doby vlády Přemysla Otakara II., ve kterých se také snaží vykreslit atmosféru středověku, život v tehdejší době a mentalitu tehdejších lidí. Hlavní postavou příběhů je vzdělaný a čestný rytíř a královský prokurátor Oldřich z Chlumu, který jako správce hradu Bezděz má také pravomoc vyšetřovat a trestat hrdelní zločiny v okolí. Druhá autorova série se odehrává ve druhé čtvrtině 16. století a jejím hrdinou je písař královské komory Jiří Adam z Dobronína.\n\nSpolupracoval s Českým rozhlasem na seriálu \"Intimní historie\", který byl pravidelně vysílán od listopadu 2007 do dubna 2008 v rámci magazínu \"Zrcadlo\" a vznikl na podkladě stejnojmenné knihy. Autor v pořadu představoval zajímavosti z českých dějin a ze života lidí ve středověku.\n\nVondruška se poměrně často vyjadřuje na besedách se čtenáři a v novinách a časopisech k aktuálnímu politickému dění a své názory zasazuje do historického kontextu. Kritiky a politickými odpůrci je označován za rasistu, pravicového populistu nebo za národovce. Za své názory na postavení žen a mužů ve společnosti je někdy považován za machistu.\n\nNesouhlas mnohých historiků vyvolává Vondruška svou adorací středověku, názorem, že naše současnost je prakticky totožná s pádem starověkého Říma, zdůrazňováním významu habsburské monarchie pro stabilitu ve střední Evropě a svými představami o cyklickém a fázovém vývoji kultur, lidovém antiklerikalismu a o aplikaci přírodní logiky na dějiny. Podle nich se Vondruška nezdráhá vystupovat jako historik s oprávněním vyjadřovat se kvalifikovaně k dění v současném světě, přičemž jeho analogie mezi minulostí a současností a aplikace historických zkušeností na současnost jsou často mylné. Podle historiků se Vondruška dopouští historických omylů a nepravd. Také jeho práce se zdroji není podle nich zcela poctivá.\n\nDále je Vondruška kritizován za své vystupování proti islámským imigrantům, podporu prezidenta Miloše Zemana, kritiku Evropské unie a elit, kterým prorokuje zkázu, protože nedbají na lid. Velké kritiky se dočkala zejména jeho kniha \"Breviář pozitivní anarchie\", lze však najít i kladné ohlasy. Jakub Roth se v roce 2019 v komentářové sekci \"Svobodné fórum\" internetového deníku \"Forum24\" vyjádřil, že nacionalistický historik a spisovatel Vlastimil Vondruška přirovnal Andreje Babiše k Mistru Husovi, Giordanu Brunovi a k Miladě Horákové.\n\nVondruška byl nejpůjčovanější český autor v českých knihovnách v roce 2013. V letech 2006 až 2011 záskal celkem šestkrát \"Cenu čtenářů\" nakladatelství MOBA.\n\nZa svou práci získal Vlastimil Vondruška řadu ocenění:\n\n\n\n\n\n\n"}
{"id": "257570", "url": "https://cs.wikipedia.org/wiki?curid=257570", "title": "Roger Chapman", "text": "Roger Chapman\n\nRoger Maxwell Chapman (* 8. dubna 1942 Leicester) je anglický rockový zpěvák.\n\nRoger „Chappo“ Chapman je nejvíce znám pro svou úlohu zpěváka v anglické progressive rockové skupině Family, kde působil od konce 60. let do začátku 70. let, dále v období 1973 až 1978 působil v rock/R&B skupině Streetwalkers. Před skupinou Family zpíval se skupinou Family předcházející, skupinou Farinas. Jeho výstřední chování na jevišti a charakteristické vibrato z něj udělaly kultovní postavu britské rockové scény. Chapmanovými zpěváckými idoly byli Little Richard a zejména Ray Charles.\n\nVe skupině Family půsbili kromě Rogera Chapmana i další pozoruhodní umělci – Ric Grech (alba \"Music in a Dolls House\" a \"Family Entertainment\") odešel do Blind Faith a John Wetton (alba \"Fearless\" a \"Bandstand\") účinkoval v King Crimson, Roxy Music, U.K a Asia.\n\nKoncem 70. let začal Roger Chapman sólovou kariéru albem \"Chappo\". V roce 1983 nahrál Mike Oldfield album \"Crises\" uvádějící píseň „Shadow on the Wall“ zpívanou Rogerem Chapmanem. Píseň se stala ohromným hitem Mike Oldfielda (společně s ještě populárnější písní „Moonlight Shadow“).\n\n\nVšechna alba po \"Song For Me\" byla ve Spojených státech vydána firmou United Artists Records.\n\n\nSingl In My Own Time byl přidán na U.S. verzi alba \"Anyway\" (United Artists, 1971).\n\n\n\n\n\n"}
{"id": "257572", "url": "https://cs.wikipedia.org/wiki?curid=257572", "title": "Náchodští z Neudorfu", "text": "Náchodští z Neudorfu\n\nNáchodští z Neudorfu jsou český šlechtický rod.\n\nMajestátem dne 3. září 1612 Jeroným Bukovský, Jan Floryan, Václav Semilský a Adam Náchodský dostali erb a heslo z Neudorfu. Adam býval ve službách Smiřických a Trčků. Držel roku 1630 dvůr v Lužanech. Byl písařem při stavitelském úřadě knížete frýdlantského a dosáhl později rytířského stavu. \n\nJeho potomci byli v rozličných službách nebo drželi drobné statky. Tobiáš seděl roku1652 v Přistoupimi, on nebo jiný měl roku 1674 dvůr v Šárovcově Lhotě. Ten měl roku 1679 jeho syn Josef Alexandr a kromě toho držel roku 1685 Lipanskou Lhotu u Chocně, kterou roku 1690 prodal. Jeho syn Jan František Karel seděl v roce 1735 v Chotěticích, prodal roku 1733 Žďár v Hradecku a roku 1739 koupil Kbel. Zemřel roku 1761. Jeho první manželkou byla Aloisie Amchová z Borovnice, zemřela v roce 1743. Jeho druhou manželkou byla Ludmila Jestřibská z Rýzmburka.\n\nZ jeho mnohých dětí zdědil Kbel jeho syn Ignác Vojtěch, jenž 22. ledna 1804 zemřel. Jeho syn Emanuel, narozen 27. listopadu 1789, držel Kbel, byl c. k. majorem a zemřel roku 1873 (vdova po něm roku 1895). Měl několik synů, kteří Kbel v rodě neudrželi. Dcera Emanuela a Kateřiny, Božena Antonia Náchodská, se narodila 19. listopadu 1850. Vdala za tehdejšího správce Kbelu pana Jana Frauenberga. Ten se posléze stal majitelem statku Gbel. Jejich dcera Marie, narozená 15. srpna 1885, si vzala Ervína Mandelíka, velkostatkáře v Sedlově čp. 22. Ervín Mandelík byl synem Bernarda Mandelíka, majitele panství v Ratboři.\n\nKromě těchto žili roku 1691 Karel Antonín Ferdinand Vilém. Ten zemřel v roce 1697. František Jindřich, narodil se roku 1721 v Litomyšli a zemřel v roce 1740. Jeho bratrem byl Zikmund Adam, napřed voják, potom kněz, od roku 1708 děkan v Litomyšli, zemřel 21. října 1756.\n\nŠtít poloviční, v pravé modré polovici dva žaludy, pod tím třetí a poslední byl dubový list zlaté barvy. V levé polovici pokosné pruhy, čtyři modré a tři zlaté, přikrývadla týž barev, tři pštrosí péra, při vrchu poohnutá, dvě modrá a prostřední zlaté.\n\n"}
{"id": "257575", "url": "https://cs.wikipedia.org/wiki?curid=257575", "title": "Moravice (řeka)", "text": "Moravice (řeka)\n\nMoravice (něm. \"Mohra\") je řeka protékající Moravskoslezským krajem, která zčásti tvoří historickou zemskou hranici Moravy a Slezska. Je to nejvýznamnější přítok řeky Opavy. Délka toku činí 100,5 km, plocha jejího povodí měří 899,9 km².\n\nŘeka Moravice pramení v Hrubém Jeseníku v nadmořské výšce 1134,8 m, 3 km jižně od vrcholu Pradědu. Nejprve teče jihovýchodním směrem. Její hladinu vzdouvají vodní nádrže Slezská Harta a Kružberk. U zříceniny hradu Vikštejn se postupně obrací na severovýchod, protéká městem Hradec nad Moravicí, Branka u Opavy a Opava, pod kterou se vlévá zprava v nadmořské výšce 241,9 m do řeky Opavy.\n\nPrůměrný průtok nedaleko ústí na říčním kilometru 6,2 činí 7,82 m³/s.\n\nHlásné profily:\n\n\n"}
{"id": "257582", "url": "https://cs.wikipedia.org/wiki?curid=257582", "title": "Fakulta humanitních studií Univerzity Karlovy", "text": "Fakulta humanitních studií Univerzity Karlovy\n\nFakulta humanitních studií Univerzity Karlovy (FHS UK) je nejmladší fakulta Karlovy univerzity a sídlí v Praze. Vznikla 1. srpna 2000 z \"Institutu základů vzdělanosti\" (IZV) téže univerzity.\n\nNabízí studium v bakalářském, navazujícím magisterském a doktorském studiu v řadě humanitních a společenskovědních oborů, některé z nich i v cizích jazycích. V roce 2014 měla přes 2700 studentů. Páteří vědecké a výzkumné činnosti fakulty je oblast sociální a kulturní antropologie.\n\nVšechny studijní obory FHS odpovídají dělenému studiu podle boloňského modelu. Na podporu studia fakulta bohatě využívá možností internetu: studijní evidence, přihlašování, podávání i opravování písemných prací, elektronická knihovna textů i nahrávky velkých přednášek jsou studentům přístupné kdykoli a odkudkoli.\n\nFakulta nabízí studijní program \"Studium humanitní vzdělanosti\", v prezenční i kombinované formě studia a v českém i anglickém jazyce. Tento program odpovídá představě „liberálního studia“ (\"liberal education\") s individuální volbou studijních předmětů pod vedením tutora. Student musí v každém ročníku dosáhnout 60 (resp. 50) kreditů, jinak si přednášky, semináře atd. volí svobodně z nabídky FHS i jiných fakult UK. V průběhu studia musí kromě toho každý student absolvovat souborné zkoušky z filosofie, historie, sociologie, psychologie, ekonomie a antropologie, přeložit odborný text ze zvoleného cizího jazyka a obhájit bakalářskou práci.\n\nPřijímací řízení je jednokolové a písemné a ověřuje pasivní znalost zvoleného cizího jazyka (en, de, fr), a to překladem krátkého úryvku odborného textu do češtiny a odpovědí na tři otázky na obsah tohoto textu.\n\nNa FHS působí studentský filmový klub, smíšený pěvecký sbor a vychází studentský časopis Humr – Humanitní revue studentů FHS UK. Od roku 2008 pořádají studenti pravidelné fakultní plesy. Taneční kurzy pro své spolužáky pořádá \"Klub přátel tance\". Studenti také pravidelně pořádají sezení zvané PHS (Pivo hledající smysl). Na podzim roku 2009 studenti založili občanské sdružení Studenti FHS UK, o.s., jehož existence má podpořit rozvoj stávajících studentských projektů a také má napomoci vzniku a rozvoji dalších aktivit ze strany studentů a studentek.\n\nFakulta pořádá každoročně studentské poznávací zájezdy do různých kulturně a historicky zajímavých oblastí Evropy a studentské terénní praxe v etnologii, v archeologii, v ekologii aj.\n\nFHS nabízí dvouleté navazující magisterské studium v těchto oborech:\n\nOd roku 2007 se FHS podílí na mezinárodním magisterském studijním programu moderní filosofie ve francouzštině a němčině v rámci Erasmus Mundus.\n\nPostgraduální doktorské studium v prezenční i kombinované formě:\nOd roku 2007 má fakulta oprávnění pro habilitační a profesorská řízení v oboru sociální antropologie.\n\nFHS provozuje program celoživotního vzdělávání v oboru Základy humanitní vzdělanosti, který připravuje pro bakalářské studium, program Univerzity třetího věku a ve spolupráci nabízí i další formy vzdělávání.\n\nVědecká a výzkumná činnost pracovníků fakulty se soustřeďuje do různých oblastí kulturní, sociální, filosofické a historické antropologie, etologie, genderu a životního prostředí.\nV roce 2014 publikovali pracovníci FHS 35 odborných knih, 64 kapitol, 79 vědeckých článků a řešili 26 grantů v celkovém objemu přes 10 mil. Kč.\nV letech 2000–2004 byla FHS nositelem programu výchovy mladých vědeckých pracovníků v oboru historické antropologie (\"Wissenschaftskolleg\", společně s Univerzitou Saarbrücken, SRN). V letech 1999–2004 byla sídlem antropologické a etnologické části \"Centra pro výzkum vývoje osobnosti a etnicity\" (společně s Fakultou sociálních studií MU Brno). Od roku 2005 byla FHS řešitelem výzkumného záměru „Antropologie komunikace a adaptace“ (společně s katedrou antropologie Přírodovědecké fakulty UK). Pracovníci fakulty kromě toho řešili několik desítek domácích i zahraničních grantů, tři programy EU a od roku 2008 se účastní Sedmého rámcového programu EU.\n\nKromě toho se pracovníci FHS podílejí na různých vzdělávacích a obecně prospěšných činnostech mimo rámec vysokoškolského studia. Tak byl v letech 2002–2007 součástí FHS \"Instítut pro rehabilitaci zrakově postižených\" (IRZP), který vzdělával instruktory prostorové orientace pro nevidomé. V letech 2003–2007 realizovali pracovníci fakulty v mezinárodní spolupráci projekt \"Czechkid\" pro podporu výchovy v multikulturním prostředí.\n\nFHS UK má 58 dohod s různými evropskými univerzitami v rámci programu \"Erasmus\" i dalších, v roce 2014 vyslala 81 a přijala 73 studentů na nejméně semestrální pobyty. Pravidelně se podílí na semestrálním programu středoevropských studií UPCES (spolu s CERGE-EI), kterého se v roce 2014 účastnilo 139 amerických studentů.\n\nPředchůdcem FHS byl \"Institut základů vzdělanosti\", založený roku 1990 jako součást UK. Pod vedením svého ředitele doc. Z. Pince otevřel v roce 1993 bakalářský a tři navazující magisterské programy celkem se třemi stovkami studentů. Když byl v roce 2000 převeden do nově založené FHS, měl něco přes 900 studentů.\n\nPrvním děkanem fakulty se stal prof. Jan Sokol. Od roku 2002 měla fakulta další magisterské i první doktorský program, k němuž pak přibyly další dva a v roce 2007 habilitační a profesorské oprávnění. Roku 2007 byl novým děkanem zvolen doc. Ladislav Benyovszky.\n\nIZV sídlil v budově AV ČR v Legerově ulici, současně se založením fakulty se přestěhoval do nové budovy UK v Praze-Jinonicích, kde sídlí děkanát a probíhá bakalářské studium. Vzhledem k růstu počtu studentů a k tísnivým prostorovým podmínkám se většina magisterských oborů přestěhovala do najatých prostor na několika místech v Praze.\n\nNa FHS UK pravidelně působí (nebo po delší dobu působili):\n\n"}
{"id": "257588", "url": "https://cs.wikipedia.org/wiki?curid=257588", "title": "Merec", "text": "Merec\n\nMerec ( מרצ), dříve známé jako Nové hnutí-Merec, Jachad či Merec-Jachad, je izraelská levicová sionistická sociálně demokratická politická strana. Její předsedkyní je Zahava Gal-On. V parlamentních volbách v roce 2015 se umístila na posledním místě se ziskem 4 poslaneckých mandátů.\n\nStrana požaduje mírové soužití Židů a Palestinců založené na existenci dvou rovnocenných států podle Ženevské dohody, práva žen i homosexuálů, existenci sociálního státu, oddělení náboženství od státu (liberálně sekulární výchovu) a ochranu přírody (environmentalismus).\n\nMerec je členem Socialistické internacionály a pozorovatelem ve Straně evropských socialistů.\n\nVe volbách v dubnu 2019 strana obdržela hlasy a získala čtyři poslanecké mandáty. Do záříjových předčasných voleb se rozhodla kandidovat v rámci hnutí Demokratický tábor, jehož společnou kandidátku povede právě šéf Merecu Nican Horowitz.\n\n\n\n\n"}
{"id": "257596", "url": "https://cs.wikipedia.org/wiki?curid=257596", "title": "Josi Bejlin", "text": "Josi Bejlin\n\nJosi Bejlin (: יוסי ביילין, vlastním jménem Jossef Beilin; * 12. června 1948, Petach Tikva) je izraelský levicový politik angažující se v izralesko-palestinském mírovém hnutí. Jako člen Strany práce zastával několik ministerských postů. Od roku 2003 působí ve straně Merec-Jachad kde se stal předsedou. Bývá označován za kontroverzního politika, protože často v parlamentu ostře polemizuje s ortodoxními a krajně pravicovými stranami (ty ho označují jako levicového extrémistu).\n\n"}
{"id": "257601", "url": "https://cs.wikipedia.org/wiki?curid=257601", "title": "Izraelská strana práce", "text": "Izraelská strana práce\n\nStrana práce ( , \"Mifleget ha-avoda ha-jisra'elit\", v Izraeli známá jen jako Avoda, ) je středolevá politická strana v Izraeli. Ideově se jedná o sionistickou sociálně demokratickou stranu, která je členem Socialistické internacionály a pozorovatelem ve Straně evropských socialistů. V letech 1999 až 2008 tvořila strana alianci s malou levicovou nábožensky sionistickou stranou Mejmad.\n\nV obou parlamentních volbách v roce 2019 získala 6 poslaneckých mandátů.\n\nZáklady současné Strany práce byly položeny krátce před parlamentními volbami v roce 1965, když Mapaj, tehdy největší levicová strana v zemi, vytvořila alianci se stranou Achdut ha-avoda. Toto spojení bylo pokusem Mapaje podpořit postavení hegemona ve volebních ziscích poté, co ze strany vystoupilo osm poslanců (zhruba pětina tehdejších poslanců strany) vedených někdejším ministerským předsedou Davidem Ben Gurionem. Vystoupivší poslanci ze strany odešli a založili novou stranu Rafi na protest vůči Lavonově aféře.\n\nTato aliance, nazývaná Ma'arach, získala ve volbách 45 poslaneckých mandátů a byla schopna vytvořit koaliční vládu společně s Národní náboženskou stranou, Mapam, Nezávislými liberály, Po'alej Agudat Jisra'el a stranami Pokrok a rozvoj a Šituf ve-achva. Před vypuknutím šestidenní války v roce 1967 se součástí koalice, nyní již vlády národní jednoty, staly i strany Rafi a Gachal.\n\nDne 23. ledna 1968 se Mapaj, Achdut ha-avoda a Rafi (s výjimkou Davida Ben Guriona) sloučily v jednu stranu – Stranu práce. 28. ledna 1969 pak strana vytvořila alianci s levicovou Mapam a tato aliance se opět jmenovala Ma'arach. Jakožto největší frakce Ma'arachu, ji Strana práce dominovala. Mapam však alianci opustila během funkčního období osmého Knesetu, avšak po krátké době se do ní opět vrátila.\n\nVolby v roce 1977 byly v izraelských dějinách průlomové. Historicky poprvé v nich nevyhrála levice, vyhrál pravicový Likud a labouristi se vůbec poprvé ocitli v opozici. Z opozice se nedostali ani v následujících volbách v roce 1981, avšak ve volbách v roce 1984 již úspěch zaznamenali. Počtem hlasů se staly největší stranou Knesetu, nezískali však dostatek hlasů na to, aby vytvořili levicovou vládu. Na základě rozložení voličských hlasů tak vznikla unikátní vláda národní jednoty s rotačním postem ministerského předsedy. Dohoda mezi Ma'arachem a Likudem spočívala v tom, že první dva roky bude funkci ministerského předsedy zastávat Šimon Peres, zatímco Jicchak Šamir bude ministrem zahraničních věcí. Po dvou letech si vzájemně vyměnili funkce.\n\nBěhem funkčního období jedenáctého Knesetu ze strany vystoupila Mapam, na protest vůči Peresovu rozhodnutí vytvořit vládu národní jednoty s pravicovým Likudem. Ačkoliv se Nezávislí liberálové během 80. let sloučili s Ma'arachem, neměli během funkčního období tohoto Knesetu žádné parlamentní zastoupení.\nDne 7. října 1991 přestal Ma'arach formálně existovat a všechny strany, jež sdružoval se sloučily do Strany práce. Ve stejnou dobu se vláda Likudu potýkala s mnoha problémy, ať již šlo o ekonomickou krizi, velký příliv imigrantů ze zemí bývalého Sovětského svazu, vážné tlaky s americkou vládou George H. W. Bushe, či o vnitrostranické záležitosti. Ve volbách v roce 1992 se tak proti sobě utkali Jicchak Šamir za Likud a Jicchak Rabin za Stranu práce. Rabin volby s velkým náskokem vyhrál a vytvořil koaliční vládu se stranami Merec a Šas.\n\nPo volbách se Strana práce zásadně podílela na zahájení mírových jednání s palestinskými Araby, které vedly k uzavření kontroverzní Mírové dohody z Osla, založené na principu „území za mír.“ Tyto takzvané Oselské dohody vedly k hlasování o důvěře vládě, které vláda ustála poměrem 61 ku 50, při 8 absencích. Několik vládních poslanců odmítlo vládu podpořit, na druhou stranu vláda získala hlasy arabských stran zastoupených v Knesetu. Mírová smlouva byla nakonec Knesetem schválena těsnou většinou jednoho hlasu.\n\nRabinovo odhodlání dokončit mírový proces vedlo nakonec v roce 1995 k jeho smrti. V listopadu toho roku na něj totiž na velké mírové demonstraci spáchal atentát ortodoxní Izraelec Jigal Amir. Po Rabinovi stanul v čele vlády Peres, který navzdory radám na vypsání předčasných voleb pokračoval v mírových jednáních s palestinskými Araby a Sýrií. Izraelsko-syrská jednání však nikam nevedla a zároveň docházelo k čím dál většímu nárůstu násilí. Peres tedy svolal na roku 1996 předčasné volby, které však nakonec díky protiteroristické operaci Hrozny hněvu, při které nešťastnou náhodou zahynulo množství civilistů, prohrál ve prospěch Benjamina Netanjahua ze strany Likud.\nI za Netanjahua došlo k podepsání několika mírových dohod a právě ústupky při jejich sjednávání se mu staly osudné. V Likudu se proti němu vytvořila opozice a dohody nakonec musel schválit za pomoci Strany práce. Kvůli nedostatečné podpoře a dalším skandálům byl nucen na rok 1999 vypsat předčasné volby. Ve Straně práce se zatím konaly primárky, ve kterých Perese nahradil Ehud Barak, který se stal kandidátem pro parlamentní a premiérské volby. Před volbami Strana práce vytvořila alianci se stranami Mejmad a Gešer s názvem Jeden Izrael. Barakovi se nakonec podařilo vyhrát jak parlamentní, tak přímou premiérskou volbu. Jeho aliance však získala v Knesetu pouhých 26 mandátů.\n\nBrak následně vytvořil koaliční vládu čítající 75 poslanců se stranami Šas, Merec, Jisra'el be-alija, Národní náboženská strana (NNS) a Sjednocený judaismus Tóry (SJT). Koalice s náboženskými stranami (NNS, Šas a JJT) však působil rozpory se sekularistickou stranou Merec, která nakonec vládu opustila kvůli neshodě nad působením strany Šas ve funkci náměstka ministra školství. Zbylé strany opustily vládní koalici po summitu v Camp Davidu v roce 2000.\n\nPo rozpadu vlády, nepokojích z října 2000 a vypuknutí druhé intifády Barak rezignoval a vypsal předčasné premiérské volby na rok 2001. V těch však prohrál ve prospěch kandidáta Likudu Ariela Šarona. Strana práce však i po volbách zůstala u moci, neboť se stala součástí Šaronovy vlády národní jednoty, která zahrnovala kromě Strany práce a Likudu také strany Šas, Jisra'el be-alija a Jednotný judaismus Tóry. Představitelé strany navíc zastávali dvě nejvýznamnější funkce v izraelské vládě; Šimon Peres se stal ministrem zahraničních věcí a Benjamin Ben Eliezer ministrem obrany. Strana rovněž podporovala protiteroristickou operaci Obranný štít, která byla podniknuta v dubnu 2002 proti palestinským teroristům na Západním břehu. Po těžké kritice, která označovala Perese a Ben Eliezera za Šaronovy loutky, a která se ohrazovala proti tomu, že strana nepodporuje mírový proces, Strana práce v roce 2003 opustila vládu.\nNásledkem toho byl Šaron téhož roku nucen vypsat předčasné parlamentní volby (nyní již bez přímé volby premiéra). Před volbami se ve Straně práce konaly primárky, v nichž se stal novým předsedou Amram Micna, který vedl stranu do voleb s programem jednostranného stažení z Pásma Gazy. Ve volbách však strana výrazně propadla a získala pouhých devatenáct mandátů (v té době historické minimum), zatímco Šaronův Likud získal 38 mandátů (poté, co se Jisra'el be-alija sloučila s Likudem celkem 40 mandátů). Následně, kvůli vnitřní opozici, Micna rezignoval na vedení strany, ve kterém byl nahrazen Peresem. Přestože se Strana práce nejprve nestala vládní stranou Šaronovy pravicové koaliční vlády, byla nakonec Šaronem samotným přizvána kvůli prosazení Šaronova plánu na jednostranné stažení z Gazy. Stalo se tak v důsledku odchodu Národní jednoty a Národní náboženské strany z vlády.\nDne 8. listopadu 2005 se ve straně konaly vnitrostranické primárky, ve kterých Perese nahradil vůdce levicových odborů Histadrut Amir Perec. V průběhu let Strana práce opustila své socialistické dědictví ve prospěch hospodářské a podnikatelské elity. Na počátku 21. století byla stranou bohatých a přenechala zodpovědnost strážce (ochránce) znevýhodněných obyvatel pravicovým a náboženským stranám. Naproti tomu Perec oznámil svůj záměr návratu k tradičním labouristickým sociálním politikám a vystoupil se stranou z vlády. Tím donutil premiéra Šarona k rezignaci a vypsání předčasných voleb na březen 2006. Do té doby však ještě došlo k významnému přepsání izraelské politické mapy. Šaron totiž společně s řadou poslanců Likudu opustil svou stranu a společně s dalšími poslanci z různých stran (včetně poslanců Strany práce, včetně Šimona Perese) založil novou stranu Kadima. Ve volbách získala Strana práce 19 poslaneckých mandátů a po Kadimě se stala druhou největší stranou Knesetu. Strana se stala součástí koaliční vlády Ehuda Olmerta a její předseda Perec se stal ministrem obrany. Do volebního programu vlády Strana práce prosadila svůj hlavní požadavek pro vstup do koalice a svůj volební slib na zvýšení minimální mzdy.\nDne 28. května 2007 se konaly vnitrostranické primárky, v nichž se utkali Barak, Ami Ajalon a Perec. Současný předseda Perec prohrál již v prvním kole (ani Barakovi ani Ajalonovi se v prvním kole nepodařilo získat více než 40 % hlasů) a v druhém kole těsně vyhrál (poměrem 51,3:47,7) Barak, který se tak stal opětovně předsedou strany. Vzhledem k nespokojenosti Strany práce s fatálními neúspěchy v druhé libanonské válce Barak v předsednické kampani prohlašoval, že pokud Olmert neodstoupí, odejde Strana práce z koalice. Jelikož si však uvědomoval, že okamžité předčasné volby by znamenaly propad Strany práce a vítězství Likudu, odložil plnění svého slibu na neurčito.\n\nPřed předčasnými volbami v roce 2009 ukončila Strana práce svou dlouholetou alianci se stranou Mejmad. Ta ve volbách kandidovala společně se Zeleným hnutím, nepodařilo se jim však překročit 2% volební práh. Stranu opustila řada prominentních členů, včetně Ami Ajalona a Efrajima Sne. Ve volbách strana zaznamenala dosud nejhorší volební výsledek se ziskem pouhých 13 mandátů. Stala se tak až čtvrtou největší stranou, a to po Kadimě, Likudu a Jisra'el bejtejnu.\n\nAnalýzou propadu kdysi dominantní izraelské politické strany se zabýval profesor Efrajim Inbar z Begin-Sadatova centra strategických studií při Bar-Ilanově univerzitě. Strana podle něj přišla o své největší aktivum a klad ztrátou identifikace se založením a budováním státu, symbolizovaném zálibou ve vojenské službě a osidlováním země izraelské. Za nešťastný krok profesor Inbar rovněž považuje opuštění sionistického symbolu v podobě Jeruzaléma prostřednictvím ochoty předat část města „nepříteli“. Ve své analýze rovněž tak zmínil kosmopolitní a individualistické hodnoty pronikající do strany, které ji vzdalují od kolektivistického étosu, který byl v minulosti dominantním, a který je v Izraeli stále ještě rozšířený. Určité omezení spatřuje v podílu strany na mírovém procesu z Osla, jelikož se strana nemohla zdiskreditovat jeho případným fiaskem a musela jej prosazovat i za nepopulárních okolností. Proti Straně práce však stojí i demografický faktor, spočívající v růstu sefardské populace a počtu rusko-židovských imigrantů, kteří zpravidla volili jiné strany. Obraz strany také značně poškodilo flirtování s arabskými voliči, které ve výsledku znamenalo ztrátu voličů, než jejich získání.\n\nPo volbách v únoru 2009 byla Strana práce rozdělena, zdali vstoupit do Netanjahuovi koaliční vlády či nikoliv. Předseda strany Ehud Barak, však nakonec účast ve vládě prosadil. V březnu 2010 však ministři za Stranu práce v čele s Jicchakem Herzogem varovali premiéra Netanjahua, že v případě, že vláda do konce září nepodnikne významný krok v mírovém ujednání s palestinskými Araby či Sýrií, Strana práce bude muset zvážit své setrvání ve vládě a případně koaliční vládu opustí. V roce 2011 nakonec v důsledku vnitrostranických sporů kvůli účasti Strany práce na koaliční vládě došlo k rozštěpení strany, když tehdejší předseda Ehud Barak společně s několika kolegy založil novou stranu Acma'ut, která setrvala ve vládě, zatímco Strana práce ji opustila. Pro stranických primárkách se novou předsedkyní stala Šeli Jachimovič. Pod jejím vedením strana získala v předčasných parlamentních volbách v lednu 2013 celkem 15 poslaneckých mandátů a stala se třetí nejsilnější parlamentní stranou.\n\nPřed předčasnými volbami do Knesetu roku 2015 dojednal 10. prosince 2014 nový předseda strany Jicchak Herzog společně s šéfkou centristické strany ha-Tnu'a Cipi Livniovou předvolební koalici, nazvanou Sionistický tábor. V průzkumech voličských preferencí se nová aliance začala již během prosince 2014 umisťovat na prvním či druhém místě, přičemž dosud průzkumům vévodila pravice a strana Likud.\n\nMapaj vznikla ze socialistického hnutí Poalej Cijon a držela se ideologie dělnického sionismu vyhlášenou Nachmanem Syrkinem a Berem Borochovem. Za Ben Gurionova vedení (30. až 50. léta) se Mapaj zaměřovala hlavně na sionistickou agendu, což bylo dáno nejnaléhavější otázkou té doby – zřízením židovské národní domoviny.\n\nPo založení státu se Mapaj podílela na jeho budování – vytvoření Izraelských obranných sil (a zároveň rušení všech ostatních ozbrojených skupin), vytváření mnoha osad, přijetí více než milionu židovských imigrantů – a na touze sjednotit všechny Izraelce v rámci nové sionistické židovské izraelské kultury (ideologie známá jako melting pot, hebrejsky: כור היתוך).\n\nV minulosti měla Avoda mnohem více jestřábí charakter v otázkách bezpečnosti a obrany, než je tomu dnes. Během období, kdy byla strana u moci, Izrael bojoval v sinajské, šestidenní a jomkipurské válce.\n\nV uplynulých letech (od roku 2005) se Avoda stala centristickou stranou. Není již považována za socialistickou či sociálně demokratickou stranu (ačkoliv je stále členem Socialistické internacionály), ale má centristickou platformu podobné sociálně liberální „třetí cestě“ britské Labour Party za vlády Tonyho Blaira. Hospodářská politika se v Izraeli zřídka kdy vášnivě diskutuje, dokonce i v rámci velkých politických stran a aktuální politika spíše závisí na podnětu státní správy než na politické ideologii. Z toho důvodu se období vlády Strany práce příliš neliší od ekonomických politik soupeřů Avody.\n\nV listopadu 2005 se stal předsedou strany Amir Perec, který porazil Šimona Perese. Za Perecova vedení, a zejména pak během volební kampaně v roce 2006, strana zažila významný ideologický obrat, neboť postavila sociální a ekonomická témata do popředí svého volebního plánu a obhajovala umírněný sociálnědemokratický přístup (včetně zvýšení minimálních mezd a plateb za sociální pojištění), což bylo v ostrém kontrastu k neoliberální politice tehdejšího ministra financí Benjamina Netanjahua.\n\nV roce 2006 řada členů Avody přestoupila do nově vytvořené centristické strany Kadima. Byli mezi nimi například i bývalý stranický vůdce Šimon Peres, Chajim Ramon či Dalia Icik. Mezinárodní média Stranu práce popisují jako středolevou, sociálnědemokratickou a holubičí.\n\n\nMezi prominentní členy strany patří či patřili:\n\nPoslanci zvolení do 21. Knesetu ve volbách v roce 2019:\n\n"}
{"id": "257605", "url": "https://cs.wikipedia.org/wiki?curid=257605", "title": "Nadproudová ochrana", "text": "Nadproudová ochrana\n\nNadproudová ochrana je souhrnný název pro elektrotechnické zařízení, které umožňuje ochranu elektrického vedení, elektrického stroje, elektrického přístroje nebo elektrické součástky. Chrání například elektromotor, před přehřátím vlivem vyšších hodnot elektrického proudu, který by stroj příliš tepelně zatěžoval a zkracoval jeho životnost.\n\nRychlost zapůsobení nadproudové ochrany pojistky/jističe je závislé na velikosti a době/času po který procházel el. proud ochranou. Vypnutí ochrany odpojí chráněný obvod.\n\n\n\n\n\n"}
{"id": "257610", "url": "https://cs.wikipedia.org/wiki?curid=257610", "title": "Beretta 92", "text": "Beretta 92\n\nPistole Beretta model 92 je poloautomatická pistole navržená a vyráběná firmou Beretta v Itálii. Zbraň je proslulá především tím, že v 80. letech 20. století zvítězila ve výběrovém řízení vypsaném americkou armádou na novou služební pistoli, nahradit pistoli Colt 1911. Před vstupem do amerických služeb se muselo na pistoli provést několik menších úprav, po nichž byla oficiálně zavedena do výzbroje americké armády jako M9 (civilní označení model 92F).\n\nModel 92 je prvním ze zástupců typové řady 92, proslulé kvalitou výroby. Konstrukční návrh pistolí vycházel z požadavků vojáků a pracovníků bezpečnostních služeb. Na počátku řady 92 stál typ vzniklý modernizaci modelu 951. Nejvýznamnějšími změnami byla dvojčinná spoušť a velkokapacitní zásobník. Následující modely se vyznačovaly zdokonalením dalších prvků konstrukce. Model 92SB, účastník výběrového řízení americké armády, se vyznačuje oboustrannou pojistnou pákou a stiskátkem záchytu zásobníku, bicí kohout je opatřen pojistným ozubem. Na modelu 92F si americký zákazník vymínil některé modifikace – týkaly se většinou ergonomie; americká strana dále požadovala, aby byl vývrt hlavně chromován.\n\nModel 92 původně navržený pro italskou armádu a policii.\nModel 92 získal většinu své slávy (dobré i špatné) jako standardní pistole americké armády. Na trh byl uveden v roce 1975. Byl tak jednou z prvních tzv. „zázračných devítek“, tedy pistolí které disponovaly dvoučinným bicím a spoušťovým mechanizmem (SA/DA) a vysokou kapacitou zásobníku (kolem 15 nábojů) v ráži 9 mm Luger. Rovněž byl jednou z prvních pistolí, které byly vyráběny s rámem z lehké hliníkové slitiny.\n\nModel 92 vznikl vylepšením předchozí úspěšné verze Beretta M1951, která konstrukčně vychází z pistole Walther P38 (tj. uzamčení závěru pomocí výkyvné závory).\n\n"}
{"id": "257614", "url": "https://cs.wikipedia.org/wiki?curid=257614", "title": "Ivan Štraus (architekt)", "text": "Ivan Štraus (architekt)\n\nIvan Štraus (24. června 1928 Kremna, Užice – 24. srpna 2018 Sarajevo) byl bosenskohercegovinský architekt slovinského původu.\n\nArchitekturu začal studovat v Záhřebu v roce 1947, studia dokončil roku 1958 na fakultě techniky Univerzity v Sarajevu. Již od roku 1952 se účastnil různých architektonických soutěží. Od této doby získal kolem třiceti ocenění, vyhrál v mnohé soutěže, jak v Jugoslávii samotné, tak i v zahraničí. Mezi významné budovy, které Štraus navrhl, patří dvojčata UNITIC, budova Elektroprivede BiH, hotel Holiday Inn v Sarajevu, Muzeum letectví v Bělehradu a mnohé další.\n\nV 80. a 90. letech 20. století vydal několik publikací:\n"}
{"id": "257617", "url": "https://cs.wikipedia.org/wiki?curid=257617", "title": "Mejmad", "text": "Mejmad\n\nMejmad (: ; akronym pro \"Medina jehudit, medina demokratit\", hebrejsky: , doslova „Židovský stát, demokratický stát“) je izraelská nábožensky sionistická levicová strana. Byla založena roku 1988 rabínem Jehudou Amitalem. De facto se jedná o náboženskou stranu se sociálně demokratickým programem. Mejmad úzce spolupracuje se Stranou práce.\n\n"}
{"id": "257619", "url": "https://cs.wikipedia.org/wiki?curid=257619", "title": "Henri Duparc", "text": "Henri Duparc\n\nHenri Duparc (21. ledna 1848 Paříž – 12. února 1933 Monte-de-Marsan) byl přední francouzský skladatel druhé poloviny 19. a první poloviny 20. století, představitel romantismu. Svou popularitu si získal především jako spolutvůrce (spolu s Gabrielem Faurém) francouzské melodie či umělecké písně.\n\nI když ho hudba fascinovala již od dětských let, byl předurčen na právnickou kariéru. Nakonec však hudba zvítězila a během svých studií se poznal se svým vzorem a spolužákem Césarem Franckem, který mu poskytl několik užitečných rad týkajících se hudby a stal se jeho dobrým přítelem. Franckovým radám byl tak přístupný, že několik svých raných prací i zničil.\n\nJe nutno dodat, že ač je někdy považován spolu s Faurém za tvůrce francouzské melodie či umělecké písně, jeho nízký počet děl je často srovnáván s podobě plodným skladatelem Gustavem Charpentierem. Jeho dílo totiž čítá jen cca šestnáct písní a jedno či dvě instrumentální díla. Špatně se prosazoval i kvůli své uzavřenosti.\n\nJeho vrcholné dílo se nejčasněji datuje od roku 1868, kdy do roku 1884 složil svých šestnáct písní, některé s alternativním orchestrálním doprovodem, o něž se nyní opírá jeho pověst. Jeho písně jsou především romantické, téměř wagnerovské, ale lze zde poznat vliv impresionisty Debussyho. Jeho uměleckou kariéru ukončila v roce 1885 srdeční mrtvice, po které se rozhodl, že komponování nechá. Následně se na popud svých nejbližších odstěhoval na venkov, kde se začal zajímat především o svou milovanou rodinu, malířství, historii a literaturu.\n\nNa počátku 20. století oslepl. Jako věřící navštívil několikrát Lurdy a doufal v zázrak. Ke konci života ochrnul. Většinu svých posledních let strávil ve Švýcarsku. Zemřel 12. února 1933 ve francouzském Monte-de-Marsan. Je pohřben v Paříži na hřbitově Père-Lachaise.\n\n\n\n\n"}
{"id": "257620", "url": "https://cs.wikipedia.org/wiki?curid=257620", "title": "FHS", "text": "FHS\n\nZkratka FHS může znamenat:\n"}
{"id": "257624", "url": "https://cs.wikipedia.org/wiki?curid=257624", "title": "Lojzo", "text": "Lojzo\n\nLojzo je slovenská hudební folková skupina, která vznikla na počátku 80. let 20. století. Jednalo se o významného představitele tzv. moderního městského folku, sami členové skupiny jej kdysi na počátku existence skupiny označovali svým vlastním termínem \"dlažbový folk\" - pouliční folk všedního dne, jenž velmi často směřoval k folk-rocku a folk-popu. Název skupiny vznikl jako zkratka slov \"Ľudový orchester jednoduchej zábavy obyvateľstva\".\n\nSkupina zastavila koncertování po úmrtí jejího lídra Mariána Kochanského v roce 2006.\nDo skupiny v roce 2008 nastoupili 2 noví členové a Lojzo pokračuje dále.\n\nHudba této skupiny měla několik československých specifik, které jiné české a slovenské folkové skupiny běžně neměly, její tvorba byla svým způsobem osobitě unikátní a zajímavá:\n\n\nZkratka LOJZO údajně znamená \"Lidový orchestr jednoduché zábavy obyvatelstva\", ale tento význam byl prý vymyšlen až dodatečně.\n\n"}
{"id": "257627", "url": "https://cs.wikipedia.org/wiki?curid=257627", "title": "Pojmová mapa", "text": "Pojmová mapa\n\nPojmové mapování je technika používaná ke znázornění vazeb mezi různými pojmy, která byla vytvořená na počátku 70.let. Pojmy jsou spojené popsanými spojnicemi a vytvářejí rozvětvující strukturu. Vztah mezi pojmy je vyjádřen pomocí popisku vazby, např. „způsobuje vzrůst“, „přispívá k“, atd.\n\nTechnika pojmového mapování byla vytvořena Josephem D. Novakem a jeho vývojovým týmem na Cornell University v 70. letech 20. století jako prostředek k usnadnění získávání vědeckých poznatků studenty.\n\nNovak ve svém výzkumu vycházel z Ausubelovy asimilační teorie učení. Ta se soustředí na smysluplné učení (meaningful learning), které je založeno na zařazení nových informací mezi rámec již existujících pojmů a vztahů v naší mysli. Na stejném principu fungují právě pojmové mapy. Učení touto metodou se ukazuje jako efektivnější. Dochází totiž k jednoduššímu zapamatování potřebných informací a zároveň k hlubšímu pochopení souvislostí.\n\nPojmová mapa je diagram, který představuje shrnutí vybraného tématu, tím způsobem, že vybírá pouze nejdůležitější klíčová slova (pojmy). Podobně jako myšlenková mapa může mít barevnou podobu. Stejné skupiny pojmů se vyznačí jednou barvou, aby se odlišily od ostatních pojmů uvedených v jiných čáštech mapy. Zapamatování vyznačených slov tak bude snazší a také se lépe zapojí vizuální paměť.\n\nPojmová mapa se skládá z následujících částí:\n\n\n\n\nPojmové mapy lze rozdělit na několik druhů podle rozmístění jednotlivých pojmů kolem hlavního tématu. Abstraktní či více obecné pojmy jsou umístěné blíže k hlavnímu tématu. Naopak příklady bývají umístěné ve větší vzdálenosti od hlavního tématu. Nejčastěji používanými mapami jsou:\n\nNejdůležitější pojem se nachází v horní části mapy a od něho vedou směrem dolů další spojení. Postupuje se od abstraktních pojmů ke konkrétním.\n\nHlavní pojem se nachází uprostřed mapy a dále se pomocí dalších vztahů a pojmů rozšiřuje do všech stran. Důležité pojmy jsou blíže k hlavnímu pojmu.\n\nPojmy jsou řazeny v řadě za sebou a mají stejnou hierarchickou úroveň.\n\nPojmy jsou uspořádány do kruhu se stejnou hierarchickou úrovní.\n\nPojmové mapy jsou využívány ke tvorbě nových myšlenek, přičemž se má za to, že podporují kreativitu. Proto se využívají při brainstormingu. Přestože jsou často přizpůsobené konkrétnímu uživateli, mohou být použity k vysvětlení složitých problémů. Lze je také použít jako nástroj ke zvýšení efektivity učení, stejně jako pomůcka ke znázornění expertních znalostí jednotlivců a týmů ve školství, státní správě i komerční sféře. Formalizované pojmové mapy jsou používány k návrhu softwaru, kde je nejčastějším použitím tvorba diagramů, odpovídajících UML (Unified modelling language). Pojmové mapování může být také prvním krokem při vytváření ontologie, nebo představovat strukturu formálního argumentu.\n\nPojmové a myšlenkové mapování je založené na velmi podobné metodě, ale existuje mezi nimi několik rozdílů:\n\n\nPojmové mapy lze vytvářet v následujících programech:\n"}
{"id": "257631", "url": "https://cs.wikipedia.org/wiki?curid=257631", "title": "Ric Grech", "text": "Ric Grech\n\nRic Grech, vlastním jménem Richard Roman Grechko, (1. listopadu 1946 – 17. března 1990) byl všestranný, uznávaný a vyhledávaný britský rockový hudebník.\n\nRic Grech se narodil v Bordeaux ve Francii, v rodině ukrajinského emigranta. Slávu získal ve Velké Británii jako hráč na baskytaru v progressive rockové skupině Family.\nGrech se ke skupině připojil v roce 1965, kdy se ještě skupina jmenovala Farinas. Nahradil tehdy baskytaristu Tima Kirchina. Family vydali svůj první singl „Scene Through The Eye of a Lens“ v září 1967 u společnosti Liberty ve Velké Británii. Skupina Family vydala své první album \"Music in a Doll's House\" v roce 1968. Album bylo undergroundovým hitem a zviditelnilo skladatelské talenty Rogera Chapmana a Johna \"Charlie\" Whitneyho, Chapmanův pronikavý hlas, ale i Grechovu perfektní basovou hru zejména ve skladbách \"Old Songs New Songs\" a \"See Through Windows\", společně s mistrnou hrou na cello a housle.\n\nDruhé albumm skupiny Family, \"Family Entertainment\" vydané v únoru 1969, bylo pro Ric Greche velmi významné. Kromě excelentní hry na basu a violu v písni \"The Weaver's Answer\", napsal pro toto album tři další písně: \"How-Hi-The-Li\", \"Face In the Cloud\", a \"Second Generation Woman\". Poslední z nich vyšla ve Velké Británii jako singl v listopadu 1968.\n\nNa jaře roku 1969, založili bývalý kytarista skupiny Cream, Eric Clapton a bývalý člen skupiny Traffic, Steve Winwood superskupinu Blind Faith. Protože potřebovali baskytaristu, okamžitě se rozhodli pro Greche, kterého znali z dob, kdy Clapton byl u John Mayall's Bluesbreakers a Winwood u Spencer Davis Group. Grech však byl k Family vázán smlouvou a musel s nimi nastoupit na americké turné se skupinou Ten Years After. Grech souhlasil, že na turné bude, dokud si Family nenajdou náhradu.\n\nKdyž se vrátil z turné do Anglie, nahrál Grech společně s Claptonem, Winwoodem a bubeníkem Gingerem Bakerem první album skupiny Blind Faith. Toto stejnojmenné album bylo kritiky označeno za zklamání, ale fanoušky Cream a Traffic v USA bylo přijato velmi dobře. Clapton nebyl spokojen s kvalitou hudby a vystoupení a vyhlásil konec skupiny. Grech a Winwood zůstali s Bakerem a založili Ginger Baker's Air Force, úžasnou superskupinu, ve které byli i kytarista Denny Laine (ex-Moody Blues), saxofonista a flétnista Chris Wood (ex-Traffic) a několik dalších hudebníků. Skupina se však brzy rozpadla a Winwood znovu založil Traffic s dvěma původními členy Woodem a Jimem Capaldim, Grech je doplnil jako baskytarista.\n\nRic Grech zemřel v roce 1990 na selhání jater a ledvin ve věku 43 let.\n\n"}
{"id": "257634", "url": "https://cs.wikipedia.org/wiki?curid=257634", "title": "Chadaš", "text": "Chadaš\n\nChadaš (: חד\"ש, akronym pro החזית הדמוקרטית לשלום ולשוויון, \"Ha-chazit ha-demokratit le-šalom u-le-šivjon\", tedy Demokratická fronta pro mír a rovnost) je izraelská nesionistická komunistická strana. Velká část členstva a voličstva jsou izraelští Arabové. V předčasných parlamentních volbách v roce 2013 strana získala 4 poslanecké mandáty.\n\nChadaš je levicovou stranou sdružující izraelské Židy i Araby. Ideologický základ tvoří marxismus a odpor k nacionalismu. Koalice Chadaš vznikla v sedmdesátých letech, kdy se parlamentní komunisté (Rakach) spojili s mimoparlamentní opozicí (izraelští Černí panteři a další i nemarxistické formace).\n\n\"* V roce 2015 strana nekandidovala samostatně ale v alianci Sjednocená kandidátka.\"\n\n"}
{"id": "257641", "url": "https://cs.wikipedia.org/wiki?curid=257641", "title": "Zelení (Izrael)", "text": "Zelení (Izrael)\n\nZelení (hebrejsky הירוקים, ha-Jerukim) je izraelská ekologická politická strana prosazující zelenou politiku. Byla založena v roce 1997. \n\nNa celostátní úrovni zůstává mimoparlamentní, protože se jí i přes nárůst hlasů nepodařilo překonat bariéru pro vstup do parlamentu (patrně příčinou existence konkurenčních zelených formací Ale Jarok a Merec-Jachad). \n\nNa úrovní měst a obcí Zelení maí přes 50 zastupitelů. V Haifě bývalý zelený kandidát (nyní člen Kadimy) Jona Jahav vykonává už druhé volební období funkci primátora (zelení mají 4 zastupitele), v Tel Avivu předseda zelených Pe'er Visner působí ve funkci místostarosty.\n\n"}
{"id": "257646", "url": "https://cs.wikipedia.org/wiki?curid=257646", "title": "Ale jarok", "text": "Ale jarok\n\nAle jarok ( , doslova „Zelený list“) je libertariánská izraelská mimoparlamentní strana vzniklá roku 1999, která je známá svým bojem za legalizaci marihuany. Dodnes neměla žádné zastoupení v Knesetu.\n\nVe volbách do Knesetu v roce 1999 strana získala 1 % hlasů, oproti 1,3 % ve volbách v roce 2003, avšak ani v jednom případě nedokázala překročit volební práh, který je 1,5 %. Po neúspěchu v parlamentních volbách v roce 2003 se vzdal předseda strany Bo'az Wachtel své funkce, ale na přání členů strany zůstal jejím členem.\n\nPřed volbami v roce 2006 strana oznámila svůj záměr se potřetí zúčastnit volebního souboje, a to i přesto, že byl volební práh zvýšen na 2 %. O příznivce strana zápasila s Demokratickou změnou (která později odstoupila v průběhu voleb) a Merec-Jachad, které obě rovněž přislíbily dekriminalizaci lehkých drog. Další konkurencí byli izraelští Zelení, kteří mají rovněž silně ekologicky zaměřený volební program. Strana získala 1,3 % hlasů a byla tak druhou stranou s největším počtem hlasů, která nepřekročila volební práh. Po těchto volbách předal Wachtel předsednictví Ohad Šem Tovovi, který se v 27 letech stal nejmladším předsedou politické strany od založení Izraele. V předčasných parlamentních volbách v lednu 2013 strana získala 0,98 % hlasů a nedostala se tak do parlamentu.\n\nVolební program Ale jarok zahrnuje legalizaci marihuany a hašiše, volné tržní ekonomiky, rozvoj lidský práv, institucionalizaci prostituce a hazardních her.\n\n"}
{"id": "257650", "url": "https://cs.wikipedia.org/wiki?curid=257650", "title": "Státní znak Albánie", "text": "Státní znak Albánie\n\nStátní znak Albánie je tvořen černým dvouhlavým orlem na červeném zlatě orámovaném štítu. Nad orlem je Skanderbegova přilba ve zlaté barvě, která byla na znak přidána v roce 1998.\n\nAlbánský znak je v nynější podobě používán od roku 1998.\n\nStejný orel jako na znaku a barva pozadí znaku je užita i na albánské státní vlajce, námořní válečne vlajce i na vlajce prezidentské.\n\n"}
{"id": "257658", "url": "https://cs.wikipedia.org/wiki?curid=257658", "title": "Švecov M-25", "text": "Švecov M-25\n\nŠvecov M-25 byl hvězdicový motor vyráběný v Sovětském svazu v 30. a 40. letech 20. století na základě licence motoru Wright R-1820-F3.\n\nLicenční motory se vyráběly v továrnách v Kazani a Permu (závod č. 19), celkem bylo postaveno 13 888 motorů M-25 v několika verzích.\n\n\n\n\n"}
{"id": "257665", "url": "https://cs.wikipedia.org/wiki?curid=257665", "title": "Říjen v železniční zemi", "text": "Říjen v železniční zemi\n\nŘíjen v železniční zemi je kniha postavená na tvorbě amerického spisovatele Jacka Kerouaca. Nejedná se o původní, ucelený román, ale o překlad několika kapitol z vybraných Kerouacových knih: \"Podzemníci\", \"Na cestě\", \"Dharmoví tuláci\" a \"Book of Dreams\" (\"Kniha snů\").\n"}
{"id": "257667", "url": "https://cs.wikipedia.org/wiki?curid=257667", "title": "Buten", "text": "Buten\n\nButen je uhlovodík ze skupiny alkenů, který se skládá ze čtyř uhlíků a jedna z vazeb, jimiž jsou vázány, je dvojná vazba; tomu odpovídá sumární vzorec CH. Existují čtyři izomery butenu: but-1-en, cis-but-2-en, trans-but-2-en a 2-methylpropen (isobuten). Všechny čtyři izomery jsou za normálních podmínek bezbarvé plyny, snadno zkapalnitelné. Buten objevil Michael Faraday roku 1825.\n\n"}
{"id": "257670", "url": "https://cs.wikipedia.org/wiki?curid=257670", "title": "Kniha snů", "text": "Kniha snů\n\nKniha snů (v originále \"Book of Dreams\") je kniha amerického spisovatele Jacka Kerouaca. Byla vydaná roku 1960 a je jakýmsi autorovým deníkem, kde si mezi lety 1952-1960 zaznamenával své sny. Kniha je psána spontánním, divokým stylem, podobně jako mnoho dalších Kerouacových knih. Pomáhá hlouběji nahlédnout jak do Kerouacova vnitřního světa, tak do beatnické generace. Poprvé kniha vyšla česky v roce 2008.\n"}
{"id": "257674", "url": "https://cs.wikipedia.org/wiki?curid=257674", "title": "Tamiya", "text": "Tamiya\n\nTamiya Incorporated (též Tamiya Corporation, : 株式会社タミヤ, \"Kabušiki gaiša Tamija\") je japonská společnost vyrábějící modely automobilů (a řidčeji jiných dopravních prostředků), většinou na baterie a dálkové ovládání. Modely dodává jako stavebnice, které si jejich majitelé složí. Doplňující výrobní řady zahrnují historické modely, modely vojenské techniky, tanků, letadel, lodí a pomůcky a další vybavení potřebné ke skládání a konstrukci těchto modelů (barvy, štetce, polepky apod.).\n\nSpolečnost založil Jošio Tamija v japonském městě Šizuoka v roce 1946. Původně fungovala jako pila a zpracovatel dřeva, během dvou let ale změnila své zaměření na dřevěné a v 70. letech na plastikové modely. Tamiya si mezi modeláři získala reputaci co do kvality a detailu jejích modelů, často vyhrává cenu německého časopisu \"Modell Fan\" nazvanou \"Modell des Jahres\". Její modely mají nejčastěji měřítko 1:10, 1:12, 1:14 a u tanků a letadel 1:20, 1:35 a 1:48. Kromě Japonska má Tamiya pobočky v Kalifornii, na Filipínách a v Německu.\n\nTamiya dnes vyrábí dost rozšířeně RC modely aut. Dělá jak RTR sety (sety, které jsou připravené k jízdě, pouze si musíte dokoupit baterii s nabíječem), tak i stavebnice (kde najdete pouze auto jako takové bez elektroniky, někdy i s elektronikou a s nenastříkanou karoserií). K RTR setům, elektronika tam sice je, ale není nijak dobrá, takže se co nejdříve mění. Hodně lidí si také auto radši postaví vlastníma rukama, než aby koupili hotový model.\n\n"}
{"id": "257679", "url": "https://cs.wikipedia.org/wiki?curid=257679", "title": "Jefim Šifrin", "text": "Jefim Šifrin\n\nJefim (Nachim) Zalmanovič Šifrin (* 25. března 1956 Neksikan, Magadanská oblast Sovětský svaz) je ruský herec a zpěvák.\n\nNarodil v roce 1956 v Magadanské oblasti (osada Neksikan). V letech 1973—1974 studoval na filologické fakultě Lotyšské univerzity, a od roku 1974 až do roku 1978 v estrádním oddělení Státního učiliště cirkusového a estrádního umění (GUCEI), na kurzu Romana Viktjuka. Právě u něho začal od roku 1977 hrát v Divadelním studiu Moskevské státní univerzity (MGU). Mezi divadelními pracemi Jefima v té době — představení \"Na shledanou, chlapci!\", \"Noc po ukončení školy\", \"Kachní lov\".\n\n\nZarál si ve filmech \"Bahenní-street\", \"Hrdina našeho plemena\". V estrádním představení \"Anděl s nedopalkem\", uvedeném Jevgenijem Ginzburgem, zazpíval 13 písní (hudba Alexandra Klevického, básně Jurije Rjašenceva) a 20 rolí ve filmu. V roce 2007 proběhla premiéra filmu režiséra Andreje Končalovského \"Lesk\", kde Šifrin zahrál úlohu Marka Šifera. Mimo to, herec hrál ve filmovém dětském týdeníku \"Zmatek\".\n\nBěhem několika let, v březnu, ve Státní ústřední koncertní síni „Rusko“ účinkoval v beneficích za účasti hvězd ruské estrády: «Šiftinova archa», WWW.ŠIFRIN .RU, \"Opus č. 10\", \"Schodiště\", \"Soupis obyvatelstva\", \"Lidi v maskách\". V roce 2006 se konala jubilejní beneficie — \"Kabaret. Znovuzavedení\".\n\nJe autorem knih — \"Divadlo mého jména\" (spoluautor s G. Virenem) a \"Osobní spis Jefima Šifrina\".\n\nV roce 2000 obdržel cenu mezinárodní sítě klubů World Class Mister Fitness, a v roce 2006 byl odměněn Diplomem Výboru pro tělesnou výchovu a sport, Federace bodybuildingu a fitnessu při vládě Ruské federace za propagaci sportu a zdravého způsobu života. Mezi jinými cenami Jefima Šifrina — Rajkinův pohár (2001), a také 2.cena a Nikulinův pohár za účast v televizním show prvního kanálu \"Cirkus s hvězdami\".\n\n"}
{"id": "257680", "url": "https://cs.wikipedia.org/wiki?curid=257680", "title": "Klementina", "text": "Klementina\n\nKlementina je ženské křestní jméno latinského původu. Je to ženská podoba jména Klement. Vykládá se jako „vlídná, milostivá, mírná“. Podle českého kalendáře má svátek 23. listopadu. Další variantou jména je Klementýna.\n\n\n\n"}
{"id": "257683", "url": "https://cs.wikipedia.org/wiki?curid=257683", "title": "Stabilizátor napětí", "text": "Stabilizátor napětí\n\nStabilizátor je elektrické zapojení diskrétních součástek nebo elektrotechnická součástka na principu integrovaného obvodu, která umožňuje stabilizovat výstupní napětí nebo proud při změnách výstupního proudu, vstupního napětí a teploty okolí.\n\nNa jiných veličinách není obvykle hodnota výstupního napětí závislá, pokud ano, je třeba sledovat i takovéto vlivy (např. stárnutí součástek, vliv elektromagnetického rušení apod.). Kromě stabilizačních účinků (kterými je míněna regulace na konstantní hodnotu) každý typ stabilizátoru více či méně snižuje střídavou složku výstupního napětí (zvlnění) a pracuje tedy jako filtr.\n\nPodle principu funkce se stabilizátory dělí na několik skupin:\n\n\nÚkolem stabilizátoru napětí je udržovat konstantní napětí nebo v povolené toleranci na výstupu při změně zatěžovacího proudu (při změně\nformula_1) nebo při změně (kolísání) vstupního napětí. Dělí se na dvě skupiny - parametrické a zpětnovazební (degenerativní).\n\nVyužívají parametrů součástek, nejčastěji velmi strmého průběhu volt-ampérové (VA) charakteristiky zenerovy diody nebo lavinové diody v závěrném směru. Nevýhoda je, že zenerovou diodou musí protékat poměrně velký proud. Proud protékající zátěží přes odpor R snižuje se účinnost formula_2. Výhodou je jednoduché zapojení a omezení zkratového proudu (odporem R).\n\nZdokonalený stabilizátor využívá stejného principu funkce zenerovy diody. Pro regulaci je však použit regulační tranzistor zapojený jako emitorový sledovač.\nPracují na principu porovnávání žádaného (referenčního) a skutečného napětí. Jako akční prvek se používá tranzistor v zapojení emitorového sledovače. Stupeň otevření tranzistoru je řízen proudem báze, který odpovídá odchylce od požadovaného napětí.\n\nOperační zesilovač odchylky zesiluje rozdíl mezi referenčním napětím a částí výstupního napětí. Výstup zesilovače odchylky budí sériový regulační tranzistor, sníží-li se výstupu napětí, například při vyšší zátěži, zvýší se regulační odchylka, regulační tranzistor je buzen větším napětím. Jeho vnitřní odpor se zmenší a napětí na výstupu se zvětší.\n\nRovnice podle 2. Kirchhoffova zákona: formula_3,\n\nU … vstupní nestabilizované napětí\nU … napětí na regulačním tranzistoru\nU … výstupní stabilizované napětí\n\nT výkonový regulační tranzistor v zapojení emitorového sledovače; R budící odpor báze T; R, ZD zdroj referenčního napětí; R, R odporový dělič stabilizovaného napětí zpětné vazby; T zesilovač odchylky; R zátěž stabilizátoru.\n\nPři poklesu výstupního napětí U vlivem zmenšení odporové zátěže R a nebo poklesem vstupního napětí U dojde k poklesu napětí báze tranzistoru T tvořeného na děliči Ra R. Protože napětí na emitoru T, tvořené R a ZD je konstantní, dojde k přivření tranzistoru T. Protože odpor R, tranzistor T a ZD tvoří odporový dělič, dojde ke zvýšení napětí báze T (též kolektorového napětí T). Bází T začne protékat větší proud, který způsobí větší otevření tranzistoru T, tím se sníží jeho odpor; respektive se sníží napětí mezi jeho kolektorem a emitorem a výstupní napětí U se zvýší.\n\nPři zvýšení výstupního napětí U vlivem zvětšení odporové zátěže R a nebo zvýšením vstupního napětí U je situace opačná, dojde o většímu otevření tranzistoru T, což sníží napětí na bázi T a regulační tranzistor se přivře, tím poklesne vstupní napětí U.\n\nV limitním případě, kdy odpor zátěže R=0 (například nabíjení kondenzátoru po zapnutí) je i výstupní napětí U=0. V tomto případě je tranzistor T zcela uzavřen a na bázi tranzistoru T je plné vstupní napětí U. Proud báze tranzistoru T je omezen pouze odporem R. Při tomto, dlouhodobém, stavu může dojít k poškození regulačního tranzistoru.\n\nSpínaný zpětnovazební stabilizátor pracuje na podobném principu jako lineární se zpětnou vazbou. Vzájemně se liší způsobem řízení tranzistoru T. Zatímco u spojitého stabilizátoru je stupeň otevření tranzistoru T dán odchylkou napětí, u spínaného stabilizátoru přechází tranzistor T pouze mezi stavy sepnuto/rozepnuto. Šířka impulsu spínacího tranzistoru je potom úměrná rozdílu mezi skutečným a žádaným stabilizovaným napětím.\n\nformula_4  formula_5\n\nPro generování spínacích impulsů je používán princip pulsně šířková modulace (PWM), kdy parametrem je napěťová odchylka. Přesnost stabilizovaného napětí v uvedeném zapojení závisí na hysterezi komparátoru. Čím menší bude hystereze, tím častěji bude tranzistor T spínán a výstupní napětí bude stabilnější. Při vysoké frekvenci spínání tranzistoru může dojít k jeho „pískání“. Spínaný stabilizátor pro svoji funkci nutně potřebuje trvale připojený kondenzátor, ve kterém se hromadí energie dodávaná spínacím tranzistorem, a působí jako filtr.\n\nPokud pracuje zdroj v ustáleném režimu, je tranzistor T spínán střídou (poměr zapnutí/vypnutí), která odpovídá potřebě dodávaného výkonu do zátěže R. Pokud dojde k poklesu napětí U vlivem větší zátěže, dojde v PWM generátoru ke změně střídy tak, že se prodlouží doba sepnutí tranzistoru T na úkor jeho rozepnutí. Tím je kondenzátor na výstupu nabíjen delší dobu a napětí vzroste. V opačném případě, kdy výstupní napětí je vyšší než požadované, je obvodem PWM generována kratší doba sepnutí tranzistoru T a delší doba jeho rozepnutí. Tím je kondenzátor na výstupu nabíjen kratší dobu a napětí na něm poklesne.\n\nV limitním případě, kdy odpor zátěže R=0 je situace stejná jako výše.\n\n\nZtrátový výkon je výkon, který je bez užitku mařen při stabilizaci napětí a přeměňuje se na odpadní teplo. S tímto ztrátovým výkonem je nutno počítat již při návrhu a volbě stabilizátoru.\n\nZtrátový výkon lineárního stabilizátoru:\n\nformula_6  formula_7\n\nZtrátový výkon spínaného stabilizátoru je dán pouze ztrátovým výkonem jednotlivých součástek a ztrátovým výkonem spínaném tranzistoru, který je menší než na regulačním tranzistoru; ztrátový výkon stabilizátoru:\n\nformula_8  formula_9\n\nIntegrované stabilizátory jsou vytvořeny na principu integrovaného obvodu uzavřené v plastovém nebo kovovém pouzdru. U stabilizátorů malých výkonů není potřeba chlazení ale zpravidla je požadována montáž na vhodný podklad, který podle ztrátového výkonu zajistí odvod ztrátového tepla. Stabilizátory v plastovém pouzdru vyžadující chlazení mají z výroby připravenu chladicí plochu pro montáž na chladič.\n\nKódové značení stabilizátorů je dle šablony: 7XYU , ovšem výrobci občas nerespektují značení a zaměňují pořadí maximálního proudu a prvního dvojčíslí.\n\n\nPříklady:\n\n"}
{"id": "257687", "url": "https://cs.wikipedia.org/wiki?curid=257687", "title": "Traffic (hudební skupina)", "text": "Traffic (hudební skupina)\n\nTraffic byla rocková skupina z Birminghamu v Anglii, založená počátkem roku 1967. Založili ji hudebníci Steve Winwood, Jim Capaldi, Chris Wood a Dave Mason.\n\n\n\n"}
{"id": "257693", "url": "https://cs.wikipedia.org/wiki?curid=257693", "title": "Stevard (letecká doprava)", "text": "Stevard (letecká doprava)\n\nStevard (též letuška, stevardka, odborně palubní průvodčí) je zaměstnanec služeb pracující převážně na palubě letadla.\n\nPrvotní účel palubních průvodčí na palubě letadla je starat se o bezpečnost cestujících. Dle předpisů JAA je určen jeden palubní průvodčí na padesát cestujících (PAX). Další činností na palubě může být starat se o tzv. palubní servis (rozdávání nápojů, jídla), skyshop (prodej zboží na palubě) a další…\n\nPracovní náplň na zemi – pohotovost. Jedná se o časový úsek při kterém je palubní průvodčí vázán na administrační centrum společnosti a může být použit jako náhrada za chybějícího kolegu/kolegyni.\n\n\nPalubní průvodčí musí projít několika koly tzv. výběrového řízení. Celý proces pro školení může trvat od několika měsíců po tři roky. To závisí na potřebách společnosti.\n\n\nVedoucí kabiny je nadřízený palubních průvodčí. Tato osoba odpovídá za dění na palubě letadla (tj. prostoru kde se pohybují cestující).\n\nPracovní náplň vedoucí kabiny je koordinovat činnost palubních průvodčí. To znamená:\n\nVedoucí kabiny nemá právo např.: vyloučit cestujícího z přepravy. Může však na základě svého úsudku upozornit kapitána letadla, který tuto pravomoc již má. Z pohledu cestujícího je vedoucí kabiny osoba, která se obvykle stará o různá hlášení (bezpečnost, poloha, informace). Povinností vedoucí kabiny není starat se o palubní servis.\n\nVedoucí kabiny je v zásadě palubní průvodčí s určitou praxí. Stejně jako palubní průvodčí tak i vedoucí kabiny musí mít typové ohodnocení pro dané letadlo. Teoreticky je možné, aby např. vedoucí kabiny pro Airbus A320 byl zároveň palubní průvodčí pro Boeing 737. K této situaci ovšem obvykle nedochází z důvodů potřeb společností. Ostatní požadavky jsou stejné jako u palubních průvodčí.\n\nPurser je člověk starající se o dozor nebo školení palubního personálu. V letadle se účastní např. praktického školení palubních průvodčí, a to jak při vyváděcích letech, tak při typových hodnoceních. Inspektoři se již věnují širší pozemní aktivitě než palubní personál (kterého jsou zároveň součástí) – tj. např. školení palubních průvodčí.\n\nNěkolikaletá praxe jako vedoucí kabiny. Např. v ČSA je purser vedoucí kabiny na Airbus A310 – což je nedálkové letadlo sloužící pro dálkové lety. Z toho plyne, že musí u společnosti pracovat více než tři roky (což je doba pro získání typového ohodnocení pro palubní průvodčí). Tyto podmínky nelze přesně specifikovat, protože jsou mimo jiné závislé na vnitřních předpisech dané společnosti.\n\nVedoucí letky je osoba, která odpovídá za jednotlivou skupinu palubních průvodčí (vedoucí kabiny a purserů). Tito lidé se již převážně věnují administrační činnosti kolem své skupiny…\n\n"}
{"id": "257696", "url": "https://cs.wikipedia.org/wiki?curid=257696", "title": "Tristessa", "text": "Tristessa\n\nTristessa je krátký román amerického spisovatele Jacka Kerouaca. Kerouac tuto knihu napsal v létě roku 1955 a dokončil až o rok později v Mexiku. V příběhu se objevuje i W. S. Burroughs, vystupující pod jménem \"Old Bull\" či jen \"Bull\".\n\nKniha je založena na Jackově vztahu k mexické prostitutce. Její skutečné jméno bylo Esperanza (ve španělštině znamená „naděje“) Villanueva. Tristessa, jak jí říkal Kerouac podle jejího melancholického hlasu a také proto, že byla předmětem neuskutečněné lásky (ze španělského , tedy „smutek“) je prostitutka od svých šestnácti let, bere morfin i jiné drogy. Kerouac k ní prožívá hluboký cit a detailně jej popisuje. V době psaní románu se Kerouac také intenzivně věnoval studiu buddhismu, což se odráží v celé knize.\n\nTristessa je psána spontánním stylem, téměř celý román je pouhým pozorováním. Kerouac čtenáře doslova zasypává množstvím rychle za sebou jdoucích informací, pocitů, obrazů a myšlenek, i když děj je poměrně omezený. Kniha vyjadřuje autorovu náklonnost k exotice, Mexiko pro Kerouaca představovalo romantické místo plné nebezpečí a vzrušení starého amerického Západu.\nTo dokládá například popis Tristessina příbytku ve slumu, kde žije se svou starší sestrou Cruz v místnostech plných zvířat - kohout pod postelí, holubice na římse, vyjící čivava, kotě... Společně s El Indiem - obchodníkem s kuriozitami, ve skutečnosti zlodějem a prodavačem morfia se všichni překřikují a popotahují v nahromaděném nepořádku, Cruz zvrací, následuje aplikace drogy - zaškrcování paží, vaření morfia na lžíci a vpichování jehel do těla.\n\nKerouac z příbytku odchází nad ránem a proplétá se mnohamílovým zástupem lidí v Mexico City, míjí postávající děvky na Panama Street, zevlouny, lidi občerstvující se u stánků, motá se v ulicích osvětlených svíčkami a lucernami...\n\nDruhá polovina Tristessy byla napsána o rok později, poté, co Kerouac strávil léto na Desolation Peak jako požární hlídač. Nálada je daleko zlověstnější a rezignovanější, Tristessa je vykreslena jako zdeptaná a zničená žena nadměrným užíváním Seconalu.\n\nV románu mj. spisovatel dává najevo svou nikdy nenaplněnou touhu po vzájemně obohacujícím partnerském svazku, v postavě Tristessy si představuje ženu, s níž by rád opustil hmotné závazky a utekl do primitivnějšího způsobu existence, což se ovšem také nesplní.\n"}
{"id": "257699", "url": "https://cs.wikipedia.org/wiki?curid=257699", "title": "Typologická klasifikace jazyků", "text": "Typologická klasifikace jazyků\n\nTypologická klasifikace jazyků pojednává o způsobech dělení různých typů jazyků podle různých hledisek. Nejvíce propracovaná je morfologická typologie, jazyky je však možné rozlišovat například i z hlediska fonologie, syntaxe, pravopisu atd.\n\nPřiřazení jazyka k určitému typu se děje podle převládajícího rysu. Je běžné, že se v jazyce vyskytují i rysy charakteristické pro jiný jazykový typ.\n\nJazyky se tradičně dělí na:\n\nU prvních tří typů se vyjadřují syntaktické vztahy ve výpovědích především pomocí bohatství tvarů (ohýbání, tj. skloňování a časování). Izolační jazyky mají tuto možnost omezenou, syntaktické vztahy vyjadřují slovosledem.\n\nZ hlediska syntaxe se jazyky dělí zejména podle slovosledu, který může být buď volný, nebo pevný – tj. rozlišuje se, do jaké míry je pevně dáno postavení jednotlivých členů ve větě (výpovědi). Míra volnosti slovosledu obvykle souvisí s morfologickým typem jazyka. Volný slovosled je charakteristický pro jazyky s bohatou flexí (flektivní a aglutinační). Pevný slovosled mají především izolační jazyky.\n\nPodle převládajícího pořadí větných členů se jazyky dělí do těchto slovosledných typů:\n\nS = podmět (subjekt), V = přísudek, tedy sloveso (verbum), O = předmět (objekt)\n\nFonologie dělí jazyky z různých hledisek:\n\n"}
{"id": "257706", "url": "https://cs.wikipedia.org/wiki?curid=257706", "title": "Beat Generation (divadelní hra)", "text": "Beat Generation (divadelní hra)\n\nBeat Generation je divadelní hra napsaná Jackem Kerouackem po jeho návratu na Floridu na podzim roku 1957. Bylo to ve stejný rok, kdy vychází jeho klíčový román \"Na cestě\". Na veřejnost se hra dostala až roku 2005.\n\n"}
{"id": "257707", "url": "https://cs.wikipedia.org/wiki?curid=257707", "title": "Columbo", "text": "Columbo\n\nColumbo je americký televizní seriál s detektivní zápletkou. Hlavní roli Columba – poručíka LAPD, losangelského policejního oddělení – hraje Peter Falk. V Československé televizi byl v začátcích uváděn pod názvem Colombo (místo písmene U písmeno O).\n\nSeriál přesně dodržuje časovou kontinuitu událostí – každý díl začíná v místě, kde se stal zločin a pachatel je známý hned od začátku. Seriál je natočen ve stylu obráceného detektivního příběhu (howcatchem). Postava detektiva Columba se poprvé objevila v roce 1960. První film byl natočen v roce 1968. Poslední epizoda byla odvysílána v roce 2003.\n\nK neodmyslitelným znakům poručíka patří mimo baloňáku i často \"zlobící\" postarší automobil (Peugeot 403), líný pes jménem \"Pes\", neustálé kouření doutníku, drbání na čele, otáčení se při odchodu s \"ještě jednou otázkou\" nebo půjčování si tužky. Columbo s sebou také zásadně nenosí zbraň. Pro seriál je také typické, že divák zná zločince/vraha hned od počátku dílu, Columbo se k výsledku dopracovává pomocí analýzy, pozorování a neobvyklých otázek.\n\nČást těchto znaků byla výsledkem spolupráce Petera Falka se Stevenem Spielbergem, která se zasloužila o úspěšný start seriálu.\n\nPoručík Columbo vyřešil v seriálu 69 zločinů, přesto nebyl nikdy povýšen.\n\nKřestní jméno poručíka Columba je neznámé. Údajně Frank, podle jednoho nejasného záběru na služební průkaz. V 21. dílu, zvaném Dvojexpozice, v čase 1 h. 5. min. 28 s., volá technik na Columba jménem Tede. Což odpovídá jménu Theodor. V originálu však technik na Columba volá zkratkou „tend“ (poručík) a chybou překladatele bylo toto slovo přeloženo jako Tedd.\n\nStejnou záhadou je i poručíkova žena, o níž Columbo velmi často mluví, přestože se v seriálu nikdy neobjevila. Nicméně si vysloužila vlastní seriál Mrs. Columbo, kde ji ztvárnila Kate Mulgrew, známá jako kapitánka lodi USS Voyager ze stejnojmenného seriálu.\n\nBylo natočeno celkem 69 dílů v 10 řadách seriálu.\n\n"}
{"id": "257712", "url": "https://cs.wikipedia.org/wiki?curid=257712", "title": "Mexico City Blues", "text": "Mexico City Blues\n\nMexico City Blues je báseň amerického spisovatele Jacka Kerouaca, složená z 242 slok, která byla vydána knižně. Každá sloka je napsána na nové stránce a zároveň každé číslo stránky odpovídá číslu sloky. Básně spolu zdánlivě nesouvisí, ale tvoří celek. Dle vlastních slov se v této básni snažil Kerouac vyjádřit jazzovou hudbu a báseň ji měla připomínat, měla být jako jazz. Báseň názorně ukazuje mnohé metody spontnánního psaní, pro Kerouaca tolik typické. Byla vydána roku 1959, česky dosud nebyla publikována.\n"}
{"id": "257723", "url": "https://cs.wikipedia.org/wiki?curid=257723", "title": "Bludovice", "text": "Bludovice\n\nNázev Bludovice má více sídel:\n"}
{"id": "257745", "url": "https://cs.wikipedia.org/wiki?curid=257745", "title": "Esperantské muzeum", "text": "Esperantské muzeum\n\nEsperantské muzeum (též muzeum esperanta) je muzeum, které se tematicky zaměřuje na mezinárodní jazyk esperanto, esperantské hnutí a esperantskou kulturu. Často bývá spojeno s esperantskou knihovnou.\n\nEsperantská muzea nejen sbírají různé předměty a materiály (jako knihy a archiválie), ale také je prezentují ve stálých expozicích podle různých plánů a programů. \n\nRozlišit mezi muzeem, knihovnou a archivem není vždy snadné. Často jde o kombinaci některých z těchto typů institucí.\n\n\n"}
{"id": "257750", "url": "https://cs.wikipedia.org/wiki?curid=257750", "title": "Mezinárodní pomocný jazyk", "text": "Mezinárodní pomocný jazyk\n\nMezinárodní pomocný jazyk (někdy označován zkratkou „IAL“ z anglického \"international auxiliary language\") je jazyk, který by měl sloužit ke komunikaci lidí pocházejících z různých jazykových prostředí. Měl by být snadno naučitelný, mluvnicky nezáludný a komunikačně dostatečný. Velmi často hrají tuto roli plánové jazyky. Nejde tedy o existující jazyk, který se spontánně rozšíří a stane se „mezinárodním“, jak tomu bylo v západním světě v případě čtyř jazyků: \n\n\nV dějinách pokusů o vytvoření nadnárodního jazyka můžeme rozlišit tři fáze: 1. pokusy o obnovení jazyka, kterým se podle Bible hovořilo v ráji, resp. o nalezení všeplatného „božského“ kódu; 2. pokusy o tzv. „filozofický“ jazyk, který by reflektoval „jazyk přírody“ a vesmírný řád; 3. návrhy na pomocný mezinárodní jazyk. \n\nPro první fází jsou nejvýmluvnější pokusy Ramóna Llulla ze 13. století, pro druhou zejména práce Marina Mersenna (\"Harmonie universelle,\" 1636), George Dalgarna (\"Ars Signorum\" ,1661), Johna Wilkinse (\"An Essay Towards a Real Character and a Philosophical Language\" ,1668) a J. A. Komenského (\"De rerum humanarum emendatione,\" rkp. 1666, nedokončeno). Myšlenkou nadnárodního filozofického jazyka se zabýval také René Descartes nebo Gottfried Wilhelm Leibniz.\n\nMezinárodní pomocné jazyky můžeme také rozdělit na:\nPasigrafie by měly být všeobecně srozumitelné sady znaků. Dají se číst podle daného klíče v každém jazyce, ale nedá se jimi řešit problém mezinárodního dorozumívání (nedá se jimi mluvit).\n\nPrvní pokusy o vytvoření mezinárodního pomocného jazyka se datují z 19. století.\n\n\n\nECO, Umberto: \"Hledání dokonalého jazyka v evropské kultuře,\" 1993; česky Nakladatelství Lidové noviny, 2001.\n\nOUŘEDNÍK, Patrik: \"Hledání ztraceného jazyka. Text přednášky na FF UK\", 1996. Dostupné on line.\n\nOUŘEDNÍK, Patrik: \"Svobodný prostor jazyka\", Torst, 2013.\n"}
{"id": "257751", "url": "https://cs.wikipedia.org/wiki?curid=257751", "title": "Srovnání esperanta a ida", "text": "Srovnání esperanta a ida\n\nTento článek se pokouší poukázat na hlavní rozdíly mezi dvěma umělými jazyky - esperantem a jeho následovníkem idem (\"ido\" znamená v esperantu \"potomek\").\n\n\nPorovnat rozdíly mezi esperantem a idem lze na této větě:\n"}
{"id": "257752", "url": "https://cs.wikipedia.org/wiki?curid=257752", "title": "Volapük", "text": "Volapük\n\nVolapük (v překladu \"světový jazyk\") byl prvním mezinárodním pomocným jazykem, který svého času dosáhl úspěchu a naučilo se mu několik set tisíc lidí. Jeho autorem byl prelát Johann Martin Schleyer, který jej uveřejnil v roce 1879 a knižně vydal v roce 1880.\n\nRoku 1890 hnutí okolo volapüku vyvrcholilo, když ve světě existovalo téměř 300 spolků, publikováno bylo téměř 400 knih a vycházelo 25 časopisů. V témže roce se konal třetí sjezd uživatelů volapüku, na kterém se ale ponejvíce mluvilo německy, včetně autora volapüku samého; od tohoto roku docházelo k postupnému úpadku hnutí. Příčiny neúspěchu volapüku byly v jeho těžké naučitelnosti (gramatika byla otrocky odvozena od německé, aniž by nějak zjednodušovala její náročnost), chyby a nedostatky ve struktuře, organizaci a v nedostatku možností vývoje, protože ten závisel jen na jednom člověku – na autorovi jazyka, který si ponechával související autorská práva – vzdělaní volapükisté navrhovali reformy, které však Schleyer zamítal.\n\nV češtině mu věnoval učebnici František Vymazal.\n\nText modlitby Otče náš ve volapüku:\n\n\"O Fat obas, kel binol in süls, paisaludomöz nem ola!\"\n\"Kömomöd monargän ola!\"\n\"Jenomöz vil olik, äs in sül, i su tal!\"\n\"Bodi obsik vädeliki govolös obes adelo!\"\n\"E pardolös obes debis obsik,\"\n\"äs id obs aipardobs debeles obas.\"\n\"E no obis nindukolös in tendadi;\"\n\"sod aidalivolös obis de bas.\"\n\"Jenosöd!\"\n\n"}
{"id": "257755", "url": "https://cs.wikipedia.org/wiki?curid=257755", "title": "Uměle redukovaný přirozený jazyk", "text": "Uměle redukovaný přirozený jazyk\n\nProjekty redukovaných jazyků jsou pokusy zjednodušit mluvnicky přirozené jazyky a omezit jejich slovní zásobu. S tím také souvisely pokusy oživit latinu (\"Latino sine flexione\", \"Latino macaronico\"). Stejné pokusy byly učiněny s řečtinou (\"Apoléma\"), s němčinou (\"We–de\"), francouzštinou (\"Francois fondamental\"), italštinou, španělštinou, angličtinou (Basic English) a slovanskými jazyky (\"Slovio\").\n\nZvláštní zmínky zasluhuje Basic English z roku 1930. Autorem byl C. K. Ogden. Slovní zásoba sestávala z 850 slov, z toho 18 sloves. Slovesa, která nebyla ve slovníku, se musela opisovat, což komplikovalo řeč a dorozumění a projekt se proto neujal.\n"}
{"id": "257756", "url": "https://cs.wikipedia.org/wiki?curid=257756", "title": "Fiktivní jazyk", "text": "Fiktivní jazyk\n\nFiktivní jazyk je jazyk vytvořený pro použití ve specifických podmínkách fabulace, jakou je film, beletrie, divadelní hra, počítačová hra, hra na hrdiny či mikronárod.\n\nPopulární seriály jako Star Trek nebo Babylon 5 se hemží lidskými subkulturami i ne-lidskými rasami a jejich kulturami a jazyky (klingonština, vulkánština, ferengijština atd.). V záplavě knih žánru SF (scifi/fantasy) není možné zapomenout na jedinečnou Středozemi J. R. R. Tolkiena (sindarština, quenijština, černá řeč atd). J. R. R. Tolkien vůbec představuje vzor jazykového vývojáře, člověka ponořeného do pronikajících se rovin království představ a skutečnosti. Fiktivní jazyky nejsou jen doménou tvorby posledních 20 let. Už v antiutopistickém románu 1984 George Orwella vydaném v roce 1948 se objevuje fiktivní jazyk newspeak.\n\nHloubka rozpracovanosti fiktivního jazyka může být různá:\n"}
{"id": "257757", "url": "https://cs.wikipedia.org/wiki?curid=257757", "title": "Mikrostát", "text": "Mikrostát\n\nMikrostát (nesprávný termín \"mikronárod\"; převzatý z anglického pojmu \"micronation\", neoznačuje v angličtině národ v etnickém smyslu, ale spíše jistou formu státnosti) je společenství lidí, kteří prohlašují, že jsou nezávislým suverénním státem, ale jejich nárok není uznáván mezinárodním společenstvím. Od povstalců se mikronárody liší tím, že jsou v podstatě výstřední a efemérní. Zakladatelé a jejich motivy sahají od osamělých podivínů, jejichž jedinou motivací je něčemu, byť fiktivnímu, vládnout, až po ambiciozní společenské utopie, od žertu rezonujícího v partě kamarádů až po spiknutí na hranici organizovaného zločinu.\n\nMikrostáty bývají také označovány jako \"modelové země\" nebo \"pátý svět\". Mikrostáty nelze zaměňovat za ministáty jako je Vatikán nebo Tuvalu, které uplatňují plnou suverenitu nad svým malým územím a jsou členy mezinárodních organizací. Mikrostáty se také liší od částečně uznaných států, které mají vládní orgány de facto kontrolující státní území a udržují také hospodářské či kulturní styky se zahraničím. Mikrostáty nejsou ani přijímány do Organizace nezastoupených států a národů, která sdružuje hlavně exilové vlády různých okupovaných území. Příkladem jsou Tibet nebo Ambazonie — mají svůj jazyk, historii a teritoriální nároky, mohly by se tedy při příznivém mezinárodním vývoji stát suverénnímy státy.\n\nNaproti tomu mikrostáty takovou vážnou ambici nemívají. Mají sice hlavu státu, vlajku, hymnu, vydávají peníze a pasy, ale postrádají schopnost vynutit si jejich respektování. Jde tedy spíše o fenomén sociální a kulturní než politický. V minulosti došlo k zákrokům státní moci potvrzující svrchovanost nad odtrženým územím. Dnes jsou mikrostáty, pokud nepřekračují zákony daného státu, v demokratických zemích zpravidla tolerovány jako neškodný koníček a v některých případech i zdroj příjmů pro místní ekonomiku. V této souvislosti je zajímavé, že v sedmdesátých letech vyšetřovala Státní bezpečnost několik československých občanů za kontakty se švýcarským anarchistickým mikrostátem Koneuwe.\n\nJako argument pro požadavky mikrostátů je citována Montevidejská konvence z roku 1933, která definuje podmínky pro mezinárodní uznání určitého státu.\n\nMikrostáty se zabývá vědecký obor zvaný \"mikropatrologie\", který je ovšem spíše koníčkem než seriózní akademickou disciplínou. Část mikropatrologů se snaží odlišit fyzicky existující mikrostáty od efemérních projektů existujících v hlavě jediného člověka, které celé hnutí spíše diskreditují; ve skutečnosti je však těžké stanovit mezi nimi přesnou hranici.\n\nZnámé mikrostáty jsou:\n\n\n\n\n\n\n\n\n\nMikrostáty v České republice\n\n\nZa předchůdce mikrostátů se označují krátce existující státní útvary, které v 19. století vyhlašovali různí solitéři (často šlo o evropské feudály, kteří se odmítli podřídit centralizované státní moci ve své vlasti) v řídce zalidněných oblastech, málo dotčených západní civilizací — například četné soukromé státy amerického dobrodruha Williama Walkera ve střední Americe — Republika Dolní Kalifornie, Království Araukánie a Patagonie a další. Tyto pokusy byly zpravidla potlačeny a v první polovině 20. století šlo jen o výstřelky neškodných podivínů (např. Království Lundy na ostrůvku u západního pobřeží Anglie).\n\nKuriózním případem byla Vnější Baldonie v Novém Skotsku, která zavedla jako státní jazyk rybářskou latinu a v roce 1951 nabídla Sovětskému svazu diplomatické styky, aby vyzkoušela jeho reakci. Po strohém odmítnutí vyhlásila velmoci válku.\n\nTeprve šedesátá léta s rozvojem kontrakultury a vytvářením samostatných komun hippies přinesla vlnu privátních státečků zakládaných mimo jiné na umělých plošinách v mezinárodních vodách (často sloužily k vysílání pirátských rozhlasových stanic), jako Sealand, Nová Atlantida nebo Růžový ostrov. Další rozmach mikronárodů nastal v devadesátých letech, kdy nastoupil individualistický způsob života, poklesla autorita centrálních vlád a také se zhroutil sovětský blok, kde vzniklo množství nových, dosud neznámých států. Navíc se objevil internet, který usnadnil prezentaci jednotlivých soukromých státečků a jejich vzájemnou komunikaci. V současnosti existuje několik stovek mikrostátů. Tento fenomén byl původně vázán na liberální způsob života ve Skandinávii nebo anglosaských zemích, ale dnes vznikají mikrostáty napříč celým světem.\n\nNejblíže skutečným státům je mikrostát, snažící se navazovat na nějakou formu státnosti, kterou měl v minulosti; má reálně existující území i autochtonní obyvatelstvo. Příkladem může být vedle Seborgy (inspirované nedalekým Monakem) shetlandský ostrov Forvik nebo Tavolara, ostrůvek u pobřeží Sardinie. Těmto případům se blíží kanadské městečko L'Anse-Saint-Jean, které roku 1997 na základě plebiscitu jednostranně vyhlásilo nezávislé království - městský stát.\n\nČastější jsou mikrostáty, které založil jednotlivec či skupina osob na svém soukromém pozemku, zpravidla jako výsledek nějakého konfliktu s ústřední vládou. Kromě Huttovy řeky je to například Molossia v Nevadské poušti nebo jihoaustralská Bumbunga. Fyzicky je území zpravidla obýváno jen vládcem a jeho rodinou, čestnými občany jsou sympatizanti po celém světě (stát se občanem mikrostátu samozřejmě neznamená zánik dosavadního občanství).\n\nNěkteré mikrostáty si nárokují neobydlené ostrůvky (Redonda nebo Republika Howlandova a Bakerova ostrova), případně taková území, která podle mezinárodního práva nepatří žádnému státu (desítky mikrostátů v Antarktidě nebo republika Morac-Songhrati-Meads na Spratlyových ostrovech). Takové fiktivní státy zpravidla vznikly za účelem propagace nějakého hnutí. Příkladem je Království ostrovů Korálového moře, založené australskými aktivisty za práva homosexuálů (užívá duhovou vlajku) nebo Waveland, mikrostát vyhlášený členy Greenpeace na ostrůvku Rockall. Mnohé mikrostáty se hlásí k libertarianismu a snaží se realizovat ideál státu, kde neexistují daně ani státní regulace ekonomiky. Nejznámější je \"Republika Minerva\", kterou v roce 1972 vyhlásila skupina amerických obchodníků na útesech odkrytých jen za odlivu a patřících ke království Tonga. Chtěli na nich vybudovat umělé plošiny a vytvořit soběstačný areál pro luxusní turistiku, který by byl hazardním a daňovým rájem, ale po zásahu tonžské armády museli útes vyklidit.\n\nVytvoření mikrostátu může být inspirováno skutečným státním útvarem, který v minulosti zanikl. Příkladem je království Biffeche, které existovalo před příchodem Evropanů na území dnešního Senegalu, středověké normandské baronství Caux nebo sultanát Ocussi-Ambeno na ostrově Timor. Osoby, které se prohlásily \"panovníky\" tohoto státu, však jeho území v životě nenavštívily a místní obyvatelé o existenci jejich nároku zpravidla ani nevědí. Kuriózním příkladem je zaniklý mikrostát Sedang, k jehož dědictví se hlásí hned několik \"vlád\". Tyto projekty přitahují vyznavače alternativní historie; příkladem je Svatá říše Réunionská (Holy Empire od Réunion), jejíž vládce si ve své fantazii vymyslel pro existující ostrov Réunion úplně jiné přírodní, společenské a kulturní poměry. Republic of Novegrad vytvořil jistý americký student jako propracovanou simulaci toho, jak by asi vypadala Novgorodská republika, kdyby přežila do současnosti. Raritou je Dominium Britské západní Floridy, které na základě svérázné interpretace historických událostí prohlašuje část amerického území za kolonii Velké Británie.\n\nV poslední době vznikají hlavně mikrostáty, které ani nepředstírají vlastnictví nějakého teritoria a mají charakter internetové komunity, spojující lidi z různých zemí. Nejúspěšnějším případem státu existujícího pouze v kyberprostoru je v Bulharsku založený Wirtland, který má přes 1700 příslušníků.\n\nMotivace k založení mikrostátu bývají různé. Často jde o umělecké projekty, vyžívající se v designu známek (které bývají sběratelskými raritami) či vlajek. V osmdesátých letech vyhlásil republiku Kugelmugel vídeňský architekt Edwin Lipburger ve svém kulatém domě. Mikrostát Neue Slowenische Kunst, soustředěný kolem známé kapely Laibach, je sofistikovanou simulací toho, jak totalitní režimy zneužívají umění ke své propagandě. Království Lovely bylo vytvořeno pro účely natáčení televizního dokumentu BBC \"Jak vytvořit vlastní stát\". Králem Redondy (neobydlené skalisko patřící státu Antigua a Barbuda, které bylo vyhlášeno nezávislým státem už v roce 1865) se prohlásil známý španělský spisovatel Javier Marías, který udělil redondské občanství předním umělcům, jako jsou Francis Ford Coppola, Ray Bradbury nebo Pedro Almodóvar. Jako recesistická bohémská komunita vznikla také Frestonia ve stejnojmenné londýnské čtvrti i litevská republika Užupis.\n\nPsychoterapeutický charakter tohoto fenoménu potvrzuje i skutečnost, že většina mikrostátů se definuje jako absolutní monarchie. Na druhé straně některé mikronstáty deklarují, že budou uznávat jenom ty \"kolegy\", kteří jasně odmítnou jakýkoli politický, etnický či náboženský útlak.\n\nExistují i mikrostáty, které vznikly jako reklama - např. město Hay-on-Wye ve Walesu, kde místní knihkupec vyhlásil roku 1977 \"království bibliofilů\" a začal pořádat literární festivaly. Reklamním mikrostátem je také Republika Cuervo, kterou proklamovala na karibském ostrůvku firma vyrábějící tequilu. Izraelský mikrostát Akhzivland, založený excentrickým penzionovaným námořníkem, dokonce aktivně spolupracuje s ministerstvem turistiky.\n\nSpecifickou skupinou mikrostátů jsou pokusy realizovat v malém politickou koncepci, která ve skutečném světě zkrachovala - např. ostrůvek Malu Entu (ve spisovné italštině \"Mal Ventre\") obsadili sardinští separatisté. Podobným případem je Orania, jihoafrické městečko obývané výhradně Afrikánci, které vyhlásilo odtržení od JAR po zrušení apartheidu.\n\nMikrostáty jsou převážně mírumilovné, neprosazují své nároky silou. Tragickou výjimkou je libertariánská republika Freedonia, která roku 2001 zakoupila od jednoho somálského náčelníka část kmenového území. Při pokusu obsadit tuto zemi došlo k násilnostem, které si vyžádaly jeden lidský život.\n\nMikrostáty často vznikají jednorázově, jako součást občanského hnutí zabývajícího se konkrétní agendou. V roce 1980 tak na několik dní vyhlásilo samostatnost novozélandské městečko Aramoana na protest proti záměru vlády postavit v obci hliníkárnu.\n\nIndividualismus, kterému vděčí mikrostáty za svoji existenci, je také ohrožuje. Člověk už má v povaze, že se nerad podřizuje druhému, když nemusí. Proto jsou palácové převraty a secesionismus ve světě mikrostátů běžnou věcí. Příkladem je Talossa (založená roku 1979 a tudíž veterán mezi mikrostáty), která se rozdělila na dvě konkurenční vlády, monarchistickou a republikánskou.\n\nJedním ze způsobů, jak mikrostáty financují svoji existenci, je turistika. Existuje dokonce průvodce \"Lonely Planet\" věnovaný výhradně mikrostátům (v angličtině \"micronatons\"), které zde označuje výrazem \"Home-Made Nations\".\n\nPostupem času se občané mikrostátů mohou stát skutečným mikroetnikem (nejpočetnější známý mikronárod, Ladoniané ve Švédsku, má kolem 2 500 příslušníků, běžnější počty jsou od tří do dvou desítek) s vlastní historií, jazykem, náboženstvím, tradicemi. Jejich jazyky jsou sice fiktivní, neboť na prvopočátku byly většinou zkonstruovány, ale od jistého okamžiku, jsou-li užívány, se stávají jazyky přirozenými. Tak vznikají \"nadstavby přirozeného jazyka\" a \"nové dialekty\" (např. talossština, \"el glheth Talossán\").\n\n\n"}
{"id": "257764", "url": "https://cs.wikipedia.org/wiki?curid=257764", "title": "Růžový ostrov", "text": "Růžový ostrov\n\nRůžový ostrov nebo Insulo de la Rozoj byl krátce existující mikronárod, který vznikl na konci 60. let 20. století na námořní plošině, podobně jako jiný známý mikronárod Sealand. Růžový ostrov leží v Jaderském moři, vzdálen 11 km od italského města Rimini (Forlì). Oficiálním jazykem ostrova bylo esperanto.\n\n\n"}
{"id": "257765", "url": "https://cs.wikipedia.org/wiki?curid=257765", "title": "Umělý ostrov", "text": "Umělý ostrov\n\nUmělý ostrov je ostrov, který nebyl vytvořen přírodou, nýbrž následkem lidského zásahu. Umělé ostrovy bývají často vytvářeny na již existujících korálových útesech nebo jako spojení několika malých přirozených ostrovů.\n\n\n"}
{"id": "257766", "url": "https://cs.wikipedia.org/wiki?curid=257766", "title": "Louky", "text": "Louky\n\nLouky mají více významů:\n\n\n\n\n"}
{"id": "257767", "url": "https://cs.wikipedia.org/wiki?curid=257767", "title": "Ráj (rozcestník)", "text": "Ráj (rozcestník)\n\nRáj může znamenat:\n\n\n\n\n\n\n\n"}
{"id": "257768", "url": "https://cs.wikipedia.org/wiki?curid=257768", "title": "Rozprášené básně", "text": "Rozprášené básně\n\nRozprášené básně je sbírka spontánních básní Jacka Kerouaca. Obsahuje i dvě verze básně \"Pohlaď mi ho\" (\"Pull My Daisy\"), kterou napsal Kerouac společně s Nealem Cassadym a Allenem Ginsbergem. České vydání obsahuje jak originální verze všech básní v angličtině, tak jejich český překlad.\n"}
{"id": "257779", "url": "https://cs.wikipedia.org/wiki?curid=257779", "title": "CZ 75", "text": "CZ 75\n\nCZ 75 je samonabíjecí pistole z produkce České zbrojovky Uherský Brod (CZUB), původně zkonstruovaná pro ráži 9 mm Luger. Světu byla představena v roce 1975, konstruktérem byl František Koucký. Jako inspirace (především do té doby nevídanou kapacitou dvojřadého zásobníku - 13 nábojů ráže 9 mm Luger) sloužila pistole Browning Hi-Power HP35. Od ní se CZ 75 ovšem velmi podstatně konstrukčně liší tzv. revolverovou spouští, která umožňuje první výstřel (s nábojem v komoře) uskutečnit prostým stlačením spouště bez předchozího ručního natažení kohoutu (tzv. \"double action\" - DA). Toto řešení se u \"velkokapacitní osobní zbraně\" (u CZ 75 je to 15 nábojů (od roku 1997 16 nábojů) 9 mm Luger v zásobníku + 1 v komoře) objevilo poprvé v historii. (Poznámka: Revolverovou spoušť u samonabíjecí pistole jako první na světě vymyslel jiný český konstruktér Alois Tomiška, jenž svůj patent přihlásil už v roce 1909; jeho zbraň Little Tom ráže 7,65, resp 6,35 mm Browning ale měla jen jednořadý zásobník - a tedy úzkou zásobníkovou šachtu - jež umožnila její o mnoho jednodušší obestavění konstrukčními prvky spoušťového mechanismu tak, aby se rukojeť pistole stále dala pohodlně uchopit).\n\nCZ 75 je po ikonické americké armádní pistoli Colt M1911 A1 z dílny Johna Mosese Browninga (který zkonstruoval i HP-35) druhou nejkopírovanější pistolí všech dob, jednou ze skupiny osobních samonabíjecích zbraní Wonder Nine (tedy \"zázračných devítek\", které zásadně narušily do té doby panující hegemonii pistolí ráže .45 ACP). Vzhledem k situaci v tehdejším komunistickém Československu byly výrobky využitelné ve zbrojním průmyslu patentovány tajně, což mělo za následek, že takový patent měl platnost pouze na našem území. Díky tomu nebyl systém pistole CZ 75 nikdy pro zahraničí patentován a proto mohl být beztrestně kopírován kdekoliv na světě.\n\nCZ 75 používá uzamčený závěr typu Browning s uzamykacími žebry před nábojovou komorou. U zbraně je docíleno poměrně nízkého zdvihu při výstřelu díky poměrně nízko situované ose hlavně. Většina modelů má možnost jednočinné střelby (single action - SA) i dvojčinné střelby (double action - DA), ale existují i varianty pro vysloveně instinktivní sebeobrannou palbu na krátkou vzdálenost (double action only - DAO), kde na zbrani zcela chybí palečník pro manuální natažení kohoutu; minimalizuje se tím možnost \"zadrhnutí\" pistole o oděv atp. při rychlém až překotném tažení z pouzdra či např. kabelky; uživatel musí při každém výstřelu překonat vyšší odpor spouště, čímž je prakticky vyloučena možnost nechtěného výstřelu. Některé modely jako např. CZ 75BD nebo CZ 75D jsou místo manuální pojistky vybaveny vypouštěním kohoutu (označení D znamená \"decock\" - vypouštění kohoutu). Značení CZ 75B se začalo používat začátkem 90. let z důvodu zavedení nového bezpečnostního prvku – blokace úderníku, jejímž konstruktérem byl Ing. Václav Polanský. Blokace zvýšila bezpečnost používání této zbraně s nábojem v komoře.\n\nPistolí je vyzbrojeno množství ozbrojených složek na celém světě, ale do československých ozbrojených sil v době svého vzniku přijata nebyla z důvodu tehdy nevyhovující ráže (armády Varšavské smlouvy používaly převážně ráži 7,62mm). Její modernizovaná verze CZ 75D Compact byla zavedena do výzbroje Policie ČR až v roce 2001.\n\n\n\n"}
{"id": "257784", "url": "https://cs.wikipedia.org/wiki?curid=257784", "title": "Jan Antonín Koželuh", "text": "Jan Antonín Koželuh\n\nJan Antonín Koželuh (14. prosince 1738 Velvary – 3. února 1814 Praha) byl český hudební skladatel a varhaník, žák Josefa Segera.\n\nSkladatel Leopold Koželuh byl jeho bratranec. Hudbu studoval ve Vídni a v Praze u Josefa Segera. Krátkou dobu byl učitelem a ředitelem kůru děkanského kostela sv. Bartoloměje v Rakovníku, poté ještě chvíli působil ve Velvarech. Po 30 let pak ale působil v Praze jako koncertní mistr v katedrále svatého Víta a současně po 40 let jako varhaník v Strahovském klášteře. Ve své době patřil k nejuznávanějším českým skladatelům. Byl učitelem mnoha později významných hudebníků, např. Josefa Karla Ambrože či svého bratrance Leopolda Koželuha.\n\nJeho dílo zahrnuje jak duchovní tak i světskou hudbu včetně italské opery; k nejznámějším operám patří \"Alexandr v Indii\" (\"Allesandro nell' Indie\", 1769) a \"Démofontes\" (\"Demofoonte\", 1772). \n\n\n"}
{"id": "257786", "url": "https://cs.wikipedia.org/wiki?curid=257786", "title": "WWW (rozcestník)", "text": "WWW (rozcestník)\n\nKombinace písmen WWW může znamenat:\n\n"}
{"id": "257791", "url": "https://cs.wikipedia.org/wiki?curid=257791", "title": "Reinženýring", "text": "Reinženýring\n\nReinženýring nebo re-inženýring (z anglického \"Reengineering\") je radikální přetvoření organizačních procesů v podniku, především procesů obchodních. Jde o postup, který optimalizuje podnikové procesy tak, aby přinášely maximální efekty při optimální spotřebě podnikových zdrojů.\n\nReinženýring znamená zásadní přehodnocení a radikální rekonstrukci (redesign) podnikových procesů tak, aby mohlo být dosaženo dramatického zdokonalení z hlediska kritických měřítek výkonnosti, jako jsou náklady, kvalita, služby a rychlost. Jedná se o tedy zavádění radikálních organizačních změn v podniku za účelem skokového zdokonalení výkonnosti v prostředí společnosti znalostí (management znalostí).\n\nVýsledkem je pak řada podstatných změn nejen v podnikových procesech, ale i v organizační a kvalifikační struktuře podniku, ve způsobech organizace práce a řízení. Spíše však než organizování jednotlivých úseků podniku (jako je výroba, finance, marketing atd.) a dohlížení na činnosti, které vykonávají, je třeba na základě této teorie sledovat všechny procesy od pořizování materiálu, přes výrobu až k marketingu a distribuci. Firma by měla být přetvořena do souslednosti procesů.\n\nTuto přestavbu je možné podle velikosti záběru rozdělit:\n\nVedle oficiální definice existuje i neformální definice tohoto pojmu: Reengineering představuje „nový začátek“. Nejde o vylepšování toho, co již existuje, nebo o provádění dílčích změn, které ponechávají základní struktury netknuté. Nejde o záplatování – pospravování existujících systémů, aby pracovaly lépe. Ve skutečnosti to znamená vzdát se zavedených postupů a nově pohlédnout na práce, jež jsou nezbytné k vytvoření výrobku nebo služby firmy, resp. poskytnutí hodnoty zákazníkovi. Znamená to položit si otázku: „Jak by vypadala tato firma, kdybychom ji dnes – nesoučasnými znalostmi a s využitím dnešních technologií – budovali znovu?“ Provést reengineering firmy znamená odhodit staré systémy a začít znovu. Jeho součástí je návrat k počátku a k nalezení lepších způsobů práce.\n\n\n"}
{"id": "257797", "url": "https://cs.wikipedia.org/wiki?curid=257797", "title": "Seznam dinosaurů", "text": "Seznam dinosaurů\n\nDinosauři představují jednu z nejpopulárnějších skupin vyhynulých organizmů (přesněji tzv. neptačí dinosauři, protože ptáci jsou dnes většinou vědců považováni za poslední přežívající skupinu teropodů). Dnes již známe díky velkému úsilí paleontologů celého světa kolem 900 platných rodů neptačích dinosaurů (druhohorních zástupců nadřádu \"Dinosauria\"). Následující průběžně doplňovaný seznam zahrnuje všechny platné i dnes již neplatné rody dinosaurů, které věda v současnosti rozlišuje. Nejsou samozřejmě zahrnuti současní ani vyhynulí ptáci, kteří jsou - jak již bylo zmíněno - řazeni mezi vysoce vývojově vyspělé teropodní dinosaury. Pro druhohorní příbuzné dinosaurů viz také seznam ptakoještěrů.\n\n<onlyinclude>\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "257802", "url": "https://cs.wikipedia.org/wiki?curid=257802", "title": "Chanuj gol", "text": "Chanuj gol\n\nChanuj gol ( ) je řeka v Mongolsku (Archangajský a Bulganský ajmag). Je 421 km dlouhá. Povodí má rozlohu 14 600 km².\n\nPramení v Changajských horách. Teče hornatou a kopcovitou krajinou v široké dolině. Ústí zprava do Selengy.\n\nPrůměrný roční průtok činí přibližně 20 m³/s. Nejvíce vody řekou protéká na jaře a v létě. V zimě promrzá až do dna.\n"}
{"id": "257804", "url": "https://cs.wikipedia.org/wiki?curid=257804", "title": "Úrín gol", "text": "Úrín gol\n\nÚrín gol ( ) je řeka v Mongolsku (Chövsgölský ajmag). Je 331 km dlouhá. Povodí má rozlohu 12 300 km².\n\nPramení na jižních svazích Východních Sajan. Teče převážně v mezihorské dolině. Ústí zleva do řeky Egín gol (povodí Selengy), jejímž je největším přítokem.\n\nNejvíce vody řekou protéká na jaře. V létě může docházet k povodním v důsledku dešťů. V zimě zamrzá.\n"}
{"id": "257806", "url": "https://cs.wikipedia.org/wiki?curid=257806", "title": "Jiří Pavlica", "text": "Jiří Pavlica\n\nJiří Pavlica (* 1. prosince 1953 Uherské Hradiště) je český houslista, hudební skladatel a aranžér.\n\nVystudoval hudební vědu a teorii kultury na Filozofické fakultě Univerzity Palackého v Olomouci (1973–1978) a obor housle na konzervatoři v Brně u Pavla Kyncla a Stanislava Tomáška (1975–1979). Kompozici studoval soukromě u Jaroslava Krčka, vzdělání si dále rozšířil studiem skladby na JAMU u Arnošta Parsche a Zdeňka Pololáníka (1993–1995).\n\nOd roku 1970 působí v muzice Hradišťan (jako houslista) a od roku 1978 až do současnosti je jejím uměleckým vedoucím. Byl ve svobodném povolání (1978–1980, člen skupiny Javory Petra Ulrycha), v letech 1980–1994 pracoval jako redaktor hudebního vysílání Československého (nyní Českého) rozhlasu v Brně, od roku 1994 je opět ve svobodném povolání.\n\nJeho interpretační a tvůrčí činnost je spjata především se souborem Hradišťan. Z počátku svou pozornost zaměřoval na moravský folklorní materiál, který nestudoval jen v regionálních souvislostech, ale i v historickém a dobovém kontextu a v hudebních vztazích. Historický pohled se odrazil v jeho prvním větším autorském projektu - album \"Byla vojna u Slavkova\" (1982), které obdrželo v témže roce Zlatý štít Pantonu; upravená nahrávka z této desky získala 2. místo na mezinárodní rozhlasové soutěži Prix de musique folklorique de Radio Bratislava – 1983, a také cenu Českého hudebního fondu. Ve stejné rozhlasové soutěži byla v roce 1987 oceněna 3. místem nahrávka \"Zbojné písně moravské\" (1986), jež vycházela z dalšího monotematického projektu. V roce 1990 připravil Jiří Pavlica vánoční album \"Pokoj vám\"  pro Komorní orchestr Leoše Janáčka z Ostravy a  Hradišťan. Shrnutí osobních pohledů na interpretaci pramenů hudebního folkloru od regionálních podání přes historické adaptace až po vlastní tvorbu podává pak CD \"Ozvěny duše\" (1994). Na verše Jana Skácela vznikl celovečerní komponovaný pořad a stejnojmenné album \"O slunovratu\" (1999), za které získal jako autor hudby cenu nezávislých hudebních kritiků Žlutá ponorka. Zatím posledním autorským albem jsou \"Vteřiny křehké\" (2014).\n\nJako skladatel je Jiří Pavlica zařazován do oblasti crossoveru, což vychází zejména z jeho bohaté spolupráce s hudebníky jiných žánrů (jazz, folk, rock, vážná hudba). V českém prostředí dlouhodobě spolupracoval např. s Vlastou Redlem, Pavlem Žalmanem Lohonkou, Emilem Viklickým, s hudebními tělesy jako Spirituál kvintet, Bambini di Praga, Brněnský komorní orchestr, sbor Ars Brunensis, Pražská komorní filharmonie. Ze zahraničních osobností to byl např. Alister Anderson z Velké Británie, Yaz-Kaz z Japonska (CD \"Svítání\" /1997/), Dizu Plaatjies z Jihoafrické republiky (CD \"Mys Dobré naděje\" /2001\"/)\", Joel Frederiksen z USA.\n\nStál u zrodu několika hudebních formací, ve kterých působil jako autor i  interpret (Salvia, Ad lib Moravia, Talant). Kromě koncertování na domácích scénách často vystupuje v zahraničí -  mj. na hudebních festivalech Cervantino v Mexiku – (1996 s Ad lib Moravia, 1998 s Hradišťanem), Stellenbosche v Jihoafrické republice (1999), Womad ve Velké Británii (2001), World Festival of Sacred Music Los Angeles v USA (2005).\n\nVýrazné je jeho působení v oblasti scénické kompozice (divadlo, film, rozhlas, televize) a v  oblasti duchovní hudby (\"Missa brevis\" – 1997, přepracována 1999, orchestrace pro symfonický orchestr 2014, \"Oratorium smíru\" – 2004, Brána poutníků – oratorium Porta peregrinorum 2012).\n\nJako autor, moderátor a hudebník se podílel zejména  na televizním hudebním cyklu \"Sešli se\". Na TV Noe se stal moderátorem pořadu \"Jak potkávat svět\", každý první čtvrtek v měsíci. \n\nJe držitelem zlatých desek za alba \"AG Flek a Hradišťan\", \"Ozvěny duše\", \"Mys Dobré naděje, Hradišťan Live, Vteřiny křehké\" a platinové  desky  za album \"O\nslunovratu.\"\n\n\n\n\n\n\n\n\n\n\n"}
{"id": "257813", "url": "https://cs.wikipedia.org/wiki?curid=257813", "title": "Šas", "text": "Šas\n\nŠas ( ש״ס, zkrácený tvar pro התאחדות הספרדים שומרי תורה, \"Hit'achdut ha-Sfaradim Šomrej Tora\", tedy doslova Sdružení Sefardů věrných Tóře či Sjednocení sefardských strážců Tóry) nebo též Sefardští strážci Tóry (: שומרי תורה ספרדים, \"Šomrej Tora Sfaradim\") je izraelská ultraortodoxní náboženská sionistická politická strana, zastupující především Židy sefardského původu.\n\nStrana byla založena před volbami v roce 1984 a k roku 2009 je hlavním reprezentantem věřících sefardských Židů. Šas provozuje vlastní síť náboženského vzdělávání, a to předškolní zařízení, základní školy a ješivy. Kromě toho též provozuje vlastní rozhlasové a televizní stanice, vydává týdeník a má vlastní mládežnické a ženské hnutí.\n\nV posledních izraelských parlamentních volbách, které proběhly v březnu 2015, strana získala 241 613 hlasů (5,74 % všech platných) a sedm poslaneckých mandátů, čímž se stala sedmou nejsilnější politickou stranou zastoupenou v izraelském parlamentu. K roku 2015 je jejím předsedou Arje Deri. Duchovním vůdcem byl bývalý izraelský vrchní rabín a uznávaná halachická autorita Ovadja Josef, který stál v čele Rady velkých učenců Tóry, jež určuje politiku strany. Paralelně existuje rovněž klasický předsednický výbor strany, avšak skutečná moc je v rukou zmíněné rady.\n\nStrana Šas byla založena v roce 1984 několika odštěpeneckými členy převážně aškenázské ultraortodoxní strany Agudat Jisra'el. Její původní název byl Světové sefardské společenství strážců Tóry (: התאחדות הספרדים העולמית שומרי תורה, \"Hit'achdut ha-sfaradim ha-olamit šomrej Tora\") a mezi důvody jejího vzniku se řadí sociální diskriminace, nedostatečné zastoupení sefardských Židů ve vedení politických i náboženských institucí a vládní odmítnutí prodloužit funkční období vrchního sefardského rabína Ovadji Josefa. Právě pod jeho vedením nakonec strana vznikla a rabín Josef se postupně stal jejím duchovním vůdcem. Před ním tuto pozici zastával rabín Elazar Šach, který Josefovi poskytl cennou pomoc, rady a vzniku strany posvětil. Ovadja Josef zároveň, jakožto duchovní vůdce, stojí v čele Rady velkých učenců Tóry (\"Mo'ecet chachamej ha-Tora\"), která tvoří politické vedení strany. Prvním předsedou strany se stal rabín Jicchak Perec, který se po volbách v roce 1984, ve kterých Šas získal čtyři poslanecké mandáty, stal ministrem vnitra ve vládě národní jednoty.\n\nVe volbách v roce 1988 strana posílila a získala šest mandátů. Tento nárůst je připisován předcházející účasti ve vládě národní jednoty. Předseda vítězné strany Jicchak Šamir se po volbách pokusil sestavit pravicovou koaliční vládu s náboženskými stranami, ale jednání nakonec pro nesplnitelné požadavky náboženských stran (zpřísnění zákonů o šabatu, uznání pouze ortodoxních konverzí apod.) ztroskotala a Šamir opět vytvořil vládu národní jednoty se Stranou práce a náboženskými stranami včetně Šasu. Jeho předseda Perec ve vládě získal post ministra pro absorpci imigrantů.\n\nV roce 1990 se stal Šas jedním z účastníků událostí, které se v izraelské politice označují jako špinavý trik (v hebrejštině Jicchakem Rabinem označený jako „páchnoucí trik“, : התרגיל המסריח, \"ha-targil ha-masriach\"). Premiér Šamir totiž stále odmítal návrhy na konání mezinárodní mírové konference. Tehdejší ministr financí Šimon Peres (Strana práce) proto uzavřel prostřednictvím svého chráněnce Chajima Ramona tajnou dohodu s Arje Derim a jeho stranou Šas o politické alianci. Poté dal Šamirovi ultimátum, podle něhož labouristé opustí vládu, pokud Šamir nebude souhlasit s návrhem amerického ministra zahraničí Jamese Bakera na konání mírové konference. Šamir proto propustil Perese z vlády a 15. března téhož roku podali všichni labourističtí ministři demisi. Téhož dne se konalo hlasování o nedůvěře vládě a díky pěti poslancům strany Šas, kteří se hlasování zdrželi, Šamirova vláda padla. Stala se tak první izraelskou vládou, které byla vyslovena nedůvěra (poměrem 60 ku 55). Peres byl pak prezidentem Chajimem Herzogem pověřen sestavením vlády a začal jednat s malými a náboženskými stranami. Strany Šas a Degel ha-Tora však Peresovi po několika dnech podporu odmítly, a on tak disponoval pouze 60 hlasy, což na vyslovení důvěry vládě nestačilo. Rozhodujícího poslance nakonec Peres získal, když Avraham Šarir opustil Likud. Peres tak mohl oznámit, že disponuje těsnou většinou a že sestavil vládu, se kterou předstoupí před parlament. Hlasování o důvěře vlády bylo naplánováno na 11. dubna, kdy měl Peres představit vládní program a jednotlivé ministry. Na poslední chvíli však dva poslanci za stranu Agudat Jisra'el nedorazili po nařízení svého duchovního vůdce rabiho Menachema Mendela Schneersona, aby nepodporovali jakékoliv územní ústupky. Peres poté požádal prezidenta o prodloužení lhůty na sestavení vlády, ale nakonec se pověření vzdal. Vládu tak sestavoval Šamir, jemuž se podařilo sestavit čistě pravicovou koalici s náboženskými stranami (včetně Šasu) s těsnou většinou v Knesetu, která získala důvěru 11. června. Šas ve vládě získal dvě křesla, a to ministra komunikací, které obsadil Refa'el Pinchasi, a ministra pro absorpci přistěhovalců, které opět obdržel Perec.\n\nVe volbách v roce 1992 Šas získal opět šest poslaneckých mandátů, čímž se stal nejsilnější náboženskou stranou a zároveň jedinou z náboženských stran, se kterou předseda vítězné Strany práce, Jicchak Rabin, zahájil rozhovory o sestavení koaliční vlády (jednalo se totiž o stranu nejvíce neutrální ohledně mírové politiky). Ty byly nakonec úspěšné, neboť Rabin souhlasil s ústupky pro charedim, a rabi Josef proto souhlasil s účastí ve vládě. Učinil tak i přesto, že si byl vědom Rabinova úsilí o dosažení míru, neboť „prosazoval ústřední princip Talmudu, podle kterého je nejvyšší hodnotou judaismu lidský život. To znamenalo, že by strana mohla preferovat mír a život i za cenu případných teritoriálních kompromisů s Araby.“ Dalším důvodem pro vstup do vlády bylo pro Šas posílení mocenské pozice vůči ostatním náboženským stranám. Předseda Šasu Arje Deri získal v nově vytvořené vládě post ministra vnitra.\n\nStrana ve vládě plně využívala svého vlivu a v roce 1993 například donutila premiéra Rabina pod pohrůžkou odchodu z vlády k vyloučení ministryně Šulamit Aloniové za její protináboženské výroky (spory mezi vládními stranami Šas a Merec, za níž byla Aloniová ve vládě, však byly dlouhodobé). Nakonec však strana v říjnu téhož roku z koalice stejně odešla. Jako příčina se uvádí odstavení Arje Deriho z postu ministra vnitra z důvodu korupční aféry a protest proti světské výchově mládeže. Stalo se to však až po hlasování o mírové dohodě z Osla, při kterém se pět z šesti poslanců za Šas zdrželo hlasování. Strana pak byla v opozici, a to až do voleb v roce 1996. Ještě před nimi, počátkem roku 1995, se premiér Rabin pokoušel neúspěšně přemluvit stranu Šas k opětovnému návratu do vlády.\n\nNásledující volby v roce 1996 byly od předchozích odlišné. Paralelně k parlamentním volbám se totiž poprvé konala přímá volba premiéra. Tato změna volebního systému se považuje za jeden z důvodů úspěchů Šasu ve volbách v druhé polovině 90. let. Před volbami stranu opustila malá ultraortodoxní skupina Cesta víry (\"Telem emuna\"), která však s pouhými 0,4 % hlasů ve volbách neuspěla. Naproti tomu Šas ve volbách posílil, získal deset poslaneckých mandátů a byl považován za jednoho vítězů z voleb. Strana se stala součástí pravicové koaliční vlády Benjamina Netanjahua, ve které Eli Jišaj získal post ministra práce a sociálních věcí.\n\nKoncem 90. let se tehdejší předseda strany Arje Deri stal ústřední postavou největšího případu politické korupce v izraelských dějinách. Deri, který byl již řadu let vyšetřován pro korupci a zpronevěru, stál v pozadí nominace Roni Bar-Ona do funkce generálního prokurátora z počátku roku 1997. Na oplátku za to měl Bar-On údajně po svém jmenování zastavit trestní stíhání proti Derimu. Zároveň měl být do celé události nepřímo zapojen tehdejší premiér Benjamin Netanjahu, kterému měl Deri pohrozit, že v případě nejmenování Bar-Ona generálním prokurátorem nepodpoří strana Šas mírovou dohodu, známou jako Hebronský protokol. Celý skandál získal označení aféra Bar-On a v Izraeli se mu také přezdívalo „aféra Bibi-gate.“ Vina premiéra a ministra spravedlnosti Cachiho Hanegbiho, který měl být do aféry rovněž zapojen, však prokázána nebyla a jediným obviněným se stal Deri. Šas proti obvinění rezolutně protestoval a organizoval masové demonstrace. Navzdory předpokladům však strana následkem skandálu neztratila podporu, ale naopak ji získala následkem budování kultu mučedníka. Deriho využila i v předvolební kampani v roce 1999, jejíž součástí byly i billboardy po celém Izraeli s Deriho fotografií a nápisem „Nevinný a požehnaný.“ Strana ve volbách v roce 1999 nakonec zaznamenala mimořádný úspěch, když získala 17 poslaneckých mandátů (historické maximum strany), a stala se tak třetí nejsilnější stranou v zemi (získala jen o procento méně hlasů než druhý Likud). Za příčinu volebního úspěchu strany se mimo využití Deriho „mučednictví“ považuje též politické napětí v zemi (zejména protinábožensky laděné kampaně, pnutí mezi sefardskými Židy a ruskými přistěhovalci apod.). Téhož roku byl Dari odsouzen za převzetí úplatku ve výši 155 tisíc dolarů ke třem letům odnětí svobody.\n\nStrana se po volbách v roce 1999 i přes zmíněný skandál stala součástí vládní koalice premiéra Ehuda Baraka, který tím chtěl zmírnit napětí mezi religiózní a sekulární části populace. Barakovou podmínkou však byl odchod Deriho z předsednické funkce, ve které jej nahradil Eli Jišaj. V nové vládě získal Šas celkem čtyři ministerská křesla, a to post ministra práce a sociálních věcí pro předsedu Jišaje, ministra zdravotnictví pro Šloma Benizriho, ministra pro náboženské záležitosti pro Jicchaka Kohena a ministra národní infrastruktury pro Eli Suisu.\n\nV roce 2001 se konala přímá volba premiéra (v pořadí třetí a poslední), ve které zvítězil Ariel Šaron. Nekonaly se však parlamentní volby, a tak Šaron musel sestavit vládu z poslanců vzešlých z předešlých voleb. V důsledku druhé intifády sestavil vládu národní jednoty, v níž byl zastoupen i Šas. Ten v ní obsadil čtyři ministerská křesla a navíc pozici místopředsedy vlády pro předsedu Jišaje. Ten se mimo to stal rovněž ministrem vnitra. Šas dále dostal křesla ministra zdravotnictví pro Nisima Dahana, ministra pro záležitosti Jeruzaléma pro Eli Suisu a ministra práce a sociálních věcí pro Šloma Benizriho. Šaronovo vládnutí však nebylo snadné. Šas se na jaře 2002 rozhodl nepodpořit vládní návrh státního rozpočtu a svůj souhlas podmiňoval zvýšením finančních dotací pro svůj sociální systém. Šaron proto Šas vyloučil z vlády, avšak již po týdnu jej přijal zpět a přistoupil na jeho podmínky (souhlas s podmínkami Šasu se ukázal být snazší než vyjednávání s levicovými stranami o podpoře vládě).\nV parlamentních volbách v roce 2003 zaznamenala strana pokles, když získala jedenáct mandátů. Ztráta se připisuje jak odeznění Deriho „anomálie“, tak zrušení přímé volby premiéra. Premiér Šaron však Šas nepřizval do vlády, a namísto toho sestavil koaliční vládu se sekulární stranou Šinuj, Národní jednotou a Národní náboženskou stranou. Odmítal již totiž být Šasem vydírán, jako se dělo za jeho minulé vlády. Jako opoziční strana se Šas ostře postavil proti Šaronovu plánu na jednostranné stažení z Pásma Gazy uskutečněnému v roce 2005 a rabín Josef tehdy uvalil na Šarona klatbu – „Ať ho Bůh ztrestá (…) je mučitelem izraelského národa (…) upadne do spánku a již se nikdy neprobudí.“ Šaron počátkem roku 2006 po sérii mozkových příhod nakonec upadl do kómatu, z něhož se již neprobral, a zemřel o osm let později.\n\nV následujících volbách v roce 2006 strana posílila a získala dvanáct poslaneckých mandátů. Šas byl posléze předsedou vítězné Kadimy, Ehudem Olmertem, přizván do vlády, jejíž součástmi dále byly Strana práce, Gil a od října 2006 do ledna 2008 rovněž Jisra'el bejtenu. Šas ve vládě získal pozici místopředsedy vlády pro svého předsedu a čtyři ministerské posty. Jednalo se o funkci ministra vnitra pro Jišaje, ministra komunikací pro Ari'ela Atiase a dva posty ministra bez portfeje pro Jicchaka Kohena a Mešulama Nahariho (v lednu 2008 Kohen opustil post ministra bez portfeje a stal se ministrem pro náboženské záležitosti).\n\nPo volbách v roce 2009 se Šas stal součástí koaliční vlády vedené Benjaminem Netanjahuem z Likudu, na níž se dále podílí Acma'ut, Sjednocený judaismus Tóry, Židovský domov a Jisra'el bejtejnu. Strana ve vládě obsadila čtyři ministerské posty, a to ministra vnitra, ministra náboženských služeb, ministra bydlení a výstavby a post ministra bez portfeje. V listopadu 2010 strana vyloučila svého poslance Emila Amsalema, který kritizoval vedení a směřování strany. Vzhledem k tomu, že se poslanec odmítl vzdát svého mandátu, má Šas v Knesetu od té doby pouze deset poslaneckých mandátů.\n\nV předčasných parlamentních volbách v roce 2013 získala strana 11 poslaneckých mandátů, a stala se tak čtvrtou nejsilnější stranou v Knesetu. Navzdory tomu se ale nestala součástí třetí Netanjahuovy vlády a skončila v opozici. Po smrti duchovního vůdce a zakladatele strany Ovadji Josefa v říjnu 2013 docházelo ke stále častějším sporům mezi Eli Jišajem a Arje Derim, které vyvrcholily koncem roku 2014. Jišaj nakonec po třiceti letech stranu opustil a založil vlastní s názvem ha-Am itanu. O několik dnů později unikla soukromá nahrávka z roku 2008, na níž Ovadja Josef označil Deriho za zloděje a špatného člověka. Podle Josefovy rodiny ji zveřejnil Jišaj v rámci svého boje s Derim, ten ale toto nařčení odmítl. Deri v reakci na nahrávku ještě téhož dne dopisem Radě velkých učenců Tóry rezignoval na svůj post předsedy strany, avšak Rada rezignaci nepřijala. O den později rezignoval na svůj poslanecký mandát. V předčasných parlamentních volbách v roce 2015 strana získala 7 poslaneckých mandátů.\n\nIdeologie a politický program strany je silně ovlivněn halachou (židovským náboženským právem). Přesto však Šas neusiluje o vznik teokratického státu, založeného na náboženském právu, ale spíše o „stát s židovskou duší,“ jehož židovský charakter brání právní předpisy. Strana zastává názor, že Izrael je židovský stát a že jeho židovská identita musí být zachována. To se týká například zákazu práce o šabatu apod. Během svých účastí ve vládě Šas mnohokrát využil svého vlivu v souvislosti s vymáháním židovských tradic. Stalo se tak například v roce 1999, kdy pohrozil odchodem z vlády, pokud nebude zrušen transport velké turbíny o šabatu (ten byl původně povolen, neboť přeprava v pracovní den by zablokovala dopravu). Tehdejší ministr Eli Suisa při té příležitosti hrozil slovy: „žádný ministr s kipou nebude moci zůstat za vládním stolem, bude-li šabat narušen.“ Po tomuto nátlaku nakonec tehdejší premiér Barak ustoupil a turbína byla přepravena v pracovní den.\nDůsledné dodržování halachy stranou Šas a její tvrdý postoj lze spatřit i v případě gijuru (konverze k judaismu). \"Zákon o návratu\" totiž definuje otázku „Kdo je Žid“ v sekci 4B následovně: „Pro potřeby tohoto zákona znamená ‚Žid‘ osobu narozenou z židovské matky, nebo takovou, která konvertovala k judaismu a nevyznává jiné náboženství.“ Strana však požadovala upřesnění a zpřísnění, že se musí jednat o ortodoxní konverzi (nikoli o reformní nebo konzervativní konverze) a poté, co izraelský Nejvyšší soud v roce 1986 rozhodl, že uvedená konverze nemusí být ortodoxní, na svou funkci rezignoval ministr pro náboženské záležitosti Jicchak Perec (tehdy předseda strany) a odmítal se vrátit do vlády.\n\nNeměnný postoj zastává strana v otázce jakékoli další sekularizaci státu a ostře se staví proti návrhům na zavedení civilních sňatků. Dále v únoru 2008 poslanec Amnon Kohen předložil Knesetu ke schválení zákon, který by izraelským uživatelům internetu zakázal přístup na pornografické a hazardní internetové stránky (pro možnost přístupu by museli požádat o výjimku z paušálního zákazu).\nPro stranu je klíčová oblast sociálních služeb a náboženského vzdělávání, kam směřuje většina jejího politického úsilí. Jde jí zejména o zajištění lepšího financování náboženských vzdělávacích institucí. K Šasu má blízko uznaný avšak neoficiální školský systém, v němž se strana zaměřuje na předškolní zařízení, základní školy a ješivy. Cílem strany je rovněž začlenění židovských tradic do vzdělávacího systému.\n\nStrana se staví proti jakékoli formě veřejného vyjádření homosexuality, včetně tzv. pochodů hrdosti pořádaných například v Tel Avivu. Představitelé strany nezřídka pronášejí homofobní výroky; například předseda Jišaj v únoru 2006 v jednom rozhovoru uvedl, že: „homosexualita je nemoc“ a popřál gayům a lesbám „brzké uzdravení“. Někdejší ministr zdravotnictví Šlomo Benizri zase ve svém vystoupení v Knesetu uvedl, že zemětřesení, které v únoru 2008 postihlo Izrael, je důsledkem „homosexuálních aktivit praktikovaných v Izraeli“. Ve svých vyjádřeních nicméně strana ostře odsoudila násilí proti gayům a lesbám.\n\nMezi základ volebního elektorátu strany patří sefardští ultraortodoxní Židé, stranu však volí i sefardští tradicionialisté a sekulární voliči. Mezi voliče však patří i Drúzové; ve volbách v letech 1999, 2003 a 2006 odevzdalo straně svůj hlas zhruba 10 % drúzských voličů. Řadu voličů, kteří nepatří do jejího klasického elektorátu, strana zaujala svým sociálním programem.\n\nV otázce izraelsko-palestinského konfliktu se strana chová flexibilně a pragmaticky a ve svém programu se jej dotýká pouze okrajově. K mírové dohodě z Osla se staví nejednoznačně (v době jejího schvalování se zdržela hlasování), avšak je ochotna přistoupit na územní ústupky, pokud by zachránily lidské životy, tj. přinesly mír. Zásadně odmítá dělení Jeruzaléma a přenechání vlády nad Chrámovou horou Arabům. S výjimkou východního Jeruzaléma je proti další výstavbě osad na územích získaných v šestidenní válce v roce 1967. V rámci řešení konfliktu podporovala vznik Palestinské autonomie, odmítá však vznik samostatného Palestinského státu.\n\nOd roku 1999 byla řada poslanců za stranu Šas, včetně Arje Deriho, Rafa'ela Pinchasiho, Ja'ira Levyho, Ofera Hugiho, Ja'ira Perece a Šlomo Benizriho, odsouzena za trestné činy, jako je korupce, podvod, zpronevěra či spiknutí.\n\nVýznamným zdrojem kontroverzních výroků a názorů byl duchovní vůdce Šasu, rabín Ovadja Josef. Pozdvižení způsobovaly jeho komentáře k holocaustu, sionismu, aškenázským Židům, politickým představitelům a různým událostem apod. Prohlásil například, že „holocaust a současný antisemitismus jsou Boží tresty za hříchy židů.“ Okomentoval však i přírodní katastrofy, jako byla tsunami v Indonésii v prosinci 2004 či hurikán Katrina a následné záplavy v New Orleans v srpnu 2004; ty byly podle něj zapříčiněny tím, že „lidé nestudují Tóru, a že USA podporují evakuaci židovských osad v pásmu Gazy.“\n\nZnačný rozruch světových médií a ostrou kritiku způsobila Josefova tradiční večerní modlitba z 28. srpna 2010, přenášená armádním rozhlasem. V té si rabín vypůjčil slova z modlitby ke svátku Roš ha-šana „nechť jsou naši nepřátelé a protivníci zničeni“ a upravil je. Doslova uvedl: „Ať všichni zlí, kteří nenávidí Izrael, jako je Abú Mázen a všichni Palestinci, zmizí z našeho světa. Ať je stihne mor!“ Jeho slova vyvolala o to větší odezvu, že byla pronesena pouhých několik dní před obnovením mírových rozhovorů mezi Izraelem a Palestinskou autonomií.\n\nDo 19. Knesetu bylo v roce 2013 zvoleno jedenáct kandidátů strany Šas:\n\nDo 20. Knesetu bylo v roce 2015 zvoleno sedm kandidátů strany Šas:\n\n"}
{"id": "257814", "url": "https://cs.wikipedia.org/wiki?curid=257814", "title": "Tomáš Janovic", "text": "Tomáš Janovic\n\nTomáš Janovic (* 22. května 1937, Bratislava, Slovensko) je slovenský spisovatel, novinář, textař, básník, autor rozhlasových, televizních, divadelních her a autor literatury pro děti a mládež.\n\nNarodil se v rodině úředníka a své vzdělání získal v Bratislavě a v Košicích, posléze však znovu v Bratislavě, kde vystudoval Filozofickou fakultu Univerzity Komenského, odbor slovenština a dějepis. Po ukončení svých studií nastoupil do redakce satirického časopisu Roháč, kde pracoval v letech 1960-1991. Od roku 1991 se věnuje profesionálně literární tvorbě.\n\nSvoje díla začal publikovat v časopise Roháč už v roce 1954,\nknižní debut mu vyšel v roce 1959. Věnuje se tématům jako jsou generační problémy, období válek, rasové pronásledování a další. Tematicky často čerpá ze vzpomínek na vlastní dětství a mládí, které se snaží literárně zachytit. Používá velmi jednoduchý a prostý jazyk, volný verš doplněný zejména o výborný vypravěčský talent a satirické myšlení.\n\n\n\n\n\n\n\n"}
{"id": "257815", "url": "https://cs.wikipedia.org/wiki?curid=257815", "title": "Renaud ze Châtillonu", "text": "Renaud ze Châtillonu\n\nRenaud de Châtillon (výslovnost: ; latinsky \"Raynaldus\", či \"Rainaldus de Castellione\", Araby přezdíván \"Vlk\", nebo \"Brins Arnat – Urostlý Arnat\"; datum narození není přesně známo, uvádí se roky 1114 až 1125 – 4. července 1187 poblíž Tiberiady) byl francouzský rytíř, který přišel s druhou křížovou výpravou do Palestiny, kde roku 1153 sňatkem získal Antiochijské knížectví. Vzápětí si znepřátelil byzantského císaře Manuela, když napadl a vyplenil Kypr. Manuel vytáhl na odvetnou výpravu do Sýrie a Renauda donutil k pokořující kapitulaci. Roku 1160 byl Renaud na jednom z dalších nájezdů zajat muslimy a uvězněn, v zajetí strávil šestnáct let.\n\nRoku 1176 byl ze zajetí propuštěn a dalším sňatkem získal zajordánské panství. I tady pořádal loupeživé nájezdy na okolní arabská území. Vrcholem jeho akcí byla námořní invaze do Rudého moře, kdy vyplenil řadu arabských a egyptských pobřežních měst a ohrozil nejposvátnější místa islámu – Mekku a Medínu. Jeho nájezdy se nakonec staly důvodem pro válku sultána Saladina proti křižáckému Jeruzalémskému království. V rozhodující bitvě, která se odehrála 4. července 1187 u Hattínu, bylo jeruzalémské vojsko zničeno a Renaud byl i s dalšími vůdci v čele s jeruzalémským králem Guyem de Lusignan Saladinem zajat. Sultán, který Renaudovi dvakrát za jeho činy přísahal pomstu, ho poté před zraky zajatých křižáckých vůdců popravil.\n\nPůvod Renauda de Châtillon není zcela vyjasněn; někteří autoři (například Pierre Aubé) tvrdí, že Renaud byl mladším synem Hervého II. de Donzy, pána Gien, Donzy a Châtillon-sur-Loing, a Mahaut de Montmirail. Jiné zdroje naopak uvádějí, že Renaud byl třetím synem Jindřicha, pána Châtillon-sur-Marne a Ermengarde de Montjay. Měl tři sourozence: bratra Gauchera II. (nebo Gautiera II.), Gervaise a sestru Alžbětu.\n\nRoku 1147 se přidal k druhé křížové výpravě francouzského krále Ludvíka VII. Když roku 1149 křížová výprava skončila fiaskem a král Ludvík se vrátil do Evropy, Renaud se rozhodl zůstat na Východě a vstoupit do služeb jeruzalémského krále Balduina III., protože jako mladší hraběcí syn by ve Francii nic nezdědil. Roku 1151 z Jeruzaléma odešel a vydal se na sever do Antiochie, kde vstoupil do služeb mladé antiochijské kněžny Konstancie.\n\nKonstanciin manžel kníže Raimond z Poitiers padl v bitvě u Fons Muratu roku 1149 a právoplatný dědic trůnu, Bohemund III., byl zatím pětiletý. Jeruzalémský král Balduin III., který Antiochii po smrti Raimonda z Poitiers zachránil před pádem do rukou sultána Núr ad-Dína, se stal regentem za malého Bohemunda a považoval za nezbytné, aby se jeho matka znovu provdala. Lenním pánem Antiochijského knížectví přitom byl byzantský císař Manuel I., který tak měl právo vybrat kněžně ženicha. Manuel zvolil svého bratrance Andronika, ale ten byl při cestě do Sýrie přepaden seldžuckými Turky. Andronikovi se nakonec podařilo dostat zpět do Konstantinopole, ale na další cestu se již vypravit odmítl. Další volba padla na Manuelova ovdovělého švagra, sicilského Normana Jana Rogera, který žil u císařského dvora a nesl hodnost \"caesara\". Sňatek však ztroskotal i tentokrát, protože Konstancie si starého a nepohledného Jana Rogera odmítla vzít. S dalšími nápadníky přišel i král Balduin, ale pro kněžnin vzdor neuspěl ani on.\n\nO čtyři roky později, roku 1153, se Konstancie nakonec v tajnosti provdala za Renauda de Châtillon. Není zcela jasné, zda ji vedl jen vzdor vůči Konstantinopoli a Jeruzalému či prostá náklonnost. Svůj krok nekonzultovala ani s předními šlechtici knížectví či antiochijským patriarchou, ani se svým regentem Balduinem III. Král Balduin nakonec svatbu uznal, ale s Renaudovým nástupnictvím na trůn nesouhlasili mnozí antiochijští baroni, kteří ho nepovažovali za dostatečně urozeného pro svatbu s kněžnou. Rovněž císař Manuel byl pobouřen, protože si Konstancie předem nevyžádala jeho svolení. Ale protože se vztahy mezi křižáckým Jeruzalémským královstvím a Byzancí začaly měnit k lepšímu, přešel Manuel Konstanciinu svévoli mlčením.\n\nHned poté vzal Renaud de Châtillon vládu v Antiochii pevně do svých rukou. Byzantskému císaři Manuelovi odmítl složit lenní hold a zaplatit lenní tribut, čímž dal jasně najevo, že povede svou vlastní nezávislou politiku. V čele své antiochijské armády vyrazil na loupežnou výprava do kilíkijské Arménie. Vzápětí ale uzavřel spojenectví s arménským knížetem Thorosem, který byl s Byzancí ve válečném stavu, a naplánoval s ním společnou invazi na Kypr. K takové vojenské akci však neměl Renaud v antiochijské pokladně dost peněz. Jediným subjektem, disponujícím potřebným bohatstvím, byla církev, v Antiochii ztělesněná patriarchou Aimerym. Když však patriarcha odmítl peníze vydat, kníže ho dal uvrhnout do vězení. I poté Aimery odmítal platit, a byl proto mučen; rány na hlavě mu věznitelé namazali medem a Aimeryho přivázali na střechu paláce na žhavé slunce. Po tomto mučení Aimery požadovanou částku Renaudovi vyplatil a odjel do Jeruzaléma, kde Renaudův čin vyvolal hluboké pohoršení. Podobné praktiky však křižáci považovali za zcela běžné, pokud byl obětí muslim. Aimery také krále Balduina informoval o chystaném útoku na Kypr. Jeruzalémský král, který se snažil dobře vycházet s Byzantinci, poslal na Kypr varování, to se však nepodařilo doručit včas.\n\nRenaud se s většinou antiochijské armády, posílené o arménské oddíly knížete Thorose, vylodil na Kypru na jaře roku 1158. Kypr byl prosperující ostrov, kterému se sto let válečné konflikty vyhýbaly; posádka byzantského guvernéra proto byla velmi slabá a útok vůbec nečekala. Boj byl velmi krátký a posádka byla zčásti pobita a zčásti zajata. Do zajetí padl i zdejší místodržící Jan Komnenos, jenž byl zároveň synovcem byzantského císaře, a generál Michael Branas. Křižáci s Armény poté ostrov celé tři týdny intenzivně pustošili. Vojáci plenili kostely a města, vraždili a zohavovali obyvatele. Přepadení Kypru rozzuřilo císaře Manuela, který okamžitě vyslal námořnictvo, aby ostrov dobylo zpět. Když křižáci zaslechli zprávy o blížící se byzantské flotile, rozhodli se ustoupit zpět na pevninu. Křižáci měli tak velkou kořist ve zlatě i naturáliích, že ji nemohli naložit na své lodě, a proto dobytek, který nemohli odvézt, prodávali jeho majitelům zpět. Mnozí kyperští aristokraté byli odvedeni jako rukojmí. Později Renaud poslal zpět několik zohavených rukojmí císaři do Konstantinopole jako živý důkaz své neposlušnosti a pohrdání Byzancí. Z invaze připomínající vikinské nájezdy se Kypr vzpamatovával dlouhá desetiletí.\n\nJeště na podzim téhož roku se císař Manuel vydal v čele silného byzantského vojska na Východ osobně na trestnou výpravu proti Arménům i Antiochijskému knížectví. Protože mezi Jeruzalémským královstvím a Byzancí bylo uzavřeno spojenectví, stvrzené sňatkem krále Balduina a císařovy neteře Theodory, byl si Manuel jist, že jeho výprava proti Antiochii nebude ze strany jeruzalémských křižáků ohrožena. Arménský kníže Thoros byl byzantskou ofenzivou zaskočen a poražen uprchl do hor. Poté se císař zaměřil na Renauda. Ten pochopil, že svými silami z Antiochie byzantskou armádu nezastaví, rozhodl se proto vzdát a císaři nabídl složení lenní přísahy a přijetí byzantské posádky do města. Manuelovi to však nestačilo a požadoval Renaudovo osobní ponížení. Renaud tak byl donucen přijít k císařovu dvoru v kilíkijské Mamistře, kde bosý a prostovlasý v šatu kajícníka musel pokleknout před Manuelem a prosit o slitování. Manuel z tohoto aktu udělal velkolepou podívanou pro celý svůj dvůr i zástupce z Jeruzaléma i sousedních muslimských států. Detaily tohoto aktu zaznamenal Vilém z Tyru, který popisuje, jak Manuel nejprve klečícího a kajícího se Renauda před svým trůnem ignoroval a pokračoval v rozhovoru se svými dvořany tak dlouho, dokud už nebyli všichni přítomní touto potupnou scénou znechucení. Po tomto triumfálním aktu vítězství císař Renaudovi veřejně odpustil a Antiochii mu ponechal pod třemi podmínkami: antiochijskou citadelu obsadí byzantská posádka, Antiochijské knížectví bude odvádět vojáky do byzantské armády a v samotné Antiochii bude dosazen pravoslavný patriarcha. Vzápětí do Mamistry dorazil osobně král Balduin, kde se vůbec poprvé osobně setkal s Manuelem. Protože Balduin nebyl Manuelův vazal, setkali se jako panovníci sobě rovní. Balduinovi se nakonec podařilo Manuela přesvědčit, aby se do úřadu antiochijského patriarchy mohl vrátit Aimery de Limoges, ačkoliv si Manuel vyhradil právo jeho odvolání a dosazení patriarchy jiného. Nato Manuel 12. dubna 1159 triumfálně vstoupil do Antiochie. Manuelova koně vedl pěšky kníže Renaud, zatímco za císařem jel na koni Balduin III., ovšem bez královské koruny.\n\nOd té doby Renaud de Châtillon své kořistnické nájezdy soustředil na muslimská a arménská území. Počátkem roku 1160 byl však na jednom z loupežných přepadů poblíž arménského města Maraš, kde se pokusil ukrást dobytek a koně patřící Núr ad-Dínovi, zajat a posléze uvězněn v Aleppu. Protože na jeho vykoupení neměl nikdo z jeho krajanů zájem, zůstal Renaud v zajetí šestnáct let. Zatím v Antiochii vyvstaly komplikace ohledně nástupnictví. Protože právoplatnému dědici Bohemundovi III. bylo jen patnáct, antiochijští baroni se obrátili na krále Balduina, aby zvolil regenta. Ten vybral patriarchu Aimeryho, ale dostal se do konfliktu s kněžnou Konstancií, která chtěla regentství pro sebe. Konstancie odjela do Konstantinopole, kde si na královo rozhodnutí stěžovala. Rovněž císař Manuel byl pobouřen, protože o novém regentovi měl rozhodovat on, přesto však nepodnikl nic, neboť nechtěl vyvolat roztržku s křižáckými státy, které v té době představovaly nástroj byzantské politiky ve východním Středomoří.\n\nS Renaudem nebylo v zajetí zacházeno špatně, muslimové významné křižáky brali do zajetí, aby mohli být za velké peníze vykoupeni. Po smrti Núr ad-Dína roku 1174 se jeho nástupcem stal jeho mladý syn as-Sálih. Núr ad-Dínovi důstojníci a emírové začali mezi sebou soupeřit o regentství. Núr ad-Dínova říše tak byla oslabena, čehož využil Núr ad-Dínův vazal, egyptský sultán Saladin, který ještě roku 1174 obsadil Damašek, odkud vypudil as-Sáliha. Křižáci si uvědomovali, že Saladin představuje větší hrozbu, než roztříštění zengíovští vládcové, a když roku 1175 Saladin vytáhl i proti Aleppu, křižáci městu poskytli pomoc a Aleppo tak Saladinovu náporu odolalo. Z vděčnosti za křižáckou podporu as-Sálihův vojevůdce Gümüštigin propustil křesťanské zajatce, mezi nimi i Renauda a hraběte Joscelina z Edessy.\n\nPoté, co byl Renaud de Châtillon propuštěn na svobodu, nemohl již pomýšlet na to, že by se mohl chopit vlády v Antiochii. Jeho žena Konstancie zemřela v roce 1163 a antiochijským knížetem byl Bohemund III. Renaud proto odešel do Jeruzaléma. Navzdory činům, kterými nechvalně proslul v době před svým zajetím, byl všeobecně pokládán za statečného válečníka, kterého křižácké Zámoří ještě bude potřebovat. Vzápětí se oženil s bohatou dědičku zajordánského panství Stefanií, vdovou po Milonu de Plancym, blízkém rádci krále Balduina IV. V té době byli jeruzalémští baroni rozděleni do dvou zájmových skupin. První tvořili baroni ze starých rodů, usedlí ve Svaté zemi již ve druhé či třetí generaci od první křížové výpravy, kteří zastávali vůči muslimům i Byzanci vstřícnější postoje; vojenskou politiku tak směřovali na obranu království. Jejím vůdcem byl hrabě z Tripolisu Raimond III., který byl kvůli malomocenství Balduina IV. královským regentem. Druhou skupinou byli šlechtici, kteří do Svaté země přišli z Evropy a neznali tak dobře místní politické prostředí, a prosazovali proto bezohlednou agresivní válečnou strategii. Renaud byl jedním z předních vůdců této dvorské kliky. Navíc byl proti Raimondovi z Tripolisu štván svou ženou Stefanií, která Raimonda obviňovala ze smrti svého předchozího manžela Milese de Plancy, jenž byl rovněž mezi palestinskými barony nepopulární pro svůj francouzský původ.\n\nV roce 1177 Renaud svými silami podpořil jeruzalémské vojsko v bitvě u Montgisardu, kde křižáci donutili Saladina k ústupu z křižáckých území. K Renaudově panství v Zajordánsku patřily také mocné hrady Krak de Moab a Krak de Montréal. Díky těmto hradům Renaud získal kontrolu nad karavanními trasami mezi Damaškem a Egyptem a přístup k Rudému moři. Odtud mohl neustále přepadávat přilehlé muslimské území, zvláště když v těchto vzdálených končinách Jeruzalémského království nebyl pod neustálým královým dozorem. V roce 1181 Renaud násilným činem porušil příměří panující mezi Saladinem a jeruzalémským králem, když svou první velkou loupežnou výpravu zaměřil proti arabské karavaně směřující do Mekky, kterou okradl o všechno zboží. Saladin proto na oplátku zajal velkou skupinu evropských poutníků. Králi Balduinovi poté Saladin navrhl výměnu poutníků za ukradené zboží z karavany, ale Renaud zboží odmítl vrátit Král Saladinovi sdělil, že není v jeho možnostech donutit Renauda k navrácení zboží. Když selhalo vyjednávání, začal Saladin připravovat válku. Ješté téhož roku muslimové vpadli do Palestiny a s křižáky se utkali v bitvě u hradu Belvoir. Křižáci však donutili Saladina od hradu ustoupit. Ten se ale nevzdal a vytáhl směrem k Bejrútu, přičemž doufal, že se mu město podaří překvapit a ztečí dobýt. Armáda Balduina IV. ale k Bejrútu dorazila včas, aby tomu zabránila, což znamenalo konec Saladinova tažení.\n\nNa podzim roku 1182 se Renaud rozhodl podniknout vojenské tažení na Arabský poloostrov a zmocnit se svatého města muslimů, Mekky. Toto tažení dlouho plánoval a podobně jako na Kypru, i zde se mu podařilo zasáhnout tam, kde byl nejméně očekáván. Nechal na velbloudech přesunout velké množství materiálu až k muslimskému přístavu Akaba, který se křižákům podařilo obsadit. Zde nechal ze dřeva postavit flotilu malých galér a jako posádku najal místní bandity. Sám Renaud se dvěma galérami zůstal v Akkabském zálivu, aby obléhal nedalekou pevnůstku na ostrově Grája, kterou stále drželi egyptští vojáci. Renaudův přepad se odehrál v období hadždže – pouti do Mekky – a piráti proto přepadli a potopili mnoho neozbrojených lodí přepravujících muslimské poutníky. Napadena byla také města na arabském i africkém pobřeží a obchodní lodě křižující Rudým mořem. Protože od dob, kdy muslimové dobyli Egypt na Byzantské říši a vytlačili z Rudého moře byzantské námořnictvo, nepovažovali muslimové za nutné vydržovat v oblasti válečné loďstvo, a tak zde nebyla žádná síla, která by se Renaudovým korzárům postavila do cesty. Korzáři napadli také Jambu, bránu do Medíny a jejich eskadra poté zamířila ještě dále na jih, k Džiddě, kde Arabové křižáky dosud nespatřili. Renaudovi vojáci se nakonec rozhodli netáhnout dále na Mekku, ale s kořistí se vrátit zpět.\n\nV té době však již egyptský místodržící, Saladinův bratr al-Ádil, narychlo budoval rudomořskou flotilu, jejímž velením byl pověřen hajib Husám ad-Dín Lulu. V Rudém moři však chyběli kvalifikovaní vojenští námořníci, kteří proto do Rudého moře museli být převeleni ze středomořského loďstva. Egyptská flotila zahnala Renauda od Faraonova ostrova a dobyla zpět Akabu. Brzy nato objevila i zbytek Renaudovy eskadry, jejíž většinu v dalším boji Lulu potopil. Některé z korzárů se muslimům podařilo zajmout. Část zajatců byla poslána do Mekky, kde jako vrchol hadždže a osobní dar Saladinův byli veřejně davem ukamenováni. Zbylí zajatci byli odesláni do Káhiry, kde jim byla veřejně sťata hlava. Samotnému Renaudovi se společně s posádkami dvou galér, které zůstaly v Akabském zálivu, podařilo před Egypťany uprchnout. Za tento čin si Renaud vysloužil nenávist celého muslimského světa a sám Saladin přísahal, že Renauda osobně připraví o hlavu.\n\nV červenci roku 1183 Saladin vtrhl do Galileje a jeho armáda zmasakrovala mnichy na táborské hoře. Jeruzalémské vojsko mu pod velením králova švagra a regenta Guye de Lusignan vytáhlo vstříc. Renaud se svým kontingentem tvořil předvoj královské armády, která nakonec zaujala pozice u Goliášova pramene. Nerozhodný Guy váhal mezi frontálním útokem, který mu doporučoval Renaud, a defenzivou, kterou upřednostňovali jiní baroni. Nakonec ale křižáci zůstali netečně na místě, odráželi drobné útoky guerillového typu a na Saladinovu snahu vylákat je na otevřené prostranství nereagovali. Muslimské vojsko však bylo z většiny tvořeno branci, které Saladin nemohl ve vojsku držet dlouho, a tak se nakonec s příchodem žní armáda začala rozpadat, až byl Saladin donucen ustoupit zpět. Guy se dostal do výhody, ale nakonec ustupujícího Saladina nepronásledoval, na což se dnes různí názory, zda to byla prozíravost či zbabělost. Baroni však měli názor jednoznačný a prohlásili Guye za zbabělce a neschopného velitele, čímž nakonec dosáhli jeho odvolání z pozice královského regenta. Jeho místo zaujal Raimond z Tripolisu.\n\nV listopadu roku 1183 se na Renaudově hradu Kerak konala svatba dědice zajordánského panství a Renaudova nevlastního syna Onfroye z Toronu a jedenáctileté jeruzalémské princezny Isabely. Svatbou Renaud sledoval zmírnění napětí mezi domácími a přistěhovalými barony a samotný obřad měl proběhnout ve velkolepém stylu; přítomni byli zástupci palestinských baronů, šlechticů z Evropy i několik byzantských aristokratů. V téže době Saladin vpadl do Zajordánska a obklíčil Krak de Moab; sám Renaud se do hradu dostal na poslední chvíli. Svatba však přerušena nebyla a Stefanie na znamení pohostinnosti nechala Saladinovi do ležení dopravit mísy s pokrmy z hostiny. Dvorný Saladin na oplátku zakázal ostřelování té části hradu, kde byli ubytováni novomanželé. Nakonec k hradu přitáhla jeruzalémská armáda vedená Raimondem z Tripolisu a těžce nemocným Balduinem IV. Saladin svou pozici vklíněnou mezi hradem a jeruzalémským vojskem považoval za nevýhodnou a zvolil ústup do syrského vnitrozemí. Na podzim roku 1184 Saladin Kerak napadl znovu, ale hrad odolal a muslimové se opět stáhli, aniž něčeho dosáhli. Renaud až do roku 1186 zastavil své loupežné nájezdy.\n\nRoku 1185 zemřel král Balduin IV. a dědicem byl určen jeho nezletilý synovec Balduin V. s Raimondem z Tripolisu v pozici regenta. Nicméně Balduin V. zemřel necelý rok po Balduinovi IV., čehož rychle využili matka Balduina V. a starší sestra Balduina IV., princezna Sibyla a její manžel Guy, hrabě z Jaffy a Askalonu, kteří se prohlásili novými vládci království. Nový král Guy de Lusignan byl Francouz, přední zástupce kliky stojící proti domácím baronům, a proto palestinskými barony nenáviděný. Domácí baroni proto v Nábulu zvolili vlastního jeruzalémského krále Onfroye z Toronu, Renaudova nevlastního syna. Onfroy ale nehodlal jít proti svému otčímovi a jeho spojencům a nakonec odjel do Jeruzaléma, kde složil lenní hold králi Guyovi a Sibyle a stal se jedním z Guyových nejbližších spojenců. Renaud de Châtillon od začátku podporoval nástupnictví Sibyly, kterou označil, podle kroniky Viléma z Tyru, jako „li plus apareissanz et plus dreis heis dou rouame“ – „nejjasnější a nejprávoplatnější dědičku království.“ Poté zaujal místo u jeruzalémského dvora jako králův první rádce, přičemž Raimond z Tripolisu a s ním spříznění baroni tak ztratili svůj dosavadní vliv. Raimond z Tripolisu odmítl složit hold Guyovi, a Jeruzalémské království tak stálo na pokraji občanské války. Balianovi z Ibelinu se spolu s velmistry řádů templářů a johanitů Gérardem de Ridefort a Rogerem de Moulins nakonec podařilo mezi Guyem a Raimondem vyjednat mír.\n\nKoncem roku 1186 Renaud porušil příměří mezi Saladinem a křižáky, které uzavřel Raimond z Tripolisu v době svého regentství, když napadl arabskou karavanu cestující Zajordánskem z Egypta do Damašku. Karavana byla jen slabě ozbrojená; Renaud její doprovod snadno porazil a zmocnil se velké kořisti. Další karavana cestující Zajordánskem již byla doprovázena silnou eskortou z řad Saladinových vojáků. S touto karavanou také cestovala Saladinova sestra vracející se z pouti do Mekky. Renaud i tuto karavanu napadl, vojáky pobil a zajal přeživší včetně Saladinovy sestry. Zajatci byli odvedeni do Keraku. Autor Saladinovy biografie Ibn Šaddad dále napsal:\n\nSaladin však zatím nechtěl rozpoutat otevřenou válku, a nejprve proto vyslal své zástupce do Keraku, aby se pokusili vyjednat propuštění zajatců a navrácení ukradeného zboží. Renaud ale vyjednavače nepřijal, a ti se proto odebrali do Jeruzaléma ke králi Guyovi. Guy de Lusignan Renaudovi nařídil, aby udělal, co Saladin žádá, ale ten krále neposlechl. Guy nechtěl riskovat konflikt s Renaudem a přestal naléhat. Když Saladin viděl, že diplomacie ztroskotala, vyhlásil křižákům válku.\n\nGuy de Lusignan svolal vojska všech svých baronů do Seforie, zatímco Saladin zaútočil na galilejskou pevnost Tiberias, patřící Raimondovi z Tripolisu. V obleženém městě byla Raimondova žena, přesto Raimond navrhoval zaujmout obrannou pozici u Seforie, kde byli křižáci ve výhodě a vyčkat Saladinova odchodu, ale Renaud jej obvinil ze zbabělosti:\n\nKrál nakonec dal za pravdu Renaudovi s Gérardem a křižáci nakonec ráno 3. července vyrazili Tiberiadě na pomoc. Renaudovy oddíly se společně s řádovými rytíři a vojáky Balina z Ibelinu nacházely v zadním voji. Večer 3. července křižácká armáda dospěla k Hattínským rohům, kopci se dvěma vrcholy nedaleko Tiberiady, kde se utábořila. V noci ale Saladin křižáky obklíčil a ti byli nuceni se probíjet. První útok z kopce vedený královským konetáblem, Guyovým bratrem Amaurym byl však muslimy odražen. Rytíři se znovu zformovali a Raimond z Tripolisu, Renaud a velmistr Gérard de Ridefort přešli do dalšího útoku. Raimondovi se nakonec podařilo probít z obklíčení a po něm ještě několika dalším baronům, ale Renaud s králem a většinou ostatních zůstal na kopci. Král Guy nařídil další nájezd na Saladinovy pozice, ale ani další dva pokusy nevyšly. Arabští lučištníci účinně sestřelovali rytíře z koní a uvízlí křižáci se tak museli opevnit na vrcholu kopce kolem králova stanu. Muslimové nakonec prorazili jejich obranu, vtrhli do stanu a zajali krále a barony, kteří neunikli, Renauda mezi nimi.\n\nPoté, co byli Guy de Lusignan a ostatní přední baroni v bitvě zajati, byli předvedeni do Saladinova stanu. Saladinův rádce Imád ad-Dín al-Asfahání následující události zaznamenal takto:\n\nZ prvního manželství s antiochijskou kněžnou Konstancií měl Renaud de Châtillon přinejmenším dvě dcery. Starší\nAgnes de Châtillon (1154–asi 1184) byla provdána za uherského krále Bélu III.\na jejími dětmi byli uherský král Emerich (1174–1204), Markéta Uherská (1175–1233, druhá manželka císaře Izáka II. a třetí manželka soluňského krále Bonifáce z Montferratu), uherský král Ondřej II. (1176–1235) a Konstancie Uherská (1181–1240, provdána za českého krále Přemysla Otakara I.) Druhorozená Jeanne de Châtillon snad byla druhou manželkou vůdce čtvrté křížové výpravy a pozdějšího soluňského krále Bonifáce z Montferratu. Francouzský genealog Anselme de Saint-Marie (1625–1694) z manželství Renauda a Konstancie zmiňuje ještě jednu dceru jménem Aveline de Tracy (narozena asi 1156).\n\nZ druhého manželství se Stefanií měl Renaud de Châtillon syna a dceru. Syn Renaud II. zemřel v dětství.\nDcera Alix de Châtillon byla provdána za markýze Azza VI. d'Este, jejím synem byl Azzo VII. d'Este.\n\nRenaud de Châtillon byl středověkými evropskými kronikáři oslavován jako křesťanský mučedník, zabitý rukou muslima. Dnešní historikové však o něm hovoří jako o nezodpovědném kořistníkovi.\n\nJiž kolem roku 1200 popsal Renaudovu smrt Petr z Blois ve svém díle \"Passio Raginaldi principis Antiochae\". V modernějším pojetí jej ztvárnil například Graham Shelby v románu \"The Knights of Dark Renown\" z roku 1969, kde Renauda popisuje jako „rudého vlka z Keraku“, či švédský autor Jan Guillou v trilogii \"Arn Magnusson\". Renaud je i jednou z postav knihy polské spisovatelky Zofie Kossakové \"Malomocný král\". V roce 1963 se Renaudovu příběhu dostalo filmové podoby v egyptském filmu \"Saladin\" režírovaném Youssefem Chahinem. Další filmové zpracování přišlo roku 2005 v americkém historickém velkofilmu \"Království nebeské\" režiséra Ridleyho Scotta; postava Renauda byla ztvárněna irským hercem Brendanem Gleesonem. V obou filmech byl Renaud ztvárněn jako věrolomný, krvežíznivý padouch; v Království nebeském se Renaud charakterizoval slovy:\nRenaud de Châtillon se stal i předlohou pro mnohé počítačové hry. V real-time strategické hře Age of Empires II: The Age of Kings je součástí Saladinovy arabské kampaně (mise \"Lord of Arabia\") odrazit Renaudovy útoky na Mekku a Medínu. V další kampani real-time strategie Stronghold: Crusader (mise \"Kerak, Reynaldova zrada\") je Saladinovým úkolem v reakci na Renaudovy útoky na lodě v Rudém moři napadnout pevnost Kerak.\n\n\n\n"}
{"id": "257821", "url": "https://cs.wikipedia.org/wiki?curid=257821", "title": "Viliam Klimáček", "text": "Viliam Klimáček\n\nViliam Klimáček (* 14. září 1958, Trenčín, Slovensko) je slovenský dramatik, básník, prozaik, režisér, scenárista a herec divadla GUnaGU, autor knih pro děti a mládež.\n\nVystudoval lékařskou fakultu Univerzity Komenského v Bratislavě a pracoval jako lékař-anesteziolog v Bratislavě. V roce 1992 zanechal svého povolání a profesionálně se začal věnovat divadlu. Je spoluzakladatelem, režisérem, scenáristou a hercem bratislavského divadla GUnaGU.\n\nKnižně debutoval v roce 1988 sbírkou básní \"Až po uši\".\nVe svých dílech využívá avantgardní jazykové prostředky, postupy pokleslých žánrů, dětský a studentský slang a slovní hry, paroduje tradiční náležitosti knihy (motto, doslov a jiné), převrací tradiční literární motivy a biblické mýty naruby. Rozvíjí v nich motivy dětství, dospívání,\nlásky, erotiky, života i smrti, domova a světa, také se vrací ke vzpomínkám na vojnu, život na internátu či na vysoké škole, kdy předvádí radostný a hravý vztah k životu, v obrazech reality často využívá její grotesknosti a absurdity.\n\n\n\n\n\n"}
{"id": "257822", "url": "https://cs.wikipedia.org/wiki?curid=257822", "title": "Anthelmintikum", "text": "Anthelmintikum\n\nAnthelmintikum je označení pro léčivou látku, která působí proti parazitickým helmintům (červům). Anthelmintika různými mechanismy usmrcují, inaktivují nebo jen paralyzují parazitární helminty v hostitelském organismu. Používají se tedy k odčervení (dehelmintizaci) lidí a zvířat.\n\nnebo také\n\nDle chemické struktury se dělí anthelmintika do několika skupin: benzimidazoly, makrocyklické laktony, imidazothiazoly, tetrahydropyrimidiny, salicylanilidy a další. Přehled anthelmintických tříd, jejich zástupců a mechanismus působení je uveden v tabulce.\nOdčervení (dehelmintizace) je léčebný postup, kdy se infikovanému člověku nebo zvířeti podávají léčivé látky – tedy anthelmintika - s cílem zbavit organismus parazitických helmintů. Anthelmintika se aplikují v různých formách: perorálně (tablety, tobolky, kapky), injekčně (podkožně nebo do svalu). U zvířat existují i další způsoby jako perorální roztoky (drenčování u přežvýkavců, koní), perorální pasty (koně, psi, kočky) nebo se mohou přidávat do vody (u drůbeže) či ve formě prášku do krmiva (např. jelenovití). Některá anthelmintika se vstřebávají kůží a lze je tak aplikovat přes kůži zvířat ve formě spot on (psi, kočky) či pour on (přežvýkavci).\n\nOsud anthelmintika v organismu závisí na fyzikálně-chemických vlastnostech látky, způsobu a formě podání. Většina látek se v organismu metabolizuje (biotransformace) a to nejčastěji v játrech. Některá se vylučují z těla v nezměněné formě. Anthelmintika, ať už v metabolizované či nezměněné podobě, se distribuují do organismu krevním oběhem. Z těla se pak mohou vylučovat nejčastěji močí přes ledviny, dále žlučí s trusem, mlékem či potem a slinami.\n\nAnthelmintická rezistence (zkratka AR) je selekčním tlakem získaná odolnost helmintů vůči působení anthelmintik. Rezistence je též definovaná jako schopnost konkrétního kmene helmintického parazita tolerovat dávku anthelmintika, která by byla pro normální, vnímavou populaci daného druhu parazita letální. Rezistence vzniká postupně v čase a je podmíněna geneticky. Nejrozšířenější je rezistence u hlístic přežvýkavců a koní. Objevily se však i první případy neúčinné terapie u lidí či AR u psů.\n\nCelosvětovým problém je rezistence u ovcí a potažmo i koz. Pastevní parazitózy u ovcí (hlístice trávicího traktu převážně z čeledi Trichostrongylidae) představují závážný problém a pro produkci limitujicí faktor chovu. Proto je použití anthelmintik v chovech ovcí zcela běžnou praxí, která zlepšuje zdraví ovcí a zvyšuje produktivitu chovu. V zemích s celoročním pastevním odchovem se stáda odčervují i 3-4 krát do roka. Právě vysoká četnost použití anthelmintik, hromadná aplikace všem zvířatům – i těm s malým počtem parazitů, opakované aplikace látek stejného mechanismu a nesprávné aplikace (poddávkování, nesprávný čas léčby apod.) byly předpokladem pro vysoký selekční tlak na vznik rezistence. To vedlo ke vzniku rezistentních střevních hlístic u ovcí po celém světě. První případy rezistence se objevily v již 60. létech 20. století a to zejména v Austrálii, Jižní Africe a zemích Jižní Ameriky. Nejčastěji je rezistence pozorována u vlasovky slezové (\"Haemonchus contortus\"). Doba mezi uvedením nové látky na trh a objevením prvních případů rezistetních vlasovek je kratší 10 let. V současné době je AR rozšířená i u ovcí bez celoročního pastevního systému v oblastech mírného pásu. Rezistence byla popsána proti několika skupinám anthelmintik, včetně benzimidazolů (BZ), makrocyklických laktonů (ML), tetrahydropyrimidinů a levamizolu. V řadě zemí byla popsána i přítomnost multirezistetních kmenů. To jsou paraziti s rezistencí vůči víc než jedné skupině anthelmintik, např. BZ+ML. Nové řešení v boji proti rezistentním hlísticím u ovcí slibavalo uvedení nového anthelmintika v roce 2009. Byla jím látka monepantel ze skupiny derivátu aminoacetonitrilu, jež účinkovala proti BZ nebo ML-rezistentním hlísticím ovcí. Nicméně první případy rezistence na monepantel u ovcí byly zjištěny zhruba už 3-4 roky po zavedení přípravku na trh. V Holandsku byly zjištěny monepantel-rezistentní hlístice dokonce 2 roky od registrace přípravku. \n\nU koz je chov i spektrum pastevních parazitů velmi podobné. Proto je výskyt rezistence bežný i u těchto malých přežvýkavců. U hlístic skotu,  je v porovnání s malými přežvýkavci problém rezistence menší a nedosahuje tak globálních rozměrů.\n\nKrom hlístic byla rezistence popsána také u motolic. Rezistence motolice jaterní na triklabendazol u ovcí a skotu byla hlášena z Austrálie, Velké Británie, Irska, Holandska, Španělska, Argentíny. Albendazol-rezistentní kmeny byly zjištěny v Argentíně, Švédsku a Španělsku.\n\nMezi nejběžnější parazity u koní patří malí a velcí stongylidi nebo škrkavky rodu \"Parascaris\". K odčervování koní se používají BZ, ML nebo tetrahydropyrimidiny (pyrantel). V minulosti se odčervovaly všechny koně ve stádu a to i preventivně. To bylo jednou z hlavních příčin vzniku rezistence u strongylidů a škrkavek. Rezistence na ivermektin, moxidektin, fenbendazol či pyrantel u strongylidů a škrkavek byly zaznamenány v řadě zemí.\n\nU psích parazitů se AR téměř nevyskytuje. Nicméně existují ojedinělé důkazy o rezistentních kmenech měchovců či vlasovců psích.\n\nStejně jako u psů je i výskyt rezistence u lidských helmintů velmi vzácným jevem. Bylo již však popsáno několik případů podezření na rezistenci. V Egyptě byly dokumentovány případy krevniček \"Schistosoma mansoni\" nereagující na prazikvantel. Ve studii na Mali neúčinkoval mebendazol u pacientů s měchovcem lidským. \n\n"}
{"id": "257823", "url": "https://cs.wikipedia.org/wiki?curid=257823", "title": "Krokus Siti", "text": "Krokus Siti\n\nKrokus Siti ( ) je obchodní centrum a výstaviště. Nachází se v Krasnogorodském rajónu Moskevské oblasti, přímo u hranic s hlavním městem u dálničního okruhu MKAD, na břehu řeky Moskvy. Mnohé části komplexu (celkem zde má stát 12 objektů), jehož rozloha činí 300 000 m², není ještě v současné době dokončeno. V roce 2010 se počítá i s napojením na metro, má sem být prodloužena linka Arbatsko-Pokrovskaja.\n"}
{"id": "257824", "url": "https://cs.wikipedia.org/wiki?curid=257824", "title": "Cyrano z Bergeracu (rozcestník)", "text": "Cyrano z Bergeracu (rozcestník)\n\nCyrano z Bergeracu, viz Cyrano de Bergerac, byl francouzský spisovatel, mimo jiné autor satirických utopických cestopisů.\n\nDalší významy mohou být:\n"}
{"id": "257826", "url": "https://cs.wikipedia.org/wiki?curid=257826", "title": "Sin Saimdang", "text": "Sin Saimdang\n\nSin Saimdang (hangul: 신사임당, handža: 申師任堂; 1504-1551) byla korejská malířka a kaligrafistka a matka konfuciánského učence Julgoka. Je často dávána za vzor jako ideální konfuciánská matka. Byla uctivě přezdívána \"Ŏdžin Ŏmŏni\" (어진 어머니; \"Moudrá matka\"). S její pomocí se Julgok stal uznávaným učencem.\n\nStala se první ženou, která se objevila na jihokorejských bankovkách. Nová bankovka v hodnotě 50 000 wonů s její podobiznou byla uvedena do oběhu v roce 2009. Kritici tohoto kroku ale namítali, že výběr právě její osoby jen zesiluje sexistické stereotypy o postavení ženy ve společnosti.\n"}
{"id": "257828", "url": "https://cs.wikipedia.org/wiki?curid=257828", "title": "Peter Collins", "text": "Peter Collins\n\nJméno Peter Collins sdílí více osob:\n\n"}
{"id": "257833", "url": "https://cs.wikipedia.org/wiki?curid=257833", "title": "Dušan Dušek", "text": "Dušan Dušek\n\nDušan Dušek (* 4. ledna 1946, Gbelce, Slovensko) je slovenský básník, prozaik, filmový scenárista, pedagog, autor rozhlasových her a literatury pro děti a mládež.\n\nNarodil se v rodině lesního dělníka a své vzdělání získával v Piešťanech a Bratislavě, kde vystudoval geologii a chemii na Přírodovědecké fakultě Univerzity Komenského. Pracoval jako redaktor v časopisech \"Smena\", \"Tip\", \"Kamarát\" a \"Slovenské pohľady\". Od roku 1979 se profesionálně věnuje literární tvorbě a v současnosti vyučuje v Ateliéru scenáristické tvorby na Filmové a televizní fakultě VŠMU v Bratislavě.\n\nSvoje první literární díla publikoval od roku 1964 v časopisech (Mladá tvorba, Slovenské pohľady, Romboid, Kamarát, Slniečko a jiných). Knižní debut mu vyšel v roce 1972. Věnuje se psaní literatury pro dospělé, ale i pro děti a mládež. V dílech se vrací k tématům dětství, domova, vesnice, příbuzenských či mezilidských vztahů, často využívá motiv smrti, kterou považuje za součást života, ale také erotiky a dospívání. Krom samotného děje se věnuje množství detailů, které se neustále opakují a vzájemně prolínají, proniká pod povrch vztahů, situací a problémů, které neřeší, jen evokuje. Svůj postoj naznačuje využitím nečekaného úhlu pohledu, který se často mění a přechází až do světa neskutečna a fantazie.\n\n\n\n\n\n"}
{"id": "257838", "url": "https://cs.wikipedia.org/wiki?curid=257838", "title": "Martin Šulík", "text": "Martin Šulík\n\nMartin Šulík (* 20. října 1962 Žilina) je slovenský režisér, scenárista, herec a vysokoškolský pedagog. Jeho otec Anton Šulík byl filmovým hercem, bratr Anton Šulík ml. je filmový a divadelní režisér.\n\nV letech 1981–1986 vystudoval filmovou a televizní režii na bratislavské VŠMU. V roce 1984 si zahrál ve filmu \"Úhel pohledu\" postavu studenta dokumentaristiky \"Ivana Stoklasy\", který se prostřednictvím natáčeného filmového portrétu dostane do sporu se svojí přítelkyní i se svými pedagogy ve škole.\n\nMartin Šulík debutoval v roce 1991 celovečerním snímkem \"Neha\". Se scenáristou Ondrejem Šulajem, kameramanem Martinem Štrbou, hudebním skladatelem Vladimírem Godárem a výtvarníkem Františkem Liptákem spolupracoval i na dalších filmech (Všechno, co mám rád, Zahrada, Orbis Pictus aj.). Šulíkův film \"Zahrada\" získal pět Českých lvů, Cenu slovenské filmové kritiky, několik ocenění na MFF v Karlových Varech, Cenu českých filmových kritiků i slovenskou cenu Igrica. Uspěl také na festivalech v Mannheimu, Chotěbuzi, Bologni, Turíně, Saint-Étienne a v Belfortu. Film \"Krajinka\", na kterém poprvé scenáristicky spolupracoval s Dušanem Duškem, zaslala Slovenská filmová a televizní akademie do výběru na oscarové nominace. \n\nMartin Šulík natočil mnoho úspěšných dokumentů. Režisérsky je podepsán pod projektem Zlatá šedesátá, který mapuje tvůrce a filmy Československé nové vlny. Podle deníků scenáristy a režiséra Pavla Juráčka natočil \"Klíč k určování trpaslíků aneb poslední cesta Lemuela Gullivera\" (2002), materiál o nerealizovaných filmech Juraje Jakubiska představil ve snímcích \"Monolog Juraja J.\" a \"Nenakrútené filmy Juraja J.\" (2001). V roce 2007 natočil dokument \"Martin Slivka - „muž, který sázel stromy“\".\n\nJe držitelem dvou Českých lvů (ze 4 nominací) za režii a scénář filmu \"Zahrada\" (1993), čtyřikrát získal slovenskou filmovou cenu Slnko v sieti za režii a scénář filmu \"Sluneční stát\" (2006), za režii \"Cigána\" (2012) a dokumentární film \"25 ze šedesátých aneb Československá nová vlna\" (2012). Martin Šulík získal i Výroční cenu ASFK za přínos slovenské kinematografii a klubovému hnutí.\n\nJe předsedou Slovenské filmové a televizní akademie (SFTA) a členem České filmové a televizní akademie (ČFTA). Od roku 1994 působí jako vedoucí Katedry filmové a televizní režie na VŠMU. Na svých filmech se uplatňuje jako scenárista, má za sebou herecké role i režijní působení na divadle, od roku 1997 působí i jako producent. Přijímá pozvání na besedy se studenty jiných filmových škol, workshopy, festivaly a podobné akce. \n\n\n\n"}
{"id": "257846", "url": "https://cs.wikipedia.org/wiki?curid=257846", "title": "Lazarillo z Tormesu", "text": "Lazarillo z Tormesu\n\nLazarillo z Tormesu (1554, \"La vida de Lazarillo de Tormes y de sus fortunas y adversidades\") je první španělský i světový pikareskní (šibalský) román.\n\nRomán, jehož plné jméno zní \"Život Lazarilla z Tormesu, jeho příhody a nehody\", vyšel poprvé anonymně roku 1554 v Alcalá de Henares. Jeho autorství bylo připisováno španělskému básníkovi, historikovi a diplomatovi Diegovi Hurtadovi de Mendoza (1503–1575), ve skutečnosti jde však o práci nám doposud neznámého autora. Dílo vzniklo jako ideový a umělecký opak tehdejšího rytířského románu. Proti jeho zidealizovanému hrdinovi, rytíři, který je vzorem všech ctností, postavil autor knihy člověka z okraje společnosti, píkara (šibala), nuceného uchylovat se ke lstem a podvodům, aby přežil v krutém okolním světě. Díky tomu pak prožívá na své dosti bědné cestě životem celou řadu dobrodružství.\n\nPříběh je napsán v první osobě a realisticky líčí syrovou skutečnost tehdejší společnosti pohledem chudáka. Jeho obsahem je z epizod zkomponované vyprávění o mazaném tulákovi, který se protlouká jak jen může. Je průvodcem lakomého slepého žebráka, sluhou ještě lakomějšího kněze nebo druhem v nouzi chudého šlechtice (hidalga). Nakonec najde své \"„štěstí“\" jako veřejný vyvolavač a manžel služebné chlípného vikáře.\n\nRomán měl veliký ohlas a roku 1620 vzniklo jeho pokračování s názvem \"Druhá část Lazarilla z Tormesu\" (Segunda parte de Lazarillo de Tormes), které vydal v Paříži španělský tlumočník Juan de Luna (asi 1575– asi 1635). Jde opět o řadu příběhů a anekdot, které končí hrdinovým poustevničením a jeho smrtí.\n\n\n\n"}
{"id": "257849", "url": "https://cs.wikipedia.org/wiki?curid=257849", "title": "Sporofyt", "text": "Sporofyt\n\nSporofyt je diploidní stadium u rostlin, které prochází rodozměnou. To znamená, že v tomto stadiu mají rostliny v každé buňce dvě sady chromozomů, stejně jako například člověk.\n\nSporofyt u většiny semenných rostlin tvoří téměř celé tělo – až na pylové zrno a vajíčko. Zato u mechorostů je sporofyt omezen na štět a tobolku, tedy orgány, které vyrůstají z lodyžky a slouží k rozmnožování. Sporofyt u kapraďorostů je všeobecně známá zelená rostlina se složenými listy.\n\nDvě gamety pocházející z gametofytů splývají, přičemž vzniká diploidní zygota, z níž se vyvíjí diploidní (zpravidla mnohobuněčný) organismus, který označujeme jako sporofyt.\n\n"}
{"id": "257851", "url": "https://cs.wikipedia.org/wiki?curid=257851", "title": "Hydrografie", "text": "Hydrografie\n\nHydrografie (z řeckých slov \"hydros\" - voda, \"graphe\" - popisovat) je jedna z vědních disciplín fyzické geografie, která se zabývá časoprostorovým rozmístěním vody v krajině. Stojí na pomezí hydrologie a geografie. Z hlediska hydrologie je hydrografie (podobně jako hydrogeografie) její dílčí disciplínou, která se zabývá hydrologickými, morfologickými a morfometrickými charakteristikami vodních útvarů a zákonitostmi jejich rozložení na Zemi.\n\nHydrografie zkoumá vodu ve všech skupenstvích a různých stupních pohybu.\n\n"}
{"id": "257860", "url": "https://cs.wikipedia.org/wiki?curid=257860", "title": "Daryl Hannah", "text": "Daryl Hannah\n\nDaryl Hannahová (* 3. prosince 1960, Chicago, USA) je americká filmová herečka. Po svém debutu v roce 1978 hrála v osmdesátých letech v mnoha hollywoodských filmech, v devadesátých letech nebyla obsazena do žádné hlavní role, v poslední době se vrátila rolí Elly Driverové ve filmech \"Kill Bill\" a \"Kill Bill 2\".\n\nNarodila se v Chicagu, její rodiče Susan a Don Hannahovi se rozvedli brzy po jejím narození. Matka se vdala za obchodníka Jerrolda Wexlera (bratr režiséra Haskella Wexlera). Je vegetariánka od jedenácti let. Vyrůstala se sourozenci Donem Hannahem, Page Hannahovou a nevlastní sestrou Tanyouo Wexlerovou.\n\nNavštěvovala soukromou školu Francis W. Parker School a Univerzitu Jižní Kalifornie. O filmy se zajímala od dětství kvůli nespavosti. Byla velmi stydlivá a diagnostikovali ji jako „částečnou autistku“.\n\nDebutovala v roce 1978 malou rolí v hororu \"Zuřivost\" režiséra Briana De Palma. Počátkem osmdesátých let hrála v dalších filmech, z nichž nejvýznačnější je patrně replikantka Pris ve sci-fi filmu \"Blade Runner\" od Ridleyho Scotta. V roce 1984 hrála po boku Toma Hankse hlavní roli mořské panny v pohádkové komedii \"Žbluňk!\" od Rona Howarda, která zaznamenala velký finanční úspěch a vynesla ji na hvězdnou kariéru.\n\nV druhé polovině osmdesátých let hrála od menších úspěšných rolí ve filmu \"Ocelové magnolie\" a Oscarem oceněný film \"Wall Street\" (s Charliem Sheenem a Michaelem Douglasem) až po neúspěšný romantický film \"Roxana\", kde se Stevem Martinem ztvárnila moderní pojetí \"Cyrana z Bergeracu\" od Edmonda Rostanda. Hrála také ve filmu \"Papež z Greenwich Village\", kde hráli Mickey Rourke a Eric Roberts. Jako dcera Jacka Lemmona se objevila v obou dílech filmu \"Dej si pohov, kámoši\".\n\nZ jejích nejnovějších rolí je nejznámější jednooká vražedkyně Elle Driver v obou dílech filmu \"Kill Bill\" od Quentina Tarantina. Její výkon v těchto filmech, stejně jako v novějších filmech \"Northfork\", \"Dancing at the Blue Iguana\", \"Casa de los Babys\" a \"Silver City\" jsou popisovány jako herecký comeback.\n\nNapsala scénář, režírovala a produkovala krátký film \"The Last Supper\", za který byla oceněna na Berlinale. Režírovala, produkovala a natočila dokumentární film \"Strip Notes\", ve kterém uváděla své soukromé výzkumy při přípravách na roli ve filmu \"Dancing at the Blue Iguana\" od Michaela Radforda (vysílaly ho kanály Channel 4 London a HBO).\n\nSpolečně s herečkou Hilary Shepardovou vytvořila dvě deskové hry „Love It or Hate It“ a „LIEbrary“, druhou z nich uvedla Daryl v prosinci 2005 v The Ellen DeGeneres Show.\n\nOcenění za ochranu přírody:\n\nJe zapálená environmentalistka, má vlastní video blog DH Love Life (dhlovelife.com) zaměřený na udržitelný rozvoj. Její dům je poháněn sluneční energií a je postaven z materiálů šetrných k životnímu prostředí. Jezdí autem poháněným na biodiesel. V roce 2006 se účastnila jako porotce pro soutěž „Convenient Truths“ na Treehugger.com.\n\nNikdy se nevdala, ale měla dlouhodobé vztahy s Johnem F. Kennedym mladším a zpěvákem Jacksonem Brownem (nazpívala ženský hlas v jeho hitu \"You're a Friend of Mine\" z roku 1985) a chodila s hercem Valem Kilmerem. Je švagrová známého hudebního producenta Lou Adlera, který se oženil s její sestrou Page. Od července 2014 chodí s muzikantem Neilem Youngem.\n\n13. června 2006 byla zatčena společně s Joan Baezovou a Julií Butterfly Hillovou za podporu 350 farmářů, jejich rodin a sympatizantů, když se pokoušeli bránit největší farmu v South Central Los Angeles před vybagrováním. Připoutala se řetězem ke kmeni ořešáku na parcele South Central Farm, aby po dobu tří týdnů protestovala proti soudnímu vystěhování farmářů novým vlastníkem pozemku. Krátce před jejím zatčením odpovídala mobilním telefonem na otázky novinářů, ve kterých sdělila, že dělá „morálně správnou věc“. Ve vězení strávila několik hodin.\n\nCestuje po světě a natáčí dokumentární film o obchodu s bílým masem, aby pomohla vyřešit tento problém.\n\n"}
{"id": "257862", "url": "https://cs.wikipedia.org/wiki?curid=257862", "title": "Menza (řeka)", "text": "Menza (řeka)\n\nMenza nebo Minčži ( nebo , ) je řeka v Mongolsku (Chentijský, Centrální a Selengský ajmag) a v Rusku (Zabajkalský kraj). Je 337 km dlouhá, z čehož je 192 km v Mongolsku. Povodí má rozlohu 13 800 km².\n\nPramení na severním svahu Chentijských hor v Mongolsku. Teče hornatou krajinou a vytváří peřeje. Ústí zleva do řeky Čikoj (povodí Selengy).\n\nZdrojem vody jsou převážně dešťové srážky. Vodnost řeky stoupá v létě. Průměrný roční průtok ve vzdálenosti 12 km od ústí činí 89,9 m³/s,\n\n"}
{"id": "257864", "url": "https://cs.wikipedia.org/wiki?curid=257864", "title": "Korek", "text": "Korek\n\nKorek (felém) je vnější část borky rostlin. Je nepropustná pro vodu i pro plyny a chrání rostlinu. Korek je vytvářen vrstvou buněk zvanou felogén (korkové kambium).\n\nKorek je také materiál získaný odřezáním kůry (borky) dubu korkového a korkovníku amurského, které však nejsou vzájemně příbuzné.\n\nKorkové duby rostou převážně v oblasti Středomoří; 54 % světové produkce pochází z Portugalska, dalších 40 % pak ze Španělska, Alžírska a Maroka. Celková plocha plantáží v těchto zemích je asi 2,7 miliónů hektarů, roční produkce pak asi 340 tisíc tun.\n\nKůra dubů se odřezává pomocí speciálních nožů. Původní kůra stromu je nekvalitní a odstraňuje se ze stromů když jejich kmeny mají obvod asi 30 centimetrů. Kůra poté znovu dorůstá a sklízí se po 9 až 15 letech (nejkvalitnější až 30let) když dosáhne požadované tloušťky.\n\n\nKorek má rozmanité použití díky tomu že dobře tepelně izoluje, odolává poměrně vysokým teplotám (asi do 120 °C), je pružný a lehký. Používá se na výrobu zátek (přes 80 % celosvětové produkce), podlahových krytin (korkové dlaždice), stélky obuvi aj.\n\nKorek byl poprvé použit jako zátka u vína v roce 1530, což umožnilo nový způsob skladování vína. Později v roce 1670 bylo zjištěno, že umožňuje i kvašení vína, což dalo světu sekt.\n\nFyzikální vlastnosti:\n\n\n"}
{"id": "257866", "url": "https://cs.wikipedia.org/wiki?curid=257866", "title": "Léo Delibes", "text": "Léo Delibes\n\nLéo Delibes vlastním jménem Clément Philibert Léo Delibes (21. února 1836, St. Germain du Val – 16. ledna 1891, Paříž) byl francouzský skladatel 19. století, přední osobnost hudebního romantismu.\n\nDelibes se narodil v roce 1836 jako syn listonoše. K hudbě měl blízko již od dětství, jelikož i jeho matka milovala hudbu a byl také vnukem operního pěvce. Jeho otec však brzy zemřel a Delibese vychovávala jeho matka a strýc. Ti mu poskytli základní hudební vzdělání a dbali na to, aby se ze syna stal dobrý hudebník. Jeho hudební dráha se datuje od roku 1847, kdy začal navštěvovat pařížskou konzervatoř pod vedením svého učitele Adolpha Adama (1803-1856). O něco později začal brát i lekce hlasu a zanedlouho by se z něj mohl stát skvělý operní zpěvák či varhaník. Postupně pod vlivem svého učitele Adama začal skládat operety, což v roce 1864 vedlo k jeho jmenování vedoucím sboru v pařížské Opeře. Mezi lety 1865-1871 vykonával též v Saint-Pierre-de-Chaillotu varhanické řemeslo. Důležitým okamžikem v jeho životě byl i rok 1871, kdy si ve věku 35 let vzal za ženu Léontine Estelle Denainovou.\n\nMezi jeho několik raných operet patří i \"Deux sous le charbon\", kterou zkomponoval v roce 1856 pro Folies-Nouvelles. Po svém spojení s Léonem Minkem při práci na baletu \"La Source\" (1866) se jeho první opravdový úspěch dostavil v podobě jedinečného baletu \"Coppélia\" v roce 1870, po níž následoval další hit \"Sylvia\", které setrvaly na baletních repertoárech dodnes.Delibes byl už nyní v divadelních kruzích plně etablován a začal vynikat i několika svými operami. Mezi ně patří \"Le Roi l'a dit\" z roku 1873, vážnější \"Jean de Nivelle\" (1880) a konečně opera, s kterou velmi prorazil, jeho milovaná \"Lakmé\" z roku 1883 v populárním orientálním žánru té doby. Zde se tradice Gounodova a Bizetova projevuje ze své lepší stránky, plná barvy a melodie. Přibližně v této době začaly jeho opery působit na Delibesova oblíbence Čajkovského, který se s Delibesem setkal a složil mu úctu. To je poněkud obdivuhodné, když si uvědomíme, že Brahmse nazval „netalentovaným bastardem“.\n\nPozději začal rovněž skládat úspěšnou a okouzlující scénickou hudbu k Hugově \"Le Roi s'amuse\" a několik příjemně rytmických písní, včetně známé „Les Filles de Cadiz“, ale také kantátu na téma Alžírska \"Le Jardin Animé\". Zkomponoval také několik děl pro divadlo a několik skvělých operet. Jeho život zásadně ovlivnilo i jeho jmenování profesorem na konzervatoři v roce 1881, které vedlo jeho poněkud lehkomyslnou, ostýchavou povahu k tomu, že upadl do nečinnosti (napsal pouze jednu nedokončenou operu \"Kassya\") a to až do své smrti v roce 1891. Je pohřben v Paříži na Cimetière de Montmartre.\n\nDelibesova hudba ovlivnila mnoho skladatelů z celého světa. Mezi ně ale patří i takoví velikáni jako Čajkovský, kterého zásadně zaujal balet \"Sylvia\", ale také Saint-Saëns nebo Claude Debussy.\n\n\n\n\n\n"}
{"id": "257868", "url": "https://cs.wikipedia.org/wiki?curid=257868", "title": "Albisaurus", "text": "Albisaurus\n\nAlbisaurus (\"Ještěr od řeky Labe\") byl popsán roku (1893) jako \"Iguanodon albinus\" a následně jako \"Albisaurus scutifer\" (1905) českým přírodovědcem Antonínen Fričem. Frič se domníval, že se jedná o příslušníka dinosaurů (příbuzného iguanodonovi). Dnes platí jako oficiální název \"Albisaurus albinus\".\n\nNález, který Frič popsal podle objevu v Srnojedech u Pardubic, sestává z fosilních šupin a neidentifikovatelných pozůstatků, které patrně nepatřily dinosaurovi (i když \"šupina\" může pocházet ze stegosaurida nebo ankylosaura). Dnes se jedná o \"nomen dubium\". Dalším Fričovým objevem tohoto druhu byl již v roce 1878 \"Procerosaurus exogyrarum\", který možná také nebyl dinosaurem.\n\nV červnu roku 2011 pracovníci Národního muzea oznámili, že mikroskopický výzkum struktury fosílie potvrdil, že by se opravdu mohlo jednat o kost dinosaura.\n\n\n"}
{"id": "257874", "url": "https://cs.wikipedia.org/wiki?curid=257874", "title": "Procerosaurus", "text": "Procerosaurus\n\nProcerosaurus je rodové jméno nedinosauřího plaza, který použil německý paleontolog Friedrich von Huene v roce 1902 jako mladší synonymum pro rod archaického plaza rodu \"Tanystropheus\".\n\nČeský přírodovědec Antonín Frič v roce 1878 tento název použil pro pozůstatek, který považoval za fosílii dinosaura (\"P. exogyrarum\" nebo také \"Iguanodon ? exogirarum\"). Kost pochází ze svrchní křídy (cenomanu) České republiky (Holubice u Kralup nad Vltavou). V roce 2000 pro tento taxon zvolil jméno \"Ponerosteus\" Američan George Olshevsky.\n\nPodobný objev učinil Frič v roce 1893, kdy popsal dle svého mínění nového dinosaura, jemuž dal vědecký název \"Albisaurus\". Zřejmě však o dinosaura nešlo. Skutečně první kosti dinosaurů na českém území tak byly objeveny až v roce 2003.\n\nV červnu roku 2011 však pracovníci Národního muzea oznámili, že mikroskopický výzkum struktury fosilie potvrdil, že by se opravdu mohlo jednat o kost dinosaura.\n\n"}
{"id": "257876", "url": "https://cs.wikipedia.org/wiki?curid=257876", "title": "Ústní tóra", "text": "Ústní tóra\n\nÚstní tóra ( / \"tora še-be-al pe\") je termín, který v judaismu označuje nábožensko-právní literaturu, ustanovení a tradice, které nejsou přímo zmíněné v pěti knihách Mojžíšových, pro které se v těchto případech používá označení psaná tóra (hebr. / \"tora še-bichtav\").\n\nJudaismus byl vždy náboženstvím, ve kterém vedle sebe existovala řada různých směrů, které zastávaly různé názory. Zhruba ve 3. stol. př.o.l. za vlády Hasmonejců v Izraeli vznikly dvě hlavní skupiny, které, ač byly marginální co se týče počtu, měly dalekosáhlý vliv na vývoj židovského náboženství – farizeové a saduceové. Mezi oběma skupinami docházelo k častým srážkám, které nezřídka končily násilně. Za vlády krále Alexandra Janaje se saduceové pokusili vyvraždit farizeje, za vlády královny Salome Alexandry se farizeové pokusili naopak vyvraždit saduceje. Se změnou politické situace a nutností sjednotit národ proti vnějšímu nebezpečí, pramenící zvláště ze strany Říma, se rozepře mezi oběma skupinami omezily na názorové spory. Obě strany měly rovněž zastoupení v Sanhedrinu.\n\nBěhem první židovské války v letech 66 až 73 n.l. saduceové de facto vymizeli. Své na tom mohl sehrát i fakt, že byli většinou společnosti považováni za kolaboranty s Římany, největší ranou pro ně ovšem bylo zničení Chrámu v Jeruzalémě Titem roku 70, bez kterého saducejská teologie, soustředěná na chrámovou obětní bohoslužbu, nedokázala přežít. Farizejská strana přebírá vedoucí úlohu uvnitř judaismu a stává se zakladatelem směru, který dnes nazýváme rabínský judaismus.\n\nFarizeové se soustředili na udržení a rozšíření znalosti Zákona mezi prostým lidem, a na eliminaci pohanských vlivů, v čemž ovšem nebyli vždy zcela úspěšní. Základem farizejské teologie bylo učení, že Mojžíš obdržel od Boha na Sinaji kromě textu Tóry též vědomost, jak ji vykládat a učit. Stejně jako psaný text Tóry, i tuto svou schopnost předal svým následovníkům. Na rozdíl od saduceů farizeové zastávali názor, že je možné Tóru vykládat a interpretovat v souladu se společenským vývojem a potřebami. Jednou z typických a rovněž nejstarších ukázek farizejské interpretace Tóry je pravidlo tzv. \"pikuach nefeš\", dosl. záchrana duše, přeneseně záchrana života. Podle této teze je možné porušit téměř všechna přikázání Tóry (kromě modloslužby, vraždy a smilstva), pokud je lidský život v ohrožení. Základem této teze je výklad verše : \"Aby ses bál Hospodina, svého Boha, a bedlivě dbal na všechna jeho nařízení a příkazy, které ti udílím, ty i tvůj syn a tvůj vnuk, po všechny dny svého života, abys byl dlouho živ\". Výklad tohoto verše zní, že přikázání jsou zde proto, aby podle nich člověk žil, nikoli umíral. Takových výkladů vznikala celá řada, různě se od sebe odlišovaly, většinou v závislosti na regionu, a mezi prostým lidem se učení farizejských učitelů – rabínů – začala stávat závaznými. Protože tyto tradice bylo možné předávat pouze ústně, začal se celý soubor ústně předávaných tradic nazývat ústní tóra.\n\nJedno z nemnoha dogmat v judaismu je, že veškerá tóra je od Boha z nebes, tzn. že je předaná nebo předávaná prostřednictvím Božího zjevení. Rabíni však nebyli vždy jednotní v otázce charakteru zjevení – existovaly dva základní přístupy:\n\nPřívrženci prvního názoru (zjevení jako jednorázový akt) zastávali tezi, že tóra je věčná a neměnná, a nelze jí ovlivňovat transcendentními silami, tóru nemohli změnit ani proroci ani Mesiáš ani Bůh. Celá tóra je pouze v rukou lidí – žádná jiná stvoření (andělé apod.) nemají právo s ní zacházet, a to proto, že z ní nic nezůstalo na nebesích.\n\nPodle druhého názoru (zjevení jako kontinuálně pokračující proces) Boží hlas ze Sinaje neumlkl ani po sinajském zjevení, ale nadále pokračoval ve zjevování tóry. Nejprve zprostředkovali zjevení proroci prostřednictvím Ducha Svatého, avšak s posledními proroky Malachiášem, Zacharjášem a Aggeem opouští Duch Svatý a s ním i dar proroctví Izrael. Jejich místo dále přebírají učenci. Podle talmudického traktátu Sanhedrin 11a volá ozvěna Božího hlasu (hebr. \"Bat Kol\", dosl \"\"Dcera hlasu\"\") ze Sinaje a hrozí prokletím těm, kteří opovrhují Tórou. V období na přelomu letopočtů byly rozšířeny názory, že přijde Mesiáš a bude učit novou tóru. Dokud měla víra v Mesiáše utopický charakter, nehrozilo bezprostřední nebezpečí. Po objevení křesťanství byla však teorie kontinuálního zjevení pro svůj antinomistický charakter potlačena, neboť učení o Mesiáši, který učí novou tóru, se stalo základem nového náboženství – křesťanství.\n\nZ historických důvodů tedy rabínský judaismus opustil (avšak nezavrhl) možnost kontinuálního zjevení, a první názor se stal jedním z pilířů judaismu. Vyvstal ovšem problém, jak vysvětlit, že již za Mojžíšova života a během let následujících po Mojžíšově smrti docházelo k výkladům a zpřesňování biblických nařízení. Podle talmudického traktátu Temura 16a bylo 3000 \"halachot\" (zákonů a nařízení) zapomenuto během smutku za Mojžíše – soudci, proroci a učenci tak neobjevují nic nového, pouze znovu odkrývají to, co bylo zapomenuto.\nPodle těchto názorů nebyl ani rozdíl mezi prorokem a učencem, protože toho, co dosáhl prorok pomocí zjevení, dosáhl učenec pomocí dedukce. Zároveň bylo uvnitř halachy nutné rozřešit spor o autoritu proroků a učenců. Mohlo by se zdát, že proroci jsou učencům nadřazeni, neboť jejich slova byla inspirována Bohem, ale proti tomu existuje názor, že proroci byli sesláni kvůli hříchům Izraele, takže kdyby Izrael nehřešil, proroci by nebyli potřeba, ale učenci ano (Nedarim 22b).\n\nV kabalistické literatuře se mnohem později vyskytují diskuze o možné změně tóry, konkrétně v \"Sefer ha–truma\", kabalistickém spisu ze 13. stol., který obsahuje učení o kosmických cyklech – \"šmitot\". \"Šmita\" znamená zrušení, smazání, prominutí, v Tóře se tento výraz vyskytuje ve spojení zrušení dluhu (Dt 15), což byla procedura, která se dělala každý sedmý rok (tzv. milostivé léto, rok odpočinutí atd.). Podle \"Sefer ha-truma\" tak každých 7000 let dochází k obnově stvoření (reinstalace svoření, při které se znovu skládají písmenka tóry), tóra přichází do nového cyklu s pozměněnými slovy a pozměněným významem, protože není na nebesích a byla předána člověku, tak podléhá změnám jako tento svět – o tuto konsekvenci se opíral např. Šabtaj Cvi, který během svého mesiášského působení tvrdil, že nastal rok \"šmity\". Z pohledu rabínského judaismu se jednalo o velmi nebezpečnou herezi, proto bylo učení o kontinuálním zjevení tóry podrobeno mnohem přísnějšímu dohledu, stejně jako studium kabaly.\n\nPodle Midraše Sifra z 3. stol. o.l., který vykládá verš Leviticus 26:46 \"Toto jsou nařízení, řády a zákony, jež Hospodin vydal na hoře Sinaj prostřednictvím Mojžíše, aby byly mezi ním a syny Izraele\", obdržel Mojžíš na Sinaji následující:\n\nToto vše je obsahem zjevení. Podobné verše jsou i , a .\nV talmudickém traktátu Berachot 5a je komentář k verši Exodus 24: 12: \"Hospodin řekl Mojžíšovi: „Vystup ke mně na horu a pobuď tam. Dám ti kamenné desky - zákon a přikázání, které jsem napsal, abys jim vyučoval.“\"\nPísemně tradovaná Tóra tedy sestává ze 613 přikázání tóry, proroků a spisů, které dohromady tvoří Tanach.\nÚstně tradovaná tóra se skládá z veškeré ústně a poté i písemně předávané tradice, která byla podle biblické zvěsti předána rovněž Mojžíšovi na Sinaji.\n\nMišna, Halacha, Midraš, Talmud\n\nPodle rabínské tradice byly tedy Mojžíšovi předány obě tóry, s tím, že písemná musí být tradována písemně, a ústní bude tradována pouze ústně. Poměrně brzy se objevují tendence zapisovat ústně tradované zákony, proti čemuž se zdvíhá silná polemika, která se dochovala v Talmudu: „Ti kdo zapisují halachot jsou jako ti, co spalují Tóru, a ten, kdo by z takového učení učil, nevezme odměnu“ (\"Temura 14b\"). Ve stejné pasáži se ovšem objevuje i argument, že je lépe porušit jedno písmeno z Tóry, než aby celá Tóra upadla v zapomnění. Z této pasáže tedy vyplývá, že podle rabínů je možné ústně tradovanou látku zapisovat, ale pouze za účelem, aby nebyla zapomenuta, a tato zároveň nesmí mít status kanonického textu, tj. rovný Tóře.\n\nNení pochyb, že hlavní zlom znamenalo nejprve zničení Chrámu v r. 70 a poté kruté potlačení povstání Šim'ona bar Kochby v r. 135. Zhruba v této době obecného ohrožení přežití židovského národa začíná docházet ke sbírání a zapisování jednotlivých tradic a jejich uspořádání do kapitol, traktátů a pořádků. Dle rabínské tradice zapsal všechny tyto tradice rabi Jehuda ha-Nasi (kníže), který je tradoval od rabiho Akivy. Své dílo nazval \"Šest pořádků Mišny\". Zhruba ve stejné době vzniká soubor podobné struktury, který má ovšem oproti Mišně určité zvláštnosti a odchylky – tento je později nazván Tosefta.\n\nMaimonides v úvodu svého spisu Mišne Tora zdůvodňuje, co vedlo rabi Jehudu ha-Nasiho k zapsání do té doby ústně tradované látky. Podle něj to byla reálná hrozba, že bez zaznamenání tradice zanikne společně se svými nositeli, tváří tvář římskému pronásledování na straně jedné, a fenomenálnímu nástupu křesťanství na straně druhé.\n\nTradice, která byla shromážděná v Mišně, byla dále rozvíjena a především byl hledán její původ a důvod. Také tyto diskuze byly později zaznamenávány a přidány k textům Mišny a nazvány Gemarou, גמרא tj. dokončení. V Izraeli skončila práce na Gemaře z důvodu obtížných podmínek již ve 4. století. V Babylóně, kde měli Židé podmínky nesrovnatelně lepší, pokračovaly práce až do přelomu 5. a 6. století. V Izraeli bylo tamními učenci – \"amoraim\" – gemarou opatřeno 39 traktátů z celkových 63. Existuje domněnka, že původně bylo gemarou opatřeno všech 63 traktátů, avšak nám se nezachovaly. Tento soubor se nazývá Jeruzalémský Talmud. V Babylónii bylo gemarou opatřeno 37 traktátů, avšak rozsah Babylónského talmudu je větší, než u jeho jeruzalémského protějšku, více se zabývá civilním a trestním právem, a má tudíž v židovských kruzích větší autoritu.\n\nDůvody odlišného tradování ústní a psané tóry\n\nNáboženské předpisy odvozené přímo z tóry se označují aramejským termínem\n\"mi de-orajta\". Předpisy ustanovené učenci (rabínské předpisy) se označují \"mi de-rabanan\" a opírají svoji závaznost o verše Tóry týkající se ustanovení soudců a učenců.\n\nNázory na to, co spadá do té které oblasti, nebyly a nejsou jednotné. Maimonides následuje názor, který se vyskytuje v Talmudu, že \"mi de-orajta\" je vyplněno 613 přikázání, nacházející se v Tóře – vše ostatní je \"mi de-rabanan\".\n\nProti Maimonidovi vystupuje Nachmanides: Vše co rabíni stanovili jako \"mi de-orajta\", zejména ustanovení, která byla dovozena pomocí pravidel vykládání Tóry, mají status \"mi de-orajta\". Ohledně proroků Nachmanides zastává názor, že v místech, kde prorok nabádá k určitému jednání, mají jeho slova váhu \"mi de-orajta\", v ostatních místech, kde pouze vypráví nebo popisuje své vidění, nikoli.\n\nNachmanidovo schéma je považováno za závaznější, nicméně v moderní době je stále více zdůrazňován Maimonidův názor. Oba názory jsou si tedy co do závaznosti rovny.\n\nV právnické terminologii by byla označena jako „nepamětné zvyky“. Jsou to věci, které nejsou v psaném zákoně ani naznačeny, přesto je ale přikázáno, že mají být vykonávány (jako např. etrog, barva řemínků tfillin atd.), a tato jednotlivá ustanovení nejsou odvozována ani pomocí hermeneutických pravidel – podle rabínského pojetí se jedná o zákony, které byly Mojžíšovi zjeveny, ale nemají žádnou spojitost s psaným Zákonem. Některé halachot předané Mojžíšovi na Sinaji jsou starobylá ustanovení různých soudů, která se tak pevně ujala a jsou nezvratitelná. Středověcí rabínští autoři poukazují na to, že tento termín je někdy používán i k mnohem pozdějším halachot a nelze jej brát doslova, ale má takovou autoritu, že už se o nich téměř nediskutuje, ale ve většině případů je tento termín chápán doslovně – Maimonides v Sefer ha-Maor k Berachot uvádí 30 zákonů spadající do této kategorie na základě Talmudických pramenů a dodává, že vydedukovat tyto zákony z psané Tóry je nemožné, protože se opírají jen o ústní tradici.\n\nDle Maimonida zahrnují takové zákony, které jsou založeny na logickém uvažování a hermeneutických pravidlech interpretace vzhledem k tomu, že tato pravidla používali učenci ke spojení nemotivované halachy s psaným zákonem (a tím jí dodávali autoritu), nebo vytvářeli nové zákony.\n\nPříklad:\n\nNa základě tohoto výroku je zakázáno někoho zavraždit, abychom si zachránili vlastní život. Toto pravidlo vstoupilo ve všeobecnou platnost, a to přesto, že není nikde v Tóře. Jeho základem je rabínský výrok: „Kdo ti řekl, že tvá krev je červenější než jeho“, kdy se jedná o logickou interpretaci přikázání „Nezabiješ“.\n\nTexty rabínů (možná bez sinajské autority) dělíme na dvě části:\n\nV případě gezerot a takanot rabíni narážejí na problém s nařízením: „\"nic k tomu nepřidáš a nic z něj neubereš\"“. Učenci se brání tvrzením, že oni nepřidávají, oni jen \"odhalují\" (ta vylepšení) a \"chrání\" (těmi omezeními) Tóru. Tento princip se nazývá sijug le-Tora, dosl. \"plot kolem Tóry\". Tato preventivní opatření si kladou za cíl zabránit za každou cenu porušení přikázání Tóry tím, že kolem takového přikázání vytvoří „plot“ dalších a dalších omezení, které, pokud je bude člověk dodržovat, mu zcela zabrání přikázání porušit, avšak v případě, že by přece jen některou z gezerot nebo takanot porušil, neporuší samotné přikázání z Tóry, má stále jakousi „rezervu“ – a nemůže být tudíž trestán stejně, jako by byl v případě přímého a záměrného porušení Tóry.\n\nText Tóry předpokládá znalost \"Tfilin\" a \"Cicit\"\n\nVe Deuteronomium 12:21 Tóra uvádí: \"porazíš kus ze svého skotu či bravu, který ti dal Hospodin, jak jsem ti přikázal\" – avšak Tóra sama nezaznamenává žádné takové předchozí přikázání.\n\nMojžíš sám dokládá, že vyučoval Zákon (Deuteronomium 4:5 \"Hleď, učil jsem vás nařízením a právům, jak mi přikázal Hospodin, můj Bůh, abyste je dodržovali v zemi, kterou přicházíte obsadit\".)\n\nKrál Joaš byl vyučován Zákonu (2 Královská 12:3 \"Jóaš činil to, co je správné v Hospodinových očích, po všechny své dny, poněvadž ho vyučoval kněz Jójada.\")\n\nEzdráš předčítá Zákon Izraeli a vykládá ho (Ezdráš 7:10 \"Ezdráš bádal s upřímným srdcem v Hospodinově zákoně, jednal podle něho a vyučoval v Izraeli nařízením a právům\".)\n\nMoabitce Rút je dovoleno konvertovat k izraelskému náboženství a stát se členkou Izraele, protože zákaz daný Bohem, aby Amonovec či Moábec nevstoupil do Izraele, se vztahuje podle výkladu pouze na muže, nikoli na ženy. Rút se rovněž odvolává na levirátní manželství a na samotný rituál konverze.\n\nKoncept ústní Tóry odmítají především karaité, kteří za závaznou považují pouze psanou Tóru. Platnost ústní Tóry neuznávají ani náboženské proudy, které se od ortodoxního proudu judaismu odštěpily ještě před kodifikací ústní Tóry, tedy především samaritáni a křesťané.\n\n\n"}
{"id": "257880", "url": "https://cs.wikipedia.org/wiki?curid=257880", "title": "Dušan Hanák", "text": "Dušan Hanák\n\nDušan Hanák (* 27. dubna 1938, Bratislava, Slovensko) je slovenský filmový scenárista, režisér, fotograf a pedagog.\n\nPracoval jako technický úředník a horník. V roce 1965 absolvoval Filmovou a televizní fakultu AMU v Praze. V letech 1964–1991 působil jako režisér a scenárista ve Slovenské filmové tvorbě v Bratislavě. Natočil 20 krátkých filmů, oceněných v Oberhausenu, Montevideu nebo na Bienále mladého umění v Paříži. V celovečerním formátu debutoval v roce 1969 filmem 322. S Ivou Bittovou spolupracoval na filmu Růžové sny, s Ivou Janžurovou na snímku Ja milujem, ty miluješ. Věnuje se také dokumentárnímu filmu, natočil např. oceňovaný snímek Obrazy starého sveta. Je nositelem mnoha mezinárodních ocenění, mezi kterými také Ceny za vynikající výkon ve filmovém umění z roku 1991, kterou mu udělili v americkém Denveru. V roce 1999 vydal knihu záznamů a fotografií \"Slepec a nahá slečna\". Připravuje novou knihu s názvem \"Vnitřní krajina\".\n\nOd roku 1991 pracuje také jako filmový pedagog. Je profesorem na Filmové a televizní fakultě VŠMU v Bratislavě.\n\n\n"}
{"id": "257881", "url": "https://cs.wikipedia.org/wiki?curid=257881", "title": "Dabholská energetická společnost", "text": "Dabholská energetická společnost\n\nDabholská energetická společnost () byla společnost se sídlem v indickém městě Dabhol, založená za účelem řídit tamní elektrárnu. Dabholská elektrárna byla postavena společným úsilím tří velkých amerických nadnárodních společností – General Electric, Bechtel a zejména dnes již zaniklého energetického gigantu Enron.\n\nOd poloviny 90. let Unocal a jeho partneři naplánovali postavit přes 1600 km dlouhý produktovod z Turkmenistánu do města Multan v Pákistánu. Náklady činily okolo dvou miliard dolarů. Zvažována byla též obtížnější cesta z Íránu. Navrhovaná 643 km dlouhá přípojka do indické metropole Nové Dillí by do indické sítě zemního plynu přivedla ultra-levný zemmní plyn. Náklady činily 600 milionů dolarů.\n\nVětšinu indického LNG transportuje produktovod HBJ. Indické dvoutisícové městečko Hazira, severně od Bombaje je jeden z koncových bodů této sítě. V roce 1997, Enron oznámil plány napojit Dabholskou elektrárnu na Hazirský terminál. Odhadované náklady: 300 milionů dolarů. Enron též řekl, že hodlá přidat přes 2400 km plynovodů do sítě HBJ za dalších 900 milionů dolarů.\n\nJakýkoli produktovod vedoucí přes Pákistán by logicky mělo ústit v pákistánském přístavním městě Gwadar, odkud by je tankery mohly dopravovat např. do Jižní Koreje a Japonska – největších spotřebitelů zemního plynu na světě. Cesta produktovodu z Gwadaru do Dabholu by byla ještě jednodušší.\n\nZařízení by se po dokončení stalo mamutí elektrárnou za 2,8 miliardy dolarů, s produkcí 2,184 megawattů energie. Stavba byla naplánována ve dvou fázích.\n\nPrvní fáze počítala se spalováním surové nafty a výrobou 740 megawattů. Pomohla by stabilizovat místní přepravní síť. Fáze jedna, započatá v roce 1992, měla být dokončena v roce 1997, ale protáhla se o dva roky.\n\nFáze dvě počítala se spalováním zkapalněného zemního plynu (LNG). Infrastruktura LNG s terminálem na zkapalněný plyn v Dabholu měla stát okolo jedné miliardy dolarů.\n\nV roce 1996, kdy přestala být u moci indická Kongresová strana, se Dabholský projekt (jeho dokončení) ocitlo v nedohlednu. Nová indická vláda odmítla platit a zastavila stavbu. Od roku 1996 do bankrotu Enronu v roce 2001 se tato společnost bezúspěšně snažila oživit tento projekt a přesvědčit Indii o potřebě její elektrárny.\n\nElektrárna dle fáze jedna, která byla překřtěna na \"Ratnagiri Gas and Power Pvt Ltd\" (RGPL), začala fungovat v květnu 2006 po prodlení 5 let. Nicméně, Dabholská elektrárna se ocitla v problémech, kdy 4. července 2006 ji RGPL zavřela kvůli nedostatku dodávek nafty, která je pro její fungování nezbytná. Společnost RasGas Company Ltd., se sídlem v Kataru hodlá od dubna 2007 do elektrárny dodávat zkapalněný zemní plyn.\n\nDabholská elektrárna sestává ze tří bloků, každý z nichž se skládá z rámce devíti plynových turbín a jedné parní turbíny od společnosti General Electric. Provoz bloku 2 a turbíny 2A se po prověření rozběhly 25. dubna 2007.\n\n\n"}
{"id": "257883", "url": "https://cs.wikipedia.org/wiki?curid=257883", "title": "Pumpa (rozcestník)", "text": "Pumpa (rozcestník)\n\nPumpa je všeobecně zařízení sloužící k transportu plynů nebo kapalin. Můžete se s ní setkat u těchto slov: \n\n\n\n\n"}
{"id": "257897", "url": "https://cs.wikipedia.org/wiki?curid=257897", "title": "Roman Luknár", "text": "Roman Luknár\n\nRoman Luknár (* 1. června 1965, Bratislava, Slovensko) je slovenský herec.\n\nPrvní herecké zkušenosti získal v divadelním souboru. V roce 1987 absolvoval studium herectví na VŠMU v Bratislavě. Byl členem Divadla pro děti a mládež v Trnavě a Divadla Astorka Korzo ’90. Od roku 1991 žije a hraje ve Španělsku. S manželkou Lolou má dva syny – Lajka a Janka. Hrál v mnoha slovenských, českých, španělských a maďarských inscenacích, televizních a hraných filmech.\nZa postavu Jakuba ve filmu \"Zahrada\" byl v roce 1996 nominován na Českého lva v kategorii „herec v hlavní mužské roli“.\n\n\n"}
{"id": "257898", "url": "https://cs.wikipedia.org/wiki?curid=257898", "title": "Revoluční ozbrojené síly Kolumbie", "text": "Revoluční ozbrojené síly Kolumbie\n\nRevoluční ozbrojené síly Kolumbie – lidová armáda (španělsky \"Fuerzas Armadas Revolucionarias de Colombia – Ejército del Pueblo\", zkratka FARC nebo FARC-EP) je kolumbijská ultralevicová povstalecká organizace, která od šedesátých let vede guerillovou válku proti tamní vládě a paramilitantním frontám (AUC). Představitelé Kolumbie, Spojených států amerických a Evropské unie ji označují jako teroristickou organizaci.\n\nZaložil ji Manuel Marulanda Vélez v roce 1964 z guerillových jednotek, které se účastnily bojů za tzv. La Violencia. V prvních dvou letech fungovala jako vojenská frakce Kolumbijské komunistické strany. Od počátku se uchylují k únosům, díky nimž mají získat finanční prostředky, a vraždám, které mají zastrašit obyvatele a odradit je od případné spolupráce s vládou. V 80. letech se k jejich aktivitám přidal obchod s drogami, z čehož svou činnost financují.\n\nV roce 2013 FARC čítala cca 9 000 členů a ovládala asi 30 % území. Mír v zemi ovšem narušuje i levicová Národní osvobozenecká armáda (ELN), pravicové Spojené síly kolumbijské sebeobrany (AUC) a dříve také Hnutí 19. dubna (M-19).\n\nNa konci června roku 2016 byla v kubánské Havaně, za přítomnosti např. generálního tajemníka OSN Pan Ki-Muna a prezidenta Raúla Castra, podepsána dohoda o definitivním příměří mezi vůdcem organizace FARC, Rodrigem Londonem a kolumbijským prezidentem Juanem Manuelem Santosem. O dohodě se vyjednáválo tři a půl roku.\n\nDne 27. září 2016 pak byla v Havaně mezi zástupci kolumbijské vlády a FARC podepsána mírová dohoda, kterou však voliči v říjnovém referendu těsně odmítli.\n\nDle deníku El Tiempo si konflikt vyžádal od roku 1964 na 260 000 obětí a sedm milionů uprchlíků.\n\n\n"}
{"id": "257913", "url": "https://cs.wikipedia.org/wiki?curid=257913", "title": "Epic Games", "text": "Epic Games\n\nEpic Games je společnost vyvíjející počítačové hry se sídlem v Cary, Severní Karolína, USA. Firmu založili Tim Sweeney a Mark Rein v roce 1991. V té době se však jmenovala Potomac Computer Systems a sídlila v Rockvillu v Marylandu.\n\nSpolečnost na sebe poprvé upozornila, když vydala logickou hru ZZT. Krátce po vydání ZZT se společnost přejmenovala na Epic MegaGames a stala se oblíbenou, když vydala sharewarové verze svých her z první poloviny devadesátých let, jako např. \"Epic Pinball, Jill of the Jungle \"nebo\" Jazz Jackrabbit\". Epic MegaGames také vydávala počítačové hry jiných společností. Za zmínku stojí spolupráce se společností Safari Software, se kterou se později Epic spojil a mnohé hry byly od té doby prodávány pod značkou Epic Classics.\n\nV roce 1998 vydal Epic MegaGames Unreal, svou první 3D akční hru, která se stala první ze série několika her označovaných jako „Unreal games“. Engine této hry byl použit mnoha dalšími společnostmi zabývajících se vývojem her. V roce 1999 došlo opět k přejmenování společnosti na konečný název Epic Games. Potom se celá společnost přestěhovala z Rockvillu do svého nynějšího sídla v Cary. Od té doby až do léta 2007 se ve společnosti mnoho nezměnilo a byly postupně vydány hry Unreal Tournament a a jejich vylepšované verze. V srpnu 2007 Epic Games koupila polskou společnost People Can Fly, jejichž lidé téměř zdvojnásobili počet zaměstnanců na 125. V roce 2012 získala 40% podíl ve společnosti čínská společnost Tencent, v říjnu 2018 měla Epic Games odhadovanou hodnotu téměř 15 mld. USD (asi 340 mld. Kč).\n\nV roce 2017 Epic Games vytvořili nový herní mód do své hry Fortnite, ze které se později stala samostatná hra Fortnite Battle Royale, jedna z nejhranějších her na světě.\n\nKoncem předminulého roku (2017) začal dávat zdarma hry každých čtrnáct dní, později zvýšil frekvenci na jednou týdně, koncem roku 2019 už pak rozdával dokonce každý den. V roce 2019 Epic Games rozdal hry v hodnotě asi (v přepočtu) za 30 000 Kč. (4)\n\n\n"}
{"id": "257915", "url": "https://cs.wikipedia.org/wiki?curid=257915", "title": "Kuvajt (město)", "text": "Kuvajt (město)\n\nMěsto Kuvajt (též \"Kuwait City\" nebo \"Al-Kuwait\"; arabsky الكويت) je hlavní a největší město ve státě Kuvajt, ležícího na severozápadním pobřeží perského zálivu. Město má podle odhadu 534 964 obyvatel (odhad z roku 2014) uvnitř hranic města a 2,38 milionu v metropolitní oblasti. Ve městě se nachází kuvajtský parlament (Majlis al-Umma), většina vládních úřadů, sídlo většiny kuvajtských společností a bank a je také politickým, kulturním a ekonomickým centrum emirátu.\n\nMěsto Kuvajt bylo poprvé osídleno na počátku 18. století klanem Al-Sabah, později vládnoucí rod v Kuvajtu, větev kmene Al-Utūb, jenž je spojená s rodem Al-Chálífa, která vládne v Bahrajnu). Město má své jméno odvozené z opuštěné pevnosti, která se zde nachází a jejíž název zní \"Kut\" (كوت), což je arabský výraz pro pevnost u moře.\n\nOd roku 1760, kdy zde byl postaven první dům, se osada rychle rozrůstala a časem mělo město svou vlastní flotilu složenou z arabských plachetnic \"Dhow\" a mělo mnoho obchodních vztahů s Bagdádem a Damaškem. Město Kuvajt bylo na počátku 19. století úspěšný a prosperující přístav. Prosperita a konkurenceschopnost dala vzniknout mnoha sporům a válkám s okolím, kvůli kterým byl emirát nucen přistoupit na podmínky Britů, aby jim zajistili námořní ochranu. Díky objevu ropy v roce 1936 se výrazně zlepšila životní úroveň města, včetně zdravotnických a vzdělávacích služeb. V roce 1979 byla postavena nejznámější ikona města – Kuvajtské věže.\n\nDne 2. srpna 1990 se irácké síly zmocnily města a do 8. srpna jej připojily k emirátu. Během okupace bylo město značně poškozeno a mnoho budov bylo nenávratně zničeno, bohužel včetně kuvajtského národního muzea. Po odchodu iráckých vojsk v lednu 1991 se zahraniční investoři a kuvajtská vláda aktivně podílet na modernizaci města se snahou udělat z něj konkurenceschopné centrum této oblasti. Od konce války začal emirát hospodářsky růst. Bylo postaveno mnoho hotelů, nákupních středisek, úřadů ap.\n\nKuvajtská vzkvétající ekonomika dovolila mnoha mezinárodním hotelovým řetězcům vstup do země. Podle \"Kuwait Hotel Owners Association\" je zde plánováno více než 25 nových hotelů, včetně následujících:\n\n\nPodnebí emirátu se vyznačuje velmi horkým létem. Průměrná teplota přes léto je vyšší než 40 °C a během zimy okolo 20 °C. V zimním období občas prší, ale během léta je déšť velmi vzácný. Nejdeštivější měsíc je leden. V letním období navíc dochází díky větru k silným prachovým bouřím. Ty se mohou objevit kdykoliv v roce, ale v letním období jsou nejčastější.\n\n\n\n"}
{"id": "257923", "url": "https://cs.wikipedia.org/wiki?curid=257923", "title": "Soulfly (album)", "text": "Soulfly (album)\n\nSoulfly je první album stejnojmenné brazilské etno-metalové hudební skupiny Soulfly, vydané 21. dubna 1998 společností Roadrunner Records. Toto album obsahuje 15 písní + 3 bonusové písně, zahrnuté v limitované edici.\n\n"}
{"id": "257929", "url": "https://cs.wikipedia.org/wiki?curid=257929", "title": "Tomb Raider (1996)", "text": "Tomb Raider (1996)\n\nTomb Raider je počítačová hra, kterou vyvinula společnost Core Design a vydala Eidos Interactive. Původní vydání v roce 1996 bylo určeno pro platformy MS-DOS, PlayStation a Sega Saturn. Hlavní postavou je fiktivní britská archeoložka Lara Croft, která pátrá po prastarých pokladech podobně jako Indiana Jones. Popularita hry podnítila vznik řady pokračování, filmů a komiksových příběhů.\n\nHlavní postava v Tomb Raideru je britská archeoložka Lara Croft, která hledá starověké poklady. Lara Croft byla vytvořena designérem ze studia Core Tobym Gardem. Většinou ji vidíme v hnědých šortkách a zeleném či modrém topu bez rukávů a s hnědým batohem. Po bocích má umístěna pouzdra na dvě pistole. V průběhu série prošel její 3D model grafickými vylepšeními.\n\nPříběh se otevírá prologem v Los Alamos County, New Mexico. Jaderný test způsobí zemětřesení, které odhalí starověké zařízení pohřbené v poušti. Zařízení se dá do pohybu a odhaluje zamrzlou bytost. Příběh pak pokračuje v současnosti.\n\nPotom, co se Lara se vrátila z expedice v Himálaji a je kontaktována Američanem jménem Larson, který pracuje pro bohatou obchodnici Jacqueline Natla, majitelku Natla Technologies. Na Natlinu žádost se Lara vydá na expedici, aby znovu získala tajemný artefakt zvaný Scion ze ztracené hrobky Qualopeca, v horách Peru. Avšak po úspěšném nalezení Scionu, je o něj Larsonem téměř oloupena, když se ji před hrobkou pokusil zabít. Neztrácejíce čas, se Lara vydá odhalit, proč s ní Natla hraje dvojí hru, pronikne do její kanceláře, aby se dozvěděla více o artefaktu, který se zdá, že má více než jednu část. Lara objevuje středověký rukopis, který ukazuje, kde je druhý díl Scionu, je pohřben pod starověkým klášterem svatého Františka v Řecku. Ukáže se, že Natla poslala Pierra Duponta, konkurenčního francouzského archeologa, získat fragment z tohoto místa. Lara a Pierre navzájem závodí v katakombách kláštera, aby se dostali ke druhé části Scionu jako první. Bitva nastává na vrcholu hrobky Tihocana, kde Lara získá druhý Scion a nakonec zabije Pierra Duponta. Nápis uvnitř hrobky Tihocana prozrazuje, že byl jedním ze tří společných vládců Atlantis. V určitém okamžiku udeřila přírodní katastrofa, která potopila kontinent do oceánu a rozptýlila jejich kulturu po celém světě. Qualopec vládl nadále v Jižní Americe, Tihocan v Řecku, a ukazuje se, že třetí vládce byl úspěšný v Egyptě.\nLara cestuje do Údolí králů, kde rychle objeví třetí Scion a je naposledy konfrontována s Larsonem. Po odchodu z hrobky je však očekávána Natlou a jejími stoupenci, kteří jí ukradnou tři artefakty a téměř ji zabijí. Lara uniká a následuje je na vzdálený ostrov, kde důlní činnosti Natla technologies částečně odkryli Velkou pyramidu Atlantis. Poté, co cestou přes doly zabila Natliny hrdlořezy, Lara dosáhne jádro síně pyramidy, kde jsou tři Sciony spojené dohromady jako zdroj energie. V záblesku minulosti odhalila, že Natla byla třetí vládce Atlantis, a že zradila ostatní vládce zneužitím moci Scionu pro genetické experimenty. Jako trest byla Qualopecem a Tihocanem uzamčena do kobky a pohřbena pod zem. Moc uvolněná z pyramidy a Scionu způsobila velkou zkázu, zničení kdysi mocné a vyspělé civilizace. Jako výsledek (podobně Velikonoční ostrov) přeživší ztratili veškeré znalosti a sílu a museli pomalu vše obnovit od základu. O staletí později se Natla probudila, když její kobka byla odhalena atomovou bombou testovanou v Los Alamos během roku 1940. S její prohnaností a znalostmi se rychle stala neuvěřitelně bohatá a mocná po celém světě.\n\nSe znovuzískanou mocí artefaktů se Natla pokusí obnovit její bývalou sílu a armádu genetických mutantů. Nicméně Lara dosáhne zničení Scionu a porazí Natlu. Pyramida je zničena spolu s mutanty a zbytky Atlantské civilizace.\n"}
{"id": "257938", "url": "https://cs.wikipedia.org/wiki?curid=257938", "title": "Wojciech Kuczok", "text": "Wojciech Kuczok\n\nWojciech Kuczok (* 18. října 1972, Chorzów) je polský prozaik, básník, scenárista, filmový kritik. \nVystudoval Slezskou univerzitu v Katovicích. Spolupracuje s časopisy \"Tygodnik Powszechny\", \"Res Publica Nowa\" a měsíčníkem \"Kino\"; je doktorandem na filmové vědě na Jagellonské univerzitě.\n\nV 90. letech patřil k básnické skupině \"Na Dziko\". V roce 2003 vydal svůj nejznámější román \"Gnój\" (\"Hnůj\", \"Smrad\"), za který dostal v témže roce prestižní ocenění \"Paszport Polityki\". O rok později za něj také získal nejdůležitější polskou literární cenu \"Nike\". Napsal také scénář k filmu Magdaleny Piekorz \"Pręgi\" (\"Šrámy\"), který získal v roce 2004 hlavní cenu na Filmovém festivalu polských hraných filmů v Gdyni.\n\n\n\n"}
{"id": "257949", "url": "https://cs.wikipedia.org/wiki?curid=257949", "title": "Květoslav Hísek", "text": "Květoslav Hísek\n\nKvětoslav Hísek (26. března 1931 Boršov nad Vltavou – 10. června 2016) byl český malíř, grafik, známý hlavně jako ilustrátor přírodovědných knih (mj. \"Naší přírodou krok za krokem\", \"Naše květiny\", \"Evropská fauna\", \"Evropská flóra\" nebo \"Anatomie okem výtvarníka\"). \n\nStudoval na VŠUP v Praze v ateliéru Karla Svolinského a záhy po studiích se začal věnovat svému celoživotnímu poslání vědecké ilustrace. V letech 1975 a 1978 obdržel ocenění Premio grafico di Bologna a v roce 2016 i Zlatou stuhu za celoživotní dílo, k tomu také řadu čestných uznání v soutěži Nejkrásnější knihy. V roce 2011 proběhla v letohrádku Portheimka v Praze velká retrospektivní výstava k jeho 80. narozeninám.\n\n"}
{"id": "257952", "url": "https://cs.wikipedia.org/wiki?curid=257952", "title": "SYN flood", "text": "SYN flood\n\nZáplava pakety SYN neboli SYN-flood je druh útoku označovaný jako Denial of Service. Útočník pošle posloupnost paketů s příznakem SYN cílovému počítači, ale již dále neodpovídá.\n\nPokud se klient pokouší navázat spojení se serverem protokolem TCP, klient a server si za normálních okolností vymění tři TCP pakety:\n\n\nToto se nazývá třícestné navázání spojení \"(three-way handshake)\" a jedná se o základ navazování spojení protokolem TCP.\n\nSYN-flood je známý způsob útoku, ale v moderních sítích je obvykle neúspěšný. Funguje jedině tehdy, pokud server alokuje prostředky pro nové spojení ihned po obdržení paketu SYN, ještě před tím, než obdržel paket ACK.\n\nJsou dva způsoby, jak zařídit, aby se server nedočkal paketu ACK. Záludný klient buď může zaslání paketu ACK \"opomenout\". Nebo může poslat paket SYN se špatně uvedenou IP adresou, čímž se dostáváme k tzv. IP-spoofingu, kdy klient \"nastrčí\" jako svoji IP-adresu nějakou jinou adresu a server pošle paket SYN-ACK úplně někam jinam a samozřejmě se paketu ACK nedočká. \n\nPokud server přiděluje prostředky těmto napůl otevřeným spojením (například si informace ukládá do fronty a odtud je odebírá, když přijde paket ACK) a je zaplaven \"(flooded)\" podvodnými pakety, zanedlouho jsou prostředky vyčerpány. To může způsobovat problémy jako například zpomalení serveru, ale třeba i zhroucení systému a počítač pak musí být lokálně restartován.\n\nČasto užívaná technologie pro částečně navázaná TCP spojení používá frontu, která často bývá velmi krátká (třeba 8 prvků). Každý prvek je vyhozen, když je spojení dokončeno nebo pokud vyprší jeho platnost (například po třech minutách). Když je fronta plná, další spojení selhávají. (Například po osmi paketech po dobu tří minut je server zdánlivě mimo provoz. Pokud každé tři minuty útočník vyšle osm paketů, bude server nedostupný téměř neustále.)\n\nDoporučovaným způsobem obrany jsou SYN cookies nebo omezení počtu nových spojení z určitého zdroje po dobu nějakého časového rámce (například server přijme maximálně pět takových paketů za sekundu).\nModerní zásobníky TCP/IP nemají toto \"zúžení\" a rozdíl mezi SYN-flood-útokem a jiným útokem založeným na zneužití omezenosti kapacity linky může být nepatrný. \n\nMísto klientského počítače může být k útoku zneužit i tzv. router-reflektor.\n\nRFC 4987 TCP SYN Flooding Attacks and Common Mitigations\n\n"}
{"id": "257954", "url": "https://cs.wikipedia.org/wiki?curid=257954", "title": "SYN cookies", "text": "SYN cookies\n\nSYN cookies je klíčový prvek obrany proti útoku záplavou paketů protokolu TCP s příznakem SYN, pro který se používá anglické označení SYN flood. Útok spočívá v zaslání velkého množství žádostí o navázání spojení, které je nutno jistou dobu uchovávat (ve frontě). Tyto žádosti však nebudou dovedeny do konce, čímž dojde k zaplnění oné fronty a odmítání dalších, i korektních žádostí.\n\nHlavním tvůrcem technologie SYN-cookies je Daniel J. Bernstein, který ji definoval jako „částečný výběr počátečního čísla sekvence paketu TCP“. \n\nV případě použití SYN-cookies server po obdržení žádosti o navázání spojení (paketu s příznakem SYN) pošle klientovi odpověď a onu žádost ihned odstraní z fronty. Do odpovědi přitom nevložil sekvenční číslo zcela náhodné, ale vygenerované podle daných pravidel. Obdrží-li server od klienta potvrzení odpovědi (paket s příznaky SYN a ACK), je podle čísla sekvence schopen zpětně odvodit, zda se jedná o korektní paket, a pokud ano, je spojení navázáno.\n\nPři navazování TCP-spojení klient pošle serveru TCP-paket s příznakem SYN. Jako odpověď server pošle klientovi TCP-paket s příznaky SYN a ACK. Jak je možné se dočíst pod pojmem TCP, jedna z částí paketu se nazývá sekvenční číslo (\"sequence number\"), kterého se v protokolu TCP užívá k seřazení paketů po průchodu sítí. Podle specifikace TCP může jedna ze stran určit číslo první sekvence, což druhá strana musí respektovat. Takže SYN-cookies jsou počáteční čísla sekvencí n, která jsou pečlivě vybírána podle následujících pravidel:\n\n\nTakže počáteční TCP sekvence neboli SYN-cookie se počítá například takto:\n\n\"(Poznámka: Protože m se kóduje na tři bity, server může použít jen 8 jedinečných hodnot m.)\"\n\nServer zvolil počáteční číslo TCP-sekvence a klient je povinen podle specifikace protokolu TCP toto respektovat. Paket s příznaky SYN a ACK přijde od klienta s číslem sekvence \"n+1\". Server tedy odečte jedničku a má číslo \"sušenky\", kterou poslal klientovi. Pak provede tyto operace:\n\nPokud je vše v pořádku, pokračuje se v navazování podle obvyklého scénáře: pošle klientovi TCP paket s příznakem ACK.\n\nVyužití metody SYN-cookies neporušuje specifikace a je kompatibilní se všemi implementacemi protokolu TCP. \n\nPři používání SYN-cookies je třeba mít na paměti tyto dvě věci:\n\nTato omezení je třeba brát jako jistou míru sub-optimality. Jejich efekt je klienty postřehnut jen vzácně. Ale je-li server bez technologie SYN-cookies vystaven útoku, další pokusy o spojení jsou zamítnuty a to je dosti protivné. Zachování dosažitelnosti služby za cenu ztráty \"pár tajemných vychytávek\" je tedy rozumný kompromis. \n\nTechniku vytvořil Daniel J. Bernstein a Eric Schenk v září roku 1996. První implementaci provedl o měsíc později Jeff Weisberg na operačním systém SunOS. Eric Schenk uvolnil implementaci pro Linux v únoru roku 1997. (Současnou implementaci používá například net.ipv4.tcp_syncookies.)\n"}
{"id": "257955", "url": "https://cs.wikipedia.org/wiki?curid=257955", "title": "Rabínská hermeneutika", "text": "Rabínská hermeneutika\n\nRabínská hermeneutika je typ hermeneutiky, který byl vyvinut a je uplatňován v rabínském judaismu. Zpravidla se tento pojem používá pro souhrn způsobů, kterými je v rabínském judaismu vykládán Tanach (Tóra, prorocké knihy a spisy). Tato pravidla byla ustanovena zhruba v 1.–2. století z důvodu prevence svévole ve výkladu Písma a zákonných nařízení z takového výkladu vyplývajících.\n\nRabínský výklad Tóry se řídí pravidlem, že Tóra je dokonalá a žádné písmeno v ní nepřebývá ani nechybí. Tím se liší od biblickokritického přístupu a na rozdíl od něj židovské pojetí nezná pojmy jako „překlep“, „chyba“ atp.\n\nRabínská tradice rozeznává čtyři druhy výkladu, které bývají souhrnně označovány akronymem \"PaRDeS\":\n\nSedm midot (pravidel) Hilelových obsahuje sedm způsobů, podle kterých je v rabínském judaismu možné vykládat Tóru. Jak již název napovídá, jsou připisovány Hilelovi, učenci žijícímu pravděpodobně na přelomu letopočtů v Izraeli.\n\n\nTěchto třináct pravidel je rozšířením \"Sedmi pravidel Hilelových\" a kratší verzí pozdějších \"32 pravidel rabiho Eli'ezera\".\n\n\n13 pravidel (midot) rabiho Jišma'ele se stalo všeobecně uznávaným principem uvnitř rabínského judaismu. Karaitský autor Jehuda Hadasi ve své knize \"Eškol ha-kofer\" nesouhlasí s těmito \"midot\" a poukazuje na podobnost s řeckými dvanácti pravidly výkladu, \"ergasiai kai epicheiremata\". Ve skutečnosti přímé paralely existují pouze u 1. a 2. pravidla, tedy \"kal va-chomer\" a \"gezera šava\", což jsou shodou okolností i pravidla, která ve svém výkladu Tóry přijímají i karaité.\n\n"}
{"id": "257956", "url": "https://cs.wikipedia.org/wiki?curid=257956", "title": "Operace Spojenecká síla", "text": "Operace Spojenecká síla\n\nOperace Spojenecká síla (Operation Allied Force) měla za cíl zastavení násilí a represí proti kosovským Albáncům, umožnění dodávek humanitární pomoci a vyřešení statusu Kosova na základě dohod z Rambouillet a zastavit opakované porušování příměří ze strany Srbska a napadání mezinárodních mírových sil NATO IFOR a SFOR.\n\nOperace trvala od 24. března do 10. června 1999 a byla součástí Války v Kosovu. Tento vojenský útok představoval druhé otevřené použití vojenské síly státy NATO v bývalé Jugoslávii. Prvním bylo bombardování bosenskosrbské armády v roce 1995. Zároveň se jednalo o největší vojenský střet na území Srbska a Černé Hory od dob druhé světové války.\n\nNATO původně připravovalo různé scénáře pro své zapojení na území Kosova. Letecké bombardování bylo navrženo na poslední chvíli. Severoatlantická aliance nebyla na zásah tohoto typu zcela připravena a na začátku kampaně neměla ani dostatek letadel k provádění vzdušných úderů.\n\nMotivem bombardování SRJ byla snaha přinutit jugoslávskou vládu vedenou Slobodanem Miloševićem k ukončení vyhánění, vraždění a provádění dalších násilných akcí vůči albánskému obyvatelstvu Kosova, k němuž docházelo v rámci ozbrojeného konfliktu mezi jugoslávskou armádou a srbskými paravojenskými oddíly na jedné straně a albánskou Kosovskou osvobozeneckou armádou (UÇK) na straně druhé. Tuto válku schválila Rada bezpečnosti OSN, která situaci označila za hrozbu pro mezinárodní mír a bezpečnost v tamní oblasti, ale v důsledku veta ze strany Ruské federace a Číny nebyla schválena další rezoluce, která by dala zmocnění užít všech nezbytných prostředků. Šlo tedy o válku nelegální. Tehdejší prezident USA Bill Clinton hovořil o nutnosti postavit se na stranu trpících obětí a tím zajistit mír, svobodu a stabilitu v Evropě. Přes intenzivní snahu G. W. Bushe, který se stal americkým prezidentem v lednu roku 2000, se dodatečně neprokázaly důvody pro vedení války a tato je považována za válku nelegitimní.\n\n24. března 1999 v 19:00 zahájilo NATO vzdušné útoky na cíle ve Svazové republice Jugoslávie. Bombardovací kampaň NATO zahrnovala přes nejprve desítky, a poté až stovky letadel operujících ze základen v Itálii, Německu a letadlové lodi USS Theodore Roosevelt umístěné v Jaderském moři. Za soumraku provedla letka F/A-18 Hornet Španělského letectva nálet na Bělehrad, při němž vyřadila systémy protivzdušné obrany. Několik křižujících střel BGM-109 Tomahawk bylo vypáleno z lodí a ponorek. Ačkoliv byly do útoků zapojeny všechny státy NATO, Spojené státy tvořily hlavní část antijugoslávské koalice. Některá letadla byla vysílána na své mise ze základen ve státě Missouri a podnikaly i třicetihodinové lety. \n\nBěhem desetitýdenního konfliktu odstartovala letadla NATO celkem ke 37 000 bojových misí, při čtvrtině z nich prováděla bombardování. Pro německou Luftwaffe to bylo největší bojové nasazení od druhé světové války.\n\nSpojenecké letectvo nicméně trápil zpočátku nedostatek strojů a špatné počasí. Proto nebylo možné kampaň spustit s takovou razancí, aby bylo možné účinně odstrašit jugoslávské vojenské velení. I po zahájení bombardování probíhaly vojenské operace jugoslávské armády na území Kosova, a to ještě v intenzivnější síle. Právě vzhledem k tomu, že byl výsledek kampaně spíše omezený, se od května rozhodlo vedení NATO rozšířit seznam cílů i na civilní objekty a instalace. Vojenské operace NATO se také intenzivněji zaměřily na jugoslávská pozemní vojska a strategické bombardování. To mělo za následek sice vyšší ztráty civilního obyvatelstva a rozsáhlou kritiku operací NATO, nicméně se úspěšně podařilo zpomalit operace jugoslávské armády na území Kosova. \n\nV rámci této druhé vlny operace byla několikrát bombardována Černá Hora, přestože její prezident Milo Đukanović patřil k antimiloševićovské opozici. Cíle „dvojího použiti“, používané jak armádou, tak civilisty, byly v průběhu kampaně napadány. To zahrnovalo ničení mostů přes Dunaj, továren, elektráren, telekomunikačních zařízení, útok na ústředí politické strany Jugoslávské levice, vedené ženou Slobodana Miloševiće a Avalskou televizní věž. Během bombardování bylo poškozeno také 9 nemocnic a 300 vzdělávacích institucí. Dne 23. května a 24. května byl bombardován i systém rozvodu vody ve Sremské Mitrovici. Tyto akce jsou často vnímány jako porušení mezinárodního práva a Ženevských úmluv. \n\nPři bombardování elektráren byly použity grafitové bomby. Shazovány byly také kazetové bomby.\n\nDne 12. dubna byl dvěma raketami zasažen vlak na trati mezi Bělehradem a Skopjí, v němž zahynulo 55 lidí. Dne 14. dubna letouny NATO omylem zasáhly konvoj albánských uprchlíků, přičemž zabily 75 lidí.\n\nDne 7. května 1999 došlo k zasažení čínské ambasády v Bělehradě, při kterém zahynuli tři čínští novináři. Podle prohlášení NATO šlo o chybu navigátora. Ještě téhož dne byla svržena kazetová bomba na tržnici ve městě Niš na jihu Srbska a zasažena byla i blízká nemocnice. Výbuch bomby měl na svědomí 15 mrtvých.\n\nBěhem leteckých soubojů bylo sestřeleno 6 jugoslávských stíhačů MiG-29. Další stroje byly zničeny na zemi nebo ztraceny v důsledku nehod. Spojenci v důsledku činnosti jugoslávské protiletecké obrany přišli o jeden americký stíhač F 16, jeden AV-8B Harrier a jeden stealth bombardér Lockheed F-117 Nighthawk, který se podařilo Srbům sestřelit v blízkosti vesnice Buđanovci Eliminace \"neviditelného\" bombardéru byla pro jugoslávskou propagandu klíčovým momentem; bělehradská televize nadšeně informovala o údajných sestřelech dalších letadel. Jiné americké, potažmo spojenecké stroje byly výrazně poškozeny, ale podařilo se jim vrátit na základnu. Kromě těchto ztrát přišlo NATO v bojích o 4 bezpilotní letouny.\n\nDruhá vlna bombardování, která byla zahájena na konci dubna 1999 znamenala pro Srbsko ohromné ekonomické ztráty. Alianci se podařilo přimět na začátku června 1999 Slobodana Miloševiće k jednání. Dne 9. června byla podepsána vojensko-technická dohoda, na základě níž se jugoslávská armáda stáhla z území Kosova. O den později byla podepsána rezoluce OSN. č. 1244, která posvětila vstup mezinárodního kontingentu na území jihosrbské provincie. Nálety byly ukončeny o den později.\n\nBěhem 78 dní trvajícího bombardování byla těžce poškozena infrastruktura, mosty, průmyslové objekty, elektrárny a telekomunikační zařízení. Náletem ze dne 24. dubna bylo zničeno rovněž ústředí a vysílač srbské státní televize. V některých případech došlo také k útokům proti ryze nevojenským cílům (kolona uprchlíků, osobní vlak, autobus, několik soukromých objektů, čínské velvyslanectví, nemocnice v Bělehradě atd.). V průběhu bombardování bylo zabito podle zprávy Human Rights Watch 489–528 civilistů veskrze srbské či albánské národnosti. Několik řízených střel dopadlo do Bulharska. Materiální škody po bombardování dosáhly výšky zhruba okolo čtyř miliard tehdejších amerických dolarů. Celkem bylo zničeno 34 mostů.\n\nEliminována byla rovněž polovina jugoslávských ropných rezerv (neboť již od začátku kampaně byly opětovně bombardovány srbské ropné rafinérie, např. v Novém Sadu a Pančevu).\n\nPo ukončení operace NATO vyčíslilo jugoslávské škody na 5–10 tisíc vojáků, většinu letounů MiG-29, třetinu letounů MiG-21 a stovky tanků. Jako první tyto údaje zpochybnil britský velitel jednotek v Kosovu Mike Jackson, který potvrzoval, že škody byly menší. V Kosovu bylo objeveno mnoho zničených osobních i nákladních aut a autobusů, ale tanků pouze 14. Oficiální jugoslávské údaje hovořily o 576 zabitých vojácích a 13 zničených tancích, což se více blíží realitě. Bylo zjištěno, že jugoslávská armáda s úspěchem používala makety tanků, děl a letadel, a také stavěla polyetylénové mosty. Tyto klamné cíle byly opakovaně bombardovány. Generál Clark těmto údajům zprvu nevěřil, proto vyslal komisi, která však předcházející údaje o jugoslávských ztrátách potvrdila.\n\nV několika případech byla bombardována civilní infrastruktura jako elektrárny a trafostanice, dále automobilka Zastava v Kragujevaci, továrna na elektrospotřebiče Sloboda v Čačku, rafinérie v Novim Sadu, továrny na umělá hnojiva v Pančevu, továrna na cigarety v Niši a několik dalších továren na zpracování dřeva, tiskáren, továren na výrobu bot a továren na výrobu léků. Dne 19. dubna bombardovala letadla v Novem Sadu sídlo vojvodinského parlamentu, bomby několikrát dopadly i na Suboticu, centrum maďarské menšiny.\n\nKontroverzním případem byl noční útok na budovu srbské televize v Bělehradě, při kterém zahynulo 16 civilistů. Podle velení NATO byla televize oprávněným cílem, jelikož šířila propagandu Miloševičova režimu a tím přispívala k prohloubení etnických konfliktů. Naopak organizace Amnesty International tento útok označila za válečný zločin, jelikož šlo o civilní objekt, a vyzvala členské státy NATO k zajištění nezávislého šetření.\nCelkové číslo obětí bombardování nebylo oficiálně oznámeno, nicméně jugoslávská strana uvádí odhady 1200 až 2500 mrtvých a kolem 5000 zraněných. O práci přišlo asi 700 tisíc obyvatel Jugoslávie, škody pocítily nepřímo i okolní státy. Ničení průmyslových podniků způsobilo vážné škody na životním prostředí. Předpokládaná výše škod na jugoslávské ekonomice se pohybuje kolem částky 30 miliard dolarů. Vzrostl také počet lidí trpících posttraumatickým stresem.\n\nDne 28. března sestřelila jugoslávská protivzdušná obrana americký letoun F 117-A Stealth, což bylo po odvysílání záběrů v televizi americkou stranou přiznáno. 6. dubna byl údajně nad pohořím Fruška gora sestřelen další letoun F-117. 28. dubna večer se na severu Albánie asi 40 kilometrů severovýchodně od Tirany zřítil americký bojový vrtulník Hughes AH-64 Apache. 4. května došlo k obdobné havárii vrtulníku AH-64, při které oba piloti zahynuli. 1. května byl sestřelen americký letoun se svislým vzletem a přistáním AV-8B Harrier. 2. května byl sestřelen americký letoun F-16, údajně ve vzdušném boji s letounem MiG-29. 5. května byl poblíž města Bajina Bašta patrně sestřelen další letoun NATO. Byly také sestřeleny 4 bezpilotní letouny. Další letouny byly poškozeny, některé z nich musely nouzově přistát na letištích v okolních státech.\n\nOperaci odsouhlasila vláda Miloše Zemana, tak jako vstup ČR do NATO, kdy Česká republika spolu s Polskem a Maďarskem jako první země bývalého Východního bloku vstoupila 12. března 1999 do NATO. Ministr zahraničí Jan Kavan předal v americkém Independence v Missouri ratifikační listinu americké ministryni Madeleine Albrightové.Václav Havel nálety komentoval slovy, že se jednalo a jediný možný výraz nelhostejnosti k utrpení druhých. Rada Bezpečnosti státu ČR chtěla mírové řešení.\n\nO náletech prezident Havel mluvil již v roce 1993 v USA u příležitosti otevření Muzea holocaustu.\n\nV červenci se vláda přela s prezidentem na vyslání počtu vojáků na operaci Společná stráž.\n\n"}
{"id": "257966", "url": "https://cs.wikipedia.org/wiki?curid=257966", "title": "Junkers Ju 90", "text": "Junkers Ju 90\n\nJunkers Ju 90 byl dopravní letoun postavený na základě projektu bombardéru Junkers Ju 89, který se dostal jen do stádia prototypu. První uživatelem byl německý národní dopravce Lufthansa. Později Luftwaffe, která potřebovala vojenský transportní letoun.\n\nV roce 1935 začala továrna Junkers pod vedením Ing. Zindela vyvíjet strategický dálkový bombardér Ju 89, určený k ničení cílů hluboko na území SSSR. Taková koncepce odpovídala agresivním cílům nacistů. Brzy se ale názory představitelů německého vojenského letectva změnily; požadovali spíše taktické než strategické stroje. Ju 89 mezitím vznikl ve dvou prototypech a třetí byl rozpracovaný. Když se jeho další vývoj zastavil, dostala firma Junkers povolení použít rozestavěné díly třetího prototypu pro dopravní letadlo.\n\nNový dopravní Junkers Ju 90 vznikl za poměrně nevelkého zájmu společnosti Deutsche Lufthansa. Prototyp Ju 90V-1 používal křídlo a ocasní plochy z typu Ju 89 V-3, a to včetně řadových motorů Daimler-Benz DB 600 o výkonu 706kW. Měl však nový, prostornější trup, určený pro čtyřčlennou posádku a 38 až 40 cestujících. Ju 90 V-1 měl registraci D-AALU a nazýval se \"Der Grosse Dessauer\" (Werk-Nr.4913). Poprvé vzlétl 7. června 1937 a už 6. února 1938 se rozlomil ve vzduchu při zkouškách třepotání (flutteru). To ale nezabránilo nacistické propagandě tvrdit, že v květnu 1938 získal 2 mezinárodní rekordy (dostup 9318 m s nákladem 5 tun a 7247 m s 10 tunami). Ve skutečnosti tyto výkony dosáhl první prototyp bombardéru Ju 89 V-1 (Werk-Nr4911, D-AFIT).\n\nZačátkem roku 1938 byl hotový i druhý prototyp Ju 90 V-2 \"Preussen\" (Werk-Nr.4914, D-AIVI) a krátce na to Ju 90 V-3 (Werk-Nr.4915, D-AURE) \"Bayern\". Čtvrtý prototyp V-4 (Werk-Nr.4916, D-ADIH) \"Sachsen\" představoval už vzor pro sériové stroje Ju 90 B-1, kterých už Lufthansa objednala 8. Dostávala je postupně od konce roku 1938. Všechna letadla, počínaje od druhého prototypu dostala hvězdicové motory BMW 132H o výkonu 647 kW. Na rozdíl od starších typů Junkers měly Ju 89 i Ju 90 hladký potahový plech, ale konstrukce draku byla v některých místech předimenzovaná, takže hmotnost byla zbytečně vysoká. Kabinová část trupu měla konstantní průřez a dodávala se ve dvou provedeních: buď s pěti stejnými kabinové oddíly, v nichž byly skupiny sedadel obráceny proti sobě, nebo s jednou přední kuřáckou kabinou pro 16 osob sedících proti sobě, a s vlastní hlavní kabinou s 22 nebo 24 sedadly postavenými ve směru letu. Celkový počet míst byl 38 nebo 40. K vybavení patřily dvě umývárny, 2 WC, zavazadlový prostor a šatna. Všechna letadla byla pojmenována podle jednotlivých krajů tehdejšího Německa. Stroj \"Preussen\" začal na podzim 1938 dopravu na lince Berlín – Vídeň. Jinak si ale Lufthansa svá letadla Ju 90 B-1 velmi neužila.\n\nNavíc vznikly dva stroje označené Ju 90 Z-1 a Z-2. Objednala si je jihoafrická letecká společnost South African Airways, což odpovídalo silnému proněmeckého vlivu v této zemi. Stroje pro SAA měly americké motory Pratt & Whitney Twin Wasp SB-3G o výkonu 883 kW a byla pro ně vyhrazena imatrikulace ZS-ANG a ZS-ANH. Junkers je dokončil v létě 1939, ale na místo určení se nedostaly. Převzala je Luftwaffe, stejně jako všechny ostatní Ju 90 od Lufthansy. Lufthansa sama používala zbylé stroje např. na lince Berlín-Bělehrad v roce 1940. V armádě byly Ju 90 nasazeny na dopravních tratích Luftwaffe u Transportstaffel 5 a některé prototypy posloužily jako základ pro vývoj větších strojů Junkers Ju 90S a Junkers Ju 290.\n\nCelkem bylo postaveno 18 kusů, do dnešních dnů se ale žádný nedochoval.\n\n\n\n\n\n"}
{"id": "257968", "url": "https://cs.wikipedia.org/wiki?curid=257968", "title": "Třítrubecké údolí", "text": "Třítrubecké údolí\n\nTřítrubecké údolí je jedním z nejpůvabnějších a nejromantičtějších údolí v Brdech. Začíná v obci Strašice, tam kde Padrťský potok (Klabava) opouští VVP Brdy a táhne se západním ;směrem v délce cca 10 km - hned do dvou sedel - jednak do sedla U sv. Jána (823 m) mezi Prahou (862 m) a Malým Tokem (844 m) a jednak do sedla (790 m), místními někdy nazývané „Borské“, sevřené mezi vrchy Tok na severu a Brdce (839 m) na jihu.\n\nÚdolím protéká Třítrubecký potok (na svém horním toku také nazývaný \"Černý\"), který z obou stran přibírá další přítoky (např. Voložný potok, potok Reserva). Před loveckým zámečkem Tři Trubky se spojuje s Padrťským potokem.\n\nÚdolí (s bočními větvemi) představuje jakési srdce Brd. Ze severu je obklopují vrchy Lipovsko (651 m) se čtyřmi patry (!) soliflukčních plošin nad sebou, Hlava a Tok, nejvýznamněji zde však vystupuje táhlý hřbet hory Koruna (831 m).\n\nZ jihu je obklopují vrchy Kamenná (735 m), Kočka (789 m), Paterák (813 m), Březák (785 m) a Brdce (839 m). Mezi Kamennou a Kočkou sem ústí Padrťské údolí, mezi Lipovskem a Korunou pak dvojice údolí - Reserva a Aliance.\n\nCelým údolím prochází neveřejná asfaltová komunikace z příbramského Kozičína a Bohutína do Strašic. Zajímavé jsou i navazující komunikace - k jihu vede jedna do sedla Na Rovinách (778 m) mezi Prahou a Paterákem, druhá pak Padrťským údolím; k severu je pak významná tzv. cesta „Aliance“, typická horská silnice, která stoupá až na tzv. Dlouhý kámen (825 m) v oblasti Toku, odkud klesá směrem na Obecnici.\n\n\n\"Celé údolí se nachází ve VVP Brdy a je oficiálně nepřístupné s výjimkou několika stovek metrů od svého ústí, kde je veřejnosti vstup (a vjezd) povolen o víkendech a svátcích.\"\n"}
{"id": "257978", "url": "https://cs.wikipedia.org/wiki?curid=257978", "title": "Okres Florești", "text": "Okres Florești\n\nFlorești je okres v Moldavsku. Žije zde okolo 89 000 obyvatel a jeho sídlem je město Florești. Na severu sousedí s Ukrajinou, dále pak s Moldavskými okresy Soroca, Drochia, Telenești, Șoldănești a na východě s Dubăsari.\n"}
{"id": "257980", "url": "https://cs.wikipedia.org/wiki?curid=257980", "title": "Okres Ialoveni", "text": "Okres Ialoveni\n\nIaloveni je okres v Moldavsku. Žije zde okolo 97 000 obyvatel a jeho sídlem je město Ialoveni. Sousedí s Moldavskými okresy Strășeni, Anenii Noi, Căușeni, Cimișlia a na východě s Hâncești. Poté s hlavním městem Moldavska Kišiněvem.\n"}
{"id": "257981", "url": "https://cs.wikipedia.org/wiki?curid=257981", "title": "Akční počítačová hra", "text": "Akční počítačová hra\n\nAkční počítačová hra nebo akční videohra je označení pro hry, jejichž hlavní náplní je eliminace cílů pomocí bojových technik. Tyto hry většinou virtuálně znázorňují dynamické boje, násilné sekvence (včetně prolévání krve) a škálu zbraňového arsenálu. Žánr nebývá v některých zemích pro kontroverzní scény bez cenzury tolerován, pro neotrlé povahy a možnost pohoršování se je v některých hrách zahrnuta i možnost regulace násilných či krvavých scén.\n\nV těchto hrách se objevují vždy po určitém počtu misí nebo episod tzv. bossové. Nejnovější 3D akční hry jsou obvykle náročné na hráčův hardware a často se vykazují velmi dobrou umělou inteligencí nepřátel, pokročilým grafickým zpracováním a visuálními efekty. Hráč nejčastěji ovládá jednu postavu (nebo menší skupinu), zbraň nebo vozidlo a někdy si může volit obtížnost (často: začátečník, pokročilý, expert). Některé akční videohry bývají omezeny časovým limitem po kterém hráč ztrácí život nebo možnost dokončit level atp.\n\n\n\nAkční hry trénují reakce a krátkodobou paměť. Hraní ovšem postihuje dlouhodobou paměť a orientaci.\n\n"}
{"id": "257984", "url": "https://cs.wikipedia.org/wiki?curid=257984", "title": "Endress+Hauser", "text": "Endress+Hauser\n\nEndress+Hauser je celosvětový dodavatel kompletních řešení v oblasti měřicí technologie a automatizace. Představuje ucelenou nabídku přístrojů pro měření hladiny, průtoku, tlaku a teploty spolu s řadou analytických přístrojů pro měření a zjišťování proměnných kvality vody, jako je pH/ORP, vodivost, rozpuštěný kyslík a zákal. Vyrábí celou řadu přístrojů určených pro použití v prostředí s nebezpečím výbuchu a extrémních podmínkách.\n\nSpolečnost Endress+Hauser má zastoupení po celém světě a více než 40 prodejních center, která produkovala roční obrat přes 1.000 milionů EUR. Výrobní centra společnosti jsou v Německu, Švýcarsku, Francii, Velké Británii, Itálii, USA, Číně, Indii, Japonsku a České republice.\n\nEndress+Hauser Czech s. r. o. je samostatným prodejním centrem mezinárodní skupiny Endress+Hauser. Sídlí v centru města v Praze 4, v prostorách Raiffeisen Centra.\n\n1. února roku 1953, švýcarský technik Georg H. Endress a německý bankéř Ludwig Hauser založili společnost L.Hauser KG v Lörrachu. O pár let později byla společnost přejmenována na Endress+Hauser GmbH. Společnost zahájila svou činnost prodejem inovačních elektronických (kapacitních) snímačů dovážených z Anglie. Dnes by to bylo nepochybně nazváno „\"garážovým obchodem“\", třebaže prostory společnosti tvořila přestavěná ložnice.\n\nSnímač se stal brzy úspěšným a zakladatelé začali rychle budovat své vlastní výrobní zařízení. Od té doby prodeje neustále narůstaly.\n\nProdeje, které byly v počátečních letech soustředěny na jižní Německo, se rozšířily do celého Německa a poté do sousedních zemí. Ke kapacitním přístrojům postupně přibývaly další měřicí principy pro měření hladiny. Později byly také vyvinuty, vyráběny a prodávány snímače a zařízení pro další fyzikální parametry jako např. tlak, průtok, analýza a teplota, stejně jako doplňkové komponenty. Prodej a služby se rozšířily po celé západní Evropě. První zámořské pobočky byly založeny v Japonsku a v Americe v sedmdesátých letech 20. století.\n\nV osmdesátých letech zahájila společnost kampaň s cílem využití všech možností mikroelektroniky a převzetí vedení v technologiích. Přechod ze signálově orientované na informačně orientovanou automatizaci motivoval E+H k účasti ve všech aktivitách týkajících se procesních sběrnic; v dnešní době se společnost řadí k vedoucím na světovém trhu.\n\nV roce 1995 předal Dr. h.c. Georg H. Endress, narozen v roce 1924, vedení společnosti svému druhému nejstaršímu synovi Klausovi Endressovi, který předtím působil jako hlavní výkonný člen představenstva skupiny (CEO).\n\nV průběhu posledních deseti let se Švýcarská skupina postupně vyvinula z výrobce snímačů pro automatizaci procesů na mezinárodního dodavatele automatizačních řešení převážně pro zpracovatelský průmysl, nabízející velké množství snímačů vhodných pro výrobní procesy. V dnešní době Endress+Hauser nabízí širokou škálu služeb společně s nejkomplexnější řadou průmyslových snímačů na trhu. Společnost Endress+Hauser vlastní dceřiné společnosti na všech 5 kontinentech, a 50 let po jejím založení zaměstnává pracovní sílu čítající přes 8 000 zaměstnanců ve výrobě, prodeji a službách celosvětově.\n\nSpolečnost Endress+Hauser je rodinnou firmou se stejnými podíly všech dětí zakladatele pana Georga H. Endresse a není obchodovatelná na burze.\n\nV České republice (tehdy Československu) začala společnost E+H pracovat v roce 1968, v té době v zastoupení u jiných společností, naposledy Severomoravské vodovody a kanalizace Ostrava. V roce 1992 vznikla samostatná pobočka E+H GmbH v ČR se sídlem v Ostravě. Roku 1997 se přestěhovala do hlavního města Prahy, kde sídlí dosud. V roce 1999 se E+H GmbH změnilo na společnost s ručením omezeným a od roku 2003 je E+H CZ samostatným prodejním centrem. V té době se společnost přestěhovala z již nevyhovujících kanceláří v Praze 7 do nových reprezentativních prostor v Raiffeisen Centru v Praze 4. Z původních několika zaměstnanců se dnes počet zvýšil již na více než 30 odborných pracovníků.\n\nEndress+Hauser nabízí kompletní řešení v oblasti měřicí technologie a automatizace se širokým výběrem přístrojové měřicí techniky pro téměř všechny provozní veličiny s vysokým standardem provedení zajišťujícím trvalou kvalitu, optimalizaci procesu, bezpečnost provozu a ochranu životního prostředí.\n\nPřístroje pro měření průtoku, tlaku, hladiny, teploty, pro analýzu kapalin především pro vodárenství, chemii, energetiku a potravinářství, ale i jiná odvětví průmyslu.\n\n"}
{"id": "257985", "url": "https://cs.wikipedia.org/wiki?curid=257985", "title": "Introflektivní jazyk", "text": "Introflektivní jazyk\n\nIntroflektivní jazyk je takový jazykový typ, který vyjadřuje gramatické funkce pomocí flexe (ohýbání), tj. skloňování a časování, přičemž dochází ke změnám v kořeni slova. To je rozdíl oproti flektivnímu typu (např. čeština), kde se při flexi ke slovům připojují koncovky. \n\nTypickým příkladem introflektivního jazyka je arabština či hebrejština.\n\n"}
{"id": "257990", "url": "https://cs.wikipedia.org/wiki?curid=257990", "title": "Tadeusz Michejda", "text": "Tadeusz Michejda\n\nTadeusz Michejda (26. září 1879 v Návsí, Rakousko-Uhersko – 18. května 1956 ve Varšavě, Polsko) byl polský lékař a politik.\n\nTadeusz Michejda byl synem Franciszka Michejdy, evangelického pastora. Maturoval na státním gymnáziu v Těšíně a poté studoval medicínu na univerzitě v Krakově, Praze a ve Vídni. Po promoci pracoval jako lékař ve Vídni a poté se stal místním lékařem v Horní Suché.\n\nPo 1. světové válce se Michejda během československo-polského sporu o Těšínsko stal členem Polského národního výboru pro Těšínsko (\"Rada Narodowa Księstwa Cieszyńskiego\") a pracoval na přípravě plebiscitu na území Těšínska. V roce 1920 bylo Těšínsko rozděleno mezi Polsko a Československo. Návsí i Horní Suchá připadly Československu (nacházejí se ve východní části české části Těšínska, nazývané Poláky od rozdělení Těšínska Zaolzie – území za řekou Olší, viděno směrem z Polska). Michejda se rozhodl zůstat v Polsku, kde dlouhou dobu pracoval v mnoha lokalitách jako lékař. V letech 1930 až 1935 byl senátorem za Národní stranu práce (\"Narodowa Partia Robotnicza\"). Byl zástupcem v Sejmu (1947–1951), ministrem zdravotnictví (1947–1951) a ministrem bez portfeje (1951–1952). Michejda byl též místopředseda Polského červeného kříže.\n\nTadeusz Michejda zemřel ve Varšavě, pohřben je v Krakově.\n\n"}
{"id": "257991", "url": "https://cs.wikipedia.org/wiki?curid=257991", "title": "Rudolf Wittkower", "text": "Rudolf Wittkower\n\nRudolf Wittkower (22. června 1901, Berlín – 11. října 1971, New York) byl britsko-americký historik umění narozený v Německu.\n\nWittkowerův otec Henry Wittkower byl Brit, který žil v Německu. Rudolf Wittkover se narodil v Berlíně. Dřív, než se rozhodl studovat v Mnichově dějiny umění u Heinricha Wölfflina, studoval jeden rok architekturu v Berlíně. Wittkower však názorově nevycházel s Wölflinem a tak se vrátil zpět do Berlína k Adolfu Goldschmidtovi. Jeho disertační práce pojednávala o malíři Domenicu Morone.\n\nV roce 1923 přišel do Říma jako asistent Ernsta Steinmana, jemuž pomáhal s upřesněním Michelangelova životopisu. V Římě zůstal až do roku 1927, kde sepsal kromě jiného několik článků do \"Všeobecného lexikonu výtvarných umělců\". Po návratu do Berlína začal opět pracovat na univerzitě. V roce 1932 dostal nabídku z Univerzity v Kolíně nad Rýnem, zde strávil pouze jeden rok, neboť v roce 1933 spolu s manželkou Margot Holzmann (oba byli Židovského původu) Nacistické Německo opustil a přestěhoval se do Londýna.\n\nV Londýně byl zaměstnaný ve Warburgově Institutu. Zde pracoval až do roku 1956. V roce 1949 vyšlo jeho stěžejní dílo \"Architektonické principy v době humanismu\" (\"Architectural Principles in the Age of Humanism\"). Kromě toho mu byla nabídnuta profesura na Slade School of Art, ale především se staral o úspěch disertačních prací.\n\nV roce 1954 pracoval jeden rok na Harvardově univerzitě jako hostující profesor. O dva roky později se odstěhoval do USA, kde se stal profesorem katedry \"Dějin umění a archeologie\" na Columbijské univerzitě. V roce 1958 vyšlo \"Umění a architektura v Itálii: 1600–1750 (Art and Architecture in Italy: 1600–1750\"), jeho nejprodávanější kniha, která byla oceněna několika cenami. V roce 1969 odešel jako emeritní profesor, zakladatel katedry dějin umění do důchodu a odstěhoval se zpět do Anglie. Zde pracoval v Cambridgi až do své smrti v roce 1971.\n\n\n"}
{"id": "257992", "url": "https://cs.wikipedia.org/wiki?curid=257992", "title": "Plešec", "text": "Plešec\n\nVrch Plešec se nachází v Brdské vrchovině v postranním hřebeni, vybíhajícím z hory Malý Tok (844 m) východním směrem.\n\nPoměrně výrazná hora se zvedá příkře nad Rožmitálskou kotlinou cca 2 km na SV od obce Nepomuk (u Rožmitálu pod Třemšínem). Jeho úpatím prochází veřejná komunikace z obce Láz právě do Nepomuku.\n\nJe to nejvyšší brdská hora, která byla zpřístupněna (o víkendu a svátcích) veřejnosti na území vojenského újezdu Brdy. V blízkosti vrcholu vede i značená cyklostezka č.8190.\n\nSpolu s Čihadlem (705 m), Bílou skálou (721 m) a Malým Tokem uzavírá z jihu půvabné zalesněné údolí, v němž pramení Litavka a nachází se Lázská nádrž.\n\nPřístup: od obce Nepomuk (u Rožmitálu p.T.) po cyklostezce nebo v protisměru od obce Láz.\n"}
{"id": "257993", "url": "https://cs.wikipedia.org/wiki?curid=257993", "title": "Jonáš Hájek", "text": "Jonáš Hájek\n\nJonáš Hájek (* 12. listopadu 1984, Praha) je český básník a hudebník. Vystudoval hudební gymnázium a vystudoval hudební vědu na FF UK.\n\nV roce 2007 získal za svou sbírku \"Suť\" Cenu Jiřího Ortena (společně s Petrou Hůlovou, která cenu dostala za román \"Umělohmotný třípokoj\").\n\nV současnosti (2014) žije v Praze.\n\nJonáš Hájek je synem matematika Petra Hájka.\n\n\nJeho básně též vyšly v almanachu mladých evangelických básníků \"Hrst\", který také editoval.\n\n"}
{"id": "257994", "url": "https://cs.wikipedia.org/wiki?curid=257994", "title": "Muhammad Alí Džafarí", "text": "Muhammad Alí Džafarí\n\nGenerálmajor Muhammad Alí Džafarí (persky محمدعلی جعفری, nazývaný též \"Azíz Džafarí\" nebo \"Alí Džafarí\"; * 1957 Jazd, Írán) je velitelem Íránských revolučních gard. Oficiálně ho do funkce uvedl duchovní vůdce ájatolláh Alí Chameneí 1. září 2007 a Džafarí tak nahradil Jahju Rahíma Safávího, který gardám velel deset let.\n\nDžafarí nastoupil v roce 1977 na Teheránskou univerzitu, kde začal studovat architekturu. Během islámské revoluce se připojil k islamistům ve studentském hnutí a aktivně se zúčastnil demonstrací proti režimu šáha Muhammada Rezy Pahlavího. Byl několikrát zatčen, vyslýchán příslušníky tajné policie SAVAK a mučen.\n\nPo vítězství revoluce, kdy byl novým režimem propuštěn, se připojil ke skupince fundamentalistů, která 444 dní zadržovala část personálu amerického velvyslanectví v Teheránu. V září 1980, na počátku války s Irákem, se přihlásil jako dobrovolník na frontu a působil pak v milicích Basídž, odkud přešel v roce 1981 do Íránských revolučních gard. Zde udělal díky svému vojenskému talentu a osobní statečnosti rychlou kariéru.\n\nPo skončení íránsko-irácké války dokončil Džafarí nejprve studium architektury, které musel na dlouhé roky přerušit, své funkce v gardách však vykonával i během působení na univerzitě. V roce 2005 založil „strategické centrum“ pozemních jednotek gardistů, jimž od počátku devadesátých let i velel (centrum se nazývá Saralláh). Muhammad Alí Džafarí je považován za zastánce tvrdé linie uvnitř revolučních gard.\n\n"}
{"id": "257998", "url": "https://cs.wikipedia.org/wiki?curid=257998", "title": "Seznam neapolských královen", "text": "Seznam neapolských královen\n\n"}
{"id": "258000", "url": "https://cs.wikipedia.org/wiki?curid=258000", "title": "Gírová", "text": "Gírová\n\nGírová (: \"Girowa \") je nejvyšší hora české části Jablunkovského mezihoří, která má nadmořskou výšku 839 metrů. Leží v katastru obce Bukovec, několik málo kilometrů od polské a slovenské hranice. Pod vrcholem stojí horská Chata Gírová, která byla poprvé otevřena 9. července 1932 Klubem českých turistů. Po šesti letech si chatu pronajal Franciszek Schulhauser, který zde chatařil až do roku 1967. Po Schulhauserovi chata připadla Beskydským hotelům a restauracím, od roku 1996 se o provoz chaty starají manželé Jana a Antonín Sikorovi.\n\nNa Gírovou se dá dostat po dvou turistických trasách. Po červené od nádraží v Mostech u Jablunkova – délka 5 km, nebo z Bukovce – délka 2 km. Po zelené z Jablunkova – délka 7 km. Přes Gírovou často vedou turistické pochody k trojmezí v Hrčavě.\n\nPřes vrchol prochází hlavní evropské rozvodí mezi Odrou a Dunajem.\n\nNa úpatí hory se nachází skalní útvar zvaný Čertův mlýn, kde podle místních pověstí sídlili čarodějnice a čerti.\n\n19. května 2010 došlo po vytrvalých deštích k velkému sesuvu hornin na jižním svahu Gírové. Neschůdná byla červená značka ze Studeničného na Gírovou (bylo nutné obcházet po zelené) a ohrožena byla i silnice z Mostů u Jablunkova na Hrčavu.\n\nBěhem prázdnin byla červená značka nově vyznačena podél sesuvu.\n"}
{"id": "258002", "url": "https://cs.wikipedia.org/wiki?curid=258002", "title": "Donald W. Munns", "text": "Donald W. Munns\n\nDonald W. Munns (narozen pravděpodobně 1930 - zemřel v březnu 1945) byl anglický dětský spisovatel, píšící v esperantu.\n\nZemřel v patnácti letech těsně před koncem druhé světové války, ale zapsal se do dějin esperantské literatury knihou Londonanidoj (Londýňata), kterou napsal jako 14letý po 15 měsících učení se esperantu přímo v tomto jazyce. Podobá se tak českému chlapci-esperantistovi Petru Ginzovi.\n\nV roce 1939 byly tisíce dětí z Londýna a jiných velkých anglických měst poslány na anglický venkov, aby snáze přežily případný útok nacistického Německa. Mezi těmito dětmi byl i desetiletý D. W. Munns, který později své zážitky popsal ve zmíněné knize. Ta vyšla v roce 1946 nedlouho po jeho předčasné smrti v nakladatelství The Esperanto Publishing Company LTD.. Předmluva knihy je jediným zdrojem informací o mladém autorovi.\n\nKniha vypráví o skupině asi 30 dětí, které se svou učitelkou bydlí v soukromých rodinách na vsi, chodí dopoledne do školy, odpoledne se zkoušejí bavit různými hrami. Dojde ke konfliktu s místními dětmi a nakonec „k bitvě“ s chlapci z jiné londýnské školy o ostrov v řece. K vítězství pomohou svou lstivostí děvčata, kniha propaguje ženskou emancipaci i mezi dětmi. Ukazuje se rozdíl v mluvě i morálce mezi městem a vesnicí. Městské děti připadají vesničanům nevychované, vesničané se malým Londýňanům jeví jako zaostalí a někdy i krutí. Odloučenost od rodičů neustále připomíná přítomnost války, i když je fronta daleko.\n"}
{"id": "258007", "url": "https://cs.wikipedia.org/wiki?curid=258007", "title": "Medvěd pyskatý", "text": "Medvěd pyskatý\n\nMedvěd pyskatý (\"Melursus ursinus\") je jeden z menších druhů medvěda. V kohoutku měří 60-90 cm a délka těla činí 150-190 cm. Jeho hmotnost se pohybuje v rozmezí 90-140 kg. Samice bývají lehčí. Má černou srst a na hrudi ho zdobí bílá skvrna do tvaru půlměsíce.\n\n\nTento druh medvěda obývá suché lesy v nížinách východní Indie a Srí Lanky. Tyto 2 populace jsou pro svou vzájemnou izolovanost někdy považovány za poddruhy medvěda pyskatého. Dříve se však vyskytoval na daleko větším území, jenže byl intenzivně loven, protože byl považován za nebezpečnou škodnou. Dnes je ale více ohrožen ničením životního prostředí. Ačkoliv nejsou známé údaje o početním stavu tohoto druhu, je klasifikován jako zranitelný druh.\n\nMedvěd pyskatý, na rozdíl od ostatních medvědů, je obvykle aktivní za soumraku a v noci. Živí se obvykle všekazy a mravenci, jejichž hnízda rozebírá svými silnými tlapami. Termití hnízda mají velmi tvrdý povrch, takže se medvědovi hodí i jeho pevné, srpovitě zahnuté drápy, které neváhá použít při sebeobraně nebo při lezení po stromech. Pomocí drápů vyseká do hnízda úzký otvor a pak začne do tlamy nasávat všekazy a jejich larvy. K tomu mu slouží jeho zvláštně uzpůsobený jazyk, který je schopen stočit do úzké trubičky. Dalším uzpůsobením pro nasávání jsou chybějící horní řezáky. Medvěd při požírání termitů přitiskne čenich k otvoru a smotaným jazykem vysává obsah termitího hnízda jako brčkem. Při tom má uzavřené nozdry, aby mu žádný hmyz nevlezl do čenichu. Při nasávání medvěd způsobuje hlasitý zvuk, připomínající hučení vysavače a slyšitelný údajně až na 500 metrů. Medvěd pyskatý je jinak schopen uživit se vším možným, například medem, ptačími vejci nebo plody na stromech. Svou potravu hledá výhradně čichem, neboť má špatný zrak a velmi špatný sluch.\n\nMedvěd pyskatý je většinou samotářský typ. Dokonce se příliš nestýkají ani v době rozmnožování, což je prakticky po celý rok, kromě jedinců žijících v severní oblasti svého výskytu, kde je doba páření omezená na červen. Samec se totiž páří jen s jednou samicí, takže souboje jsou spíše výjimkou. To je také důvod, proč nejsou samci medvěda pyskatého oproti samicím tak vzrostlí jako jiné druhy medvědů. Samice je březí 7 měsíců a rodí 2-3 holá mláďata ve své dobře schované noře. Jakmile trochu povyrostou, jsou mláďata zachycená na zádech matky a nechají se nosit. Po několika týdnech jsou již mláďata vcelku samostatná, ale zůstávají s matkou ještě 2-3 roky téměř do dospělosti.\n\nAč jsou medvědi pyskatí malého vzrůstu, je schopná samice s mláďaty bránit své potomstvo velmi odhodlaně. Útočí většinou na hlavu a obličej. Svými dlouhými drápy dokáže člověku způsobit nebezpečná zranění. Nebezpečný může být i medvěd probuzený během svého denního spánku například dřevorubci, sběrači medu či lesních plodů. Ze všech druhů medvědů má patrně právě medvěd pyskatý na svědomí nejvíce útoků na člověka, z nichž některé končí i smrtelně. Jsou známy i případy, kdy medvěd pyskatý roztrhal a zčásti sežral ženu. V Indii bývají mláďata medvědů pyskatých často chytána a cvičena medvědáři k tanci, podobně jako v minulosti v Evropě mláďata medvědů hnědých.\nNejznámějším, i když zcela fiktivním medvědedem pyskatým je rozšafný \"Balú\" z Kiplingovy Knihy džunglí.\n\n"}
{"id": "258009", "url": "https://cs.wikipedia.org/wiki?curid=258009", "title": "Kočka (Brdská vrchovina)", "text": "Kočka (Brdská vrchovina)\n\nKočka je výrazný vrch v Brdech, který vystupuje nad Padrťskými pláněmi.\nNedaleko vrcholu se dříve nacházela chata-útulna KČT, jejíž základy jsou dodnes patrné.\n\nSpolu s vyšším Paterákem (813 m) a nepatrně nižším Březákem (785 m) svírají hluboké, lesnaté a vlhké údolí Voložného potoka a představují pomyslné srdce Brd. Vrchol je pokryt vzrostlým lesem, ale k jihozápadu se otevírají působivé výhledy směrem k Padrťským rybníkům. Svahy hory poměrně příkře spadají do všech okolních údolí – na jih a západ do Padrťského údolí, na východ do údolí Voložného potoka i na severovýchod do Třítrubeckého údolí.\n\nKopec leží na území bývalého vojenského újezdu Brdy. Od února 2014 prochází přes vrchol hranice nových katastrálních území Strašice v Brdech a Věšín v Brdech, která byla od 1. ledna 2016 připojena k obcím Strašice v okrese Rokycany Plzeňského kraje a Věšín v okrese Příbram Středočeského kraje. K Věšínu patří východní kvadrant ve směru od vrcholu, ke Strašicím ostatní tři kvadranty.\n\n\nVrch i celé jeho okolí se nacházejí na území bývalého vojenského újezdu Brdy, který byl veřejnosti zpřístupněn od 1. ledna 2016.\n"}
{"id": "258013", "url": "https://cs.wikipedia.org/wiki?curid=258013", "title": "Medvěd malajský", "text": "Medvěd malajský\n\nMedvěd malajský (\"Helarctos malayanus\"), nazývaný indonésky a malajsky „medový medvěd“ (Boreang Madu), je nejmenším příslušníkem čeledi medvědovitých.\nVědecká synonyma\nPoddruhy\nV kohoutku je vysoký 70 cm, tělo má dlouhé 1,2–1,5 m, hmotnost je 27–65 kg, přičemž hmotnost samice je o čtvrtinu až polovinu nižší než hmotnost samce. Doba březosti samice činí 95 až 96 dní. Má krátkou, hladkou a lesklou přiléhavou srst většinou černé barvy, někdy s nahnědlým, šedým až rezavým odstínem. Na prsou je okrová kresba ve tvaru písmene V. Má krátký, světle zbarvený čenich a dlouhý jazyk (20–25 cm). Drápy jsou dlouhé; ocas měří 3–7 cm.\n\nBangladéš, Brunej, Čína, Indie, Indonésie, Kambodža, Laos, Malajsie, Myanmar, Thajsko, Vietnam (vymizel v Singapuru).\n\nMedvěd malajský žije samotářsky a je aktivní především v noci – na rozdíl od ostatních medvědů. Výborně šplhá po stromech a zdržuje se na nich.\n\nJe všežravec, živí se hlavně rostlinnou potravou, kterou tvoří ovoce a zelené výhonky, vyhledává med, škodí na kokosových plantážích, loví drobné živočichy včetně hmyzu (mravence, termity, jejichž stavby dokáže rozhrabat) a pojídá ptačí vejce.\n\nNení útočný. V zajetí se dožívá až 28 let.\n\nPočetní stav medvědů malajských klesá kvůli ničení deštných lesů. Medvěd malajský jednak těžce snáší změny životního prostředí, jednak je napadán většími medvědovitými, kteří si kvůli zmenšování životního prostoru brání teritorium. K úbytku dochází i proto, že je loven k chovu – domorodí obyvatelé ho chovají jako domácího mazlíčka a když medvěd vyroste, vypustí ho do původního prostředí, v němž však nemůže přežít a hyne. V minulosti byl loven pro maso, kožešinu a žluč používanou v léčitelství. Lov a klecový chov kvůli žluči pokračuje i v současnosti a více než 10 000 zvířat je týráno klecovým chovem a permanentním zavedením katétru do žlučníku kvůli obchodu se zázraky.\n\nNyní je na celém území výskytu chráněn.\n\nNa záchraně se podílejí i různé organizace pracující s dobrovolníky; např. BSBCC na Borneu uvádí, že dobrovolníci z celého světa jsou vítáni, aby se připojili k úsilí záchranářů ve středisku BSBCC při repatriaci slunečních medvědů.\n\nMedvěd malajský se v zajetí snadno ochočí, vůči člověku se chová mírně. Anglický přírodovědec a guvernér Singapuru sir Stanford Raffles, který medvěda malajského objevil, roku 1821 napsal, že „Medvěd malajský je tak krotký, že může být chován v dětském pokoji.“ Další výhodou usnadňující jeho chov je malá velikost. Proto je často chován v zoologických zahradách. Na území České republiky je chován v zoo Ústí nad Labem, Hodonín, Jihlava a Olomouc.\n\n\n\"Život je jeden\" [film]. Francouzský dokumentární přírodopisný film (\"Antoine Duléry et Chanee sur la terre des ours\". 2018) 55 min. Režie Jérôme Korkikian. ČT2, premiéra 14. října 2018 16:00–16:55. [Záchranář spolupracující s Wild Life Alliance (organizace bojující mj. proti zabíjení a mučení medvědů malajských – klecový chov, odebírání žluči katetry, obchod s medvědy, vypouštění medvědů, kteří se již nehodí jako domácí mazlíčci, na svobodu, kde hynou, protože nepoznali život v přírodě) se snaží o návrat tří mláďat stále ohroženějšího druhu medvěda malajského do indonéské džungle v kardamomském pohoří v Kambodži.]\n\n"}
{"id": "258014", "url": "https://cs.wikipedia.org/wiki?curid=258014", "title": "Norte (portugalský region)", "text": "Norte (portugalský region)\n\nRegion Norte (portugalsky Região Norte – výslovnost IPA []), je region v severním Portugalsku. Je jedním z pěti hlavních regionů Portugalska (regionů NUTS II). Region má 4 034 271 obyvatel (2007) a rozlohu 21 278 km² (hustota 173 obyvatel na km²). Hlavním městem je Porto. \n\nRegion sestává ze sedmi meziokresních společeství a jedné metropolitní oblasti:\n"}
{"id": "258017", "url": "https://cs.wikipedia.org/wiki?curid=258017", "title": "Alentejo", "text": "Alentejo\n\nAlentejo (výslovnost IPA //) je region v jižním Portugalsku, jižně od řeky Tejo. Je jedním (a to největším) z pěti hlavních regionů kontinentálního Portugalska (regionů NUTS II). Region má rozlohu 31 152 km² a žije v něm 770 265 obyvatel (2007) (hustota 25 obyvatel na km²). Hlavním městem je Évora.\n\nRegion sestává z pěti meziokresních společeství:\n\n"}
{"id": "258019", "url": "https://cs.wikipedia.org/wiki?curid=258019", "title": "Male", "text": "Male\n\nMale (nebo Malé, divehsky: މާލެ) je hlavní město ostrovního státu Maledivy v Indickém oceánu.\n\nKvůli omezené ploše musí být město dobře plánováno, a tak si uchovalo mnoho zeleně. Nábřeží se navečer mění v rybí trh. Souběžně s nábřežím vede několik ulic, z nichž Amir Ahmeda a Madžili Magu tvoří obchodní centrum města.\n\nZ městských staveb se vyjímá budova bývalého sultánova paláce, který byl postaven ve dvacátých letech 19. století v arabském stylu. Dnes je z něj muzeum. Minaretů a mešit je v Malé 35 a jsou neoddělitelnou součástí panoramatu města. Velká hlavní mešita, zvaná Páteční, je zdobena nádhernými ornamenty vytesanými do kamene. Hlavní minaret je nevysoká silná válcová věž, z níž muezíni pětkrát denně zvou věřící k modlitbě.\n\nVyzdobená je i brána, která vede k mauzoleu Adbul Barachatula Barbary, arabského kazatele, který v roce 1153 obrátil Maledivce na islám. Nedaleko je hrobka národního hrdiny Mohameda Thakurufara al-Azama, který se proslavil při vyhnání portugalských kolonizátorů. Co se týče obchodu, vyváží se z Malé ryby. V posledních letech se výrazně rozvíjí cestovní ruch.\n\nOstrov Malé byl podle zpráv námořníků osídlen již v 5. století. V roce 1153 byl na ostrovech založen sultanát, který podporoval obchod s arabskými kupci a přijal za státní náboženství islám.\n\nRoku 1342 ostrov navštívil arabský cestovatel a geograf Ibn Battúta a označil ho za velké město té doby. Zanechal po sobě nejstarší souvislý popis souostroví se jmény všech atolů. Ve 14. století se vlády nad ostrovy chopila dynastie Didi, která vládla až do roku 1968, s výjimkou krátkého období nadvlády evropských mocností a republiky roku 1953.\n\nRoku 1518 Malé obsadili portugalští kolonizátoři, ale brzy proti nim Maledivci povstali a v roce 1571 je vyhnali ze země s pomocí kandyjského království na Cejlonu. V druhé polovině 17. století se ostrovů zmocnili Holanďané. Roku 1796 se dostaly pod kontrolu Velké Británie a staly se součástí jeho impéria, od roku 1802 spolu s Cejlonem.\n\nRoku 1887 Velká Británie vnutila Maledivám protektorát a Malé se stalo jeho administrativním střediskem. V červenci 1965 získaly ostrovy nezávislost a Malé bylo vyhlášeno hlavním městem. Dne 26. prosince 2004 postihlo Malé tsunami, způsobené podmořským zemětřesením u Sumatry v Indickém oceánu. Dvě třetiny města byly pod vodou.\n\nPrůměrná denní teplota vzduchu se po celý rok pohybuje kolem 26 °C. Průměrné dešťové srážky za měsíc činí v lednu asi 50 mm a v červenci 230 mm. Nejdeštivějším měsícem je červen s 305 mm srážek.\n\nMalé se nachází na celém ostrově Malé v atolu Kaafu. Ostrov je 1,7 km dlouhý a 1 km široký. Průměrná nadmořská výška města dosahuje 2 m. Nejnižší bod je hladina Indického oceánu, nejvyšší bod je ve výšce 9 m n. m.\n"}
{"id": "258022", "url": "https://cs.wikipedia.org/wiki?curid=258022", "title": "Fresno", "text": "Fresno\n\nFresno je město ve americkém státě Kalifornie. Má okolo 464 727 obyvatel a metropolitní oblast asi 1 002 284. Je šestým největším městem v Kalifornii a největším vnitrozemským městem ve státě. Nachází se v údolí San Joaquin Valley, které je součástí velkého kalifornského údolí Central Valley.\n\nNarodil se zde spisovatel William Saroyan.\n\nPodle sčítání lidu z roku 2010 zde žilo 494 665 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 46,9 % populace.\n\n"}
{"id": "258024", "url": "https://cs.wikipedia.org/wiki?curid=258024", "title": "Omaha", "text": "Omaha\n\nOmaha je největší město ve státě Nebraska v USA. V současnosti je sídlem mnoha finančních institucí (např. PayPal). Ve městě žije 399 762 obyvatel. Narodil se tady a své sídlo zde má miliardář Warren Buffett. Dále se zde narodil Doug Ingle, člen skupiny Iron Butterfly. Podle tohoto města byl pojmenován sektor vylodění v Normandii, kde měli Spojenci největší ztráty na životech.\n\nDle statistického sčítání v roce 2010 byl počet obyvatel Omahy 408 958, což dělá Omahu 42. největším městem v USA. Včetně jejích předměstí, která zasahují do 8 okresů, je Omaha 60. největší aglomerací v USA (dle dat z roku 2010) s odhadovanými 877 110 obyvateli. Více než 1,2 milionů obyvatel bydlí v okruhu do 50 mil (80 km) od centra, a tvoří velkou Omahu.\n\nMěsto bylo založeno v roce 1854 u řeky Missouri. Během devatenáctého století se díky své poloze uprostřed Spojených států stalo významným dopravním uzlem.\n\nPodle sčítání lidu z roku 2010 zde žilo 408 958 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 13,1% populace.\n\n"}
{"id": "258025", "url": "https://cs.wikipedia.org/wiki?curid=258025", "title": "Tektonika", "text": "Tektonika\n\nTektonika je část geologie zabývající se poruchami zemské kůry. Tektonické děje jsou děje, při kterých se povrch Země deformuje. Dělí se do dvou skupin.\n\nKřehká deformace se projevuje praskáním horninového masivu při zátěži, v menší míře se projevuje puklinami. Probíhá za menší teploty a tlaku než plastické deformace.\n\nDruhy křehké deformace:\n\nPři křehké deformaci vznikají tzv. zlomy. Projevuje se puklinami a zlomy, jedná se obvykle o rozsáhlé oblasti dlouhé několik kilometrů. Hlubinné zlomy mají velký význam pro zemětřesení a pohyby horniny, z čehož vzniká již jmenovaný pokles. Hrásť je pokles ze dvou stran bloku hornin.\n\nPlastické deformace (vrásnění) na rozdíl od křehké deformace se masiv při zátěži ohýbá a tvoří tzv. synklinály (koryta) a antiklinály (sedla) tento děj také probíhá za vyššího tlaku a teploty. Sedla a koryta tvoří dohromady vrásu, charakteristický znak plastických deformací. Zvláštním případem složení mnoha vrás je příkrov, právě tohoto druhu jsou některá pohoří jako například Alpy a Vysoké Tatry.\n\n\nMořské dno leží v hloubkách od 0 do více než 11 000 metrů pod hladinou. Na mnohých místech má plochý rozlehlý povrch, jinde zase výrazný reliéf vytvořený působením tektonické a vulkanické aktivity, takže se tam nacházejí mohutná horská pásma, vrchy, hluboké příkopy či plošiny. Za zmínku také stojí, že mořské dno je poměrně mladé – ani jedna z jeho částí není starší než 200 miliónů let, protože ho neustále přetvářejí tektonické procesy v zemské kůře. Tektoniku oceánů tvoří: středooceánské hřbety, hydrotermální sopouchy, ostrovy, příkopy atd.\n\nStředooceánské hřbety jsou největší útvary mořského dna. Ve skutečnosti jde o největší samostatný znak na povrchu Země. Jsou vytvořeny ze spojeného řetězce pohoří, které se na dně oceánu kulatí a roztahují až do délky okolo 65 000 kilometrů. Tyto hřbety vyčnívají až několik tisíc metrů nad okolním mořským dnem. Na některých místech se nad hladinu zvedají sopky, které z nich vyrůstají – například Island v severním Atlantiku. Rozlišují se dva typy středooceánských hřbetů: pomalu a rychle se rozpínající. První typ, jako je například Středoatlantický hřbet, tvoří novou kůru rychlostí jenom 2–5 cm za rok. Rychle se rozpínající hřbety, ke kterým patří například Východní tichomořský práh, se rozpínají o 10–20 cm za rok.\n\nHydrotermální sopouchy jsou útvary, které se nachází přímo na středooceánských hřbetech nebo někde poblíž nich, v průměrné hloubce asi 2 100 metrů. Připomínají termální prameny, neustále z nich uniká velké množství vody bohaté na minerály, která dosahuje teploty až 400 °C. Některé sopouchy mají vysoké komíny. Vznikly z rozpuštěných minerálů, které se vyloučily z horké vody po jejím ochlazení vlivem chladné okolní hlubokomořské vody. Sopouchy, ze kterých unikají černé „mraky“ srážející se při opouštění komína, se nazývají „černí kuřáci“. Minerály rozpuštěné ve vodě a bakterie vytvářející povlaky v jejich okolí umožňují existenci mnoha různým organismům – včetně obrovských rournatců a lasturníků.\n\nNa několika místech oceánské kůry, z nichž některé jsou při středooceánských hřbetech, ale mnohé jsou blíže ke středu tektonických pánví, z hloubky zemské kůry vytéká magma. Tato místa se nazývají \"horké skvrny\" a jsou příčinou vzniku různých mořských útvarů. Tam, kde se oceánská kůra – odtlačovaná od místa zlomu – přesouvá nad \"horkou skvrnu\", proniká přes ní magma, hromadí se v podobě lávy a vytváří sopku. Ta se postupně zvětšuje a nakonec dosáhne mořské hladiny. Pokud se kůra pohybuje rovně a \"horká skvrna\" zůstává na jednom místě, v důsledku opakovaných erupcí může vzniknout celá řada sopečných útvarů nazývaných \"řetězce horkých skvrn\". V závislosti na délce trvání horké skvrny a rychlosti pohybu pánve se vytvářejí různé typy řetězců horkých skvrn. Patří k nim řetězce sopečných ostrovů, jako například Havajské ostrovy či Azory, řetězce podmořských vrchů, kuželovité zbytky vyhasnutých sopek ležících pod mořskou hladinou. Řetězce Havajských ostrovů spolu s linií podmořských vrchů směřujících na severozápad představuje jeden řetězec horkých skvrn, rozkládající se v délce 6 000 km křížem přes Pacifik.\n\nNejhlubší části oceánu jsou v obloukovitých prohloubeninách mořského dna nazývaných hlubokomořské příkopy. Tyto příkopy tvoří sbíhající se okraje pánví, kde se jedna oceánská pánev podsouvá pod druhou. Nad horní pánví kůry přitom vzniká oblouk sopečných ostrovů, který je rovnoběžný s příkopem. Jako příklad je možno uvést kombinaci příkopu a oblouku ostrovů v podobě Jávského příkopu a oblouku indonéských ostrovů na okraji Indického oceánu. Většina podmořských příkopů na světě dosahuje hloubky více než 6 000 m. Nejhlubší je Marianský příkop s nejhlubším bodem Challenger (o hloubce 11 034 metrů). I přes to, že je tam úplná tma, vysoký tlak a teplota se tam pohybuje kolem bodu mrazu v těchto příkopech žije obdivuhodně mnoho organismů.\n\n"}
{"id": "258028", "url": "https://cs.wikipedia.org/wiki?curid=258028", "title": "Jean-Antoine Houdon", "text": "Jean-Antoine Houdon\n\nJean-Antoine Houdon (25. března 1741 ve Versailles — 15. července 1828 v Paříži) byl francouzský sochař období klasicismu.\n\nJean-Antoine Houdon se stal slavným svými četnými sochami a portrétovými bustami v období osvícenství, francouzské revoluce, konzulátu a císařství. Narodil se ve Versailles, kde jeho otec byl školníkem v elitní Královské škole pro šlechtické syny. Již od dětství byl v denním styku s uměním. V 15 letech věku vstoupil do Královské akademie výtvarných umění, kde byl formován tehdy významnými francouzskými sochaři. Jeho profesory byli René-Michel Slodtz (1705-1764) a Jean Baptiste Pigalle (1714-1785). V roce 1761 získal Houdon Římskou cenu a odjel do Říma. Tam na něho zapůsobila hlavně díla renezance a z nich nejvíce tvorba Michelangela. V Římě strávil 10 let a roku 1771 se vrátil do Paříže, kde působil na Královské akademii výtvarných umění a od roku 1778 byl zde profesorem. V roce 1785 za účelem portrétování George Washingtona podnikl tehdy zcela raritní cestu do USA, kde navštívil Mount Vernon a jeho socha Washingtona je dodnes ozdobou Kapitolu v Richmondu. V roce 1786 se oženil a jeho 3 dcerky byly častými modely jeho děl. Po pádu jakobínské diktatury a obnovení činnosti Institutu se stal v roce 1795 jeho členem. Zemřel v Paříži a je pohřben na hřbitově Cimitere de Montparnasse. Jeho díla jsou součástí sbírek i nejslavnějších museí jako v pařížském Louvre, frankfurtském Liebieghausu, v Musée Fabre v Montpellier či v petrohradské Ermitáži. Při svých cestách po Francii, Německu, Itálii či Rusku intenzivně pracoval a jeho odkaz je rozsáhlý. Platil za nejúspěšnějšího sochaře portrétistu své doby. Dovedl totiž vystihnout jemnými tahy obličeje náladu a charakter modelu. Jeho modely byli Denis Diderot, Voltaire, Rousseau, Kateřina II., Moliere, Gluck, Bailly, Ludvík XVI., Thomas Jefferson, Benjamin Franklin, Napoleon a další celebrity své doby.\n"}
{"id": "258029", "url": "https://cs.wikipedia.org/wiki?curid=258029", "title": "Závada (rozcestník)", "text": "Závada (rozcestník)\n\nZávada má více významů:\n\n\n\n"}
{"id": "258033", "url": "https://cs.wikipedia.org/wiki?curid=258033", "title": "Pekariovití", "text": "Pekariovití\n\nPekariovití (Tayassuidae) je nerozsáhlá čeleď savců.\n\nPekariové jsou zvířata podobná prasatům, vyskytují se ale na jihoamerickém kontinentu, v současnosti jsou popsány 4 druhy. Pekariovití se od prasat odlišují tím, že žijí ve skupinách, mezi jejichž členy se vytvářejí velmi těsné vztahy. Stádo obhajuje společné teritorium, jehož rozloha je obvykle menší než velikost okrsků prasat. Velikost skupin je proměnlivá, u pekariho bělobradého (\"Tayassu pecari\") může překročit i stovku jedinců. Samci i samice pekarovitých jsou vyzbrojeni ostrými špičáky. Ve vrhu mívají pekariové několik mláďat, která na rozdíl od prasat nezahřívají, i to je důvod, proč žijí v teplých oblastech. Délka těla s hlavou dospělců se pohybuje mezi 80 a 130 cm, váží 17–43 kg. Dalšími druhy jsou pekari Wagnerův (\"Catagonus wagneri\") a pekari páskovaný (\"Pecari tajacu\").\nV roce 2007 byl nově popsán pekari obrovský (\"Pecari maximus\").\n\n"}
{"id": "258046", "url": "https://cs.wikipedia.org/wiki?curid=258046", "title": "Backerbse", "text": "Backerbse\n\nBackerbsen (také \"gebackene Erbsen\" – česky doslova „pečené hrášky“) jsou tradiční těstoviny do polévky německé nebo rakouské kuchyně. Pochází z Vorarlberska. \n\nBackerbsen, dříve pečené na sádle byly vložkou do polévek „vyšších vrstev“. V 21. století se vyrábí průmyslově a v obchodní síti jsou běžnou komoditou. Poprvé je začala nabízet v roce 1953 vorarlberská firma Rudolf Ölz Meisterbäcker. Vyrábí si je ale i hospodyně samy.\n\nV Německu se užívá především označení (gebackene) \"Mehlerbse\" („moučné hrášky“). V německojazyčné části Švýcarska se užívá i označení \"Suppenperle\" (polévkové perly) což odráží výraz ve vorarlberském dialektu \"Hochzeitsperle\" („svatební perly“). Původním označením backerbsen v Rakousku byl výraz \"Hochzitbolla\". Dalším typickým označením je 'Bufferl', jemuž odpovídá hornošvábský výraz 'Bopfrlâ'.\n\nPřipravují se z těsta složeného z mouky, vajec, mléka s přídavkem soli, popřípadě rostlinného oleje. Pomocí plochého struhadla se z těsta tvoří malé kuličky velikosti hrachu, ty se nechají rovnou padat do vroucího oleje a fritují se. Backerbsen se do polévky či bujónu přidávají bezprostředně před servírováním.\n"}
{"id": "258049", "url": "https://cs.wikipedia.org/wiki?curid=258049", "title": "Gracchus Babeuf", "text": "Gracchus Babeuf\n\nFrançois-Noël Babeuf (23. listopadu 1760 Saint-Quentin – 27. května 1797 Vendôme), známější jako Gracchus Babeuf (jméno \"Gracchus\" si dal podle starověkých římských politiků a reformátorů bratří Gracchů), byl francouzský revoluční politický agitátor a novinář, propagátor rovnostářských myšlenek. Zastával názor, že všichni mají nárok na rovný podíl všech statků. Byl popraven za účast na Spiknutí rovných. Slovo komunismus bylo poprvé použito v angličtině pro označení jeho nauky (roku 1840). První filosof komunismu.\n\nGracchus Babeuf se narodil v plebejské rodině, ve městě Saint-Quentin. Znalosti a revoluční postoje získal od svého otce Clauda Babeufa, nepochopeného vzdělance, vyznamenaného majora, živící se těžkou fyzickou a málo placenou prací poté, co opustil francouzskou královskou armádu. Claude Babeuf přečetl množství filosofických knih, uměl latinsky, německy a vynikal i v matematice. Navzdory nedostatku peněz, mladý Babeuf získal vzdělání od otce, který ho vedl kromě teorií o sociální spravedlnosti i k astronomii a geometrii. Babeuf už ve třinácti znal dějiny Říma. Mládí strávil v Pikardii a živil se jako písař v šlechtickém katastru. Zkušenosti s listinami a privilegii šlechty, čtením Rousseaua, Morellyho, Mesliéra a Mablyho, dospěl k protifeudálním názorům a k návrhu agrární a ekonomické reformy. Mladý Babeuf našel cestu k filozofii Rousseaua (zajímavostí je, že své děti pojmenoval dokonce podle knihy \"Emil nebo o výchově\" jako Emila a Žofii). V roce 1789 napsal brožuru, kde deklaruje daňovou reformu (progresivní zdanění), dále propaguje program radikálních agrárních reforem, zrušení feudálních poplatků a přerozdělení půdy. S Darthéem, Germainem, Peletier, Maréchalem, Buonarottim a Ferdinandem Dubois z Fosseux začal vydávat revoluční pamflety a organizovat vůbec první významné egalitářské povstání - Spiknutí rovných. Revolucionáři se organizovali v malých izolovaných skupinách, aby v případě zatčení byly ztráty minimální; byla zřízena skladiště zbraní a střeliva. I přes vynikající organizaci byli už 10. května vůdcové povstání zatčeni poté, co bylo prozrazeno Grisselem. Direktorium v té době vyhlásilo výjimečný stav. Direktorium zřídilo speciální soud ve Vendôme, jehož výsledkem byla Babeufova poprava 28. března 1797. Babeuf své poslední chvíle využil jako revoluční tribunu, k obžalobě tehdejší vlády.\n\nV jeho politických idejích ho ovlivnili zejména francouzští filozofové Jean Jacques Rousseau s důrazem na přirozená práva člověka a Gabriel Bonnot de Mably svým filozofickým odmítnutím soukromého vlastnictví. Rousseaův i Mablyho vliv se dobře zračí například v úvodním provolání plakátu \"Analyse de la Doctrine de Babeuf\", který nechal Babeuf rozvěsit na ulicích Paříže roku 1796, kde se píše: \"\"Příroda dala každému člověku právo podílet se rovným dílem na veškerém vlastnictví\"\".\n\nDle Lukáše Perného by se dala Babeufova sociální utopie shrnout od nasledujúcích bodů:\n\n\nBude zde aplikovány v praxi právo na práci, stroje a vynálezy budou sloužit ve prospěch obecného blaha, bude zajištěno všeobecné vzdělání a informace pro každého. Společnost bude povinna postarat se o starých, bezmocné a děti. Projektoval tedy dle Lukáše Perného \"\"beztřídní společnost, kde nebude ani vykořisťovatelů, ani vykořisťovaných; společnost bude správou a obecně informovaná-povolání budou přerozděleny tak, aby nebylo ani přebytku, ani nedostatku - plánování výroby. Klasických obchodníků nahradí distributoři, kteří nebudou shromažďovat nadhodnotu. Přerozdělení produktů bude vázáno na nadání duševní a fyzické a povinnost pracovat; ideály společenství budou bratrství a blaho, spravedlnost, věrnost, poctivost a upřímnost\".\"\n\nMyslíte, že rozhořčených 24 milionů nic neznamená? Myslíte, že souhlas jednoho milionu sloužícímu zlatu může vyvážit nutné následky tohoto citu a zaručit tak trvání a beztrestnost vaší tyranie a zachránit ji před zkázou? Francouzská revoluce nám ukázala četné důkazy, že nespravedlnosti, ať jsou jakkoli staré, lze taktéž vymýtit, že naopak jejich prebujnenosť a únava z dlouhého života žádá jejich zničení co nejnaléhavější!\n\nKdyby všichni lidé měli vždy výchovu, kdyby nebyly zotročení hloupými předsudky, které jim tak dlouho zabraňovaly v poznání toho, co jsou a jakou mají cenu, nikdy by se většina nepodrobila a nestrpěla by ponižující okovy, které jí vnutila menšina ... Nikdy by nebyl takzvaný třetí stav odsouzen k utrpení ak tomu, aby dělal příjemný život těm, kteří měli tu odvahu, že se prohlásili za první stav.\n\nPříroda dala každému člověku stejné právo na plné užívání produktů. ... Cílem společnosti je bránit tuto rovnost, často napadenou ve stavu přírody silnými a bezbožnými, a společně přispívat k společnému štěstí ... Příroda každému uložila povinnost pracovat ... Práce a potěšení by měly být společné ... Ve společnosti by neměly být ani bohatí, ani chudí ... Bohatí, kteří se nevzdávají svého nadbytku ve prospěch chudých, jsou nepřátelé lidí. ... Cílem revoluce je zničit nerovnost a obnovit společné štěstí lidí ... Každý občan je povinen obnovit a obhajovat v ústavě z roku 1793 vůli a štěstí lidí.\n\nBabeuf o nerovnosti:\n\nAť už menšina, která se vykrmuje, užívá vše a nemá jiné roboty pouze starosti o své nenasytné choutky, nemorí více hladem obrovskou většinu, která skutečně vyrábí a pracuje. Ať představitelé této většiny stanou se všichni zároveň výrobci a spotřebiteli v takovém poměru, aby všechny potřeby byly uspokojeny a aby nikdo více netrpěl bídou ani únavou. ... Spravedlnost, věrnost, poctivost a upřímnost vždy a všude! Ať má každý svou funkci, kterou by svědomitě zastával a která by mu zajistila šťastný život, ale nic víc, protože štěstí je potřeba pro všechny (musí být) rovnoměrně rozděleny mezi všechny.\n\nBabeuf o obchodu:\n\nObchodníci vykořisťují jiných kteří se nechají vykořisťovat; kromě toho se spekulanti a obchodníci spojují, aby zcela ovládli skutečného výrobce, aby mu mohli stále říkat: pracuj hodně, ne málo, jinak nebudeš mít práci a nebudeš vůbec jíst.\n\nMANIFEST ROVNÝCH (ukázka):\n\nPatnáct století jste žili jako otroci, a tedy nešťastní. Posledních šest let sotva dýcháte, čekáte na nezávislost, svobodu a rovnost. ... Už dost dlouho, a příliš dlouho, méně než milion jednotlivců zlikvidovalo to, co patří 20 milionům jejich druhu, jejich rovnost. Otevřete své oči a svá srdce plnosti štěstí: poznejte a zvěstujte s námi REPUBLIKU rovnat.\n\nBabeuf před smrtí:\n\n\"Je ctí zemřít pro věc Ctnosti. Jako oběť dlouhodobé revoluce jsem smířen s mučednictvím. ... opustit rodinu, děti, drahou manželku, bylo by více než nesnesitelné, kdybych neviděl na konci ztracenou svobodu a vše, co patří upřímným republikánům ... Nevěřte, že lituji, že jsem se obětoval pro nejkrásnější věc: kdyby i všechno mé úsilí bylo neužitečné pro ni, splnil jsem svůj úkol. ... Nechápal jsem jiný způsob vás učinit šťastnými než společným blahem. Je přinejmenším sladké umírat s vědomím tak čistým, jako je moje ... Jednoho dne, až perzekuce ochabne, snad poctiví budou dost svobodně dýchat, aby mohli položit několik květů na náš hrob a až bude možná znovu myslet na prostředky, jak zajistit lidstvu štěstí, které jsme mu doporučovali, zde můžeš vyhledat, v těch hadrech a představit všem vyznavačům rovnosti ... ubohou sbírku různých fragmentů, které obsahují všechno to, co korupčníci nazývají mými sny.\"\n\n\n\n"}
{"id": "258052", "url": "https://cs.wikipedia.org/wiki?curid=258052", "title": "Radovan Šimáček", "text": "Radovan Šimáček\n\nRadovan Šimáček (16. listopadu 1908, Praha – 25. června 1982, Praha) byl český publicista a spisovatel především historických románů.\n\nRadovan Šimáček se narodil roku 1908 v Praze, v rodině nakladatele Bohuslava Šimáčka (1866-??) a jeho manželky Milady, rozené Šimáčkové (1887-??).\n\nPocházel z rodiny, jejíž členové byli činní v kultuře. Jeho příbuznými byli spisovatel M. A. Šimáček (otec matky) a nakladatel František Šimáček. Strýc Vladimír Šimáček byl herec a sestra Dagmar, provdaná Outratová byla spisovatelka a překladatelka.\n\nPo ukončení reálného gymnázia v Křemencově ulici v Praze roku 1926 absolvoval roční abiturientský kurz na obchodní akademii a v letech 1927-1929 dvouletý studijní pobyt na \"École libre des sciences politiques\" v Paříži. Poté pracoval rok jako úředník v exportním oddělení Zbrojovky v Brně, v letech 1930-1942 byl redaktorem časopisu \"Hospodářský rozhled\" a v letech 1942-1944 redaktorem \"Světového literárního klubu\" v nakladatelství Máj. Pak byl nasazen do výroby a pracoval až do konce druhé světové války jako pomocný dělník. Od roku 1945 do roku 1951 působil jako šéfredaktor tiskové služby na ministerstvu zahraničního obchodu a jako redaktor časopisu \"Zahraniční obchod\", v letech 1951-1952 byl redaktorem národohospodářských publikací v Průmyslovém vydavatelství a v letech 1952-1959 v nakladatelství Orbis. Poté pracoval jako korektor ve Středočeských tiskárnách a od roku 1964 byl redaktorem Československé vlastivědy při Socialistické akademii a působil i v jejím nakladatelství Horizont. Roku 1971 odešel do výslužby, ale i nadále spolupracoval s ministerstvem zahraničního obchodu při vydávání ekonomických příruček.\n\nRadovan Šimáček aktivně provozoval jezdecký sport. V letech 1927-1930 o něm psal články do časopisu \"Gentleman\" a v letech 1930-1934 vydával specializovaný časopis \"Turf\" a podílel se na činnosti jezdeckých organizací.\n\nČasopisecky debutoval Radovan Šimáček roku 1926. Své literární příspěvky otiskoval v různých novinách a časopisech a roku 1930 vydal v časopise \"Turf\" na pokračování svou prvotinu s detektivním námětem \"Černý a bílý\" z prostředí koňských dostihů, kterou později přepracoval na román \"Napoleon byl zavražděn\". Dále však již psal tradičně pojatou historickou prózu, ve které se soustřeďoval na dějově vděčné epizody z historie českých šlechtických rodů od středověku po třicetiletou válku.\n\nKromě beletrie napsal Radovan Šimáček několik odborných publikací o zahraničním obchodě, jezdeckou a vodáckou příručku a historickou práci o dostihovém sportu.\n\nRadovan Šimáček zemřel roku 1982 v Praze.\n\n\n\n"}
{"id": "258053", "url": "https://cs.wikipedia.org/wiki?curid=258053", "title": "Jozef Mikloško", "text": "Jozef Mikloško\n\nJozef Mikloško (* 31. března 1939 Nitra) je slovenský matematik, kybernetik, diplomat a politik (nynější poslanec Národní rady SR), po sametové revoluci spoluzakladatel Křesťanskodemokratického hnutí, místopředseda československé vlády, poslanec Slovenské národní rady a Sněmovny lidu Federálního shromáždění, starší bratr politika Františka Mikloška.\n\nJe ženatý, má čtyři děti a 11 vnuků. V roce 1960 absolvoval Vysokou školu pedagogickou v Bratislavě, obor matematika-chemie. V letech 1963-1990 pak byl vedoucím vědeckým pracovníkem v Ústavu technické kybernetiky při Slovenské akademii věd. V období let 1965-1968 vystudoval Přírodovědeckou fakultu Univerzity Komenského (obor numerická matematika). V letech 1985-1990 byl vedoucím mezinárodní laboratoře pro umělou inteligenci. Je autorem 65 vědeckých studií a desítek populárně-naučných článků.\n\nKoncem roku 1989 patřil mezi zakladatele KDH na Slovensku (jeho bratr František Mikloško tehdy působil v konkurenční formaci Verejnosť proti násiliu). Ve volbách roku 1990 se stal poslancem Slovenské národní rady a zároveň v letech 1990-1992 působil na postu místopředsedy vlády ČSFR (třetí vláda Mariána Čalfy). V roce 1991 se angažoval v kontroverzní kauze Martina Kasardy.\n\nVe volbách roku 1992 byl za KDH zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nV letech 1993-1995 byl poradcem prezidenta a působil v Kanceláři prezidenta SR. V letech 1995-2000 působil coby tajemník komise Konference biskupů Slovenska: \"Iustitia et Pax\". V období let 1994-2000 zasedal v zastupitelstvu bratislavské městské části Petržalka, kde zastával funkci předsedy komise pro mládež, sport a vzdělání. V letech 1996-2000 přednášel na Katecheticko-pedagogické fakultě Katolické univerzity v Ružomberku. Zároveň byl v letech 1997-2000 prorektorem pro vědu, výzkum a zahraniční vztahy na Trnavské univerzitě a členem Slovenského syndikátu novinářů. V letech 2000-2005 působil jako velvyslanec Slovenska v Itálii. V roce 2005 odešel do penze (od roku 2007 je předsedou Sdružení katolických seniorů Slovenska). Od roku 2008 publikuje na vlastním internetovém blogu.\n\nV předčasných parlamentních volbách na Slovensku roku 2012 byl zvolen za KDH do Národní rady SR.\n"}
{"id": "258062", "url": "https://cs.wikipedia.org/wiki?curid=258062", "title": "Telugština", "text": "Telugština\n\nTelugština (తెలుగు, \"telugu\") je drávidský jazyk používaný v indickém svazovém státě Ándhrapradéš, kde je úředním jazykem. Počet mluvčích se odhaduje na 70 miliónů, což činí z telugštiny (vedle tamilštiny s cca 75 miliony mluvčích) nejpoužívanější ze všech drávidských jazyků a třetí (po hindštině a bengálštině) nejpoužívanější jazyk Indie. Uvádí se, že telugština byla nejvíce ze všech drávidských jazyků vystavena vlivu (indoevropského) sanskrtu, což také odpovídá její zeměpisné poloze, protože se nachází na severu drávidského jazykového areálu.\n\nDrávidské jazyky jsou aglutinační, to znamená, že ke slovnímu kmeni lze připojit celý řetězec přípon, z nichž každá má svou funkci (vedle čísla a pádu to mohou být i různá určení místa a času, v jiných jazycích vyjadřovaná předložkami).\n\nTelugština používá své vlastní písmo, které se jako většina indických písem vyvinulo z písma bráhmí a sdílí proto s ostatními indickými písmy základní vlastnosti. Znaky pro souhlásky automaticky obsahují samohlásku \"a\". Diakritickými znaménky lze tuto samohlásku nahradit jinou, případně vyznačit, že jde o samotnou souhlásku bez samohlásky. Telugské písmo je velmi podobné písmu kannadskému a až na několik výjimek jsou obě písma navzájem čitelná. Na rozdíl od tamilského písma si telugské písmo uchovává zvláštní znaky pro aspirované hlásky, které drávidské jazyky původně neodlišovaly, ale objevují se ve výpůjčkách ze sanskrtu.\n\nPodobně jako jiné aglutinační jazyky telugština disponuje bohatým systémem více než dvaceti pádů, které lze v řadě případů chápat jako předložky připojené ke slovu ve formě přípon. V následující tabulce jsou pádové koncovky předvedeny na příkladu osobního jména Ráma:\n\nTelugština patří do nevelké skupiny jazyků, které rozlišují tzv. inkluzivní a exkluzivní variantu zájmena \"my\" (\"já+ty(+oni)\" vs. \"já+oni\" (bez tebe)). Osobní zájmena ve 2. a 3. osobě navíc rozlišují obyčejný a zdvořilostní tvar. (Nejde jen o obdobu českého vykání - i o 3. osobě můžeme mluvit s úctou a použít zdvořilostní verzi zájmena \"on\".)\n\n"}
{"id": "258064", "url": "https://cs.wikipedia.org/wiki?curid=258064", "title": "PrintFile", "text": "PrintFile\n\nPrintFile je software určený pro tisk nejrůznějších souborů na tiskárny instalované v systému Microsoft Windows. Program podporuje interaktivní režim, tisk z příkazového řádku i metodu Drag and Drop. Dokáže také sledovat vybraný adresář a tisknout všechny soubory, které se v něm objeví. Dokáže provádět nejrůznější konverze, například vytisknout více stran na jednu nebo provést pomocí Ghostscriptu konverzi postscriptového souboru pro tisk na libovolné tiskárně.\n"}
{"id": "258068", "url": "https://cs.wikipedia.org/wiki?curid=258068", "title": "Aforismus", "text": "Aforismus\n\nAforismus je krátký literární útvar zpravidla umělého původu, který existuje na pomezí poezie, prózy a běžné lidové slovesnosti. Obvykle se jedná o krátké rčení, jež je svojí délkou podobné lidovému pořekadlu, někdy se jedná jen o jednu jedinou větu s několika slovy nebo o jednoduché souvětí či zajímavé dvojverší s pěknou metaforou. Na rozdíl od běžného pořekadla však aforismus téměř vždy obsahuje nějakou hlubší myšlenku, závažnější autorův postřeh, neotřelý poetický nápad, osobitý pohled na okolní svět apod. Aforismus je tedy vždy výrazově hlubší a myšlenkově bohatší, než tomu bývá u lidových pořekadel, přísloví a obecných frazeologizmů. Aformismus často pracuje s jazykovým humorem, nadsázkou, persifláží, ironií, paradoxem, protimluvem či slovní recesí - může se jednat o půvabnou slovní hříčku apod.\n\nAforismus na jedné straně tedy hraničí s lidovou slovesností všedního dne, neboť bývá začasté šířen pouze ústím podáním, na druhé straně se ale může jednat třeba i o krátkou básničku, sofistikovaný\nslovní vtip (například: \"Policajt se zamyslel\") či nějaký pěkně výstižný krátký citát. Jako aforismus někdy slouží i výňatky či citace z nějakého původně mnohem rozsáhlejšího literárního či literárně-dramatického textu (zde je ovšem aforismus vytržen z celkového kontextu původního díla). Některé aforismy pak mohou vlivem ústního podání zlidovět natolik, že se stanou přirozenou součástí jazyka a vytvoří tak nový frazeologizmus.\n\nBlízkým příbuzným literárním pojmem aforismu je sentence.\n\n\nPoznámka: O tom, že mnohé lidové aforismy patrně ovlivňují zpětně i další literární tvorbu některých autorů asi není třeba pochybovat - srovnej text známé písně Jana Wericha a Jiřího Voskovce \"Život je jen náhoda, jednou jsi dole jednou nahoře… \"\n\n\n\n\n"}
{"id": "258080", "url": "https://cs.wikipedia.org/wiki?curid=258080", "title": "Lom (geologie)", "text": "Lom (geologie)\n\nLom je jedna z určovacích technik minerálů a hornin, kdy vlivem poškození neštěpných nerostů dochází k jeho rozpadu s typickým druhem okraje na rozpadové ploše. Lom souvisí se štěpností a to tak, že pokud je minerál neštěpný, je možné na něm pozorovat lom, v opačném případě většinou nikoliv.\n\nRozlišujeme:\n\n"}
{"id": "258087", "url": "https://cs.wikipedia.org/wiki?curid=258087", "title": "Dělnická třída", "text": "Dělnická třída\n\nDělnická třída je sociologický a ideologický pojem označující námezdní pracující s výjimkou nejlépe placených profesionálů a manažerů. Marxismus termín používá jako synonymum slova proletariát.\n"}
{"id": "258088", "url": "https://cs.wikipedia.org/wiki?curid=258088", "title": "John O'Sullivan", "text": "John O'Sullivan\n\nJohn O’Sullivan (* 25. dubna 1942 Liverpool) je britský konzervativní politický komentátor, novinář a spisovatel.\n\nSvé vysokoškolské vzdělání získal na Londýnské univerzitě. Ve volbách roce 1970 neúspěšně kandidoval do parlamentu za Konzervativní stranu. Působil též jako poradce Margaret Thatcherové, přispívá do velké řady časopisů a je autorem knihy \"Prezident, papež a premiérka – trojice, která změnila svět\".\n\nV současnosti žije v Alabamě.\n\n"}
{"id": "258089", "url": "https://cs.wikipedia.org/wiki?curid=258089", "title": "Turkmenský manat", "text": "Turkmenský manat\n\nTurkmenský manat (turkmensky \"türkmen manat/түркмен манат\") je zákonným platidlem středoasijského státu Turkmenistán. Jeho ISO 4217 kód je TMT. Jedna setina manatu se nazývá \"tenge\". Název \"manat\" má turkmenská měna společný s měnou Ázerbájdžánu. Výraz manat označoval v turkmenštině i ázerbájdžánštině rubl, který se používal v Sovětském svazu, jehož součástí Turkmenistán i Ázerbájdžán byly. Dílčí jednotka \"tenge\" je současně názvem měny Kazachstánu.\n\nManat se do oběhu dostal 1. listopadu 1993, kdy nahradil do té doby používaný rubl. Z rublu vycházel v poměru \"1 rubl = 500 manatů\". Tehdy nově zaveden manat dostal kódv TMM. Turkmenistán prodělal a prodělává transformaci z ústředně plánovaného hospodářství na tržní. Tento proces bývá ve většině postkomunistických zemí doprovázen vysokou mírou inflace. I proto Turkmenistán provedl 1. ledna 2009 měnovou reformu, při které proběhla devalvace měny v směnném poměru 5000 \"starých\" manatů = 1 \"nový\" manat. Zároveň proběhla změna kódu manatu z TMM na TMT. Původní manat zůstává platným do konce roku 2009 a byl průběžně stahován z oběhu. Od 1. 1. 2010 ztratil status zákonného platidla.\n\nV roce 1993 byly do oběhu uvedeny mince o hodnotách 1, 5, 10, 20 a 50 tenge. Kvůli vysoké inflaci se od roku 1999 používaly i mince 500 a 1000 manatů. Mince tenge neplnily funkci oběživa a v běžném platebním styku se používaly zřídka, přesto zůstávaly zákonným platidlem. Bankovky první emise měly hodnoty 1, 5, 10, 20, 50, 100, 500, 1000, 5000 a 10000 manatů. Bankovky menších hodnot se v oběhu vyskytly zřídka. Všechny bankovky měly na rubové straně podobiznu bývalého turkmenského prezidenta Saparmurata Nijazova.\n\nSoučasné mince mají nominální hodnoty 1, 2, 5, 10, 20 a 50 tenge.V peněžním oběhu se však nepoužívají. Na aversní straně všech mincí je napsána nominální hodnota mince a na reversní straně je vyobrazena mapa Turkmenistánu. Nové bankovky mají hodnoty 1, 5, 10, 20, 50, 100, 500 (pouze do roku 2011) manatů; jsou na nich vyobrazeny zdejší významné osobnosti.\n\n"}
{"id": "258093", "url": "https://cs.wikipedia.org/wiki?curid=258093", "title": "Michał Witkowski", "text": "Michał Witkowski\n\nMichał Witkowski (* 13. ledna 1975, Vratislav) je polský spisovatel, novinář, literární kritik.\n\nVystudoval polonistiku na Vratislavské univerzitě. Debutoval v roce 2001 knihou \"Copyright\". Jeho nejznámější kniha \"Lubiewo\" (\"Chlípnice\") se od prvního vydání v roce 2005 stala bestsellerem a jen do roku 2007 se dočkala sedmi vydání. \"Lubiewo\" získalo mnoho prestižních ocenění a bylo přeloženo do mnoha jazyků (mimo jiné angličtina, němčina, francouzština, ukrajinština, ruština, litevština, čeština). \n\nWitkowski se otevřeně hlásí ke své homosexuální orientaci. Knihou \"Lubiewo\" se zařadil do proudu gay literatury a bývá označován za prvního polského gay autora. Žije ve Varšavě.\n\nWitkowski byl čtyřikrát nominován na prestižní polskou literární cenu NIKE: v roce 2006 (za \"Lubiewo\"), 2007 (za \"Fototapetu\"), 2012 (za \"Drwala\") a 2018 (za \"Wymazane\"). Za román \"Barbara Radziwiłłówna z Jaworzna-Szczakowej\" získal cenu Paszport Polityki 2007.\n\n\n"}
{"id": "258098", "url": "https://cs.wikipedia.org/wiki?curid=258098", "title": "Otakar Štáfl", "text": "Otakar Štáfl\n\nOtakar Štáfl (30. prosince 1884 Německý Brod – 14. února 1945 Praha) byl český malíř a ilustrátor.\n\nNarodil se 30. prosince 1884 v Německém Brodě (dnes Havlíčkův Brod). Jeho otec Josef Štáfl byl místním řezbářem, mimo jiné vyřezal i známého brodského Hnáta. Od roku 1897 studoval na místním gymnáziu, které však s nesouhlasem rodičů v roce 1903 opustil. Odešel do Prahy věnovat se své zálibě – malířství. Kreslit a malovat začal již v mládí. V Praze byl přijat do krajinářské školy Ferdinanda Engelmüllera. Už jako žák získal za akvarely vystavené v Rudolfinu první honorář. Svou pilnou prací si postupně získával vážnost a jméno v uměleckém světě. Kreslil pražská zákoutí a roku 1907 je vystavil v Počátkách. Perokresbami zdokumentoval Chrudim pro knihu profesora Mušky \"O staré Chrudimi\" (1907). Velké množství jeho obrázků, převážně s architektonickými motivy, bylo publikováno téměř okamžitě v časopisech \"Český svět\", \"Zlatá Praha\" a jiných uměleckých časopisech té doby.\n\nRoku 1910 se oženil s dcerou ředitele nakladatelství Politika Václavou Brychtovou. V tomto nakladatelství získal zaměstnání jako grafik a navrhoval plakáty. Na vídeňské výstavě Ex libris v roce 1913 byly velmi úspěšné jeho knižní značky. Jeho fantazie a láska k přírodě se nejvíce projevila v knižních ilustracích, zejména pro děti a mládež. Kresbou, dřevorytem i akvarelem ilustroval desítky knih.\n\nZa první světové války organizoval humanitární akce ve prospěch sirotků a válečných vdov a angažoval se ve veřejném životě rodného města. Po válce se zasloužil o vybudování pomníku Karla Havlíčka a o vznik Havlíčkova muzea. V roce 1917 se rozvedl a v roce 1927 znovu oženil s Vlastou Koškovou, v té době známou spisovatelkou pohádek a dívčích románů.\n\nOd 1. dubna 1929 byli manželé Štáflovi nájemci chaty u Popradského plesa v Tatrách. Iniciovali vznik Symbolického cintorína u Popradského plesa pod západní stěnou Ostrvy, kde mají také od roku 1947 pamětní tabuli.\n\nNejproslulejší je jako malíř Tater, kde prožil značnou část svého života. Jejich krásu zachytil nejen v nesčetných akvarelech, ale i v monumentálních olejích. V roce 1928 vyšel tiskem cyklus 120 akvarelů z Vysokých Tater. Dva obrazy s motivy z Vysokých Tater byly dokonce vydány na poštovních známkách.\n\nŠtáfl nemaloval jen Tatry. Nezapomínal ani na svou rodnou Vysočinu. Mezi jeho nejoblíbenější patřily vršky mezi Zbožicí a Horní Krupou, ale i v Havlíčkově Borové, na Humpolecku a Chotěbořsku. Zde všude maloval nejvíce v posledních letech svého života, za druhé světové války.\n\n14. února 1945 byl jeho ateliér na Vinohradech zasažen bombou spojeneckých letadel. V troskách domu manželé Štáflovi zahynuli. Z jejich velké umělecko-historické knihovny zbylo pouhé torzo. Dnes je uložené v muzeu v Havlíčkově Brodě. V Brodě, v jeho rodném městě, mu byl v roce 1957 otevřen památník. Umístěn byl do obranné věže středověkého opevnění, která stojí v těsné blízkosti místa, kde stávala rodná chalupa Otakara Štáfla. V této „Štáflově baště“ najdeme šest z původních osmi plastických obrazů ze života Karla Havlíčka.\n\n\n"}
{"id": "258099", "url": "https://cs.wikipedia.org/wiki?curid=258099", "title": "John Wetton", "text": "John Wetton\n\nJohn Kenneth Wetton (12. června 1949 Willington, Derbyshire – 31. ledna 2017) byl anglický zpěvák, baskytarista a kytarista.\n\nJohn Wetton byl profesionálním zpěvákem, hudebníkem a písničkářem již od konce 60. let 20. století. Postupně vystupoval se skupinami jako Mogul Thrash, Family, King Crimson (spolupracoval s přítelem z dětství Robertem Frippem), Roxy Music/Bryan Ferry band, Uriah Heep, UK a Wishbone Ash. Wetton získal světovou popularitu v roce 1982 s nástupem nové skupiny Asia, když skupina prodala miliony kopií svého debutového alba, které se v hitparádě Billboard Hot 100 umístilo na prvním místě. Toto album zůstává dodnes jedním ze čtyř alb, která v tomto žebříčku zůstala na 1. místě po dobu devíti za sebou jdoucích týdnů.\n\nV srpnu 2007 John Wetton podstoupil operaci srdce, která odsunula zbytek naplánovaného koncertního turné skupiny Asia do doby, než se zotaví.\n\nZemřel dne 31. ledna 2017 ve věku 67 let po několikaletém boji s rakovinou tlustého střeva\n\n\n\n"}
{"id": "258105", "url": "https://cs.wikipedia.org/wiki?curid=258105", "title": "Hutuové", "text": "Hutuové\n\nHutuové, též Hutu, Wahutu nebo Bahutu je etnikum žijící ve střední Africe, především v zemích Rwanda a Burundi. Značná část žije též v Demokratické republice Kongo, přičemž tato část představuje především uprchlíky vyhnané občanskou válkou a genocidou. Příbuznými kmeny jsou Tutsiové a Twaové.\n\nCelkový počet Hutuů je 12–13 milionů, ve Rwandě tvoří 90 % obyvatelstva, v Burundi pak 83 %. Jejich společnost je založena na kmenech, obývají většinou venkovské oblasti, které jsou často roztroušeny po kopcích Rwandy a Burundi.\n\nPo příchodu do oblasti Rwandy vypudili Hutuové původní obyvatelstvo kmene Twa (pygmejští lovci). Postupně až do příchodu Tutsiů ve 14.–15. století zde získali politickou a ekonomickou nadvládu. Mnoho Hutů uprchlo během občanské války a genocidy v roce 1994 do sousední Demokratické republiky Kongo. Z důvodu tamější občanské války v roce 1996 se jich však mnoho navrátilo zpět do země.\n\nAsi čtvrtina Hutů vyznává nativní náboženství, zbytek jsou převážně římští katolíci, což je výsledkem působení evropských, hlavně francouzských misionářů v tomto regionu v 19. století. I pokřtění Hutuové si ale udržují mnoho prvků tradičního náboženství.\nVyznavači tradičních náboženství věří v nebeského boha \"Imaana\", jehož hlavním úkolem bylo chránit svět lidí proti bohu smrti a dalším silám zla. Hutuové věří, že dodržováním tabu a rituálů posilují \"Imaanovu\" moc, zatímco když předpisy porušují, \"Imaana\" je oslaben a síly zla nad ním nabývají navrch. Dále věří v předky zemřelých \"abazihma\" (singulár \"mzihmu\"), kteří mohou působit nemoci lidí i zvířat a neštěstí na majetku. Abazihmu je možné si usmířit oběťmi jídla a domácích zvířat.\n\nHutuové, ale také Tutsiové a Twaové, hovoří centrálními bantuskými jazyky. V Burundi se nazývá kirundi a ve Rwandě pak rwandština (kinyarwanda). Tyto dvě verze se jen mírně liší ve výslovnosti a některých slovech. Ti, kteří jsou zainteresováni v obchodu, obyvatelé měst a obyvatelé hraničních oblastí s Tanzanií používají svahilštinu a vysoce vzdělaní Hutuové hovoří také francouzsky, ale je to poměrně malá část.\n\nČasto mají součástí svého jména také jméno francouzské a jejich jména se dají snadno přeložit a mají jasný význam. Pokud se např. muž jmenuje „Mutarambirwa“, pak to znamená, že je někým, kdo se nikdy neunaví. Jen asi polovina lidí ve Rwandě a Burundi umí číst a psát ve svém rodném jazyce. Ještě méně umí číst a psát francouzsky. Vzdělané osoby mluví francouzsky. Vzdělávací systém byl narušen v roce 1994 konfliktem.\n\nMezi příslušníky kmene Hutu je častá sociální kategorizace (vzhledem k příslušníkům kmene Tutsiů), a příslušnost k rodu se dědí patrilineárně, tj. pokud má dítě matku z kmene Tutsi a otce z kmene Hutu, pak je toto dítě příslušník kmene Hutu. Pokud má však jiné dítě matku z kmene Hutu a otce z kmene Tutsi, tak se toto dítě stane Tutsiem. Toto rasové dělení potomků není tedy rovnocenné. Tyto rasy se jako první pokusil zkoumat J. H. Spake v roce 1862, který postupně zjišťoval, že interakce takto odlišných ras nutně vede ke konfliktu. Když se narodí hutuské ženě dítě, zůstávají spolu po dobu 7 dní doma a v den sedmý je ceremonie, kdy dítě dostává jméno. Této události se účastní také děti z okolí.\n\nSňatek je zlegalizován, když rodina ženicha zaplatí věno (dobytek, kozy atd.) rodině nevěsty. Byliny a mléko zabezpečují nevěstinu čistotu během obřadu. V minulosti byly sňatky často domlouvány rodinou ženicha i nevěsty, toto už ale téměř neplatí a mladí lidé si sami vybírají svého partnera. Sňatky mezi Hutuy a Tutsii byly vždy vzácností, ačkoli hutuskému muži je toto podle zákona umožněno. V dnešní době jsou taková manželství častější, ale stále poměrně výjimečná.\nMladí hutuští lidé se setkávají navzájem prostřednictvím skupinových aktivit, jako jsou tanec a církevní události. Západní styl seznamování je praktikován bohatšími Hutuy ve městech.\n\nPohřeb je doprovázen modlitbami a rituály. Po pohřbu v období smutku příbuzní zemřelého nepracují na poli a nemají sexuální styk.\n\nVětšina Hutuů byli vždy zemědělci, jsou často přezdívaní jako „horské gorily“ (díky tvrdé práci). Chov a pastva dobytka jsou významnější než pěstování plodin. Hutuské ženy se starají o chod domácnosti, kosí a kypří půdu. Muži a chlapci pečují o hospodářské zvířectvo a připravují pole na setbu.\n\nV minulosti Hutuové nosili sukně z látky z kůry stromu a pláště ze zvířecí kůže. Toto bylo nahrazeno stylem oblékání moderních společností, ozdobné předměty jako korálky, náhrdelníky a náramky však Hutuové nosí stále.\n\nVětšina Hutuů žije ve venkovských oblastech a v oblastech roztroušených mezi horami Rwandy nebo Burundi. Tradiční obydlí Hutuů představují chaty ve tvaru včelího úlu ze dřeva, rákosí a slámy. Vysoké živé ploty slouží jako oplocení. K základním potravinám patří fazole, kukuřice, proso, čirok, sladké brambory a kasava, mléko a hovězí maso hrají též významnou roli. Mezi obvyklé potraviny patří také kozí mléko a maso.\n\nHudba, tanec a bubnování jsou důležitou součástí života na venkově. Muži a ženy mají různé tance. Tanečníci při tanci pohybují velmi rychle rukama a tělem. Lidé zpívají sami nebo ve sboru. Mezi známé písně patří lovecké, ukolébavky, a písně ke chválení skotu („ibicuba“).\n\nPopulárním lidovým hrdinou je „Samadari“, který představuje toho, kdo porušil pravidla a koho mají Hutuové následovat. Vysmívá se majetným a mocným a uráží bohaté vlastníky dobytka. Oblíbenou společenskou hrou je „igisoro“ (v jiných částech Afriky zvaná též „mankala“). Hlavním divácky velmi oblíbeným sportem je jak ve Rwandě, tak v Burundi fotbal.\n\nK tradičním řemeslům patří výroba keramiky, dřevěných výrobků, šperků, zámečnických prací a pletených košíků.\n\nHutuové slaví dny nezávislosti Rwandy a Burundi, První máj, Nový rok a hlavní křesťanské svátky.\n\n\n"}
{"id": "258106", "url": "https://cs.wikipedia.org/wiki?curid=258106", "title": "Tutsiové", "text": "Tutsiové\n\nTutsiové, známí rovněž pod názvy Abatutsi, Watussi nebo Wahuma, jež vycházejí z plurálové formy etnonyma Tutsi, jsou jedna ze tří původních národností středoafrických států Rwanda a Burundi. Žijí ale též ve východní části Demokratické republiky Kongo. Druhá dvě příbuzná etnika jsou Twaové a Hutuové. Právě Hutuové se stali nesmiřitelnými nepřáteli Tutsiů a během genocidy za občanské války ve Rwandě povraždili více než třetinu jejich celkové populace.\n\nTutsiové byli především pastevci skotu a válečníci, v minulosti žili pohromadě s Huty, kteří byli rolníci. Do oblasti Velkých jezer předkové Tutsiů přišli v průběhu středověku ze severu, snad z jižní Etiopie a Súdánu. Bojovní Tutsiové brzy ovládli Huty a Tawy, nad nimiž si vytvořili privilegované postavení, z čehož pramení nenávist Hutů vůči nim. Od 16. století až do roku 1962 vládli Rwandě tutsijští králové s titulem \"mwami\". Poslední král Kigeli V. odešel po referendu, které rozhodlo o zrušení monarchie, roku 1962 do exilu ve Spojených státech. Zvláštností Tutsiů je jejich výška. Patří mezi etnika s největší průměrnou výškou, která se u mužů pohybuje nad hranicí 190 cm.\n\nEtnikum čítá přes 2,5 milionu lidí (ve Rwandě a Burundi). Vyznávají převážně katolictví, dále pak islám a nativní náboženství, založené na víře v nejvyššího nebeského boha \"Imaanu\", který chrání lidstvo před útoky démonů. Dále uctívají duchy předků \"abazihmu\" (v singuláru \"mzimu\"), které je nutné usmiřovat oběťmi. Stejné představy jsou i součástí nativního náboženství Hutuů. Tutsiové, stejně jako Hutuové hovoří jazykem kirundi nebo rwandsky, někteří také francouzsky a anglicky.\n\nPodle Tutsiů bylo pojmenováno dlouhorohé východoafrické plemeno skotu watusi, které ale chovají i další pastevecká etnika v Ugandě, Keni a Tanzanii, například Masajové.\n\n"}
{"id": "258108", "url": "https://cs.wikipedia.org/wiki?curid=258108", "title": "Knížky lidového čtení", "text": "Knížky lidového čtení\n\nKnížky lidového čtení je pojmenování pro zábavnou četbu (hlavně pro různé dobrodružné, hrůzostrašné a sentimentální příběhy, v nichž děj probíhal bez úvah a bez motivace a končil šťastným rozuzlením na způsob pohádky), která byla v souvislost s rozšířením knihtisku v době baroka (tj. zhruba od 16. století), distribuována v jednodušší úpravě a s dřevorytovými ilustracemi do širokých lidových vrstev. Zatímco v jiných zemích, např. v Německu (zde nesly označení \"Volksbücher\") šlo o triviální četbu bez větší umělecké hodnoty, v našich podmínkách úpadku českého jazyka a literatury v 1. polovině 18. století byly vedle kramářské písně a nábožensky výchovné literatury jedinou česky vydávanou literaturou. Knížky lidového čtení tak představovaly neodmyslitelnou součást české slovesné kultury. Jejich náměty pevně vrostly do naší literární tradice, v níž se i dále vyvíjely.\n\nZáslužnou práci ve vydávaní knížek lidového čtení vykonalo v počátcích českého národního obrození nakladatelství Česká expedice, které založil roku 1790 Václav Matěj Kramerius.\n\nNěkteré knížky měly i osvětovou funkci, neboť v nich byla zachycena celá řada praktických zkušeností, které byly často formulovány jako rýmovačky: \"„Když jsou při západu slunce na nebi červánka, dočkáme se nejspíš krásného ránka.“\"\n\nDochované exempláře knížek lidového čtení jsou vzácné. Ve své době byly tak běžnou součástí denního života, že jim jejich majitelé nevěnovali žádnou zvláštní pozornost a péči, takže se některé z nich nedochovaly vůbec nebo jen v jednom exempláři.\n\nVe většině případů šlo o dobrodružně fantastická vyprávění cizího původu, často velmi stará, společná s jinými evropskými literaturami. Některé příběhy však byly i umělého původu, například povídky od Prokopa Šedivého (1764–1810) (\"České Amazonky\" o dívčí válce nebo rytířský příběh \"Mnislav a Slavětína\"). Jako nejčastější náměty knížek lidového čtení lze jmenovat:\n"}
{"id": "258109", "url": "https://cs.wikipedia.org/wiki?curid=258109", "title": "Vincenc Janalík", "text": "Vincenc Janalík\n\nVincenc Janalík (21. ledna 1804 Rymice – 23. července 1855 Milotice) byl český katolický kněz, spisovatel, sběratel lidových písní, propagátor národního obrození, básník a překladatel.\n\nNarodil se jako sedmé dítě z deseti sedlákovi Josefu Janalíkovi v Rymicích u Holešova. V roce 1813 nastoupil na tzv. normální školu k piaristům do Kroměříže, kde roku 1817 také začal studovat zdejší piaristické gymnázium. Zde byl jeho spolužákem František Sušil, s nímž později navázal užší kontakty. V posledním ročníku gymnázia, v roce 1821, zemřeli Vincenci oba dva rodiče.\n\nV letech 1822–1823 studoval u piaristů v Mikulově filozofii a po tomto studiu následovalo studium teologie na bohovědném lyceu v Olomouci mezi léty 1824–1827. Na kněze byl Vincenc vysvěcen 22. září 1827, čímž se stal prvním knězem-rodákem z Rymic.\n\nIhned po vysvěcení byl poslán za kooperátora k faráři Filipu Pokornému do Milotic a na tomto postu setrval celých 19 let. Výpomocným duchovním zůstal tak dlouho z toho důvodu, že jeho farář trpěl dnou a chorobou očí a na Janalíka tím pádem spadala prakticky většina duchovní péče ve farnosti – milotickou farnost tvořily v té době kromě samotných Milotic ještě i vesnice Skoronice a Vacenovice, celkem asi 2000 věřících.\n\nV srpnu 1846 se stal lokalistou ve Skřipově u Opavy, avšak v listopadu 1847 byl povolán zpět do Milotic, kde farář Pokorný odešel na odpočinek (ovšem až do své smrti v roce 1856 zůstal milotickým farářem). Janalík byl ustanoven administrátorem farnosti „in spiritualibus et temporalibus“. Jako administrátor působil až do své předčasné smrti v roce 1855.\n\nVe Skřipově, někdy v zimě roku 1846/1847, se s ním převrhly sáně, když jel zaopatřovat nemocného. Ze sání včas vyskočil, ovšem tímto skokem si přivodil tříselnou kýlu. Jeho zdravotní stav se tímto zraněním a rovněž vypjatou revoluční situací let 1848/49 rok od roku zhoršoval a stále častěji trpěl bolestmi. Po mrtvici na přelomu roku 1853/1854 přestal vidět na jedno oko a v květnu 1854 po další mozkové příhodě došlo i ke zhoršení pohybu. Zemřel o rok později na sněť střev 23. července 1855. Pohřben je na hřbitově v Miloticích vlevo u vchodu do hřbitovní kaple, kterou sám vybudoval.\nVincenc Janalík patřil k tzv. sušilovcům, tedy přátelům a následovníkům Františka Sušila, kteří se v jeho hesle \"církev a vlast\" ve svém okolí snažili o obrodu náboženského a národního života. Jednalo se o syntézu národního vědomí, moravského zemského vlastenectví a katolictví. Myšlenkovou základnou tohoto hnutí bylo cyrilometodějství.\n\nJanalík se se Sušilem znal už dob studií na gymnáziu v Kroměříži a s velkou pravděpodobností mu pomáhal se sběrem lidových písní v Miloticích i Skřipově. Třebaže Janalík patřil k širšímu okruhu sušilovců, s jejich zakladatelem ho pojilo přátelství a k většímu zapojení bránilo pastorační vytížení a později nemoc. Sám Sušil byl Vincenci Janalíkovi učitelem psané češtiny a povzbuzoval jej k psaní českých knih.\n\nJanalíkovým následovníkem na milotické faře byl další kněz z generace sušilovců František Weber, říšský a zemský poslanec.\n\nJanalíkovou knižní prvotinou byla v roce 1844 novela \"Katolické náboženství pravé utěšení\" (později vycházela pod stručnějším názvem \"Rodina Důvěrova\"), po níž následoval překlad německého katechismu \"Která církev jest církev Kristova?\" (1845) a novely \"Dvanáctero přátel\" (1847, později pod názvem \"Přátelé\") a \"Věrná Róza\" (1849). Posledně jmenovaná povídka je považována za nejpovedenější a o dva roky po svém vydání byla také přeložena do slovenštiny. Janalík sepsal ještě knihu \"Deodat\" (1853), která však nikdy nevyšla a její rukopis se ztratil.\nSvé rozsáhlé povídky autor koncipoval jako mravoučná pojednání, jejichž cílem byla formace a vzdělání člověka, včetně jeho zbožného jednání. Do hlavních hrdinů projektoval své představy o ideálních katolících, a to až do té míry, že se svým chováním stávali takřka nereálnými. Na záporných postavách pak Janalík demonstroval, kam vede hříšný, bezbožný život. Markantním znakem jeho novel je prostupující apologie katolictví vůči protestantismu. Třebaže jeho novely byly kritizovány už současníky, ve venkovském prostředí se staly velmi oblíbenými – kupříkladu první povídka \"Rodina Důvěrova\" vyšla k roku 1883 sedmkrát a \"Věrná Róza\" čtyřikrát.\n\nPodle historiků byl Vincenc Janalík ve 40. letech 19. století prvním a jediným moravským povídkářem. Podle Bohumila Zlámala byl vzorem Beneši Metodu Kuldovi, Josefu Ehrenbergerovi a Václavu Kosmákovi.\n\nKromě rozsáhlých a samostatně vydaných novel byl Janalík v roce 1849 pisatelem drobných povídek do olomouckého časopisu \"Cyrill a Method: Kněz a nemocný na choleru\", \"Kaple svatého Rocha u Kyjova\", \"Hody a Pobožný hrabě.\"\n\nV letech 1850–1852 otiskl brněnský \"Hlas jednoty katolické\" další jeho články, většinou eseje: \"Hluboká studně\", \"Dalekověst (telegraf)\", \"Co jest život nynější?\", \"Zpověď velikonoční\" a \"Výtečný obraz\". Rovněž v tomto periodiku informoval o dění ve své farnosti v rubrice \"Zprávy Církevní\".\n\nV roce 1845 se stal členem pražského vlasteneckého podpůrného spolku \"Dědictví sv. Jana Nepomuckého\" a v roce 1850 sušilovského brněnského obdobného společenství \"Dědictví sv. Cyrila a Metoděje.\" Ve svém okolí šířil česká periodika a knihy a vybízel farníky, aby vstupovali do těchto spolků. Janalíkovým přičiněním se milotická fara stala na přelomu 40. a 50. let 19. století ohniskem, odkud se do okolí šířil vlastenecký ruch.\nV roce 1845 se Janalík se svými farníky zúčastnil vysvěcení obnoveného chrámu na Hostýně, který moravští vlastenečtí kněží obnovili po zrušení za josefínských reforem. Na toto \"poutní místo moravských vlastenců\" pak v dalších letech vodil procesí pravidelně. Ve stejném roce, a to jako jeden z prvních na Moravě, založil v milotické farnosti \"Spolek střídmosti\", jehož cílem byl boj proti rozšířenému alkoholismu. Jeho členové se zavazovali k umírněnosti v pití piva a vína a k úplné zdrženlivosti od pálených nápojů. Tímto slibem se v Miloticích zavázalo asi 1 100 osob.\nZa jeho působení v roce 1830 byla v Miloticích založena \"Leopoldinská nadace\", spolek podporující katolické misie v severní Americe, a v roce 1851 Janalík ve farnosti inicioval vznik podobného spolku pro misie v Africe \"Spolek Panny Marie pro misionáře ve střední Africe.\" Založil také \"Bratrstvo živého růžence\", které se svými 500 členy bylo ve farnosti největší konfraternitou.\n\nV době, kdy byl v Miloticích administrátorem, došlo k obnovení několika křížů na území farnosti, k pořízení stávající křížové cesty ve farním kostele, k vymalování nového postního obrazu, ke zhotovení sochy sv. Medarda pro výklenek v průčelí kostela či k pořízení nového plátna pro boční oltář Panny Marie Bolestné. V roce 1850 provedl Janalík rozšíření milotického hřbitova. Jeho největším počinem pro farnost však byla stavba kaple sv. Rocha, Šebestiána a sv. Rosálie na milotickém hřbitově v letech 1849–1851, která byla iniciována jako vyjádření díků za odvrácení epidemie cholery, jež ve farnosti řádila roku 1831, 1836 a 1849.\n\n\n\n\n\n"}
