{"id": "270547", "url": "https://cs.wikipedia.org/wiki?curid=270547", "title": "Minegumo (1937)", "text": "Minegumo (1937)\n\nMinegumo (: ) byl torpédoborec japonského císařského námořnictva třídy \"Asašio\". Byl dokončen v dubnu 1938 jako osmá jednotka desetičlenné třídy \"Asašio\". Zúčastnil se druhé světové války v Tichomoří, během které se věnoval eskortním a transportním povinnostem.\n\nPočátkem války se věnoval krytí japonského postupu na Filipínách a do Holandské východní Indie, během kterého se v únoru 1942 zúčastnil bitvy v Jávském moři. Během bitvy u Midway v červnu 1942 byl součástí krytí Kondóova okupačního svazu a v srpnu se zúčastnil bitvy u východních Šalomounů. Poté se věnoval doprovodu konvojů a dopravě zásob mezi Trukem, Shortlandem a Guadalcanalem. Během jednoho z „krysích transportů“ byl 5. října poškozen spojeneckými letouny. Opravy v Japonsku trvaly až do února 1943. Poté se \"Minegumo\" vrátil do jihozápadního Pacifiku a v noci na 5. března byl potopen americkými křižníky a torpédoborci v bitvě v Blackettově průlivu.\n\n\"Minegumo\" byl objednán na základě „doplňovacího programu pomocných plavidel z roku 1934“ a byl osmou dokončenou jednotkou třídy \"Asašio\". Jeho výzbroj tvořilo šest 127mm kanónů typu 3. roku ve třech dvouhlavňových věžích (jedné na přídi a dvou na zádi) a dva čtyřhlavňové 610mm torpédomety typu 92 modelu 2. Zásoba torpéd typu 93 byla (alespoň v počáteční fázi války) šestnáct kusů.\n\nInstalace radaru, ani výměny dělové věže č. 2 za další protiletadlové kanóny se \"Minegumo\" nedočkal.\n\n\"Minegumo\" byl potopen dělostřelbou amerických křižníků a torpédoborců 5. března 1943 v bitvě v Blackettově průlivu na pozici . Zahynulo 46 členů jeho posádky včetně velitele Jošitake Uesugiho. 122 námořníků dosáhlo Japonci drženého pobřeží a další 2 byli zajati Američany.\n\nDne 1. dubna 1943 byl \"Minegumo\" vyškrtnut ze seznamu lodí japonského císařského námořnictva.\n\n\n"}
{"id": "270549", "url": "https://cs.wikipedia.org/wiki?curid=270549", "title": "Židovská etnonyma", "text": "Židovská etnonyma\n\nTento článek uvádí etnonyma židovského národa v různých lingvistických souvislostech.\n\n\n\n"}
{"id": "270550", "url": "https://cs.wikipedia.org/wiki?curid=270550", "title": "Sikkim", "text": "Sikkim\n\nSikkim (: \"सिक्किम\", sikkimsky: \"སུ་ཁྱིམ་\") je malý svazový stát na severu Indie v Himálaji. Na západě sousedí s nepálskou provincií Taplejung, s Tibetskou autonomní oblastí, která je součástí Čínské lidové republiky, na severu a východě a konečně na jihovýchodě s Bhútánem. Rozloha státu činí 7 096 km² a počet obyvatel přesahuje půl milionu, což z něj činí co do počtu obyvatel nejmenší z indických států. Hlavním městem Sikkimu je Gángtok.\n\nStát se rozkládá v izolovaných horských údolích pod Kančendžangou, třetí nejvyšší horou světa, která je symbolem země a je pokládána za posvátnou.\n\nNejrozšířenější teorie o původu názvu \"Sikkim\" říká, že jeho jméno je kombinací dvou slov v jazyce limbu: „su“, což znamená „nový“ a „khyim“, což znamená „palác“ nebo „dům“. Jméno má odkazovat na palác první vládce státu, Phuntsoga Namgyaala.\n\nTibetský název pro \"Sikkim\" zní \"Drenjong\", což znamená „údolí rýže“, zatímco Bhutiové mu říkají \"Beyul Demazong\", což znamená „skryté údolí rýže“. Lepchové, původní obyvatelé Sikkimu, jej nazývají \"Nye-mae-el\", což znamená „ráj“. V dějinách je \"Sikkim\" známý jako \"Indrakil\", tedy zahrady válečného boha Indry.\n\nV roce 1642 založil v Sikkimu buddhistické teokratické království Phubtsog Namgjal, který se prohlásil prvním chogjalem – funkce spojující světského panovníka a nejvyšší náboženskou autoritu. Země byla předmětem sporů, pokusili se ji zabrat Nepál i Tibet, v roce 1817 se stala britským protektorátem.\n\nRoku 1835 sebrali Britové Sikkimu jižní část území s důležitým městem Dárdžiling (Darjeeling - dnes součást svazového státu Západní Bengálsko, která vede boj za vlastní stát Gurkhaland). Po zániku Britské Indie roku 1947 prohlásil Sikkim nezávislost, ale zůstal z mezinárodněprávního hlediska pod ochranou Indické republiky.\n\nZemi oslaboval odboj hinduistického obyvatelstva, které v té době už tvořilo většinu. To vedlo v roce 1973 k abdikaci a útěku posledního chogjala a 16. května 1975 byl protektorát zrušen a Sikkim se stal svazovým státem Indie. To neuznala Čína, která se několikrát pokusila Sikkim anektovat. Až roku 2005 byla uzavřena dohoda o respektování stávajících hranic a 6. července 2006 byla přes průsmyk Nathula otevřena důležitá obchodní cesta z Indie do Tibetu.\n\n\n"}
{"id": "270551", "url": "https://cs.wikipedia.org/wiki?curid=270551", "title": "Lidl", "text": "Lidl\n\nLidl je obchodní značka řetězce prodejen společností Lidl & Schwarz-Gruppe, které patří též síť hypermarketů Kaufland. Vlastníkem je německý obchodník Dieter Schwarz. Ve 26 státech Evropy a v USA vlastní společnost Lidl přibližně 10 tisíc prodejen.\n\nMluvčí české odnože firmy Jana Jabůrková firemní strategii charakterizovala takto: \"„Společnost LIDL je známa svou agresivní politikou zamířenou na nejnižší možné ceny“\". Ve srovnání s konkurencí se zaměřuje především na levné zboží. Nízkých cen dosahuje především omezenou nabídkou zboží.\n\nFirma Lidl byla založena ve 30. letech 20. století jako velkoobchod s potravinami a jiným sortimentem.\n\nDnes patří firma Lidl mezi Top 10 německého trhu maloobchodních prodejen potravin a jako mezinárodní společnost je aktivní se svými vlastními prodejnami po celé Evropě.\n\nPrvní prodejny byly otevřeny v okolí Ludwigshafenu v 70. letech, po expanzi v rámci Německa probíhající až do pozdních 80. let a po mezinárodním angažování se od počátku 90. let, jsou dnes prodejny téměř ve všech evropských zemích.\n\nV Česku bylo otevřeno prvních 14 prodejen Lidl v červnu 2003, v roce 2005 jich bylo 124, v letech 2006 a 2007 jich měl řetězec asi 160. Na konci roku 2010 bylo v ČR prodejen 216.. V současnosti mohou zákazníci nakoupit v 237 prodejnách, které zásobují 4 logistická centra Brandýs nad Labem, Cerhovice, Olomouc a Měřín kde je sklad \"MOPRO\" – chlazené a mražené zboží + sklady pro E-SHOP – non food v Plzni. Jedna z nových otevíraných prodejen bude otevřena 21. 1. 2019 v Praze – u. Želivského (u metra). \n\nProdejna v Lanškrouně byla v dubnu 2016 uzavřena z hygienických důvodů, potravinářská inspekce nalezla v prodejně myší trus a okousané krabice s potravinami.\n\nV roce 2017 začal Lidl přestavovat své prodejny v České republice tak, aby měly například šiřší uličky. Rovněž začal měnit image firmy. Místo sloganu „Lidl je levný“ začal používat slogan „Lidl – správná volba“. V roce 2017 došlo ve firmě k plošnému navýšení platů, které dosahují obecného republikového průměru.\n\nRovněž v roce 2017 začal testovat svůj e-shop na svých zaměstnancích, Česko má být první zemí v regionu, kde by měl být e-shop spuštěn.<ref name=\"www.lupa.cz/aktuality/lidl-uz-testuje-svuj-e-shop-na-zamestnancich-naostro-startuje-na-podzim\"></ref> Sklady pro e-shop budou v Plzni. \n\nNa Slovensko vstoupila firma v roce 2004. V březnu 2004 byly na několika místech Slovenska zkoulaudované neoznačené objekty typu prodejen Lidl, firma pomocí inzerátů hledala pracovní síly, avšak vedoucí sekretariátu slovenské pobočky Albedinská prohlásila: \"„Žádné prohlášení neposkytneme, nepatří to k zvyklostem společnosti Lidl“\". V roce 2017 měl Lidl na Slovensku 126 obchodních jednotek.\n\nV červnu 2017 otevřel řetězec Lidl ve Spojených státech první supermarket, v počátku expanze Lidl plánuje otevřít deset supermarketů na východním pobřeží Spojených států. Do poloviny roku 2018 plánuje Lidl otevřít v USA celkem 80 obchodů.\n\nObchodní strategie firmy je založena do značné míry na využívání vlastních privátních značek, pod kterými obchod prodává výrobky jiných výrobců. Prostřednictvím privátních značek Lidlu vyvezli čeští výrobci v roce 2012 zboží v hodnotě 3,1 mld. korun. Podle Potravinářské komory však bylo výrazně větší množství potravin ze zahraničí pod privátními značkami prodáno na českém trhu.\n\nSpolečnost Lidl se prezentuje sloganem: \"Lidl – správná volba\", ke kterému byly natočeny nové TV spoty.\n\nV listopadu 2011 odstartovala nová reklamní kampaň se sloganem: \"To nejlepší z Česka. To nejlepší z Evropy\". Cílem kampaně bylo přiblížit zákazníkům nejlepší potraviny z České republiky, ale i z dalších zemí Evropy. Společnosti Lidl se prezentuje především svými tematickými týdny, kdy se pravidelně opakují dny francouzské, italské, španělské, asijské, mexické nebo americké kuchyně.\n\nNa podzim roku 2012 přišla společnost s kampaní na francouzská vína, jejíž tváří se stal herec Marek Vašut. Televizní reklama se točila na francouzských vinicích.\n\nV roce 2009 byla zahájena spolupráce mezi obchodním řetězcem Lidl a společností České dráhy, a.s. Lidl prodává několikrát do roka speciální zlevněné jízdenky s názvem ČD Net Lidl. Jízdenky jsou časově omezené a obvykle je lze využít v dobách státních svátků. Při předposlední akci (lístky bylo možné použít 17. 11. 2010) se prodalo 6700 jízdenek.\n\nSpolečnost Lidl Česká republika získala celkem 14 ocenění v soutěží GE Money Bank Obchodník roku.\n\nVítězství hlavní ceny Obchodník roku v letech: 2008, 2009, 2010, 2011\n\nVítězství v kategorii Diskont roku v letech: 2007, 2008, 2009, 2010, 2011\n\nVítězství v kategorii Cena veřejnosti v letech: 2007, 2008, 2009, 2010, 2012\n\nV testech časopisu dTest získaly první místo produkty: šampón Cien s provitaminem, prací prášek Formil, tuňák v konzervě a kysané bílé zelí Chira se stalo nejlepším výrobkem z testu a bylo oceněno jako výhodný nákup. Majonéza Mikado byla dTestem oceněna za dobrou chuť, vzhled i vůni a získala označení dobrý nákup. Redakční testování deníku MF Dnes pak vyhrál Tuzemák.\n\nÚspěch zaznamenala i pánská toaletní voda X-Bolt a dámská toaletní voda Suddenly Madame Glamour ve slepých testech provedených ve Velké Británii. Z testů vyplynulo, že se vyrovnají vůním světových značek.\n\nV roce 2011 byla zahájena spolupráce mezi řetězcem Lidl a Občanským sdružením Život dětem. Do celorepublikové sbírky, která se koná pod názvem Srdíčkové dny, se mohou zákazníci zapojit zakoupením unikátní samolepky s logem vzájemné spolupráce občanského sdružení Život dětem a společnosti Lidl ve výši minimálně 30 Kč.\n\nV roce 2011 vynesla sbírka 3 miliony korun a o rok později 6 milionů korun.\n\nSpolečnost Lidl darovala občanskému sdružení Život dětem 50 000 Kč za každý gól, který vstřelili čeští reprezentanti na Mistrovství Evropy ve fotbale 2012.\n\nSpolečnost Lidl přišla v červnu 2012 s novým projektem s názvem „Rákosníčkova hřiště“. Hřiště jsou určena zejména předškolním, ale také starším dětem. Symbolem celého projektu a dominantou hřišť je kreslená postavička Rákosníčka z večerníčku. Při realizaci konceptu se společnost Lidl spojila s autorem postavičky Zdeňkem Smetanou a autorem pohádek o Rákosníčkovi Jaromírem Kinclem a vytvořila koncept hřišť s na motivy jeho příběhů.\n\nBěhem jeho pilotní fáze postavila společnost Lidl v České republice 11 dětských hřišť v hodnotě 16,5 milionů korun. Nová hřiště vyrostla v Brně, Berouně, Hradci Králové, Jihlavě, Karviné, Ostravě, Olomouci, Plzni, Písku, Sokolově a ve Znojmě. V roce 2013 o umístění hřišť rozhodovala veřejnost v hlasování. Do konce roku 2016 postavil Lidl v České republice celkem 69 Rákosníčkových hřišť.\n\nVstup firmy Lidl na český trh byl charakteristický zejména opakovanými aférami s kácením stromů. Od roku 2002 do října 2003 bylo zjištěno nejméně 102 stromů poblíž stavenišť prodejen firmy Lidl, které by bránily výhledu na prodejnu nebo na její poutače a byly v noci neznámými pachateli nezákonně pokáceny. V některých případech šlo o stromy, k jejichž legálnímu pokácení se předtím společnost Lidl neúspěšně pokoušela získat povolení. Firma Lidl se v počátcích aféry vyjádřila, že její „komunikační strategií je nekomunikovat s médii“ (tento výrok pochází od Dany Berkové, tehdejší asistentky jednatele firmy).\n\nV listopadu 2003 společnost Lidl s občanským sdružením Děti země uzavřela smlouvu, ve které uznala morální odpovědnost za to, že jako vlastník pozemků nedokázala zabránit kácení stromů a mimo jiné se zavázala k nápravě vzniklé situace a přislíbila vysadit 1020 stromů s následnou pětiletou péčí. Další případy podezřelého nebo zpochybňovaného kácení u prodejen Lidlu se objevovaly v menším měřítku i v následujících letech. Počátkem listopadu 2006 Lidl a Děti Země uzavřeli dodatek původní smlouvy, jímž se firma Lidl zavazuje informovat Děti Země o všech případech nelegálního kácení nebo poškozování dřevin v blízkosti prodejen Lidl.\n\nPři nezávislém testování v roce 2005 firma Lidl vykázala nejhorší výsledky mezi německými obchodními řetězci v obsahu pesticidů v prodávaném ovoci a zelenině. V reakci na akce organizace Greenpeace v roce 2006 LIDL slíbil v Německu zpřísnit systém kontroly kvality a ustavit vnitřní limity pro pesticidy. Začal také nabízet biopotraviny a výrobky „Fair trade“. V říjnu 2006 ohlásil v Německu zastavení prodeje konvenčně pěstovaných grepů, protože dlouhodobě obsahovaly vysoké hladiny pesticidů.\n\nV roce 2007 dosáhl Lidl v Německu ve stejných testech nejlepších výsledků ze všech sledovaných řetězců.\n\nV roce 2008 inspektoři uložili firmě Lidl v České republice pokutu 2 miliony korun za opakované špatné nakládání s odpady. Firma neplnila svou povinnost zpětného odběru, která se vztahuje například na akumulátory, baterie, výbojky a zářivky, podle zákona a snažila se tento odběr regulovat.\nStalo se tak poté, co již v předchozím roce byla firmě vyměřena pokuta 600 000 Kč za neodebírání oleje a baterií.\n\nV roce 2018 dostal Lidl pokutu za netřídění odpadu.<ref name=\"vitalia.cz/clanky/lidl-tridi-vse-do-jednoho-kontejneru-uz-podruhe-za-to-dostal-pokutu\"></ref> V roce 2019 Česká inspekce životního prostředí udělila Lidlu pokutu za netřídění odpadu opět. Jednalo se o pokutu ve výši sto tisíc korun za to, že v logistickém centru v Cerhovicích do stejného kontejneru ukládány igelitové obaly, kartonové krabice, balené kuřecí maso, ovoce a zelenina v obalech, polystyrenová deska, dřevěné palety i květiny v květináčích. Kromě toho v bednách označených nápisem „pouze dřevo“ inspektoři České inspekce životního prostředí našli směs papíru, dřeva a plastů.\n\nFirma byla opakovaně obviněna z nelegálního získávání a shromažďování informací o svých zaměstnancích. V roce 2008 čelil obvinění, podle kterých sledoval své zaměstnance na toaletách průmyslovou kamerou, za což v Německu dostal pokutu ve výši milion eur. V roce 2009 se pak ukázalo, že Lidl nezákonně shromažďoval zdravotní dokumentaci o svých zaměstnancích.\n\nV dubnu 2010 byla firma u německých soudů zažalována Koalicí německých spotřebitelských sdružení kvůli údajnému vykořisťování dělníků v Bangladéši, kteří pro firmu vyrábějí oblečení.\n\nV lednu 2017 se stala společnost Lidl terčem kritiky ze strany odpůrců imigrantů, když se v reklamním letáku objevil model tmavé pleti. Lidl později na sociálních sítích reagoval na jeden z nenávistných komentářů slovy: \"„Jsme v Evropě v 21. století, kde spolu soužijí různé rasy. A protože Lidl najdete také po celé Evropě, nevidíme rozdíly. Čím více ze světa totiž poznáte, tím větší toleranci vůči jiným máte. Proto jsou naši modelové ze všech koutů světa.“\"\n\nV srpnu roku 2017 vyretušovala společnost Lidl křesťanské kříže z řeckých kostelů u obalů produktů řeckého původu privátní značky Eridanous, proti čemuž se ze strany spotřebitelů zvedla vlna nevole. Společnost dané jednání následně odůvodnila hájením náboženské neutrality. Ministr zemědělství Marian Jurečka vyzval zákazníky Lidlu, aby zvážili bojkot řeckého týdne v prodejnách Lidl. Kardinál Dominik Duka v dopise řeckému velvyslanci v České republice označil postup obchodního řetězce Lidl za nekulturní akt.\n\nČeský novinář Jiří X. Doležal k dané záležitosti ještě v Reflexu poznamenal, že ačkoliv nechal Lidl křesťanské kříže na výrobcích vymazat, tak půlměsíce na kupolích islámských mešit zjevně nikoliv.\n\nNa retušování křížů na výrobcích prodávaných po celé Evropě poprvé upozornili belgičtí spotřebitelé. Obrázky kostelů z řeckého ostrova Santorini používá Lidl dlouhodobě, ale teprve od roku 2014 v retušované podobě.\n\n\n"}
{"id": "270552", "url": "https://cs.wikipedia.org/wiki?curid=270552", "title": "Madhjapradéš", "text": "Madhjapradéš\n\nMadhjapradéš (hindsky मध्य प्रदेश, \"Madhja pradēś,\" anglicky \"Madhya Pradesh)\", v překladu \"Střední země\" je svazový stát ve střední Indii. Na západě sousedí s Gudžarátem, na severozápadě s Rádžasthánem, na severu s Uttarpradéšem, na východě s Čhattísgarhem a na jihu s Maháráštrou.\n\nJeho obyvatelé hovoří převážně hindsky, žijí zde ale i kmeny domorodých obyvatel. Madhjapradéš byl vytvořen v roce 1950 z bývalé provincie Střední provincie a Berar a z knížecích států Makraj a Čhattísgarh. Hlavním městem byl Nágpúr, který dnes leží v Maháráštře. Při velké reorganizaci správního členění Indie v roce 1956 byly k Madhjapradéši připojeny sousední státy Madhja Bhárat (Střední Indie), Vindhja Pradéš a Bhópál, zatímco maráthsky mluvící jižní region Vidarbha (včetně Nágpúru) byl předán Bombajskému státu. Novým hlavním městem se stal Bhópál. V listopadu 2000 se jihovýchodní část Madhjapradéše odtrhla a stala se samostatným státem Čhattísgarhem.\n\nMadhjapradéš se dělí na 50 okresů (hindsky जिला \"džilá,\" pl. जिले \"džilé,\" anglicky \"district,\" pl. \"districts),\" které jsou seskupeny do 10 oblastí (hindsky sg. i pl. संभाग \"sambhág,\" anglicky \"division,\" pl. \"divisions):\"\n\n10 oblastí se dále dělí na 50 okresů \"(džilé, districts):\"\n\n"}
{"id": "270556", "url": "https://cs.wikipedia.org/wiki?curid=270556", "title": "Kácení stromů u prodejen Lidl", "text": "Kácení stromů u prodejen Lidl\n\nVstup německého diskontního řetězce Lidl na český trh v roce 2003 provázely opakované aféry s kácením a poškozováním stromů v blízkosti budovaných prodejen. 10. října 2003 propukla mediální aféra ohledně 102 stromů poblíž 9 stavenišť prodejen firmy Lidl, které by bránily výhledu na prodejnu nebo na její poutače a byly od roku 2002 do října 2003 neznámými pachateli nezákonně pokáceny. V některých případech (Dobříš a České Budějovice) šlo o stromy, k jejichž legálnímu pokácení se předtím společnost Lidl neúspěšně pokoušela získat povolení. Vyhlášení bojkotu prodejen Lidl skupinou občanských iniciativ bylo ukončeno smlouvou, v níž se společnost Lidl ČR zavázala ke kompenzační výsadbě a odpovědnějšímu postoji. Ke sporným případům legálního i nelegálního kácení stromů (a likvidace keřů) v souvislosti s výstavbou prodejen Lidl docházelo i v následujících letech, tyto případy však již byly průběžně řešeny.\n\nPředmětem mediálního zájmu bylo zejména těchto 9 případů:\n\nÚčast firmy Lidl na pokácení stromů se však nikdy nepodařilo prokázat, nepodařilo se nikdy identifikovat ani kácející pracovníky. Vyšetřování nebylo vedeno centrálně, ale pouze v jednotlivých místech.\n\nPrvní mediální zmínka o problematickém kácení stromů u stavenišť prodejen Lidl je z 24. října 2001 a týká se České Lípy.\n\nAféra otevřeně propukla článkem v MF Dnes 10. října 2003. Poslední kapkou byl chomutovský případ. Na jeho medializaci se podílela místní Chomutovská iniciativa, sdružení Arnika a tehdejší chomutovská radní za Stranu zelených Džamila Stehlíková. V MF Dnes však již o dva dny dříve, 8. října 2003, popisoval zářijové kácení bříz v Mariánských Lázních jejich starosta Luděk Nosek.\n\nFirma Lidl se v počátcích aféry vyjádřila, že její „komunikační strategií je nekomunikovat s médii“ (tento výrok pochází od Dany Berkové, tehdejší asistentky jednatele firmy). Poté, co byla firma donucena s veřejností začít komunikovat, najala si PR agenturu Protokol Service. Později mluvčí firmy Lidl Jana Jabůrková aktivitu společnosti popírala slovy: „Společnost LIDL je známa svou agresívní politikou zamířenou na nejnižší možné ceny. Z toho plynou dvě skutečnosti – společnost je velkým konkurentem všech supermarketů a hypermarketů, a pokud chcete dosáhnout nejnižší ceny, nebudete zvyšovat náklady společnosti kácením stromů“. Toto tvrzení ovšem nekoresponduje s tím, že firma Lidl v mnoha případech o možnost pokácení stromů úspěšně i neúspěšně žádala. Později tiskový mluvčí Lidlu přišel s verzí, že stromy zřejmě nechala pokácet konkurence se záměrem očernit firmu Lidl, a po stupňujícím se nátlaku veřejnosti přislíbil, že firma Lidl zajistí náhradní výsadbu.\n\nBezmoc a pocit nespravedlnosti se promítl v mnoha výzvách k bojkotu prodejen Lidl, například Miroslav Šatra, vedoucí odboru životního prostředí píseckého městského úřadu, prohlásil: \"„Pokud se nedohodneme do 20. října, vyzvu občany, ať se zamyslí, zda taková firma má místo na našem trhu. A zda je správné u ní nakupovat. Výzvu dám do zpravodaje města, který má jedenáct tisíc výtisků a chodí do každé domácnosti.“\" Hnutí Duha již od 10. října 2003 zahájilo protestní kampaň a zveřejnilo na svém webu petiční formulář. Děti Země vyhlásily 17. října 2003 bojkot prodejen Lidl a vydalo samolepky \"My v Lidlu nenakupujeme\". Děti Země uspořádaly kampaň, v jejímž rámci podepsalo přes 600 občanů petici proti kácení stromů, kampaň včetně bojkotu prodejen podpořila i sdružení Nesehnutí, Oživení, Rosa, Calla, Přátelé přírody, ZAČ Market a další. Chomutovská reklamní firma Ideas společně se sdružením Arnika distribuovala samolepky: \"My nenakupujeme u Lidla, nedokáže ochránit stromy na svých pozemcích.\"\n\nVe čtvrtek 23. října 2003 v pražské kavárně Velryba, pátek 24. října 2003 v Praze a v sobotu 25. října 2003 v Sedmihorkách proběhlo jednání mezi hnutím Děti Země (předsedkyně Simona Jašová) a firmou Lidl Česká republika v. o. s. (jednatel Martin Sklenička), které bylo zakončeno uzavřením smlouvy, v níž se obě smluvní strany zavazují přispět k objasnění případů nelegálního kácení, Lidl se od kácení distancoval a přiznal morální odpovědnost za to, že mu nedokázal zabránit, a zavázal se do 30. června 2004 vysadit v 9 dotčených místech na své náklady 1020 nových životaschopných stromů a zajistit následnou pětiletou péči o ně včetně náhrady stromů uhynulých v tomto období. Počet nově vysazených stromů byl odvozen z poměru 1:10 z počtu nelegálně vykácených stromů, přičemž stromy, jejichž výsadba byla zahrnuta v původních stavebních povoleních, se do počtu nezapočítávají. V průběhu července 2004 měla proběhnout kontrolní schůzka. Děti Země se smlouvou zavázaly ukončit výzvu k bojkotu prodejen Lidl a vydat dohodnuté tiskové prohlášení.\n\nStarosta Písku zaslal 8. 12. 2003 děkovný dopis sdružení Děti Země – ze 140 stromů, které na základě smlouvy dodala firma Lidl, byl zřízen nový městský park Na Pakšovce v blízkosti prodejny Lidl.\n\nDalší případy podezřelého nebo zpochybňovaného kácení u prodejen Lidlu se objevovaly v menším měřítku i v následujících letech:\n\n\nPočátkem listopadu 2006 Lidl a Děti Země uzavřely dodatek původní smlouvy, jímž se firma Lidl zavazuje informovat Děti Země o všech případech nelegálního kácení nebo poškozování dřevin v blízkosti prodejen Lidl.\n\nInstitut demokracie pro všechny vydal v únoru 2006 publikaci \"Mediální prezentace neziskových organizací protestujících proti kácení stromů před markety Lidl\". Podle této analýzy bylo v médiích v souvislosti s kauzou Lidl citováno celkem 21 nevládních organizací, nejčastěji Děti Země, Český svaz ochránců přírody a Hnutí Duha. Analýza konstatovala, že v kauze splnily občanské iniciativy i média roli důležitých aktérů občanské společnosti a tzv. hlídacího psa demokracie.\n\nAnalýzou mediálních dopadů se zabýval i článek Víta Kouřila a Lenky Sedlákové v \"Literárních novinách\".\n\n"}
{"id": "270557", "url": "https://cs.wikipedia.org/wiki?curid=270557", "title": "Světec (okres Teplice)", "text": "Světec (okres Teplice)\n\nObec Světec () se nachází v okrese Teplice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1209. Ve 13. století v něm byl založen klášter sepulchrinek, který byl poničen husity.\n\nMezi lety 1901 a 1903 ve Světci krátce existoval malý redemptoristický konvent.\n\nVe vesnici se narodil malíř Vojtěch Preissig (1873–1944).\n\n\nVe Světci (přesněji v místní části Chotějovice) se nachází železniční zastávka \"Chotějovice\" na trati Ústí nad Labem – Chomutov a stanice \"Světec\" na trati Ústí nad Labem – Bílina.\n\n\nK obci příslušejí katastrální území tří zaniklých vesnic:\nSeverovýchodně od Světce stávala také osada Krupá.\n\n"}
{"id": "270563", "url": "https://cs.wikipedia.org/wiki?curid=270563", "title": "Kostel svatého Jiljí", "text": "Kostel svatého Jiljí\n\nKostelů zasvěcených svatému Jiljí je v České republice více:\n\n\nSvatému Jiljí je i spoluzasvěceno:\n\n\n"}
{"id": "270566", "url": "https://cs.wikipedia.org/wiki?curid=270566", "title": "ČSAD Semily", "text": "ČSAD Semily\n\nČSAD Semily a. s. byl autobusový dopravce vzniklý s názvem ČSAD BUS Semily a. s. ke dni 1. ledna 1994 vyčleněním části autobusové dopravy (závody 511 Semily a 510 Jičín) z bývalého krajského státního podniku ČSAD Hradec Králové. Od 27. listopadu 1997 změnil název vypuštěním slova BUS a v letech 1998–2006 provozoval i kamiónovou dopravu. Po roce 2000 procházel dynamickým rozvojem a zařadil se mezi celostátně nejvýznamnější autobusové dopravce. Byl součástí holdingu ČSAD Invest (za níž stojí Zdeněk Zemek), ten však na vedení společnosti kolem podzimu 2005 ztratil vliv. Poté firmu vlastnila společnost ZVV Property Investment, s níž je spojován ruský podnikatel Vladimir Zubkov. K 12. prosinci 2010 společnost zanikla a její jmění přešlo na společnosti BusLine.\n\nFirma měla dopravní střediska Semily, Hořice, Lázně Bělohrad, Jičín, Jilemnice, Rokytnice nad Jizerou, Turnov a Varnsdorf. Provozovala cestovní agenturu Europa v Hořicích. V Lázních Bělohrad firma poskytovala hotelové služby a služby autoškoly. Informační kanceláře s prodejem místenek v systému AMS měla ve všech městech se sídlem dopravních středisek (s výjimkou Lázní Bělohrad) a v Harrachově, další informační kanceláře bez AMS měla ve městech Lomnice nad Popelkou a Litoměřice.\n\nGenerálním ředitelem byl Tomáš Roubíček.\n\nProvozovala místní autobusovou dopravu zejména v okresech Semily, Jičín a Děčín. \nV oblasti Krkonoš provozovala turistickou linkovou dopravu: Dolní Mísečky – Zlaté návrší (Vrbatova bouda), skibusy do skiareálů Vysoké nad Jizerou, Jablonec nad Jizerou a Herlíkovice, síť cyklobusů v Českém ráji a páteřní cyklobusovou linku v Krkonoších, na kterou navazovaly kratší cyklobusové linky jiných dopravců.\n\nZajišťovala příležitostnou smluvní dopravu k obchodním domům Hypernova v Liberci a v Mladé Boleslavi.\n\nPůsobila též na dálkových linkách a v zájezdové dopravě, zejména v relaci Praha – Krkonoše, ale také například Liberec – Brno a Jičín – Jihlava. Provozuje 2 mezinárodní linky (Špindlerův Mlýn – Berlín a Praha - Jelenia Góra),\n\nProvozovala městskou hromadnou dopravu ve městech Turnov (2 linky), Jičín (2 linky), Hořice (1 linka), Varnsdorf (1 linka, od července 2008 město zadalo dopravu jinému dopravci), Lovosice (1 linka, zkušebně od roku 2008) a síť MHD v České Lípě.\n\nV roce 2006 firma uspěla ve veřejné soutěži na zajištění dopravy ve Šluknovském výběžku, kterou zajišťovala od září 2006 (13 linek), a od června 2007 jezdila též na Litoměřicku (oblast České středohoří-východ, 15 linek). Výběrová řízení probíhala v návaznosti na vleklý spor, který vedl dřívější dopravce Dopravní podnik Ústeckého kraje a. s. s Ústeckým krajem a který vyústil ve výpověď smlouvy ze strany kraje. Komerčně provozovala dálkové linky Šluknov – Praha a Litoměřice – Praha. \n\nV období od 26. srpna 2007 do 30. září 2007 z důvodu nedohody města s firmou VETT a. s. o ceně za dopravní výkony zajišťovala ČSAD Semily a. s. na objednávku města bez výběrového řízení městskou dopravu v České Lípě, formálně jako příležitostnou osobní dopravu, za 1 737 000 Kč (35 Kč za 1 km). Společnosti VETT a. s. bylo v rámci úhrady prokazatelné ztráty za celý rok 2007 městem zaplaceno 8 906 670 Kč (tato dotace představuje asi 22 Kč/km, další část nákladů je hrazena z jízdného), ačkoliv podle rozpočtu města byla schválena úhrada ve výši 20 milionů Kč, v předchozích letech byla dotace kolem 29 milionů Kč ročně. Od 1. října 2007 byla se společností VETT a. s. dohodnuta výše nákladů 39 Kč/km. \nČSAD Semily 14. prosince 2007 uzavřela smlouvu o koupi společnosti VETT a. s., která zajišťovala městskou dopravu v České Lípě (9 linek) s licencemi do roku 2013, s tím, že doplatek kupní ceny měla doplatit do 15. února 2008. 14. prosince 2007 ČSAD Semily zvolilo své zástupce do statutárních orgánů firmy VETT a. s. 13. února 2008 však ČSAD Semily oznámila, že nemůže kupní cenu zaplatit, a od kupní smlouvy tak odstoupila. \n19. února 2008 společnost VETT a. s. oznámila, že z ekonomických důvodů není schopna dopravu dále zajišťovat. Městskou autobusovou dopravu tak opět převzala bez výběrového řízení a formálně jako příležitostnou osobní dopravu (pro cestující bezplatně) ČSAD Semily a. s.\n\nV prosinci 2007 ČSAD Semily a. s. koupila rovněž stoprocentní podíl ve firmě Severočeská dopravní a. s., která provozovala od 2. června 2007 některé linky v okolí Ústí nad Labem (oblast Ústecko-sever, 5 linek – 451, 452, 453, 456, 457, s licencemi do roku 2014) a také komerční dálkovou linku č. 580910 Teplice – Lovosice – Praha. Severočeská dopravní předtím dostala od Ústeckého kraje 4 smluvní pokuty v celkové výši asi 800 000 Kč za používání autobusů technicky nevyhovujících smlouvě s krajem. ČSAD Semily nasadily na linky ihned nové autobusy. K fúzi s mateřskou společností došlo k 30. srpnu 2008.\n\nV roce 2007 firma vlastnila 250 autobusů a zaměstnávala 300 řidičů. Obrat ČSAD Semily v roce 2006 činil přes půl miliardy korun a v roce 2007 byl očekáván asi o desetinu vyšší.\n\nPodle zpráv z léta 2008 ČSAD Semily koupily firmu ČSAD Jablonec nad Nisou a. s. (podle pozdějších zpráv tehdy získala 67,5% podíl), jejímiž dosavadními vlastníky byli Miloslav Fibiger a Jan Fabinyi. Podle Jiřího Vařila, zástupce ZVV Property Investment, byla ČSAD Jablonec před sloučením ztrátová a velmi špatně vedená a vládl zde ještě komunismus. Po tomto sloučení měla mít firma asi 330 autobusů. V té době bylo zveřejněno, že v lednu 2009 ČSAD Jablonec nad Nisou měla zaniknout fúzí s ČSAD Semily, která by tak po fúzi měla kolem 360 autobusů. Roční obrat ČSAD Jablonec nad Nisou činil kolem 200 milionů Kč, ČSAD Semily kolem 400 milionů Kč. 6,79 procenta akcií ČSAD Jablonec nad Nisou vlastnilo v únoru 2010 město Jablonec nad Nisou a 25. února zastupitelstvo města rozhodovalo, zda svůj podíl 4905 akcií za 2,3 milionu Kč (t. j. 470 Kč za akcii) prodá firmě ČSAD Semily, od které banka k získání úvěru, aby vlastnila alespoň 90% podíl. Město by si ponechalo jednu akcii a mělo by zaručeno jedno místo v představenstvu a jedno v dozorčí radě. Ani nákup akcií od města by však k dosažení tohoto podílu ještě nestačil (tj. ČSAD Semily vlastnila méně než 84% podíl).\n\nNa začátku října 2008 firma ČSAD Jablonec nad Nisou koupila soukromou firmu Eurocar, která jí konkurovala na trasa Praha – Jablonec. K 1. říjnu 2009 ČSAD Semily koupila firmu BUS Kravaře s. r. o., založenou roku 1996, kterou vlastnila obec Kravaře, a převzala její linku z České Lípy do Kravař i s autobusem a řidičem..\n\nK celostátnímu termínu změn jízdních řádů 13. prosince 2010 se celá skupina (ČSAD Semily a. s. a ČSAD Jablonec a. s.) chystala opustit značku ČSAD a působit pod novou obchodní značkou BusLine. Projekt nové společnosti připravila představenstva obou původních společností a schválily jejich valné hromady. Součástí loga BusLine a. s. je i zelený jelen a grafický styl z loga ČSAD Semily, doplněný vlnovkou podtrhávající název; nové logo a slogan „BusLine – Comfort in Time“ představil management pracovníkům společností a významným obchodním partnerům 29. září 2010 na autodromu v Mostě a následně zveřejnil tiskovou zprávou. Nová společnost bude provozovat přes 400 autobusů, zaměstnávat více než 800 lidí a pro rok 2011 jsou očekávány tržby ve výši kolem 1 miliardy Kč.\n\nDne 17. července 2009 vytvořili čtyři dopravci (OSNADO spol. s r. o., ČSAD Semily a. s., Veolia Transport Východní Čechy a. s., Orlobus a. s.) „Sdružení dopravců Královéhradeckého kraje“, jehož deklarovaným cílem bylo bránit se způsobu, jakým kraj a organizace OREDO chtěly od 1. září 2009 rozšiřovat integrovaný systém IREDO a optimalizovat autobusovou dopravu v kraji. Poté, co kraj optimalizaci a integraci odložil na termín 13. prosince 2009 a předtím ještě snížil svou objednávku výkonů od společnosti OSNADO asi o 20 % a výkony na těchto linkách si objednal u tří jiných dopravců, nečlenů Sdružení, bylo 1. září 2009 oznámeno, že ČSAD Semily vystoupila ze Sdružení dopravců Královéhradeckého kraje a rozhodla se dále jednat samostatně; 3. září 2009 pak oznámily vystoupení ze sdružení a jeho zánik i zbylí tři členové.\n\nV letech 1998–2005 firma provozovala i kamionovou dopravu (max. 15 soupravami v roce 2005), pro nízkou rentabilitu byla tato činnost opuštěna.\n\n\n"}
{"id": "270568", "url": "https://cs.wikipedia.org/wiki?curid=270568", "title": "Singapurská vlajka", "text": "Singapurská vlajka\n\nVlajka Singapuru sestává ze dvou stejně velkých vodorovných pruhů, červeného nahoře a bílého dole. V levém horním rohu se nachází bílý srpek měsíce a pět bílých hvězd uspořádaných do kruhu. Každý z prvků vlajky má svůj jasný význam a symboliku. Červená barva symbolizuje univerzální bratrství a rovnost člověka. Bílá symbolizuje rozrůstání a věčnou čistotu a statečnost. Srpek měsíce představuje mladý stoupající národ. Pět hvězd reprezentuje národní ideje demokracie, míru, prosperity, spravedlnosti a rovnoprávnosti.\n\nSingapurská vlajka byla představena veřejnosti 3. prosince 1959, společně se státním znakem a hymnou. Byla vytvořena komisí vedenou místopředsedou vlády, Dr. Toh Chin Chyem. Nahradila do té doby používanou vlajku vycházející z vlajky Spojeného království. Vyhlášením singapurské nezávislosti na Malajsii roku 1965 se stala vlajkou národní.\n\n"}
{"id": "270570", "url": "https://cs.wikipedia.org/wiki?curid=270570", "title": "Svatý Blažej", "text": "Svatý Blažej\n\nSvatý Blažej, též Blasius, Blas, Blaž, Vlas, Vlaho († 316) je světec katolické, ortodoxní a arménské církve, biskup a mučedník, původní profesí lékař, podle tradice jeden ze Čtrnácti svatých pomocníků a ochránce při onemocnění krku.\n\nBlažej byl biskupem v maloasijské Sebastě, sídelním městě římské provincie Arménie, což je dnešní Sivas v Turecku. Za římského císaře Lucinia byl pronásledován, a nakonec podstoupil mučednickou smrt roku 316. Jeho úcta se rozšířila po celé církvi, zejména díky legendě \"Vita sancti Blasii\", jež popisuje jeho životní osudy. O věrohodnosti legend, stejně jako u ostatních římských prvomučedníků, přetrvávají určité pochybnosti.\n\nRoku 972 byly relikvie (lebka a paže) sv. Blažeje přeneseny do Dubrovníka, kde jsou dodnes uchovávány ve zlatém relikviáři v Dómském muzeu (chorvatsky \"sveti Blaž\" nebo \"sveti Vlaho\"), a Blažej je patronem tohoto města. Další ostatky se dostaly do Německa a Rakouska, kde se Blažej stal patronem císařů (Schwarzwald, Brunšvik, Quedlinburg). Blažej je také patronem lékařů, hřebenářů, hudebníků žesťových nástrojů, zedníků a stavitelů, tkalců, ševců, pekařů a divoké zvěře. Je přímluvcem při onemocněních krku, uší, zubů, patří ke Čtrnácti svatým pomocníkům.\nJako svatý Vlas je uctíván ve východní církvi.\n\nDen liturgické památky v římsko-katolické církvi je 3. února, kdy se v kostelech udílí tzv. Svatoblažejské požehnání. V pravoslavné církvi se slaví 16. únor.\n\nText:\n\"Na přímluvu sv. Blažeje, biskupa a mučedníka ochraňuj tě Bůh od nemocí krčních i všelikého jiného zla. Ve jménu Otce i Syna i Ducha svatého. Amen.\"\n\nNovější text, ve mši: \"Všemohoucí Bůh ať vás chrání ode všeho zlého a na přímluvu svatého Blažeje ať vás provází svým požehnáním a posiluje vás, abyste mohli ve zdraví duše i těla naplnit své poslání a dosáhnout spásy ve společenství svatých. Skrze Krista, našeho Pána. Amen.\"\n\nNovější text, mimo mši, pro jednoho: \"Na přímluvu svatého Blažeje ať Vás (Tě) Bůh chrání ode všeho zlého a zachová ve zdraví duše i těla. Ve jménu Otce i Syna † i Ducha svatého. Amen.\"\n\n\n"}
{"id": "270579", "url": "https://cs.wikipedia.org/wiki?curid=270579", "title": "Świeradowiec", "text": "Świeradowiec\n\nŚwieradowiec [švjeradovjec] (německy \"Victoriahöhe\") je spočinek hory Łużec v západní části polských Jizerských hor. Nachází se 3 km jižně od lázeňského města Świeradów-Zdrój a 500 metrů severozápadně nad Polanou Izerskou a bývalou osadou \"Drwale\".\n\nStarý německý název \"Victoriahöhe\" býval zakreslen ještě v mapě od Matouschka z roku 1927 a býval vyznačován na starých pohlednicích. To zřejmě proto, že kdysi býval turisticky významným místem, vzhledem k širokému výhledu na Krkonoše, Jizerské hory a lázně Świeradów-Zdrój. Jeho mýtiny bývaly pokryty třemi lyžařskými vleky.\n"}
{"id": "270581", "url": "https://cs.wikipedia.org/wiki?curid=270581", "title": "Mnohoštětinatci", "text": "Mnohoštětinatci\n\nMnohoštětinatci (Polychaeta) jsou fylogeneticky starší třída kmene kroužkovců. Jsou známi od svrchního prekambria dodnes. Některé druhy mají homonomní segmentaci (vnější uspořádání článků odpovídá uspořádání orgánů uvnitř, např. Errantia), další rody však jsou uspořádány heteronomně (Sedentaria)\n\nJsou většinou gonochoristé, ale někdy i hermafrodité; nepřímý vývoj probíhá přes kulovitou larvu trochoforu, z níž později vzniká metatrochofora. Stavba orgánových soustav odpovídá uspořádání u všech kroužkovců. Dále, tzv. fissiparie je specifické nepohlavní rozmnožování, při němž se oddělují části těla a ty posléze dorůstají v dospělého jedince.\n\nNa každém tělním článku (vyjma předního článku, protostomia, a zadního článku, pygidia) se nachází 1 pár parapodií (primitivních končetin) se štětinami a někdy i se žábrovými přívěsky. Většina druhů má 60 – 100 článků, ale některé mořské druhy jich mají až 800. Extrémem na druhé straně jsou některé Archiannelida, které mají jen 9 brzy zanikajících článků. Počet článků u jednotlivých druhů nemusí být konstantní.\n\nMnohoštětinatci patří do kmene kroužkovci a podkmene bezopaskovci (Aclitellata). Patří k nim například.\n\n"}
{"id": "270593", "url": "https://cs.wikipedia.org/wiki?curid=270593", "title": "Serin", "text": "Serin\n\nSerin (zkratka Ser nebo S) je neesenciální, glukoplastická aminokyselina, její L-forma je aminokyselina biogenní, jedna ze základních stavebních složek proteinů. Je polární, tudíž hydrofilní.\n\nBěhem proteosyntézy je kódována triplety UCU, UCC, UCA, UCG, AGU a AGC. a důležitou součástí mnoha bílkovin, ve fosfoproteinech je jeho OH skupina esterifikována zbytkem kyseliny fosforečné, v O-glykoproteinech je to serin, na jehož postranní řetězec je navázaný řetězec oligosacharidů. Serin je hlavní složkou strukturní bílkoviny fibroinu, která tvoří vlákna hedvábí. Z hedvábí byl také poprvé izolován a pojmenován podle latinského jména pro hedvábí, \"sericum\".\n\nSerin tvoří aktivní místo enzymů, především serinových proteáz, jako je trypsin či chymotrypsin, a cholinesteráz.\n\nV metabolických drahách se serin uplatňuje jako substrát při biosyntéze purinů a pyrimidinů, je prekurzorem syntézy glycinu, cysteinu a folátu.\n\nSerin je neesenciální aminokyselina a v živočišném těle je snadno syntetizován z intermediátu glykolýzy, D-3-fosfoglycerátu. α-hydroxyskupina je nejprve oxidována na oxoskupinu, dále je transaminací vytvořen fosfoserin, který je defosforylován na serin.\n\nV játrech většiny obratlovců včetně člověka je serin degradován na glycin a Hfolát. Tato reakce je zvratná. Glycin může být dále přeměněn na pyruvát, který je substátem pro glukoneogenezi. Serin je proto řazen mezi glukoplastické aminokyseliny.\n\n"}
{"id": "270595", "url": "https://cs.wikipedia.org/wiki?curid=270595", "title": "Proměna", "text": "Proměna\n\nTermín proměna se může týkat těchto pojmů:\n\n\n\n"}
{"id": "270609", "url": "https://cs.wikipedia.org/wiki?curid=270609", "title": "Izraelská vlajka", "text": "Izraelská vlajka\n\nVlajka Izraele je tvořena dvěma modrými pruhy podél horního i dolního okraje listu (v poměru 3:5:16:5:3) na bílém podkladu, s modrou šesticípou Davidovou hvězdou (\"Davidovým štítem\") tvořenou dvěma přetínajícími se trojúhelníky uprostřed. Bílá a modrá jsou barvy židovských bohoslužebných látek a znamenají v nové interpretaci čistotu sionistických ideálů a oblohy.\n\nVlajka byla zavedena roku 1948, předlohou jí byla vlajka sionistického hnutí z roku 1891, schválená na kongresu v Basileji roku 1897.\n\nVšechny izraelské vlajky s nápisy mají přední, lícové strany umístěné vlevo od žerdi – vexilologický symbol .\n\nJako první s myšlenkou bílé a modré jako izraelských národních barev podle všeho přišel rakousko-židovský básník a spisovatel narozený v Čechách Ludwig August von Frankl v básni \"Civ‘ej ‘Erec Jehuda\" (\"Barvy judské země\"), kterou napsal roku 1864 po návštěvě Jeruzaléma. Praktického využití se tyto národní barvy dočkaly až během první alije. Spisovatel Mordechaj ben Hilel ha-Kohen uspořádal roku 1884 oslavu na počest stých narozenin filantropa Mošeho Montefioreho, při které \"\"jsme poprvé odhalili před širokou veřejností naše národní barvy, protože mnozí ani nevěděli, že modrá a bílá jsou barvami našeho národa\".\" Výběr těchto barev nebyl náhodný a odkazoval na náboženskou tradici: modrá a bílá jsou barvy židovského modlitebního pláště talitu.\n\n\n"}
{"id": "270610", "url": "https://cs.wikipedia.org/wiki?curid=270610", "title": "Hexózy", "text": "Hexózy\n\nHexózy (resp. hexosy) jsou monosacharidy se šesti uhlíkovými atomy, které mají sumární vzorec ve tvaru CHO. Hexózy jsou charakteristické svými funkčními skupinami. Existují aldohexózy, které mají karbonylovou skupinu v pozici 1, a ketohexózy, které mají karbonylovou skupinu v poloze 2. Díky izomerii existuje 8 různých aldohexóz a 4 ketohexózy. Hexózy, stejně jako pentózy, se nejčastěji zobrazují pomocí Fisherova vzorce (Fisherova projekce).\n\nVíce informací naleznete v článku Aldohexózy.\n\n"}
{"id": "270611", "url": "https://cs.wikipedia.org/wiki?curid=270611", "title": "Glykogenolýza", "text": "Glykogenolýza\n\nGlykogenolýza je štěpení polysacharidu glykogenu ve svalech a játrech na glukózu (resp. glukózu-1-fosfát). Glukóza-1-fosfát je pak účinkem enzymu fosfoglukomutázy přeměněna na glukózu-6-fosfát, která je součástí glykolytické dráhy i pentózafosfátového cyklu. Při nízké koncentraci glukózy v krvi se v játrech může glukóza-6-fosfát defosforylovat enzymem glukóza-6-fosfatáza na glukózu, která je uvolněna do krve. Glykogenolýza probíhá v cytoplazmě.\n\nEnzymem štěpící glykogen se nazývá glykogenfosforyláza, která katalyzuje tzv. fosforolýzu (analogie k hydrolýze, místo vody je přidán zbytek kyseliny fosforečné):\n\n(Glc) → (Glc)+ Glc-1-P\n\nKe štěpení dochází postupně od neredukujících konců. Vysoký stupeň větvení glykogenu (= mnoho neredukujících konců) přispívá k rychlé mobilizaci zásob glukózy.\n\nGlykogenolýza (a spolu s ní i syntéza glykogenu) je regulována převážně koncentrací glukózy v krvi (glykémií) a energetickými potřebami organismu. Metabolismus glykogenu je řízen jednak metabolicky (cytoplazmatická koncentrace ATP, Glc-6-P, AMP) a jednak hormonálně (převážně hormony inzulin, glukagon, adrenalin a noradrenalin). \n\n\n"}
{"id": "270613", "url": "https://cs.wikipedia.org/wiki?curid=270613", "title": "Ketolátky", "text": "Ketolátky\n\nKetolátky, označované též jako \"ketonové látky\", jsou v biochemii produkty rozkladu mastných kyselin za jistých metabolických podmínek, především během hladovění. Jsou-li v játrech mastné kyseliny degradovány rychleji, než se vzniklý acetylkoenzym A může zařadit do Krebsova cyklu, jsou zpracovávány alternativní cestou, která vede právě ke vzniku ketolátek – tedy acetacetátu, beta-hydroxybutyrátu a acetonu. Vznikají pouze v  játrech a jsou využívány extrahepatálními tkáněmi (játra ne) jako dočasný zdroj energie, využívá je hlavně mozek, který sám nedokáže získat energii z katabolismu mastných kyselin a jehož jedinou živinou je glukóza popř. tyto ketolátky\n\nAcetacetát a aceton jsou skutečně ketony, betahydroxybutyrát je technicky vzato karboxylová kyselina. Výchozí látkou je acetacetát, ze kterého hydrogenací vzniká 3-hydroxybutyrát a jeho dekarboxylací a oxidací vzniká aceton.\n\nAcetacetát a betahydroxybutyrát slouží jako zdroj energie pro tkáně. Jejich nevýhodou je ale to, že jsou kyselé a při vysoké koncentraci v krvi mohou narušit acidobazickou rovnováhu v organismu. Přebytečné ketolátky se vylučují močí a potem, aceton je vydýcháván v plicích – za určitých metabolických stavů však produkce ketolátek převyšuje možnosti tkání je zpracovat. Vyšší než normální hladiny ketolátek v krvi či moči se označují jako ketonemie, resp. ketonurie. Výsledný stav je pak ketóza, při narušení rovnováhy kyselin nastává ketoacidóza. Ketolátky se prokazují reakcí s nitroprusidem.\n\nNejběžnější příčinou ketózy je hladovění, nadměrný přísun tuků spolu s nedostatečným přísunem sacharidů, těžká, život ohrožující ketóza je běžným důsledkem dekompenzované cukrovky.\n\nLékařská biochemie\n"}
{"id": "270614", "url": "https://cs.wikipedia.org/wiki?curid=270614", "title": "Kyselina acetyloctová", "text": "Kyselina acetyloctová\n\nKyselina acetyloctová (systematicky \"3-oxobutanová kyselina\") je chemická sloučenina o vzorci CHCOCHCOOH. Jedná se o beta-keto kyselinu, která je, podobně jako jiné beta-keto kyseliny, nestabilní. Tato karboxylová kyselina patří mezi slabé kyseliny. Kyselina acetyloctová se rozkládá na aceton a oxid uhličitý. \nKyselá forma (kationt kyseliny (CHCOCHCOOH) má poločas přeměny 140 minut při 37 °C ve vodě a bazická forma (aniont kyseliny - CHCOCHCOO) má poločas přeměny 130 hodin.\n"}
{"id": "270630", "url": "https://cs.wikipedia.org/wiki?curid=270630", "title": "Dolby Laboratories", "text": "Dolby Laboratories\n\nDolby Laboratories je americká firma, specializující se na technologie audio záznamu a reprodukce. Založil ji v roce 1965 Ray Dolby (1933-2013). První sídlo firmy bylo v Londýně, v roce 1976 přesunul vedení firmy do USA. Firma nevyrábí konkrétní zařízení, ale poskytuje licence a své technologie.\n\n"}
{"id": "270634", "url": "https://cs.wikipedia.org/wiki?curid=270634", "title": "Máj (almanach)", "text": "Máj (almanach)\n\nAlmanach Máj je literární sborník sestavený básníky Janem Nerudou a Vítězslavem Hálkem.\n\nVydal jej 1. května 1858 vydavatel Dominikus v Praze. Jako redaktor je uveden publicista Josef Barák, básněmi nebo menšími prozaickými díly do něj vedle Nerudy, Hálka a Baráka dále přispěli Jakub Arbes, Karolina Světlá, Adolf Heyduk, Rudolf Mayer, Josef Václav Frič (pod pseudonymem M. Brodský) a jeho manželka píšící pod pseudonymem Anna Sázavská, Karel Jaromír Erben (uveden jako J. E. Miletínský), Sofie Podlipská (podepsána křestním jménem Žofie), Božena Němcová, Bohumil Janda Cidlinský (pod pseudonymem V. Lánský), Karel Sabina (podepsán iniciály) a Jan Palacký.\n\nGenerace poloviny 19. století se tak názvem svazku přihlásila ke Karlu Hynku Máchovi jako k básníkovi, který měl největší odvahu bořit konvenční představy o povaze a funkci tzv. národního básnictví. Tvůrci almanachu čelili útokům konzervativní kritiky pro svůj údajný kosmopolitismus, výtky z nedostatku národního cítění ale vyvrátili. V české literatuře se tato generace označuje jako májovci.\n\nV letech 1859, 1860 a 1862 vyšly další tři almanachy, redigované Vítězslavem Hálkem, do nichž dále přispěli Gustav Pfleger Moravský, Václav Zelený, Jiljí Vratislav Jahn, Josef Wenzig a další. Nedosáhly však takového významu jako první.\n\n„Jarní” almanach z roku 1858 byl znovu vydán po 50 letech spolkem spisovatelů v přesné obdobě vydání prvního.\n\nExistuje také almanach Máj z roku 1878, na němž se však podíleli zcela jiní autoři (Jan Calvi, V. A. Jung, Josef Kallus aj.). Je vydán k 20. výročí vydání almanachu Máj; sestavili jej F. V. Kvapil a Fr. Ulrich.\n\n"}
{"id": "270635", "url": "https://cs.wikipedia.org/wiki?curid=270635", "title": "Imunoglobulin G", "text": "Imunoglobulin G\n\nImunoglobulin G (IgG) je se svým 75% zastoupením mezi sérovými imunoglobuliny nejhojnější třídou protilátek v krvi a tkáňovém moku savců. Z biochemického hlediska se jedná o globuliny (ve vodě rozpustné komplexní proteiny kulovitého tvaru), složené ze dvou identických lehkých a těžkých řetězců, uspořádaných do tvaru písmene Y. Molekuly IgG jsou syntetizovány a secernovány plazmatickými buňkami.\n\nHlavní funkcí IgG je vazba na antigen a je tudíž jednou z hlavních součástí humorální složky imunitní odpovědi. Umožňuje pevnou adhezi mezi fagocytem a fagocytujícím objektem, a to zejména v placentě, kterou je schopen procházet. Vytváří obranyschopnost fetu v období, kdy jeho vlastní imunitní mechanismy nejsou dostatečně vyvinuty. Dále snadno proniká do extravasálních prostor (intersticium), kde neutralizuje bakteriální toxiny. Průměrná koncentrace IgG v lidské plazmě činí 15 mg/ml. \n\nTestováním IgG z krve nelze určit alergie, ačkoliv někteří lékaři slibují tímto způsobem např. diagnostiku potravinových alergenů.\n\nImunoglobuliny třídy G jsou biomolekuly, vážící kolem 150 kDa, skládající se ze čtyř peptidových řetězců; dvou těžkých třídy γ, vážících kolem 50 kDa a dvou lehkých, s hmotností přibližně 25 kDa. IgG má tetramerní kvartérní strukturu. Řetězce imunoglobuliny jsou mezi sebou spojeny disulfidickými můstky.\n\nU člověka se vyskytují celkem 4 podtřídy imunoglobulinu G, očíslované podle jejich relativního zastoupení v krevním séru: IgG1 (nejhojnější), IgG2, IgG3, IgG4.\n"}
{"id": "270639", "url": "https://cs.wikipedia.org/wiki?curid=270639", "title": "Jer", "text": "Jer\n\nJer (plurál jery) je jméno dvou slovanských samohlásek a písmen, tzv. měkkého (\"ь\") a tvrdého (\"ъ\") jeru.\n\nJery byly redukované (ultrakrátké) samohlásky, které existovaly v praslovanštině (včetně staroslověnštiny, která vznikla jako nářečí praslovanštiny a vyvinula se ve svébytný jazyk). Původní výslovnost tvrdého jeru \"ъ\" byla redukované \"u\" (= *[ŭ]) a měkkého jeru \"ь\" redukované \"i\" (= *[ĭ]).\n\nVývoj jerů, k němuž dochází v 10.–13. století, popisuje tzv. Havlíkovo pravidlo, podle něhož v souvislé řadě slabik obsahujících jery v lichých, tzv. slabých pozicích (počítáno od konce slova) zanikaly a v sudých se vokalizovaly (změnily na krátkou samohlásku). V různých jazycích se jery změnily na různé samohlásky (v češtině se oba jery vokalizovaly jako e, např. praslovanské \"dьnь\" dalo české \"den\", ale srbochorvatské \"dan\" apod.). Tzv. pohyblivé e v češtině je většinou právě výsledkem vokalizace sudého (silného) jeru (např. pes, pØsa atd.).\n\nV srbštině byly jery odstraněny reformou Vuka Karadžiće, který tehdejší cyrilici obral o ta písmena, která byla již archaická, málo používaná a pokud ano, tak pouze v církvi. V Rusku došlo k transformaci jerů později, a to během komunistické reformy jazyka, kdy byl ustanoven měkký a tvrdý znak. V bulharštině zůstal znak, který se do latinky přepisuje jako „ǎ“ (ъ).\n\nVe slovanských jazycích, které používají cyrilici (azbuku), se jery zachovaly jako tzv. měkký znak (\"ь\", též malý jer, jeř, rusky мягкий знак (\"mjagkij znak\")) a tvrdý znak (\"ъ\", též velký jer, rusky твёрдый знак (\"tvjordyj znak\")).\nJejich fonetická platnost se však v jednotlivých jazycích liší. V ruštině nemají fonetickou platnost a jde pouze o grafické značky.\n\n"}
{"id": "270640", "url": "https://cs.wikipedia.org/wiki?curid=270640", "title": "Feťák (kniha)", "text": "Feťák (kniha)\n\nFeťák (v originále ) je autobiografický román amerického spisovatele Williama S. Burroughse. Poprvé byl vydán v roce 1953 a je to vůbec první kniha, kterou Burroughs publikoval. Knihu Burroughs vydal pod pseudonymem William Lee.\n\nPříběh zobrazuje Burroughse a jeho závislost na alkoholu, heroinu, morfiu a dalších drogách. Jedná se o autobiografické dílo, které popisuje prakticky jen autorům vztah k drogám, jejich účinky, pocity závislosti a příhody spojené s honbou za dávkou drog. Burroughs se snaží přiblížit feťácké prostředí, feťáckou společnost a popisuje, proč je tak těžké se závislostí skončit.\n\nV závěru knihy autor naznačuje, že se vydá do Brazílie hledat psychotropní drogu \"yage\", o které se zmiňuje svému příteli Allanu Ginsbergovi ve svých dopisech.\n\nStyl autora, použitý při tvorbě této knihy, může trochu připomínat formu pozdějšího amerického autora, jenž bývá někdy přiřazován k Beat generation - Charlese Bukowského, není však tak vulgární.\n"}
{"id": "270643", "url": "https://cs.wikipedia.org/wiki?curid=270643", "title": "Threonin", "text": "Threonin\n\nThreonin (zkratka Thr nebo T) je esenciální glukoplastická aminokyselina, její L-forma je aminokyselina biogenní, jedna ze základních stavebních složek proteinů. Threonin je polární aminokyselina se dvěma chirálními uhlíky.\n\nBěhem proteosyntézy je kódována triplety ACU, ACA, ACC a ACG. Threonin je součástí bílkovin a často podléhá potranslačním modifikacím, ve fosfoproteinech je jeho hydroxylová skupina fosforylována zbytkem kyseliny fosforečné, v O-glykoproteinech je jeho postranní řetězec navázaný řetězec oligosacharidů.\n\nPro živočichy je threonin esenciální aminokyselinou, kterou musí přijímat v potravě. Mikroorganismy a rostliny syntetizují threonin z kyseliny asparagové, přes α-aspartyl-semialdehyd a homoserin. Fosforylací homoserinu vznikne fosfohomoserin, který je následně hydrolyzován a při tomto procesu je k uhlíkové kostře připojena OH skupina.\nThreonin je obsažen v rostlinných i živočišných bílkovinách - vyskytuje se v masu, vejcích, mléčných výrobcích i luštěninách.\n\nThreonin je štěpen na acetaldehyd a glycin. Glycin může být dále přeměněn na pyruvát, který je substátem pro glukoneogenezi. Threonin je proto řazen mezi glukoplastické aminokyseliny.\n\n"}
{"id": "270644", "url": "https://cs.wikipedia.org/wiki?curid=270644", "title": "Řehoř z Nyssy", "text": "Řehoř z Nyssy\n\nSvatý Řehoř z Nyssy, řecky Grégorios (asi 335 Kayseri v dnešním Turecku – po 394) byl řecký teolog a učenec, jeden ze tří „kappadockých Otců“, biskup v Nysse blízko Kaisareie (Caesareje, dnes Kayseri).\n\nŘehoř pocházel ze zámožné a vzdělané rodiny rétora a žil ve stínu svého nejstaršího bratra Basileia, zakladatele basiliánského mnišství, významného teologa a církevního reformátora. Společně snad studovali na athénské Akademii, kde se seznámili s Řehořem z Nazianzu, po návratu žili jako mniši a kolem roku 362 vstoupili na vyzvání tehdejšího biskupa Eusebia z Kaisareje do velkého teologického sporu s ariánstvím, jež zastával také císař Valens. Když se Basilios po smrti Eusebiově stal biskupem v Caesareji, dostali se všichni tři do sporů s císařem, byli pronásledováni a také Řehoř se musel nějakou dobu skrývat. Po smrti Valensově se stal biskupem v Sebaste, byl vlivným kazatelem a na Prvním konstantinopolském koncilu (Konstantinopol 381) jedním z vedoucích teologů a účastnil se ještě synody roku 394. Brzy potom patrně zemřel.\n\nMezi třemi kappadockými Otci, kteří prosadili definitivní podobu křesťanského dogmatu o Boží Trojici, je Řehoř patrně filosoficky nejhlubší. Někdy bývá také označován za prvního křesťanského filosofa. Jeho první spisy se týkají mnišského života, askeze a poutnictví či alegorického výkladu Mojžíšova života, brzy ale začíná psát o Trojici. Proti zjednodušujícímu učení Ariovu, který Ježíše Krista pokládal za stvořeného – a tedy zřetelně nižšího – poloboha, Řehoř pomohl formulovat paradoxní učení o „dvojí podstatě“ Krista, zároveň Boha i člověka. Rozlišil na jedné straně společnou podstatu (řecky \"úsia\") a na druhé straně tři osoby (řecky \"hypostasis\"), podobně jako později na západě Augustin.\n\nŘehořovo myšlení je silně ovlivněno Platónem, ovšem v podobě, kterou mu dal Plótínos a Filón Alexandrijský. Ideje nejsou samostatné, nýbrž jsou to Boží myšlenky, záměry a cíle, k nimž se má Stvoření vypracovat. Člověk je tedy především nehotový a jeho úkolem je stávat se tím, čím jej Bůh chce mít, totiž „obrazem Božím“. Tyto myšlenky Řehoř zpracoval velmi podrobně, zejména ve spise \"O stvoření člověka\" (\"De hominis opificio\"), kde rozvíjí i srovnání lidského těla s jinými živočichy z tohoto hlediska.\n\nJednotlivá lidská duše na rozdíl od pohanského platonismu není božská. Dle J. Daniélou můžeme rozlišit u duše rozlišit aspekt stability, v níž je obrazem božského, a aspekt pohybu, tj. propasti mezi tím, co má duše z transcendentního Boha a mezi tím, čím ve své individuaci skutečně jest. Důrazem na změnu a cestu oproti nehybnosti podnikl Řehoř další krok od tradičního platonismu: můžeme se neustále přibližovat Bohu a Dobru a zároveň vědět, že jej nikdy plně nedosáhneme (tuto „nekonečnou cestu“ vystihuje pojem \"epektasis\"). Bůh není pochopitelný a popsatelný racionálně, nýbrž pouze mysticky.\n\n\n\n\n\n"}
{"id": "270646", "url": "https://cs.wikipedia.org/wiki?curid=270646", "title": "Proměna (biologie)", "text": "Proměna (biologie)\n\nProměna je termín, který se užívá k popisování životního cyklu hmyzu s nepřímým vývojem. Rozlišuje se proměna dokonalá (holometabolie) a proměna nedokonalá (hemimetabolie, heterometabolie). Pokud k žádné proměně během životního cyklu nedochází, používá se termín ametabolie.\nNejvyvinutější hmyz má životní cyklus, který zahrnuje dokonalou proměnu. Z vajíček se líhnou larvy nebo housenky, které se dospělým exemplářům nepodobají ani tvarem, ani vzhledem. Larvy přijímají potravu, rostou, několikrát se svlékají a nakonec se zakuklí. Uvnitř kukly se celé tělo reorganizuje, až se vylíhne dospělý jedinec (imago). U hmyzu s touto proměnou lze právě díky kukle často rozeznat pohlaví jedince (např. u roháče – kukla s velkými čelistmi náleží samci). Ovšem ne vždy platí zmíněná pravidla: dospělci některých brouků se podobají larvám, samičky některých horských nočních motýlů jsou bezkřídlé a někteří dvoukřídlí nemají vůbec imaga, protože jejich larvy plodí ve svém těle mnoho dalších larev.\nDokonalou proměnu prodělávají vosy, včely, mravenci, dvoukřídlí, brouci, denní i noční motýli, chrostíci, blechy, síťokřídlí a srpice. Dokonalá proměna umožňuje larvě specializovat se na výživu a imagu na rozmnožování a hledání nového teritoria.\n\nVývoj\n\nVajíčko → mladá larva → dospělá larva → kukla → dospělec (imago).\n\nPostupná proměna, v níž se tělo plynule během několika stadií stále více podobá dospělci, je patrně životním cyklem původního primitivního hmyzu. Tuto „nedokonalou“ proměnu nacházíme u rovnokřídlých, švábů, termitů, jepic, vážek a ploštic. Mladé nymfy nemají křídla; u  starších stadií se nacházejí výběžky na hrudi, v nichž se vyvíjejí křídla, přičemž po každém svlékání se výběžky prodlouží, až se svlékne poslední stadium nymfy a vylíhne se dospělý jedinec. Nymfy některého hmyzu, jako například motýlic, žijí pod vodou a vylézají mimo ni jen před proměnou v okřídlené imago.\n\nVývoj\n\nVajíčko → nymfa (několikrát se svléká) → dospělec (imago).\n\nU některých primitivních skupin hmyzu probíhá vývoj prakticky bez proměny. Mladý jedinec se liší od dospělce jen velikostí. Roste díky několikerému svlékání. Příkladem ametabolního hmyzu je rybenka.\n\n"}
{"id": "270659", "url": "https://cs.wikipedia.org/wiki?curid=270659", "title": "Morfogenetické pole", "text": "Morfogenetické pole\n\nMorfogenetické pole je ve vývojové biologii skupina buněk schopných reagovat na jednotlivé lokální biochemické signály vedoucí k vývoji morfologických struktur nebo orgánů. Morfologické pole se v času a prostoru dynamicky mění, uvnitř něj se nachází sbírka vzájemně se ovlivňujících buněk, z níž se formuje nějaký orgán. Vývoj buněk v morfologickém poli jakožto skupiny je pevně určen, buňky v poli končetiny se změní v tkáň končetiny, buňky v srdečním poli se změní v tkáň srdce. Na druhou stranu programování konkrétní buňky v morfologickém poli se může změnit: vývoj jednotlivých buněk v srdečním poli může být na základě signálů mezi buňkami přesměrován tak, aby byly nahrazeny konkrétní poškozené nebo chybějící buňky. \n"}
{"id": "270661", "url": "https://cs.wikipedia.org/wiki?curid=270661", "title": "Gregorios", "text": "Gregorios\n\nGregorios, česky Řehoř, je řecké vlastní jméno různých osob:\n\nV latinské formě Gregorius:\n\n"}
{"id": "270663", "url": "https://cs.wikipedia.org/wiki?curid=270663", "title": "Élida (historické území)", "text": "Élida (historické území)\n\nÉlida, Élis, Ilia nebo Eleia (novořecky:\" Ήλιδα, Ílida\", starořecky:\" Ἦλις, Ēlis\") je historické území na severozápadě Peloponésu v Řecku. Odpovídá přibližně stejnojmenné regionální jednotce v kraji Západní Řecko. Ve starověké Élidě leželo stejnojmenné město. Kulturním centrem Élidy byla všeřecká svatyně boha Dia s věštírnou v Olympii, kde se konaly známé Olympijské hry. Toto místo je nyní jedním z nejvýznamnějších archeologických nalezišť zapsaným do seznamu světového dědictví UNESCO.\n\nElida se rozkládá na severozápadě poloostrova Peloponésu v jižním Řecku. Na jihu hraničí s Messénií, na východě s Arkádií, na severovýchodě s Achaiou a jeho západní hranici tvoří Jónské moře. Jedná se o kraj na východě hornatý (pohoří Skollis a Erymanthos), sklánějící se k západu do úrodných údolí, kam stékají řeky Alfios a Pinios. Pobřeží je členěno dvěma zálivy Kyparisským a Kyllénským. \n\nÚrodné údolí Alfia bylo totiž vždy předmětem sporů. Tato skutečnost se promítla i do eposu Ílias, kde Nestór, král Pylu ve stejné oblasti, vypráví o neustálých sporech s majiteli dobytka \"(Ílias XI 670n)\".\n\nVe starověku se Elis dělila na tři území:\n\nTento obraz ale platil až od začátku 6. století př. n. l., kdy se Élejci násilně zmocnili Pisatis a Trifýlie. Společně s dobytým územím přešla na Élejce i správa Olympie a pořádání Olympijských her, které měli již v té době hlubokou tradici. Během války s Spartou na konci 5. století př. n. l. Élis o Trifýlií a Pisatis přišla, ale správa Olympie jí byla ponechána až do roku 364 př. n. l.. Krátce poté se Élis opět zmocnila jak Trifýlie a Pisatis, tak i svatyně. Tentokrát již natrvalo.\n\n\n"}
{"id": "270666", "url": "https://cs.wikipedia.org/wiki?curid=270666", "title": "Edmund Kampián", "text": "Edmund Kampián\n\nSvatý Edmund Kampián nebo správněji Edmund Campion (25. ledna 1540 Londýn – 1. prosince 1581 Tyburn), S. J., byl anglický teolog a katolický duchovní doby renesance, příslušník řádu jezuitů, který byl pro své názory a ilegální misijní činnost popraven. V římskokatolické církvi je uctíván jako světec a mučedník.\n\nEdmund se narodil roku 1540 v rodině vzdělaného knihkupce anglikánského vyznání v Londýně. Již v dětství projevoval mimořádně vysokou inteligenci.\nRoku 1555 byl představen katolické královně Marii Tudorovně. Setkání s panovnicí na chlapce silně zapůsobilo a podle některých údajů snad předznamenalo jeho pozdější konverzi ke katolicismu.\nRoku 1557 Edmund získal stipendium a nastoupil na studium ve St. John's College v Oxfordu. Roku 1560 získal bakalářský titul a roku 1564 byl promován magistrem filozofie. Při této příležitosti odpřísáhl věrnost královně Alžbětě a anglikánské církvi, brzy nato se stal v rámci této církve diákonem. Po ukončení studia filozofie, teologie a historie působil dále na oxfordské univerzitě jako přednášející.\n\nPro své intelektuální a organizační schopnosti a skvělé společenské vystupování se mu podařilo prosadit u královského dvora. Stal se oblíbencem lordů Williama Cecila a zejména vlivného Roberta Dudleye, důvěrného přítele královny Alžběty, jenž se měl stát i jejím manželem.\n\nPo roce 1565 začal Edmund tíhnout ke katolicismu, údajně pod vlivem četby děl církevních otců a neshod s protestantskými teology při jejich interpretaci. Roku 1569 Edmund před svědky vypověděl přísahu věrnosti královně a anglikánské církvi, načež odjel do Irska, kam jej pozval sir Richard Stainhursts. Zde začal být politicky činný a v irském parlamentu v Dublinu vystoupil s několika plamennými projevy na podporu katolíků. Edmund nastoupil na dublinskou univerzitu a začal psát dějiny Irska, které však nedokončil. Jako významný představitel veřejného života v Irsku a odpůrce persekuce katolíků proti sobě poštval řadu vlivných osobností z řad anglické i irské šlechty a protestantských duchovních. Začátkem roku 1571 proto z Dublinu odjel do Nizozemí.\n\nV letech 1571-1573 studoval katolickou teologii na anglické koleji v Douai v tehdejším Španělském Nizozemí (v současnosti na území Francie). Zde definitivně konvertoval ke katolicismu. Pěšky odešel do Říma, kde roku 1573 vstoupil do řádu jezuitů. Do řádu jej osobně přijal Mercurianus, čtvrtý generál jezuitů. Noviciát v letech 1573 – 1574 Edmund strávil v Českých zemích. Nejprve studoval na jezuitské koleji v Brně, odkud byl v rámci \"peregrinace\" (= povinného přecházení členů řádu z jednoho domu do druhého) roku 1574 přeložen do Prahy a jmenován profesorem. Šest let vyučoval v pražském Klementinu rétoriku a filosofii. Pro výuku se naučil přednášet nejen latinsky, ale i česky. V Praze byl vysvěcen na kněze pražským arcibiskupem Antonínem Brusem z Mohelnice a 8. září 1578 sloužil svou první mši v univerzitním kostele sv. Salvátora. Při pražské jezuitské koleji také založil první českou Mariánskou družinu, napsal a provozoval dvě dramatická díla (o sv. Václavu a o králi Saulovi), veřejně je pod jeho vedením uvedli studenti jezuitského gymnasia. Odtud odešel roku 1580 do Vídně. Posléze byl pověřen misionářskou prací v Anglii.\n\nRoku 1580 byl Edmund vyslán na misie zpět do Anglie. Cestou se zastavil v Miláně, kde jej přijal arcibiskup Karel Boromejský, jenž byl jedním z Edmundových vzorů. Doba pro návrat nebyla zvolena příliš šťastně, neboť v Anglii právě vrcholila persekuce katolíků. Edmund v Anglii působil jako ilegální katolický kněz, tajně sloužil mše a udílel svátosti, činnost doplňoval kázáním v rodinách. Pomáhal také organizovat tajná setkání katolíků. Věnoval se rovněž literární činnosti, psal letky a knížky, v nichž polemizoval s reformací. Ve své nejznámější knize \"Decem rationes\" (Deset důvodů) sepsal latinsky v deseti kapitolách obhajobu katolictví proti anglikanismu. Náklad knížky 400 000 výtisků byl brzy rozebrán, přestože byla vydána ilegálně.\n\nV roce 1581 se prozradilo místo Edmundova úkrytu a kněz byl uvězněn v londýnském Toweru. Zde byl vyslýchán za použití mučení (byl dvakrát mučen na skřipci). Lord Dudley neměl v úmyslu Edmunda odsoudit k smrti, nabízel mu nejen milost, ale i finanční úplatky výměnou za ukončení misijní činnosti a odchod z Anglie. Rovněž představitelé anglikánské církve se prý pokoušeli získat Edmunda na svou stranu. Edmund však tyto nabídky odmítl. Následně byl ve zinscenovaném procesu odsouzen k trestu smrti, mimo jiné i za špionáž. Jeho poprava pod šibenicí v Tyburnu přilákala velké množství diváků. Edmund měl být rozčtvrcen zaživa, kat ho však nejprve oběsil a teprve pak bylo jeho tělo rozčtvrceno.\n\nRoku 1886 jej papež Lev XIII. blahořečil.\n\nRoku 1970 jej papež Pavel VI. svatořečil.\n\nV kanonizačních aktech je zaznamenáno, jak mnozí lidé, kteří přihlíželi Edmundově popravě, později přestoupili na katolickou víru.\n\nNapsal několik spisů nábožensko-politických, nábožensko-apologetických, historických a dramatických. Psal latinsky nebo anglicky.\n\n\n"}
{"id": "270671", "url": "https://cs.wikipedia.org/wiki?curid=270671", "title": "War Pigs", "text": "War Pigs\n\nWar Pigs je úvodní song legendárního alba \"Paranoid\" (1970) od britské heavymetalové skupiny Black Sabbath. Tématem skladby je válka a absurdita postoje mocných, kteří do ní vstoupí bez ohledu na ty slabé, které posílají za sebe na smrt. Pro toto téma je někdy zařazovaná i do kategorie protestsongů.\n\nSpolu se skladbami \"Paranoid\" a \"Iron Man\" patří \"War Pigs\" mezi nejčastěji vydávané tituly na většině živých alb a kompilačních alb skupiny Black Sabbath. Závěr skladby je melodičtější než její ostatní části a jeho původní název byl Luke's Wall.\n\nPůvodní název skladby měl být \"Walpurgis\", kde byl odlišný text, který byl ale během nahrávání alba změněn. Původní verze nahrávky byla vydána na Ozzyho kompilaci The Ozzman Cometh. \"War Pigs\" měla být i názvem celého alba, ale nahrávací společnost se obávala ohlasů ze strany zastánců války ve Vietnamu.\n\nV průběhu let od vydání skladby se na hudební scéně objevilo vícero její coververzí od různých muzikantů a skupin jako jsou například Sacred Reich, Raymond Watts, Faith No More, The Dresden Dolls, Cat Power, Peaches, Gov't Mule, Reef, Cake, The Flaming Lips, Tesla, ale i bluegrassová skupina Hayseed Dixie, či rapper Kano, který použil kytarové party skladby ve své písni \"I Don't Know Why\", coververzi skladby nahrála na své koncertní album (\"Live from New York\") i funk/brassbandová kapela Bonerama z New Orleans.\n\n"}
{"id": "270677", "url": "https://cs.wikipedia.org/wiki?curid=270677", "title": "Aligátor severoamerický", "text": "Aligátor severoamerický\n\nAligátor severoamerický či aligátor americký, aligátor mississippský nebo aligátor štikohlavý (\"Alligator mississippiensis\") je jeden ze dvou žijících druhů aligátorů, zástupce čeledi aligátorovitých (\"Alligatoridae\"). Aligátor severoamerický obývá pouze jihovýchod Spojených států amerických, kde žije v močálech, řekách nebo bažinách, které se často překrývají s oblastmi, které obývají lidé. Co do velikosti je větší, než jeho nejbližší příbuzný aligátor čínský (\"Alligator sinensis\"). Má velké, tmavé, silné tělo se silnými končetinami, širokou hlavou a velice silným ocasem. Samci těchto aligátorů dosahují většinou délky do 5,5 m, největší zaznamenaná délka dosahovala 5,8 m. Ocas je téměř stejně dlouhý jako zbytek aligátorova těla a většinou funguje jako kormidlo při plavání. Občas ho můžou aligátoři použít jako zbraň, pokud se cítí ohrožení, a mířená rána tímto ocasem může představovat u menších živočichů i smrt, u člověka pak velice vážné zlomeniny. Aligátor severoamerický umí velice rychle a obratně plavat a občas i na zemi se může na krátkou vzdálenost pohybovat velice rychle.\n\nAligátoři požírají převážně ryby, ptáky, želvy, savce a obojživelníky. Důležitou část potravy tvoří u mladých aligátorů drobní bezobratlí, zvláště pak hmyz a jeho larvy, hlemýždi, pavouci nebo červi, občas si pochutnají i na drobných rybkách. Postupem času se začnou živit i většími rybami a dalšími vodními živočichy, žábami a pomalu i savci, zvláště pak krysami a dalšími myšovci. Téměř dospělí aligátoři loví živočichy v rozsahu od hadů a želv až k ptákům a středně velkým savcům.\n\nDospělí aligátoři severoameričtí se neostýchají zaútočit ani na kořist ve velikosti prasat, jelenů a domácích zvířat, zvláště pak koz a ovcí, která se chodívají napít k napajedlu. Časté jsou i případy kdy zaútočí na menšího a slabšího zástupce svého druhu. Větší samci si troufnou i na velké šelmy, jako pumy nebo dokonce medvědy, což činí z aligátora severoamerického jednoho z nejnebezpečnějších severoamerických lovců z říše živočichů.\n\nV žaludcích aligátorů severoamerických jsou často nalézány i drobné kameny, které aligátoři požírají pro semletí potravy, což umožňuje jednodušší trávení. Tento proces je velice důležitý, jelikož aligátor požírá svou kořist až na větší zvířata v celku.\n\nI přesto, že sdílí některé lokality s lidmi, jsou útoky na člověka spíše ojedinělou záležitostí. Naopak, aligátoři se lidí spíše bojí a většinou se jim snaží obloukem vyhýbat a většina útoků na lidi je způsobena tím, že lidé aligátory krmí. Kousnutí aligátora je velice nebezpečné a pokud k němu dojde, neměl by člověk váhat a naopak by měl vyhledat nejbližšího lékaře. Pokud tak neučiní, může dojít k velice nebezpečné infekci a následně k amputaci postiženého místa, v tomto případně nejčastěji nohy.\n\nVýzkum ukázal, že aligátoři často záměrně polykají kameny, aby se dokázali lépe a déle udržet pod vodou při potápění do větších hloubek.\n\nAligátoři severoameričtí se páří v mělkých vodách obvykle v dubnu. Před pářením se konají pomalé námluvy při kterých, ačkoli nemají aligátoři hlasivky, vydávají samci výrazné zvuky, kterými přitahují pozornost samic. Samec se několik dní zdržuje se samicí a občas ji něžně „pohladí“ přední nohou a čeká na samiččino rozhodnutí, zda dá souhlas k spáření či ne.\n\nSamice si poblíž vody vybere místo na postavení hnízda, na které začne ocasem i končetinami shrabovat všechnu možnou dostupnou rostlinnou vegetaci. Nakonec vypadá hnízdo jako hromada rostlin s prohlubní uprostřed, kam samice klade 28 až 52 bílých vajec, velikostí podobných husím a prohlubeň zahrabe dalším rostlinstvem. Samice po dobu zhruba 65 dní vejce chrání. Po vylíhnutí začnou mláďata vydávat pronikavý skřehotavý zvuk, což je znamení pro samici, že je musí co nejrychleji z hnízda vyhrabat. Mláďata jsou podobná svým rodičům, jen mají několik žlutých skvrn na těle. U matky se zdržují maximálně po dobu tří let a pohlavní dospělosti dosahují zhruba v 8 až 13 letech.\n\nAligátora chová např. ZOO Ústí nad Labem, Krokodýlí ZOO Protivín, ZOO Zlín\nV minulosti byl v tuzemských zoo častější, nikdy se v nich nerozmnožil.\n\n\n"}
{"id": "270682", "url": "https://cs.wikipedia.org/wiki?curid=270682", "title": "AMD Turion 64", "text": "AMD Turion 64\n\nTurion 64 jsou procesory od společnosti AMD. Jsou to 64bitové, méně energeticky náročné (mobilní) procesory s kódovým názvem K8L. Procesory AMD Turion 64 a AMD Turion 64 X2 konkurovaly mobilním procesorům od společnosti Intel, nejprve s Pentium M a nyní s procesory Intel Core a Intel Core 2.\n\nPrvní procesory Turion 64 byly kompatibilní se Socket 754 od AMD. Novější modely „Richmond“ jsou navrženy pro Socket S1 také od AMD. Procesory jsou vybaveny vyrovnávací pamětí druhé úrovně o velikosti 512 nebo 1024 kB, 64bitovým kanálem a 800MHz HyperTransport sběrnicí. Prvky šetřící baterii, jako PowerNow!, jsou základem marketingu a užitečnosti těchto procesorů.\n\nVšechny modely podporují:\n\n\nTyto modely podporují stejné prvky jako „Lancaster“ + AMD Virtualization.\n\nSchéma pojmenování modelů není zřejmě na to, jak srovnat jeden Turion s druhým, nebo třeba Athlonem 64. Pojmenování modelů se skládá ze dvou písmen, pomlčky a dvou číslic (např.: ML-34). Dvě písmena označují třídu procesoru, zatímco číslice znamenají PR hodnocení. První písmeno M je pro jednojádrové procesory a T pro dvoujádrové Turion 64 X2 procesory. Druhé písmeno v pojmenování procesoru znamená, jak moc byl procesor navrhován pro mobilitu (šetrný ke spotřebě energie). Například MT-30 a ML-34. T u MT-30 je v abecedě dál než L u ML-34, proto MT-30 spotřebuje méně energie než ML-34, ale 34 je vyšší číslo než 30, proto ML-34 je rychlejší než MT-30. Oba procesory mají v názvu jako první písmeno M proto jsou oba jednojádrové.\n\n Specifikace \nTechnologie a jména jader\n\n\n\n"}
{"id": "270687", "url": "https://cs.wikipedia.org/wiki?curid=270687", "title": "Japonská vlajka", "text": "Japonská vlajka\n\nVlajka Japonska se oficiálně nazývá Niššóki (: 日章旗; \"Sluneční vlajka\"), ale více je známá pod názvem Hinomaru (日の丸; \"Sluneční kotouč\"). Původně byla užívána šóguny rodu Tokugawa. V roce 1854 se stala japonskou námořní vlajkou a v roce 1870 i vlajkou státní.\n\nJaponská vlajka je tvořena bílým listem s červeným kruhovým polem, které je uprostřed vlajky.\n\nBílá barva vlajky symbolizuje čistotu a poctivost, červená pak náruživost, upřímnost a nadšení. Červený kotouč symbolizuje slunce. Již od středověku je Japonsko známé, díky pojmenováni Marcem Polem jako \"Zipangu\", což bylo exonymum čínského \"Ž'-pen-kuo\", tj. \"Země vycházejícího slunce\".\n\nJaponská válečná vlajka je vlajkou Japonských pozemních sebeobranných sil. Japonská námořní válečná vlajka je vlajkou Japonských námořních sil sebeobrany od jejich založení roku 1954.\n\nJaponská císařská vlajka je tvořena červeným listem se stylizovaným listem chryzantémy se šestnácti lístky ve zlaté barvě. Ten je od 21. října 1926 japonským císařským a zároveň státním znakem. Podobnou vlajku užívá i emeritní císař. Oproti vlajce panujícího císaře má vlajka tmavý odstín červené (není obrázek). Po své abdikaci 30. dubna 2019 je poprvé od roku 1817 užívána i bývalým císařem Akihitem.\n\nPrvním japonským císařem (dle japonské mytologie) byl v roce 660 př. n. l. legendární císař Džimmu. Základy prvního skutečného státu na Japonském souostroví vznikly v 5. století vznikem Státu Jamoto. Japonští císaři měli od 12. století pouze formální moc, skutečná byla v rukou vojenských správců (Šógunů). Kolem roku 1600 začali šóguni z rodu Tokugawa užívat na svých válečných lodích bílé prapory s červeným kruhovým polem, základem dnešní vlajky.\n\nRoku 1542 přistála u břehů Japonska první evropská (portugalská) loď. Následně do země začali pronikat obchodníci a misionáři i z Nizozemska, Španělska či Anglie. Protože vzrůstaly obavy z vlivu evropských námořních mocností, přistoupil Šógunát Tokugawa k izolaci od okolního světa. Po více než 200 let proto Japonsko nepotřebovalo a ani neužívalo žádnou státní vlajku.\n\nVe druhé polovině 19. století vyvolaly obnovené kontakty se západem potřebu státní vlajky. 8. července 1853, při předávání poselství prezidenta USA americkým komodorem Matthewem Calbraithem Perrym šógunovi Tokugawu Iejošimu byla např. přítomna pouze vlajka USA, přičemž japonská vlajka chyběla. O novou vlajku, která byla přijata nařízením z 5. srpna 1854, se zasadila především skupina Japonců vedená knížetem Nariakirou. Schválená japonská námořní vlajka byla tvořena bílým listem s červeným slunečním kotoučem. Nařízeními č. 57 z 27. ledna a č. 651 z 3. října roku 1870 se vlajka stala i vlajkou státní. První nařízení bylo původně určeno pro obchodní vlajky a stanovilo poměr stran vlajky na 7:10. Stanovilo také průměr kotouče na 3/5 šířky vlajky a to, že je posunut o 1% k žerďovému okraji. Druhé nařízení bylo původně určené pro námořní vlajky. Stanovilo poměr stran na 2:3, průměr kotouče byl ponechán a kotouč byl umístěn do středu vlajkového listu. Až do roku 1999 nebylo přesně stanoveno, které nařízení platí.\n\nVlajka Japonského císařského námořnictva v letech 1889–1945 byla stejná jako současná vlajka Japonských námořních sil sebeobrany, měla pouze odlišný odstín červené barvy.\n\nVlajka Japonské císařské armády měla na rozdíl od vlajky císařského námořnictva střed slunce uprostřed vlajky.\n\nUžívání japonské vlajky bylo v období od 2. září 1945 do 31. března 1952 přerušeno v důsledku porážky ve II. světové válce. Svou vlajku v tomto období nemohlo Japonsko užívat a jako obchodní vlajku místo toho užívalo na svých lodích modročervenou vlajku odvozenou z námořní vlakové abecedy. Na rozdíl od písmene \"E\" však měla dva cípy.\n\n13. srpna 1999 bylo vydáno nařízení č. 127 o \"státní vlajce a hymně\", které vyřešilo rozpory v rozměrech vlajky a potvrdilo druhé nařízení z roku 1870.\n\nOd 15. století existovalo na souostroví Rjúkjú, skupině malých ostrovů které jsou v současnosti součástí Japonska, nezávislé Rjúkjúské království. V dubnu 1609 se stalo souostroví součástí Japonska, ale autonomie mu umožnila užívat svou vlajku. Tu tvořil list se čtyřmi vodorovnými pruhy: bílým, černým, červeným a černým v poměru přibližně 6:1:1:1. Uprostřed bílého pruhu byl kulatý černo-modrý znak rodu Šó (připomínající vír). Zobrazená vlajka má vír v opačném směru než ve zdroji.\n\nRoku 1875 byla vlajka změněna podle vzoru japonské vlajky na bílý list s uprostřed umístěným tříbarevným znakem panovnického rodu. Znak symbolizoval tři ctnosti: krásu (modrá), lásku k bližnímu (červená) a něžnost (žlutá). Bílá barva symbolizovala pýchu na neposkvrněnost. 30. března 1879 byl poslední král Šo Tai přinucen odejít do vyhnanství a vlajkou se stala vlajka japonská.\n\nObě zobrazené vlajky se liší od vlajek ve zdroji, navíc byly zpochybněny.\n\nV červnu 1945 byly ostrovy obsazeny Spojenými státy americkými a až do úplného vrácení Japonsku dne 15. května 1972 byly užívány jejich vlajky.\n\nV období od června 1950 do 1. července 1967 užívaly ostrovy jako svou obchodní vlajku žlutomodrou vlajku odvozenou z námořní vlakové abecedy. Na rozdíl od písmene \"D\" však měla dva cípy. Od 21. listopadu 1967 se jako obchodní vlajka začala užívat japonská vlajka, doplněná v horní části bílým plamenem s červeným japonským nápisem Rjúkjú (琉球) a s bílými, červeně lemovanými písmeny v latince \"RYUKYUS\" (není obrázek).\n\nPo obsazení Okinawských ostrovů americkou armádou v roce 1945 se ostrov Okinawa pokoušel vyhlásit na Japonsku nezávislý \"Stát Okinawa\". 25. ledna 1950 okinawský guvernér Košin Šikija představil vlajku tohoto státu. Jednalo se o list s třemi vodorovnými pruhy: modrým, bílým a červeným. V horním rohu listu byla (v modrém pruhu) umístěna bílá pěticípá hvězda. USA nejdříve nezávislost Okinawy podporovala, ale 1. března 1950 tuto vlajku i samostatnost zamítly.\n\nExistují snahy některých asijských států (angažuje se především Jižní Korea) zákázat používání vlajky s červeným sluncem a 16 paprsky. Vlajka je vnímána v některých zemích jako symbol japonského \"imperialismu a militarismu\" v první polovině 20. století a připomínka válečné minulosti Japonského císařství v tomto období. Vlajku již na reprezentačních zápasech zakázala fotbalová federace FIFA. Korea se obrátila na začátku září 2019 na Mezinárodní olympijský výbor kvůli zákazu této vlajky na olympijských hrách v Tokiu v roce 2020. Japonsko toto odmítá s tím, že vlajka nepředstavuje politický symbol a není zakázaná.\n\nJaponsko se administrativně člení na:\n\nVšechny administrativní celky užívají vlastní vlajky:\n\n"}
{"id": "270689", "url": "https://cs.wikipedia.org/wiki?curid=270689", "title": "Vlajka Jersey", "text": "Vlajka Jersey\n\nVlajka Jersey má bílé pole s červeným úhlopříčným křížem svatého Patrika. V horním trojúhelníkovém poli je červený štít se třemi žlutými lvy (formou pečetě ji ostrovu udělil král Eduard I. roku 1279) doplněný korunou Plantagenetů.\n\nV této podobě byla vlajka schválená roku 1981, bez znaku se neoficiálně používala už asi sto let.\n\n"}
{"id": "270690", "url": "https://cs.wikipedia.org/wiki?curid=270690", "title": "Jordánská vlajka", "text": "Jordánská vlajka\n\nVlajka Jordánska má tři vodorovné pruhy – černý, bílý a zelený, u žerdě červený klín, sahajíci do poloviny délky vlajky, s bílou sedmicípou hvězdou. Jsou to takzvané panarabské barvy, odvozené roku 1921 z vlajky Hedžázu. První emír Jordánska (tehdy nazývaného Zajordánsko) Abdulláh byl totiž synem hedžazského krále Husajna a přijal proto hedžazskou vlajku, přidal k ní hvězdu (každý další člen připravované panarabské federace měl do podobné vlajky připojit další hvězdu).\n\nČerná je barvou Abbásovců, bílá Umajjovců, zelená Fatimovců a červená Hašimovců – rodu, ze kterého pocházel král Hedžázu. Sedmicípá hvězda znamená sedm úvodních veršů koránu.\n\n"}
{"id": "270695", "url": "https://cs.wikipedia.org/wiki?curid=270695", "title": "Bruno Gröning", "text": "Bruno Gröning\n\nBruno Gröning (31. května 1906 Gdaňsk-Oliva – 26. ledna 1959 Paříž) byl německý duchovní léčitel, který neměl ani lékařské ani teologické vzdělání. Považoval se za božího vyslance a ve svých vystoupeních vyzýval k „velké proměně“ (doslovně „Großer Umkehr“). Někteří jej považovali za zázračného doktora, jiní za šarlatána.\n\nNarodil se v Gdaňsku jako čtvrté ze sedmi dětí v prosté rodině. Později nabyl přesvědčení, že byl obdařen darem od Boha, jenž mu umožňuje získat vliv nad jinými osobami i zvířaty; to popsal i ve svojí knize („Stanice mého pozemského života“). Poprvé se proslavil v německém Herfordu roku 1949 zázračným uzdravením dvanáctiletého chlapce Dietera Hilsmana postiženého svalovou dystrofií. Gröning pouze pobýval v jeho domě a po několika dnech se hoch uzdravil. Šťastní rodiče poté dali inzerát do novin informující o případu, což vyvolalo velký zájem dalších nemocných; Gröning hovořil k přicházejícím lidem z balkónu jejich domu a mnoho z nich se poté také uzdravilo.\n\nGröningova činnost vyvolala nejen nadšení uzdravených, ale i negativní reakce ze strany lékařů. Byl proti němu veden soudní proces a vydán zákaz léčení; ten byl i nepřímým důvodem jeho předčasné smrti v roce 1959.\n"}
{"id": "270701", "url": "https://cs.wikipedia.org/wiki?curid=270701", "title": "Gumpoldova legenda", "text": "Gumpoldova legenda\n\nGumpoldova legenda je latinsky psaná legenda z poslední třetiny 10. století popisující život a mučednickou smrt knížete Svatého Václava. Samotná legenda byla sepsána kolem roku 980 z příkazu císaře Oty II. mantovským biskupem Gumpoldem.\nJeden z nejstarších rukopisů legendy je dochován v iluminovaném tzv. Kodexu Wolfenbüttelském vytvořeném před rokem 1006 na objednávku manželky knížete Boleslava II., kněžny Emmy. V tomto kodexu jsou obsažena nejstarší dochovaná vyobrazení svatého Václava včetně slavné scény jeho zavraždění ve Staré Boleslavi.\n\n"}
{"id": "270704", "url": "https://cs.wikipedia.org/wiki?curid=270704", "title": "Cena Indiry Gándhíové", "text": "Cena Indiry Gándhíové\n\nCena Indiry Gándhíové je prestižní ocenění pojmenované po bývalé premiérce Indie Indiry Gándhíové které od roku 1986 každoročně uděluje indický stát jednotlivcům či organizacím jako výraz uznání jejich činnosti směřující k podpoře míru ve světě, rozvoje a nového světového ekonomického uspořádání. Cena zahrnuje odměnu 2,5 miliónu indických rupií. Laureáty vybírá porota složená z prominentních indických i zahraničních osobností včetně nositelů ceny z dřívějších let.\n"}
{"id": "270710", "url": "https://cs.wikipedia.org/wiki?curid=270710", "title": "Lidský papilomavirus", "text": "Lidský papilomavirus\n\nLidský papilomavirus (ve zkratce HPV z anglického \"Human papillomavirus\"), je jeden z více než 100 různých typů papilomaviru, který napadá lidské buňky. V lidské populaci se jedná o běžné viry, většina typů nevyvolává žádné známky nebo symptomy onemocnění a infekce odezní bez léčení. Určité typy HPV jsou však původci bradavic na rukou a chodidlech, asi 30 typů HPV je známo jako genitální HPV, protože tyto typy postihují oblast genitálií a mohou vyvolat změny buněk sliznice děložního hrdla. Bez léčby se tyto abnormální buňky mohou někdy změnit v rakovinné buňky. Jiné typy HPV mohou způsobit genitální bradavice a benigní změny děložního hrdla.\n\nHPV je vysoce nakažlivý, mnoho lidí nakažených HPV však nemá žádné příznaky infekce a mohou virus dále šířit. Odhaduje se, že mnoho lidí se nakazí HPV v průběhu prvních 2 až 3 let pohlavní aktivity. Dvě třetiny lidí, kteří mají pohlavní kontakt s infikovaným partnerem, se podle údajů WHO nakazí HPV během 3 měsíců.\n\nU žen, jejichž organismus se určitých typů viru nezbaví, mohou nastat atypické změny na sliznici děložního čípku. To časem může vést k předrakovinným změnám a k rakovině. Rozvoj rakoviny děložního hrdla obvykle trvá řadu let, i když ve vzácných případech může proběhnout během jednoho roku.\n\nV České republice jsou dostupné 2 očkovací látky proti HPV, od roku 2006 vakcína Gardasil9 (dříve Silgard, Merck) a od roku 2007 Cervarix (GSK). Obě očkovací látky jsou určeny pro dívky a mladé ženy. Optimální věk pro očkování je ještě před zahájením pohlavní aktivity, ve většině zemí se doporučuje očkování dívek ve věku 11-13 let a doočkování starších.\n"}
{"id": "270712", "url": "https://cs.wikipedia.org/wiki?curid=270712", "title": "Arginin", "text": "Arginin\n\nArginin (zkratka Arg nebo R) je biogenní aminokyselina obsahující bazickou guanidinovou skupinu. Patří mezi semiesenciální aminokyseliny, je esenciální jen v době růstu. Během proteosyntézy je kódována triplety CGU, CGC, CGA, CGG, AGA a AGG.\n\nArginin je součástí bílkovin, je intermediátem ornitinového cyklu, ve kterém je syntetizována močovina, dále je arginin výchozím metabolitem syntézy oxidu dusnatého, což je kromě jiného tkáňový hormon způsobující vazodilataci, a podílí se na biosyntéze kreatinu. Skrze ornitin (který vzniká z argininu v ureosyntetickém cyklu) je prekurzorem polyaminů sperminu a spermidinu.\n\nJe také využíván kulturisty pro lepší prokrvení svalů (zvyšuje vyplavování a tvorbu růstového hormonu).\n\nArginin je meziproduktem syntézy močoviny – v reakci katalyzované argininsukcinasou je reverzibilně štěpen argininsukcinát na arginin a fumarát. Reakce probíhá v ledvinách a játrech.\n\nPři degradaci argininu je nejprve hydrolyticky štěpena guanidinová skupina. Vzniká ornitin, který prochází transaminací. Vzniklá kyselina glutamová může být dále transaminována na 2-oxoglutarát, který je jednou z látek Krebsova cyklu. Arginin je glukoplastická aminokyselina.\n\n\n"}
{"id": "270716", "url": "https://cs.wikipedia.org/wiki?curid=270716", "title": "Elektromagnetické stínění", "text": "Elektromagnetické stínění\n\nElektromagnetické stínění elektrických propojovacích kabelů je systém opletení či jiného obalení izolovaného vodiče jiným vodičem. Je využíván princip Faradayovy klece, což poskytuje ochranu signálu vnitřního vodiče před rušivými vlivy okolního elektromagnetického pole. Stíněny mohou být i elektrické součástky, části obvodů nebo i celé přístroje – například kovovou krabičkou.\n\nV praxi jednoduché stínění neposkytuje dokonalou ochranu před rušivými vlivy. Jsou proto využívány různé pomůcky, např. několikanásobné stínění nebo symetrické vedení signálu.\n"}
{"id": "270718", "url": "https://cs.wikipedia.org/wiki?curid=270718", "title": "Glutamát", "text": "Glutamát\n\nGlutamát může být:\n\n"}
{"id": "270731", "url": "https://cs.wikipedia.org/wiki?curid=270731", "title": "Česká Lípa", "text": "Česká Lípa\n\nČeská Lípa ( \"\") je město v okrese Česká Lípa v Libereckém kraji. Leží 80 km severně od Prahy na řece Ploučnici s historickým centrem na jejím pravém břehu. Česká Lípa zahrnuje 14 místních částí o celkové rozloze 66,10 km², kde žije obyvatel; starostkou města je od roku 2018 Jitka Volfová (ANO).\n\nMěsto bylo vystavěno u vodního hradu Lipý při brodu přes řeku Ploučnici, kde existovala od 10. století malá rybářská osada. O založení města se kdysi zasloužili Ronovci, zejména Jindřich z Lipé v letech 1305–1319, o jeho rozvoj pak Berkové z Dubé. O sto let později bylo opanováno husitským vojskem Jana Roháče z Dubé a postiženo ničivými požáry. O jeho další rozkvět se zasloužil založením kláštera a školy Albrecht z Valdštejna, později Kounicové. Po vzniku Československa se město stalo centrem národnostních nepokojů, místem srazu 25 000 stoupenců Henleinovy Sudetoněmecké strany v roce 1934. Novodobý vzhled a vývoj ovlivnila průmyslová výroba a blízkost těžby uranu, v 70. a 80. letech 20. století ve městě vznikla řada velkých panelových sídlišť. Centrum města bylo zachováno a vyhlášeno městskou památkovou zónou.\n\nÚzemí nynějšího města bylo až do poloviny 13. století trvaleji neosídleno. První písemná zmínka o zdejším osídlení pochází z roku 1263, je obsažena v kupní listině doksanského převora. S historií města je spjato jméno zakladatele hradu Lipý Chvala ze Žitavy z rodu Ronovců, hlavně pak jeho vnuka Jindřicha z Lipé (1270–1329), významného šlechtice království. Který z Ronovců konkrétně hrad a osadu pod ním založil, jisté není, listiny se nezachovaly. Ronovci si stavbou hradu Lipý vybudovali další opevněné sídlo v severních Čechách na trase tehdejších obchodních cest. Poblíž hradu tehdy byla starší slovanská osada téhož jména, později přezvána na Starou Lípu (dnes součást města). Je záznam o Arnoldovi řečeném ze staré Lipy, který byl v roce 1263 měšťanem v Kravařích a právě z poznámky o staré Lípě historici vyvozují, že pozdější hrad Lipý a osada u něj vznikly o kus dál. Po prodeji hradu a okolí svému bratranci Hynkovi Berkovi Jindřich z Lipé odešel v roce 1319 na Moravu. Podle dalších zpráv v roce 1327 je pánem Lipé a širokého okolí zmíněný Hynek Berka z Dubé, tedy také člen rodu Ronovců, movitý pražský purkrabí. Když roku 1348 zemřel, panství se ujal jeho stejnojmenný syn a po jeho smrti roku 1361 druhý ze synů Jindřich. Pak zde panoval jeho synovec Hynek Berka z Dubé. Jím vydaná nejstarší městská listina z 23. března 1381 dokládá udělení práv městu Lipému, o jehož zvelebení u stejnojmenného hradu má právě on největší zásluhu.\n\nV první polovině 14. století byly zbudovány městské hradby i farní kostel sv. Petra a Pavla, který byl zbořen při dalším z požárů města roku 1820. Byl vysvěcen v roce 1312 mohučským arcibiskupem Petrem z Aspeltu za přítomnosti českého krále Jana Lucemburského. V roce 1341 byl na něj přenesen děkanát z Děčína.\n\nNa velkém rozvoji města i za hranicemi městských hradeb se v druhé půli 14. století podílela také rodina Veitmilů (z Weitmile). Příslušníci této rodiny obsazovali funkci městského rychtáře i farářů. Petr z Weitmile byl uveden jako svědek na listině udělení městských práv Hynkem Berkou z Dubé z roku 1381. Rozvoj města i větší části Čech pozastavila velká morová epidemie v roce 1380. Koncem 14. století byl hrad v držení dalších členů rodu pánů z Lipé (uváděn např. schopný a významný Hynek Hlaváč) až do počátku husitských válek, kdy byl husity vedenými Janem Roháčem z Dubé v květnu 1426 dobyt a stal se jejich silnou základnou až do roku 1436. V letech 1502–1553 patřila větší část města i okolního panství Vartenberkům. Později se hrad pánům z Dubé a Lipé vrátil a zůstal jim přes 100 let. V červenci 1560 tehdejší vladař města Zikmund Berka z Dubé vydal „pořádky“ pro 12 českolipských cechů. Počet cechů se poté zvětšoval, kolem roku 1720 jich bylo 80. Cechovní mistři ve snaze se zviditelnit věnovali své peníze na zvelebení zdejších kostelů.\n\nV letech 1622–1623 město rozdrobené mezi Berky do více částí sjednotil Albrecht z Valdštejna. Město silně poznamenaly velké požáry v letech 1787 a 1820.\n\nMěsto se stalo okresním městem řízeným hejtmanem v lednu 1850, jen několik dní po zřízení Českolipského kraje. Českolipský kraj v roce 1855 zanikl, zde byl nahrazen krajem litoměřickým.\n\nRoku 1883 a poté znovu 11. ledna 1911 zemský výbor v Praze projednával žádost městského zastupitelstva v České Lípě o změně názvu města z \"Böhmisch Leipa\" na \"Deutsch Leipa\". Češi tehdy tvořili ve městě jen asi 15% menšinu a českolipská městská rada si stěžovala na to, že název často mate usedlé české Němce a německé průmyslníky, kteří pak město považují za české a vyhýbají se mu. Zemský výbor v obou případech žádost zamítl. Jako argument bylo v diskusi mimo jiné zmíněno, že Německý Brod je naopak převážně český.\n\nMěsto má znak, který vychází z městské pečetě z roku 1389. Nad hradbou je tehdejší znak pánů z Lipé se zkříženými ostrvemi. Návrh praporu zpracovala heraldická komise při Státním okresním archivu v České Lípě v roce 1992, upravila jej volně podle historické předlohy z roku 1937. V červnu 1992 návrh projednalo zastupitelstvo města, v prosinci téhož roku jej posoudil Podvýbor pro heraldiku a vexilologii PS PČR a 15. července 1993 jej městu předseda Poslanecké sněmovny udělil.\n\n\n\n\n\n\nVe městě je několik památných stromů a také několik přírodních památek – Okřešické louky, Manušické rybníky, Česká Lípa - mokřad v nivě Šporky. Na okrajích města jsou tři kopce, Špičák, Holý vrch a Hůrka. Městem protéká řeka Ploučnice a její přítoky Šporka a Robečský potok.\nPodle sčítání 1921 zde žilo v 1 004 domech 11 204 obyvatel, z nichž bylo 5694 žen. 1315 obyvatel se hlásilo k československé národnosti, 9599 k německé a 38 k židovské. Žilo zde 10 024 římských katolíků, 311 evangelíků, 21 příslušníků Církve československé husitské a 305 židů. Podle sčítání 1930 zde žilo v 1421 domech 13 714 obyvatel. 3081 obyvatel se hlásilo k československé národnosti a 10 277 k německé. Žilo zde 11 195 římských katolíků, 1 568 evangelíků, 305 příslušníků Církve československé husitské a 301 židů.\n\nJe prokázána existence farní školy roku 1391, dále pak zápisy zmiňují zánik zdejší školy roku 1515 při velkém požáru města. V roce 1773 pak císařovna Marie Terezie nechala zrušit zdejší latinskou školu u augustiniánů, založenou Albrechtem z Valdštejna roku 1627 společně s klášterem. Škola byla obnovena roku 1806 jako jejich gymnasium. Velký rozvoj školství nastal v 19. století. V roce 1824 byla založena večerní škola pro pracující děti, roku 1838 živnostenská učňovská škola, 1868 obchodní škola, 1869 reálka u kláštera, 1879 živnostenská pokračovací škola, 19. října téhož roku byla otevřena zemědělská střední škola. V roce 1882 zahájilo vyučování státní gymnasium, 1895 dívčí a 1900 chlapecká měšťanská škola.\n\nV roce 2003 zde bylo 42 škol a školek.\n\nMěsto má několik kulturních center. Je to jednak Kulturní dům Crystal, dále Jiráskovo divadlo, Základní umělecká škola s jejími sály, Vlastivědné muzeum a galerie se svými pobočkami, Městská knihovna se svými pobočkami.\nSoučástí objektu je kino Crystal, sály, restaurace. Po roce 1990 město vytvořilo příspěvkovou organizaci Kulturní dům Crystal, která se stala spoluorganizátorem letních akcí na hradě Lipý. Na podzim 2010 městské zastupitelstvo rozhodlo, že 1. ledna 2011 se příspěvková organizace přejmenuje na Kultura Česká Lípa a zároveň bude vytvořena nová příspěvková organizace Lipý Česká Lípa. Ta po svém vytvoření dostala na starost nejen hrad, ale i nově (otevřeno 16. února 2011) zbudované historické \"Centrum textilního tisku\" poblíž hradu.\n\nPřed přestěhováním k radnici bylo v KD Crystal i Městské informační středisko.\n\nZUŠ byla přemístěna do objektu, přezdívanému \"Bílý dům\", v němž do roku 1990 bylo sídlo okresního výboru Komunistické strany Československa. V mnohapatrové budově je několik oddělení s učebnami, v přízemí sídlí Taneční škola Duha. Je zde prostor pro pořádání výtvarných výstav. Malý sál je určen pro hudební produkce jak souborů a aktivit školy, tak jej užívají i další, mimoškolní hudební soubory.\nVlastivědné muzeum a galerie v České Lípě se nachází v komplexu bývalého augustiniánského kláštera. Je zde velká stálá expozice Svět zvířat, na loretánském nádvoří jsou obvodové chodby využívány pro krátkodobé výstavy, uprostřed je sakrální budova Lorety, v dalších prostorách jsou sbírky umění. Součástí klášterního komplexu je i kaple, využívaná ke koncertům. Muzeum je regionální, je zde mnoho předmětů z celého Českolipska. Spravuje i další objekty – Víseckou rychtu v Kravařích, v Doksech Památník Karla Hynka Máchy i s expozicí \"Rybářství a rybníkářství na Českolipsku\", poblíž zámku Lemberk mělo do konce roku 2006 v péči Bredovský letohrádek.\n\nHlavní budova knihovny je ve středu města, na nám. T. G. Masaryka čp. 170. V přízemí je oddělení beletrie, v 1. patře je čítárna (i místo přednášek), naučná literatura a internet, ve 2. patře dětské oddělení.\n\nKnihovna poskytuje poradenskou činnost menším knihovnám v okrese a má své tři pobočky v České Lípě:\n\nKaždoročně na počátku léta vedení města ve spolupráci s řadou místních organizací pořádá v areálu vodního hradu Lipý městské slavnosti. Vznikly v roce 2000, poprvé v areálu upraveného městského parku slavícího tehdy 125 let od založení, v dalším roce na náměstí T. G. Masaryka. Po úpravách hradu Lipý se slavnosti od roku 2003 přestěhovaly do jeho areálu. V rámci slavností je organizován starobylý jarmark, koncerty, ohňostroj, divadelní představení, předávány jsou Ceny města.\nV roce 2000 svým prvním ročníkem zahájil svou existenci Mezinárodní hudební festival převážně tzv. vážné hudby Lípa Musica. Na podzim roku 2008 byly koncerty na 10 místech Ústeckého a Libereckého kraje. V samotné České Lípě je zvoleným zahajovacím i závěrečným místem celého festivalu bazilika Všech svatých, součást augustiniánského kláštera.\n\nFestival Lípa Musica si během posledních let vybudoval silnou pozici mezi kulturními podniky Libereckého kraje, jedná se o hlavní hudební akci podzimní sezóny. Nejde však pouze o regionální záležitost. Program festivalu – zvlášť od roku 2007, kdy dramaturgie nabyla velkých změn – nabízí špičkové koncerty, jejichž protagonisté i repertoár lákají posluchače i ze vzdálenějších míst včetně Prahy. Snahou pořadatelského týmu je dostat festival na úroveň největších českých festivalů.\n\nV Žizníkově, okrajové součásti města byl založen v roce 2000 hudební festival Reggae Ethnic Session pro fanoušky reggae, ska a world music, který se postupem let stal největším tohoto typu v Čechách. Protože původní prostory v Žizníkově kvůli prudkému nárůstu návštěvníků akce přestaly vyhovovat, festival konaný každoročně na počátku léta byl přestěhován na louky do nedalekých Heřmaniček.V roce 2012 organizátoři festival definitivně na Českolipsku zrušili.\n\nVícežánrový hudební Festival od roku 2005 pořádaný klubem Progres, který se z akce věnované převážně místní kapelám rozrostl ve stálici českolipského kulturního programu s průměrnou návštěvností kolem jednoho tisíce diváků. Od roku 2009 je pořádán v centru města, v zahradě augustiniánského kláštera. V roce 2014 oslavil festival své desáté narozeniny a přestěhoval se zpět do areálu vodního hradu Lipý. Festival je dvoudenní a tradičně probíhá v první polovině června. Stejně tomu je v roce 2016.\n\nPo roce 1850 byl vydáván pro čtenáře v České Lípě německy psaný list \"Leipaer Zeitung\" a od roku 1884 konkurenční \"Deutsche Leipaer Zeitung\". Byly vydávány kolem roku 1885 dvakrát týdně..\n\nHlavními zdroji informací jsou nyní tato tištěná periodika: \"Českolipský deník\" (patřící koncernu Vltava Labe Media, založen roku 1993), radnice vydává tištěné \"Městské noviny\", na pomezí reklamy a informativních zdrojů jsou kulturní magazín \"Lípa\", nový \"Českolipský Šotek\" a \"Zpravodaj OSBD Česká Lípa\".\n\nPouze reklamu dodávají do schránek zdejší obchodní řetězce Interspar, Kaufland, OBI, Penny Market a Hypernova (nynější Albert). Od roku 2006 vychází měsíčník Lípa, který nabízí reklamní prostor pro prezentaci firem.\n\nSamostatnou televizní stanici město nemá, zato zde funguje rozhlasová stanice Hittádio FM, společná i pro okres Děčín. V oblasti internetu má svůj oficiální web radnice města, nezávislý je okresní portál i-noviny a fungují zde desítky webů a blogů reklamního, soukromého až bulvárního charakteru, Mimo ně mají své stránky téměř všechny zdejší instituce kulturního, sportovního charakteru i veřejné správy.\n\nMěsto (radnice) si vytvořilo příspěvkovou organizaci Sport Česká Lípa, která pečuje o řadu sportovišť poblíž Ploučnice. Další jsou v péči škol a jednotlivých sportovních klubů.\n\nMěsto protínají tři cyklotrasy, využívající zčásti tělesa zrušených jednokolejových tratí.\n\nV jižní části města, převážně v průmyslové čtvrti Dubice je řada velkých firem z oboru automobilového průmyslu, zaměstnávajících zhruba 5000 pracovníků. Jedná se o pobočky nadnárodních koncernů Johnson Controls, VARTA, Autobaterie a Fehrer Bohemia. Je zde i bývalá Vagónka, dnes pobočka koncernu Bombardier. Ke známým firmám patří výrobce elektrického ručního nářadí Narex.\n\nPřevážně v centru města je řada poboček,bank a pojišťoven:\n\nVe městě je důležitá železniční křižovatka řady tratí. Je zde centrální vlakové nádraží (Česká Lípa hlavní nádraží), dále zastávky (Česká Lípa střelnice) ve směru z Bakova nad Jizerou na Jedlovou a Česká Lípa-Holý vrch ve směru na Děčín. Městské nádraží (Česká Lípa město) (dnes nedaleko Kauflandu) bylo roku 1989 vyřazeno z přepravy osobních vlaků a spojka dlouhá 1 km k hlavnímu nádraží již není provozována. Město má zájem o odkoupení budovy i tratě. Po připojení okolních obcí k městu je jeho součástí i zastávka Vlčí Důl-Dobranov. Tratě a nádraží budovaly různé společnosti. Nejdříve byla roku 1867 postavena trať směrem na Bakov nad Jizerou, pokračování na druhou stranu vedlo z hlavního nádraží (zbudovaného roku 1867) přes zastávku Česká Lípa střelnice v roce 1869 do Rumburka. V roce 1872 byla zprovozněna trať do Benešova nad Ploučnicí, později prodloužená do Děčína. Jiná společnost pak vybudovala Městské nádraží, odkud odjel první vlak roku 1898 na Litoměřice, a roku 1903 trať spojující Českou Lípu s Řetenicemi u Teplic, na druhou stranu vedoucí přes Zákupy do Liberce. V roce 1903 vznikla další trať z České Lípy střelnice na Českou Kamenici. K tomu vznikly poblíž hlavního nádraží velké železniční dílny. Ještě po roce 1980 zde sídlil podnik ŽOS n. p. (železniční opravny), zaměstnávající 1200 pracovníků. Postupem let byla trať na Českou Kamenici zrušena (1979), zčásti využita jako Cyklostezka Varhany, tratě ve městě i okolí propojeny, městské nádraží vybudované roku 1898 je nyní nefunkční a ČD jej nabízí k prodeji. Zrušena byla i trať z tohoto městského nádraží do Vlčího Dolu, těleso trati je využito pro cyklostezku 3054. Z hlavního nádraží vedou tři neprovozované a zarážkami i železnými vraty zablokované krátké vlečky do někdejších továrních objektů ve Svárově.\n\nNyní je na území města v plném provozu hlavní nádraží, odkud jsou vypravovány do pěti směrů vlaky\nMnohé vlaky propojují tratě 081 a 086. Osobní vlaky jezdí z Liberce přes Českou Lípu do Děčína, rychlíky pak v trase Liberec – Ústí nad Labem. Další přímé rychlíkové spoje přes Českou Lípu jezdí v trase Kolín – Rumburk.\n\nMeziměstská doprava, zejména ČSAD Česká Lípa a. s., využívající své autobusové nádraží z roku 1986, zajišťuje dopravní spojení směr Mimoň, Nový Bor, Prahu a spojující město s okolními městečky a vesnicemi. Koncem roku 2014 měl skončit tendr na provozovatele regionální dopravy, dle jehož výsledku se stala jiná společnost. Protože však jedna ze soutěžících společností podala námitky na nerovné podmínky, kraj tendr zrušil a společnost ČSAD Česká Lípa bude provozovat příměstskou dopravu na Českolipsku do konce roku 2017, avšak za nižší cenu dopravního výkonu než doposud. Mezi tím vyhlásí kraj novou veřejnou soutěž. \n\nMenší dopravní společnosti (např. Mirobus či Compaq Mimoň) zajišťují podnikovou přepravu pracovníků od zdejších větších firem, případně nabízí dopravu meziměstskou se zastávkami v jiných částech města, např. u sousedního vlakového nádraží.\n\nMěstská hromadná doprava v České Lípě je tvořena rozsáhlou sítí autobusových linek. Ulice města nejsou zadrátované elektrickou trakcí, takže zde nepotkáte trolejbusy nebo tramvaje. Městská doprava jezdí výhradně po České Lípě, zatímco dále po okrese se dostanete autobusy příměstské dopravy. Do nejvíce obydlených čtvrtí se lze dostat v pracovních dnech každých 12 až 15 minut, zatímco do méně obydlených částí po 30 minutách až po hodině. Hlavní linky jezdí každých 30 minut a do většiny čtvrtí alespoň dvě, přičemž jejich odjezdy jsou vždy prokládány. O víkendu je provoz poloviční oproti pracovním dnům. Přesto bylo při konstrukci jízdních rádů dbáno na to, aby MHD měla návaznosti na příjezdy a odjezdy většiny vlaků.\n\nVšechny městské autobusy jsou bezbariérově přístupné a vybavené audiovizuálním informačním systémem. Pro pohodlný nástup cestujících na invalidním vozíku slouží překlápěcí rampa zpravidla u prostředních dveří obsluhována řidičem, který také asistuje při nájezdu a zajištění vozíku. Zastávky jsou uvnitř autobusů hlášeny z reproduktorů a informace o směru jízdy a následující zastávce jsou zobrazovány na informačním panelu v přední části vozidla.\n\nLinky městské dopravy jsou označeny čísly do 235 (povolený rozsah do 239), zatímco vyšší čísla od 240 jsou vyhrazena pro příměstskou dopravu. Všechny městské autobusy mají ke konci února 2015 pod předním oknem nové žlutomodré logo města České Lípy. Označení linek autobusů po celém kraji je definováno nařízením kraje a popsáno v Projektu realizace IDOL.\n\nČeskolipská městská hromadná doprava je od července roku 2009 součástí celokrajské integrované dopravy IDOL. Ta je založena na integrovaném tarifu a jednotném přestupním jízdním dokladu, jímž je bezkontaktní čipová karta Opuscard.\n\nJediným dopravcem českolipské MHD je společnost BusLine a.s., která provozuje městskou dopravu také v několika dalších větších městech (Jablonec nad Nisou, část Liberce) a menších městech (Litoměřice, Lovosice, Hořice, Jičín). Společnost dále provozuje řadu příměstských a dálkových linek v několika krajích.\n\nNejdůležitější komunikací je nadúrovňový severojižní průtah městem silnice I/9 z Prahy na Nový Bor z roku 1987. Západovýchodním směrem protíná město silnice II/262 Děčín – Zákupy. Ve městě je několik křižovatek a přechodů pro pěší řízených semafory a několik kruhových objezdů.\n\nZatímco malé obchody zůstaly dominantními jen v historické části města v okruhu náměstí, po severním okraji města (sídliště Špičák) vyrostly po roce 1990 četné filiálky obchodních, zpravidla mezinárodních řetězců (Interspar, Albert, Penny Market, Mountfield). Po zrušení obou tržnic ve středu města se majitelé stánků (zejména z Vietnamu) ujali celé řady tzv. kamenných obchodů ve středu města. Určitou výjimkou je HM Kaufland, který je jediný na levém (jižním) břehu Ploučnice. Zmiňované malé obchody ve středu města doplňují starší obchodní domy Andy a Banco.\nVšechny velké prodejny mají vlastní parkoviště, některé i podzemní\n\n\n\n\n\nMěsto se dělí na 14 katastrálních území a 14 místních částí:\n\nDříve byly kromě osady Bořetín součástí města i nyní samostatné obce Horní Libchava, Kozly, Kvítkov a Sosnová.\nČeská Lípa byla dříve okresním městem, v současnosti je obcí s rozšířenou působností a pověřeným obecním úřadem. Okres Česká Lípa ale stále existuje a skládá se ze 57 obcí, ORP z 41 obcí.\n\n\n\n\n"}
{"id": "270735", "url": "https://cs.wikipedia.org/wiki?curid=270735", "title": "Ligue communiste révolutionnaire", "text": "Ligue communiste révolutionnaire\n\nRevoluční komunistická liga ( Ligue communiste révolutionnaire, LCR) byla francouzská krajně levicová politická strana. LCR vznikla roku 1973, odvolávala se však také na trockistickou \"Komunistickou ligu Francie\" (, existovala v letech 1930-1934), \"Internacionální komunistickou stranu\" (, 1944) a \"Komunistickou ligu\" (, vzniklá roku 1969 v návaznosti na studentské nepokoje v roce 1968). Vůdčími činiteli strany byli: Olivier Besancenot (prezidentský kandidát v roce 2002 a 2007), Alain Krivine a Roseline Vachetta.\n\nLCR byla součástí Evropské antikapitalistické levice a (Znovusjednocené) IV.Internacionály.\n\nV roce 2009 se strana dobrovolně rozpustila a aktivisté přešli do Nové antikapitalistické strany, která hodlá sdružovat všechny proudy antikapitalistické radikální levice (tedy i ty, kteří zastávali negativní postoj vůči LCR z důvodu její trockistické orientace).\n\nKořeny LCR lze hledat ve francouzských krajně levicových (trockistických) a antistalinistických stranách a skupinkách (tzv. \"groupuscules\"). Většina z nich byla po květnových studentských bouřích 1968 rozpuštěna. Revoluční komunistická liga navazuje přímo na Komunistickou ligu a Mladé revoluční komunisty.\n\nLCR byla označována jako trockistická a luxemburgistická strana. Jeden z jejích mluvčích, Olivier Besancenot, to však odmítal: \"Nejsem ani trockista, ani guevarista, ani luxemburgista, jsem revolucionář. [...] Některé z nich skončily jako krvavá karikatura\". Revoluční komunisté historicky vycházeli z odporu ke stalinismu. Dále strana reflektovala ideologie altermondialismu (anti-globalizace), antirasismu a environmentalismu.\n\nLCR spolupracuje s trockistickou stranou Dělnický boj () a Stranou pracujících (), hnutím ATTAC a odbory (tzn. \"Union syndicale Solidaires\"). V parlamentních volbách 2007 obdržela krajní levice v součtu 887 887 hlasů (3,41%) v rámci prvního kola a žádný kandidát tak nebyl zvolen.\n\nKandidát strany na prezidentský úřad Olivier Besancenot obdržel v roce 2002 1 210 562 voličských hlasů (4,25%).\n\nV prezidentských volbách 2007 získal 1 498 581 hlasů (4,08%) a skončil na pátém místě.\n\nZhruba od roku 2008 se začalo uvažovat o vzniku nové strany, která by sdružovala všechny proudy antikapitalistické levice, včetně těch, které odmítají trockismus. Tato strana měla odmítnout společnou vládu s \"reformistickou\" Socialistickou stranou a měla sdružit spolu s LCR ještě členy \"vyhasínající\" Komunistické strany (ta to ovšem odmítla) a dalších stran a hnutí. Formující se strana dostala provizorní název Nová antikapitalistická strana a od roku 2009 již vyvíjí činnost bez spojitosti s LCR.\n\n"}
{"id": "270738", "url": "https://cs.wikipedia.org/wiki?curid=270738", "title": "AMD Turion 64 X2", "text": "AMD Turion 64 X2\n\nTurion 64 X2 je dvoujádrový mobilní procesor od společnosti AMD, určený pro konkurenci s procesory Intel a to Intel Core a Intel Core 2. Turion 64 X2 byl představen 17. května 2006, po několika zpožděních. Tyto procesory používají Socket S1 a hlavně paměť DDR2. Zahrnují samozřejmě také AMD Virtualization Technology a více prvků snižujících spotřebu energie.\n\nPrvní Turion 64 X2 od společnosti AMD byl vyroben technologii 90nm (SOI – křemík na izolátoru) jádra s kódovým jménem Taylor. Od května 2007 přešla společnost AMD na výrobní technologii 65 nm (SGOI – křemík a germanium na izolátoru), kterého bylo dosaženo skrze spolupráci IBM a AMD, se 40% zlepšením při srovnatelné 65nm (SOI – křemík na izolátoru) technologii. První 90nm jádra měly kódová jména Taylor a Trinidad, zatímco novější 65nm jádra měla kódový název Tyler.\n\n Specifikace \nTechnologie a jména jader\n\n\n"}
{"id": "270742", "url": "https://cs.wikipedia.org/wiki?curid=270742", "title": "Bratr Řehoř", "text": "Bratr Řehoř\n\nBratr Řehoř, také Řehoř Krajčí (1420 – 12. srpna 1474 Brandýs nad Orlicí) byl jednou z nejvýznamnějších osobností české reformace. Byl ústřední postavou v prostředí laických skupin zejména husitského původu, z nichž se po polovině 15. století vytvořila Jednota bratrská.\n\nO jeho původu jsou k dispozici pouze kusé informace. Bratrské Nekrologium jej označuje za člověka rytířského stavu a na základě toho lze předpokládat, že pocházel z nepříliš zámožné šlechtické rodiny. Sporadické pokusy o jeho identifikaci s některou historicky doloženou postavou byly jinými badateli odmítnuty. V letech 1448‒1457/1458 pobýval jako laický bratr v pražském klášteře Na Slovanech, ale nestal se knězem. Stýkal se s Petrem Paynem, Petrem Chelčickým a později též Martinem Lupáčem. Některé prameny jej označují za synovce husitského kněze a kazatele Jana Rokycany.\n\nJako \"patron a patriarcha\" stál po polovině 15. století u zrodu Jednoty bratrské. Vedl skupinu Rokycanových posluchačů, která někdy mezi lety 1457‒1458 odešla z Prahy a usadila v Kunvaldu u Žamberka, kde chtěla vytvořit neformální středisko intenzivní laické zbožnosti. Postupná integrace dalších podobně orientovaných skupin (čemuž vydatně napomáhal Řehoř svým misijním působením) vedla k početnímu růstu společenství a ke zvětšující se nezávislosti na hlavním proudu utrakvistů i římské církvi. Tento proces vyvolal napětí mezi Řehořem a utrakvisty, reprezentovanými Janem Rokycanou. Jeho vyvrcholením byla pronásledování, která Jednotu postihla na počátku 60. let 15. století. Podle zpráv Nekrologia měl být při nich Řehoř dokonce podroben mučení.\n\nSnaha o větší nezávislost vyvrcholila v Jednotě zřízením vlastního kněžského řádu, k němuž došlo v roce 1467 ve Lhotce u Rychnova nad Kněžnou. Řehoř se sice jedním z prvních tří volených kněží nestal, ale jeho vlivem se v Jednotě již dříve prosadil systém monarchické organizace s jediným správcem a přísnými pravidly, která mimo jiné zakazovala jakoukoli účast na úřední moci, nedovolovala bratřím provozovat obchod a jiná z jejich pohledu mravně závadná zaměstnání. Ke konci svého života se Řehoř usadil v Brandýse nad Orlicí, kde si vystavěl \"tu chaloupku, kteráž tu byla, kady se vcházelo do zámku Orlíku\" a \"dům, kterýž sloul Srub\". Podle zprávy téhož pramene byl pohřben \"nad Brandejsem na Vorlíku ve včelnici\".\n\n\nKromě těchto spisů je Řehoř autorem několika desítek pastoračních listů, zčásti dochovaných v pátém svazku sbírky \"Acta Unitatis Fratrum\".\n\n\n\n"}
{"id": "270745", "url": "https://cs.wikipedia.org/wiki?curid=270745", "title": "Hojsova Stráž", "text": "Hojsova Stráž\n\nHojsova Stráž () je vesnice v jižní části Plzeňského kraje, v okrese Klatovy, jedna ze šesti částí města Železná Ruda. Vesnice leží v nadmořské výšce 890 metrů na západním svahu hory Můstek nad údolím horního toku Úhlavy a od Železné Rudy je vzdálena asi 9 km severním směrem. Součástí Hojsovy Stráže je i horská osada Prenet s kaplí sv. Kunhuty, která leží na trase historické stezky zvané Světelská. V roce 2011 zde trvale žilo 131 obyvatel.\n\nPrvní písemná zmínka o Hojsově Stráži pochází z roku 1614. Původní osada byla založena při dolech na železnou rudu. Sídlo zde měla také královácká rychta.\n\nV roce 1850 zde byl založen pivovar, který byl ale roku 1946 zrušen.\n\nZnámější se vesnice stala až ve 20. století díky rozvoji turistického ruchu na Šumavě. Dnes je Hojsova Stráž významným střediskem zimní i letní rekreace, nacházejí se zde i lyžařské vleky.\n\nKostel Neposkvrněného početí Panny Marie – Kostel vznikl v letech 1824 až 1826 přestavbou původní starší kaple Panny Marie Růžencové pocházející z let 1760 až 1761. V kostele je umístěn oltář z původní kaple, který byl vytvořen roku 1762, od dešenického mistra Jakuba Brandta. V kostele se slouží bohoslužby.\n\nFara se nachází pod kostelem – barokní fara z 18. století s šindelovou střechou a krytým zápražím.\n\nVesnice má i svůj zámeček.\n\nHojsova Stráž se nalézá v rámci CHKO Šumava a její katastr je velmi bohatý na maloplošná chráněná území a památné stromy:\n\n\n"}
{"id": "270746", "url": "https://cs.wikipedia.org/wiki?curid=270746", "title": "Řehoř Pražský", "text": "Řehoř Pražský\n\nŘehoř Pražský (asi 1440 Praha – asi 1511) byl český humanista, učitel artistické fakulty pražské Karlovy univerzity.\n\nV roce 1460 získal v Praze titul bakaláře, 1462 magistra a v letech 1465 až 1485 (nebo snad i později) zde četl a vykládal latinské spisy, zejména Vergilia podle nových humanistických představ. S těmi se seznámil patrně prostřednictvím českých přátel Aenease Silvia Piccolominiho. Mezi Řehořovy žáky snad patřil i Viktorin Kornel ze Všehrd. \n\n"}
{"id": "270751", "url": "https://cs.wikipedia.org/wiki?curid=270751", "title": "Martin Štěpán", "text": "Martin Štěpán\n\nMartin Štěpán, též Martin Stephan (13. srpna 1777 Štramberk – 21. února 1846 Illinois, USA), byl český luterský kazatel.\n\nPo krátkém působení v Habřině se stal roku 1810 kazatelem českého exulantského sboru v Drážďanech. Kázal německy a česky. Teologicky zastával ortodoxní linii oproti tehdy převažujícímu racionalismu. Arcijáhen Christian Adolph Pescheck charakterizoval jeho činnost v Drážďanech takto: \"…jeho německá kázání navštěvovalo horlivě i mnoho drážďanských obyvatel, protože vycházel přísněji z ducha Bible než mnozí jiní.\"\n\nS malou skupinou 665 luteránů se roku 1838 přeplavil z Německa do Severní Ameriky, kde se v lednu 1839 prohlásil biskupem této skupiny. Skupině se říkalo podle jejich vůdce stephanisté (štěpanité). Štěpán stupňoval požadavky bezpodmínečnou poslušnost svých přívrženců, což naráželo na nesouhlas. Protože se dopustil zpronevěry, smilstva a cizoložství, byl roku 1839 zbaven úřadu biskupa a z komunity byl vyobcován. Působil pak ve státě Illinois, kde i zemřel a je pohřben.\n\nSkupina stephanitů dala základ Luterské církvi Missourské synody (\"Lutheran Church - Missouri Synod\"), která patří v současnosti k nejvýznamnějším denominacím v USA. Štěpánův skandál, který zdiskreditoval autokratický episkopalismus, byl jedním z důvodů, proč tato církev dává silný důraz na kongregační zřízení.\n\n\n"}
{"id": "270753", "url": "https://cs.wikipedia.org/wiki?curid=270753", "title": "Řehoř z Tours", "text": "Řehoř z Tours\n\nSvatý Řehoř nebo Gregorius z Tours, původním jménem Gregorius Florentius (30. listopadu 539 Clermont-Ferrand – 17. listopadu 594 Tours), byl franský biskup a historik, autor desetisvazkových dějin, známých jako \"Historia Francorum\".\n\nŘehoř pocházel z vážené rodiny, z níž vzešlo několik senátorů a řada biskupů. Byl vychován u svého strýce, clermontského biskupa, a vysvěcen na jáhna. Na svých cestách přišel do Tours navštívit hrob svatého Martina, a když tamní biskup zemřel, byl ustanoven jeho nástupcem. Ve sporech mezi syny krále Chlothara († 561) se vyznamenal pevností a stálostí, takže byl i postaven před soud, ale uznán nevinným. Nakonec se stal královým rádcem a zemřel jako uctívaný biskup svého města.\n\nJeho monumentální dějiny (\"Libri historiarum\"), známější jako \"Historia Francorum\", začíná stvořením světa a popisuje dějiny až do roku 591. Zejména současným dějinám se Řehoř věnuje podrobně, a jeho dílo je tak jedním z nejdůležitějších pramenů pro raně středověké dějiny. Řehoř byl vzdělaný člověk a ve svých dílech cituje Vergilia, Plinia i Sallustia. Pokračovatelé jeho díla se obvykle shrnují pod jménem Fredegar. Řehoř napsal také mnoho životopisů svatých, knihy o slávě mučedníků a vyznavačů a podobně.\n\nŘehoř z Tours je v římskokatolické církvi uctíván jako světec, jeho památka se připomíná 17. listopadu. Bývá zobrazován jako biskup se svitkem knihy a perem. Často má také u sebe rybu, neboť dle legendy uzdravil svého slepého otce rybími játry. Malba z 15. století ukazuje svatého Řehoře z Tours, jak probouzí k životu mrtvé dítě.\n\n\n"}
{"id": "270754", "url": "https://cs.wikipedia.org/wiki?curid=270754", "title": "Noky", "text": "Noky\n\nNok (německy \"Nocke(n)\" nebo \"Nockerl(n)\"; italsky \"gnocco\", pl. \"gnocchi\" [ňɔkːi]) někdy v češtině chybně vyslovován jako „gnoči“ je gastronomický výrobek z těsta, používaný jako příloha. Vaří se ve slané vodě v podobě koulí nebo šišek z těsta, každý nok odděleně.\n\nPodle druhu noku se těsto skládá z pšeničné či kukuřičné mouky, brambor, vajec a dalších možných přísad (špenát, dýně).\n\nNoky jsou vařeny v různých variantách v mnoha světových kuchyních jako např. v Německu, Rakousku, Maďarsku, Slovinsku či Itálii. Jako příloha se podávají k nejrůznějším omáčkám, v italské kuchyni se také zapékají se sýrem na mnoho způsobů. Další možnost použití je např. v polévce. \n\n\n\npřísady: 1 vejce na 250 g mouky, cca 100 ml vody, trocha soli\n\nPřísady se smíchají a postupným přidáváním vody se prohnětou, až bude mít těsto trochu tekutou konzistenci. Ihned se pomocí nože z navlhčeného prkénka nadrobí do vařicí vody. Uvařené noky se podávají ve většině případů jako klasická příloha ke kuřeti na paprice, k perkeltům (pörkölt) či k tokáni (tokány).\n\n\nPřísady: 1 vejce, špetka soli, mouka dle potřeby, aby vzniklo tuhé těsto, vodu nepřidáváme\n\nTvrdé, uhnětené těsto se vyválí a pomocí prstů se odlamují drobné kousky nalámou do vařicí polévky.\n\n\n\n"}
{"id": "270755", "url": "https://cs.wikipedia.org/wiki?curid=270755", "title": "McDonnell FH-1 Phantom", "text": "McDonnell FH-1 Phantom\n\nMcDonnell FH-1 Phantom byl dvoumotorový proudový stíhací letoun, vyvinutý pro službu na letadlových lodích US Navy. Vývoj letounu, ze kterého se stal první americký proudový palubní stíhač začal ještě během druhé světové války.\n\nPhantom byl první letoun s čistě reaktivním pohonem, který přistál na palubě americké letadlové lodi a také první proudový letoun americké námořní pěchoty. Přestože jeho operační služba byla poměrně krátká, přesvědčil admiralitu o schopnostech proudových letounů při službě na letadlových lodích. Také to byl první úspěšný projekt firmy McDonnell, na který zakrátko navázala pokročilejší modifikace McDonnell F2H Banshee, jeden ze dvou nejdůležitějších palubních stíhačů korejské války.\n\nPočátkem roku 1943 byla firma McDonnell vyzvána, aby se podílela na vývoji nových palubních stíhacích letounů, které by poháněly proudové motory, tehdy nově vyvíjené firmou Westinghouse. Už 30. srpna 1943 námořnictvo objednalo stavbu tří prototypů, označených XFD-1. Byla zvažována řada kombinací motorů a řešení draku, až byla vybrána dvojice motorů s průměrem 483 mm, umístěných na bocích trupu v kořenech křídla. To mělo co nejvíce zkrátit vstupy vzduchu a odvod plynů do trysek, což se ukázalo jako lepší řešení, než motory v gondolách pod křídlem. Výzbroj se měla skládat ze čtyř 12,7 mm kulometů v přídi.\n\nVývoj palubního stíhače byl mnohem náročnější než u pozemních stíhacích typů, jelikož tyto letouny měly být schopny startovat a přistávat při omezených rychlostech.\n\nPrvní prototyp XFD-1 (BuNo 48235) byl dokončen v lednu 1945. Jelikož pro něj byl zatím vyroben jen jeden motor Westinghouse \"19XB-2B\", pozemní testy začaly pouze s ním. Nakonec prototyp pouze s jedním motorem provedl i první let, který 26. února 1945 provedl zkušební pilot Woodward Burke. Druhý let, již s instalovanou dvojicí proudových motorů, proběhl 5. února. Jelikož testy probíhaly úspěšně, byla 7. března 1945 objednána série 100 kusů sériových FD-1. Koncem jara 1945 námořnictvo do zkoušek Phantomu jmenovalo svého programového pilota korvetního kapitána W. W. Kellyho, který již létal na proudovém letounu Bell P-59 Airacomet. Označení Phantomu se poté změnilo na FH-1, protože písmeno D bylo mezitím letectvem přiděleno firmě Douglas. Po skončení války byla objednávka FD-1 nejprve snížena na 30 a posléze zvýšena na konečných 60 kusů. Testy prvního prototypu pokračovaly celé léto a v jeho kabině se střídali Burke s Kellym. 1. listopadu prototyp z nezjištěných příčin havaroval a Burke zahynul.\n\nDruhý prototyp XFD-1 (48236) byl prvním čistě proudovým letounem, který kdy operoval z paluby americké letadlové lodi. 21. července 1946 provedl korvetní kapitán James J. Davidson s prototypem celkem čtyři úspěšné starty a přistání na palubě letadlové lodi USS Franklin D. Roosevelt. Nekonvenční letoun Ryan FR Fireball, který kombinoval pístový a reaktivní pohon, přistál na letadlové lodi už dříve, ale byl projektován primárně pro lety s pístovým motorem a proudový motor měl být použit až v bojové situaci.\n\nPrvních 60 sériových strojů (111749 až 111808) vycházelo z továrny mezi červencem 1947 a květnem 1948. Tyto Phantomy měly zvětšenou kapacitu trupových palivových nádrží, vyšší a hranatou svislou ocasní plochu, kratší křidélka, výsuvné brzdící štíty a prodlouženou příď. První sériový FD-1 vzlétl dne 28. října 1946.\n\nUž během vývoje FH-1 se v McDonnellu pracovalo na výkonnější variantě letounu, která nakonec vedla až ke vzniku modernějšího typu F2H Banshee. Přestože Banshee měla být jen modifikací Phantomu, stal se z ní jiný typ s těžší výzbrojí a větší zásobou paliva.\n\nProdukční letouny byly postupně upravovány a modernizovány. Letouny byly například upraveny pro nesení přídavných nádrží, měly zesílenou konstrukci, vylepšené střelecké zaměřovače, upravené ocasní plochy a výkonnější motory.\n\nPrvní Phantomy byly v srpnu 1947 dodány stíhací squadroně VF-17A (později přejmenované na VF-171). Plného stavu 24 letadel squadrona dosáhla 29. května 1948. Počátkem listopadu 1947 dostaly nové Phantomy i jednotky námořní pěchoty, přesněji VMF-122, která se stala první bojovou jednotkou námořní pěchoty s proudovými letadly. Poslední squadronou, která typ používala, byla VMF-311 patřící k námořní pěchotě.\n\nOperační nasazení Phantomu bylo velice krátké. Jeho malý dolet a slabá výzbroj, společně s nemožností podvěsit pod letoun pumy, znamenaly, že se nejvíce hodil pro funkci záchytného stíhače. Ovšem jeho rychlost a stoupavost nebyly o moc vyšší než u pístových stíhaček a naopak výrazně horší než tomu bylo u jiných proudových stíhacích letounů, jako byl Lockheed P-80 Shooting Star. Bylo proto jasné, že bude brzy nahrazen modernější konstrukcí. Zkušenosti z druhé světové války ukazovaly bojovou hodnotu stíhacích bombardéru, což ale byla úloha, pro kterou nebyl Phantom vybaven. Také avionika nebyla příliš kvalitní, nemohl být ani vybaven moderními vystřelovacími sedadly a zbraně umístěné na vrchní straně přídě v noci při výstřelu oslňovaly pilota.\n\nVF-17A se stala první operační squadronou US Navy používající proudová letadla. Stalo se tak 5. května 1948, když první Phantomy VF-17A přistály na palubě USS Saipan. V době, kdy byly Phantomy zaváděny do služby, začaly zkušební testy modernějších typů palubních stíhačů McDonnell F2H Banshee a Grumman F9F Panther. Ty lépe splňovaly představy US Navy o výkonech pokročilých víceúčelových stíhaček. Z tohoto důvodu byl Phantom rychle označen za zastaralý a sloužil především pro výcvik pilotů letounů Banshee a Panther, které byly dodávány od srpna 1948. Začátkem této fáze služby Phantomů bylo rozpuštění samotné squadrony VF-17A a rozdělení jejich pilotů do jednotek, které se aktuálně přezbrojovaly na proudová letadla. Phantomy byly vyřazeny z bojové služby ještě před vypuknutím korejské války. Žádný z nich se nedostal do boje, zatímco v cvičných jednotkách fungovaly až do roku 1954.\n\nV roce 1964 byly v jedné letecké škole dva Phantomy obnoveny pro účely výcviku. Měly se na nich trénovat civilní piloti proudových letadel. Tento pokus ale nebyl úspěšný a letouny už byly vyřazeny definitivně.\n\nÚdaje dle\n\n\n"}
{"id": "270756", "url": "https://cs.wikipedia.org/wiki?curid=270756", "title": "František Bačkovský", "text": "František Bačkovský\n\nFrantišek Bačkovský (2. listopadu 1854 Benátky u Ždírce nad Doubravou – 29. listopadu 1908 Chvatěruby) byl český knihkupec, nakladatel a spisovatel, badatel.\n\nNarodil se v Benátkách, nyní místní části města Ždírec nad Doubravou v okrese Havlíčkův Brod. Pocházel z rodiny rolníka. Po obecné škole v Krucemburku studoval na gymnáziích v Chrudimi a Německém Brodě. V letech 1875 – 1880 studoval filozofii na pražské univerzitě, kde také promoval. V letech 1878–1891 byl suplujícím středoškolským profesorem na gymnáziu v Německém Brodě (dnešní Havlíčkův Brod), pak se rozhodl učitelskou dráhu opustit. V Praze si roku 1899 otevřel knihkupectví s antikvariátem v domě čp.1573/II na nároží Žitné a Legerovy ulice. Rozvíjel i nakladatelskou a ediční praxi. Vydával naučnou literaturu, českou beletrii, knihy pro mládež. Jako podnikatel příliš úspěšný nebyl.\n\nByl spisovatelem, autorem různých prací mluvnických a literárně-historických, které se týkaly zejména doby národního obrození, zapojil se do veřejné celonárodní diskuse o pravosti Rukopisů královédvorského a zelenohorského, v níž se postavil do role urputného obhájce pravosti dokumentů.\n\nAktivně se účastnil diskusí o českém pravopise. Vyjadřoval se k otázce psaní adverbizovaných ustálených předložkových spojení: „Pišme tedy volné sloučeniny mající platnosť příslovcí, vůbec a zvláště ty, jejichžto původ jest zatemněn, vždy dohromady, a pišme tedy na př.: namnoze, poprvé, podruhé, odjinud, nadmíru…“ Zvlášť je taková spojení třeba psát tehdy, jestliže „prvotního významu ještě nijak příslovce ta nepozbyla ani nezatemnila původu svého“ (jako příklady uváděl např. spojení v pravo, v levo, v zadu, na jevo, za živa). () Zabýval se interpunkcí, byť jeho terminologie (ležací čárka, zvolavník…) se neujala a byla před ní nakonec dána přednost Bartošově. Jako první nastolil otázku ležací čárky (spojovníku) a korigoval zásady pro její používání () (vyslovil se například proti psaní spojovníku ve zdvojeném příjmení a rozlišil případy, kdy se píše např. neboli, pakli, nežli, zdali od případů, kdy se částice -li spojovníkem odděluje, čímž oponoval například Fr. Bílému, který ji nechtěl oddělovat nikdy) a ujalo se i jeho odmítnutí odsuvníků (apostrofů) ve složených slovech (aby’s, ty’s, řekl’s). V polovině 80. let 19. století napsal spis \"Kdy jest psáti v češtině na počátku slov písmena veliká?\", který je syntézou dosavadních odborných textů a zřejmě prvním soustavnějším pojednáním na toto téma. Byl zastáncem pravidla, aby se ve složených vlastních jménech psalo velké jen první písmeno, a zároveň autorem argumentace, že v místních názvech si slova nedrží původní význam a tedy se v nich mají psát velká i počáteční písmena dalších slov; tuto zásadu chtěl uplatnit nejen na města a vesnice, ale i například na hory, zatímco Český les doporučoval psát s malým „l“, protože si prý slovo „les“ zde původní význam zachovalo, od čehož však ve svých Mluvnických rozpravách pod Lepařovým vlivem ustoupil. Reforma pravopisu z roku 1993 se k některým jeho dávným návrhům vrátila (např. Vánoce, Velikonoce a Hromnice s velkým písmenem či Na Můstku, Na Příkopě, V Jámě, Ve Smečkách). Kritizoval také tehdejší zásadu neoznačovat délku samohlásek ve slovech latinského a řeckého původu, která podle něj vedla k deformaci výslovnosti těchto slov, tedy k tomu, že jsme si v češtině navykli vyslovovat krátce samohlásky, které v původních jazycích byly dlouhé (např. Evrópa, theórie, planéta, mímika, kolléga, kómický, paródie, írónický), podobný důsledek má i psaní krátkého e místo původního ae a oe.\n\nDr. Bačkovský používal pseudonymy Vlastimil Benátský, J. Procházka, Fr. Černý. Byl zakladatelem a redaktorem literárních časopisů Studentské listy, Literární obzor, České listy, Literární věstník, Novočeský archiv.\n\nV 90. letech se vlivem neúspěšné vydavatelské dramaturgie, gamblerství a nákladného života početné rodiny se šesti dětmi dostal do finančních problémů. V dalším desetiletí se přidaly nemoci a téměř oslepl. Tyto problémy dohnaly k sebevraždě. 29. listopadu 1908 odešel z domova a nedal o sobě žádnou zprávu. Když se neozval ani do konce roku, začala mít rodina i obchodní partneři obavy, že v návalu nervové choroby dobrovolně ukončil svůj život. Byla vyslovena domněnka, že v noci z 29. na 30. listopadu 1908 skočil z Čechova mostu do Vltavy; nebylo ji však možné potvrdit, protože neznámého sebevraha odnesl proud. Obavy se potvrdily 11. února 1909, kdy byla u Kralup ve Vltavě nalezena mrtvola staršího muže a Bačkovského synové potvrdili, že jde o jejich otce. Pohřben byl 14. února 1909 v Chvatěrubech, poblíž místa nálezu. Jako místo úmrtí je v matrice uvedeno „Řeka Vltava v katastru Chvatěrubském, okres Velvarský, hejtmanství Slaný“. Způsob jeho odchodu ze života vyvolal vzpomínky na Emanuela Bozděcha, který záhadně zmizel za podobných okolností.\n\n\n"}
{"id": "270759", "url": "https://cs.wikipedia.org/wiki?curid=270759", "title": "Christian Adolph Pescheck", "text": "Christian Adolph Pescheck\n\nChristian Adolph Pescheck (též Pešek) (1. února 1787, Jonsdorf – 3. listopadu 1859, Žitava) byl německý luterský evangelický duchovní, teolog a pedagog; potomek českých exulantů. Publikoval řadu monografií a studií o historických, přírodovědných, teologických a pedagogických tématech, těžištěm jeho odborného zájmu však byla především regionální historie Horní Lužice a dějiny české protireformace; byl rovněž zakladatelem žitavského městského muzea.\nChristian Adolph Pescheck se narodil 1. února 1787 v saském hornolužickém Jonsdorfu jako příslušník 4. generace exulantského rodu, jehož zakladatelem byl jeho praděd muzikant Kryštof Pešek/Christoph Pescheck, který přišel do Žitavy od Hradce Králové. Pescheckův děd Christian Pescheck (1676–1744) byl učitelem matematiky, astronomem a německy i česky píšícím spisovatelem, jeho otec Christian Adolph Pescheck (1752–1826) byl evangelickým farářem. Christian Adolph Pescheck se s rodiči v roce 1795 přestěhoval do Großschönau, roku 1796 se rodina usadila v Žitavě, kde Pescheckův otec později nastoupil jako \"pastor primarius\". Po domácím vyučování navštěvoval Christian Adolph letech 1799–1805 žitavské gymnázium, které tehdy vedl rektor Rudolph. Otec v něm vzbudil zájem o historii a literaturu, již jako žák se věnoval psaní. V roce 1805 odešel na univerzitu ve Wittenbergu, aby se podle rodinných tradic (také jeho matka byla dcerou pastora) věnoval studiu evangelické teologie. Jeho názory zde ovlivnili teologové Johann Gotthilf Pölitz a Leonhard Heubner. K tehdy převládajícímu racionalistickému proudu se Pescheck nepřipojil, po celý svůj život však odmítal netolerantní postoje, což odpovídalo jeho mírné, smířlivé povaze. Po vypuknutí napoleonských válek byl nucen vrátit se na čas domů. V roce 1808 pak byl promován s titulem magistra svobodných umění, roku 1809 složil v Drážďanech zkoušky pro úřad duchovního. Po té se vrátil do Žitavy, kde získal roku 1811 místo pomocného učitele, v roce 1813 se stal vrchním učitelem na nově založené městské škole. Roku 1816 převzal faru v Lückendorfu a Oybinu v blízkosti českých hranic. Po desetiletí pastorační práce v prostředí Žitavských hor nastoupil Pescheck v roce 1826 jako náhrada za svého otce, který pak téhož roku zemřel, na místo katechety a kazatele v Žitavě. Od roku 1831 byl druhým, od roku 1840 prvním diakonem, v roce 1854 se pak stal arcidiakonem či arcijáhnem, přičemž zároveň vyučoval náboženství na učitelském semináři. Vedle svého úřadu si Pescheck dokázal najít dostatek času na svou vědeckou a literární činnost i šťastný rodinný život po boku své ženy Henriette Auguste Gössel, dcery faráře z Eibau. Byl mužem všestranných zájmů, jenž byl sečtělý v antických i moderních literaturách, ovládal francouzštinu, angličtinu, italštinu a češtinu, svůj deník si od studentských let vedl v angličtině. Při svých publikačních aktivitách spolupracoval s 53 časopisy a zároveň byl členem 15 vědeckých či charitativních organizací. Po celý život udržoval rozsáhlou korespondenci zvláště s českými a saskými učenci. Od roku 1824 byl členem Hornolužické společnosti věd, jejíž časopis \"Neues Lausitzisches Magazin\" v letech 1832–1834 redigoval. Christian Adolph Pescheck zemřel na zánět pohrudnice 3. listopadu 1859. Na jeho památku byla v roce 1861 na hradě Oybině odhalena bronzová busta. Pescheckův odkaz je v Žitavě dodnes patrný, neboť v roce 1854 založil zdejší městské muzeum, jehož základem se stala jeho soukromá sbírka. \nPescheckovo dílo zahrnuje řadu pojednání a spisů, které jsou vedle regionální a církevní historie věnovány také teologii a pedagogice. O svém rodném městě sepsal několik menších prací, např. \"Geschichte von Jonsdorf bei Zittau\", 1835, \"Geschichte der Kirche zu Lückendorf\", 1839); dále se zabýval ruinou celestinského kostela na Oybinu a regionálními dějinami Žitavy, jimž věnoval dvousvazkové dílo \"Handbuch der Geschichte von Zittau\". K všeobecným dějinám Horní Lužice patří jeho spis \"Geschichte der Poesie in der Lausitz\" (1836). Později se Pescheck s obzvláštím zájmem věnoval výzkumu české protireformace a jejím důsledkům pro Horní Lužici a Sasko, což přirozeně souviselo také s jeho rodinnou historií. V roce 1844 publikoval ve dvou svazcích dílo \"Geschichte der Gegenreformation in Böhmen\", jeho studie o českých exulantech v Sasku získala ocenění Jablonowského společnosti (\"Jablonowski'sche Gesellschaft\") v Lipsku. Za své práce o české protireformaci obdržel v roce 1846 u příležitosti 300letého výročí Lutherovy smrti čestný doktorát od Lipské univerzity. \n\n"}
{"id": "270760", "url": "https://cs.wikipedia.org/wiki?curid=270760", "title": "Inekon 12 Trio", "text": "Inekon 12 Trio\n\nInekon 12 Trio je česká částečně nízkopodlažní tramvaj, kterou vyráběla firma Inekon Trams v Ostravě. Výroba probíhala v Ústředních dílnách Dopravního podniku Ostrava, se kterým společnost Inekon spolupracovala. Vozy dodané do Seattlu v roce 2015 byly označeny jako typ Inekon 121 Trio.\n\nVůz 12 Trio je odvozen od tramvaje Inekon 01 Trio, který vznikl odvozením z vozu Škoda 03T. Zatímco 01 Trio a 03T jsou tramvaje jednosměrné, 12 Trio je obousměrný typ, který byl vyvinut především pro města v USA.\n\n12 Trio je obousměrný čtyřnápravový motorový částečně nízkopodlažní tramvajový vůz. Skládá se ze tří článků, které jsou spojeny klouby a krycími přechodovými měchy. Vstup do vozu zajišťují na každé straně karoserie troje předsuvné dveře. První dveře (po směru jízdy) jsou vždy jednokřídlé, další dvoje, které jsou umístěny ve středním článku, jsou potom dvoukřídlé.\n\nOba krajní články (s výškou podlahy 780 mm nad temenem kolejnice – TK) jsou usazeny na neotočných podvozcích, mezi nimi je zavěšen střední článek, který má podlahu ve výši 350 mm nad TK. Nízkopodlažní část tak zabírá 50 % plochy vozu. Elektrická výzbroj je umístěna na střeše tramvaje. Vozy jsou plně klimatizovány včetně prostoru pro cestující.\n\nV letech 2006–2015 vyrobeno 16 vozů.\n\n"}
{"id": "270761", "url": "https://cs.wikipedia.org/wiki?curid=270761", "title": "Steve Wozniak", "text": "Steve Wozniak\n\nStephen Wozniak či Steve Wozniak (* 11. srpna 1950) je počítačový inženýr a filantrop, jeden ze zakladatelů firmy Apple (spolu se Steve Jobsem a Ronaldem Waynem). \n\nByla po něm pojmenována ulice v San José (stát Kalifornie), která se nazývá Woz Way. Ve Woz Way se nachází Children's Discovery Museum of San José, které Steve Wozniak dlouhodobě podporoval. \n\nV rodném listě je uveden pod jménem \"Stephan\", ale podle jeho matky se jednalo o chybu, chtěla, aby se jmenoval Stephen s \"e\", takže se tak nyní jmenuje. Stephen Wozniak se narodil jako nejstarší ze tří sourozenců (má sestru a bratra), je synem Francise Jacoba Wozniaka a Margaret Louise Wozniakové. Otec pocházel z Michiganu a matka z Washingtonu. Podle svého příjmení má Wozniak polské kořeny. Vyrůstal v San José. \n\nPo studiu na Homesteadské střední škole (kterou navštěvoval i Steve Jobs, ale nebyli spolužáci z důvodu věkového rozdílu) studoval Steve Wozniak Coloradské univerzitě v Boulderu. Z důvodu finanční náročnosti studia přestoupil do De Anza Community College, kde studoval další rok. Studium však přerušil a věnoval se profesní dráze (pracoval v Hewlett-Packard a vyvíjel počítače Apple I a Apple II). K vysokoškolskému studiu se vrátil a dokončil jej na Kalifornské univerzitě v Berkley.\n\nV letech 1973–1976 pracoval ve firmě Hewlett-Packard, kde navrhoval kalkulátory. Roku 1976 založil se Stevem Jobsem firmu Apple Computer, kde pracoval do roku 1985. Avšak i po opuštění společnosti Apple stále bere Steve Wozniak minimální plat, a je na výplatní pásce společnosti. Počítač Apple II, který zřejmě nejvíce pomohl úspěchu společnost Apple, vyvíjel sám. Byl proto klíčovou postavou úspěchu společnosti. Plat dostává za reprezentaci společnosti Apple. Jako důvod opuštění Applu uvádí Steve Wozniak práci na novém projektu, kdy s přáteli založil vlastní společnost CL 9 (název odvozen od Cloud 9, v překladu \"sedmé nebe\"), která vyvinula a uvedla do prodeje první univerzální dálková ovládání. Později pracoval jako učitel a věnoval se charitativním akcím v oblasti školství.\n\nV roce 2006 vydal autobiografii s názvem iWoz.\n\nSteve Wozniak se velmi zajímal o kulturu. S první ženou Alice Robertson koupil biograf \"Mayfair Theater v San José\". \n\nV 80. letech organizoval také dva americké koncerty \"\". \n\n\n"}
{"id": "270764", "url": "https://cs.wikipedia.org/wiki?curid=270764", "title": "Josef Braun", "text": "Josef Braun\n\nJosef Braun (11. července 1864, Kutná Hora – 28. srpna 1891, Kutná Hora ) byl český učitel, spisovatel a badatel.\n\nV rodném městě absolvoval pět tříd reálky a učitelský ústav. Učit začal ve Vídni na soukromé české škole spolku „Komenského“, po třech letech odešel z Vídně učit do Buštěhradu. Vedle četby a archivních studií na něj zapůsobil starobylý ráz Kutné Hory, z jejíž dějin v archivech nejčastěji čerpal. Své vědomosti si rozšířil studiem ve vídeňské dvorní knihovně. Přispíval do různých časopisů a napsal celou řadu historických povídek. Podepisoval se také Braun Kutnohorský. Zemřel mladý a velká část jeho prací vyšla posmrtně. V roce 1890 redigoval a obšírným životopisem doplnil posmrtné vydání sebraných spisů Václava Beneše Třebízského. Pohřben byl v Kutné Hoře..\n\n\n\n"}
{"id": "270776", "url": "https://cs.wikipedia.org/wiki?curid=270776", "title": "Giuseppe Tornatore", "text": "Giuseppe Tornatore\n\nGiuseppe Tornatore (* 27. května 1956 Bagheria) je italský filmový režisér.\n\nNarodil se v Bagherii poblíž Palerma. Zájem o divadlo a hraní projevil v 16 letech. Poté jej zaujala filmová tvorba, debutoval dokumentárním snímkem \"La minoranze etniche in Sicilia\" (Etnické menšiny v Sicílii), který zvítězil na filmovém festivalu v Salernu. Posléze pracoval pro RAI (Radiotelevisione Italiana) a v roce 1985 byl uveden jeho první celovečerní film \"Il Camorrista\".\n\nK jeho nejznámějším snímkům patří \"Bio Ráj\" (\"Nuovo Cinema Paradiso\") z roku 1989, ve kterém se režisér vrací do svého rodného kraje na pohřeb svého dávného přítele. Film mu zajistil celosvětový úspěch a vyhrál Oscara za nejlepší cizojazyčný film, britskou filmovou cenu BAFTA, zvláštní cenu poroty Evropských filmových cen i zvláštní velkou cenu poroty na festivalu v Cannes. Nominace na Oscara za neanglicky mluvený film se dočkal i Tornatoreho film \"Starman - Výrobce hvězd\" (1995), který se odehrává na Sicílii 50. let. Rodinné drama \"Všem se daří dobře\" (1990) získalo cenu ekumenické poroty v Cannes. V posledních letech zaujalo i jeho drama o podivínském samotáři \"Nejvyšší nabídka\", kde zazářil v hlavní roli Geoffrey Rush. Film se natáčel i v Praze. Monica Bellucci dostala velkou příležitost v Tornatoreho snímku \"Maléna\" (2000), kde ztvárnila ženu, jež svou zneklidňující krásou rozbije klid malé vesničky.\n\nV roce 2017 ho herečka Miriana Trevisanová nařkla ze sexuálního obtěžování při natáčení.\n\n\n"}
{"id": "270777", "url": "https://cs.wikipedia.org/wiki?curid=270777", "title": "Bacín", "text": "Bacín\n\nVrch Bacín je se svojí výškou 499 m nejvyšším bodem na území CHKO Český kras. Nachází se severovýchodně nad obcí Vinařice asi 4 km jihovýchodně od Koněprus, 7 km jižně od Berouna. Jedná se o unikátní lokalitu také z hlediska archeologického a historického. Ke kultovním účelům opakovaně sloužil po 10 tisíc let.\n\nVrch Bacín je nenápadným vrchem uprostřed mírně zvlněné krajiny Českého krasu. Je nejvyšším vrcholem celého geomorfologického celku Hořovická pahorkatina.\nGeomorfologicky Bacín náleží do Poberounské subprovincie, Brdské oblasti, celku Hořovická pahorkatina, podcelku Karlštejnská vrchovina, okrsku Suchomastská vrchovina a podokrsku Koněpruská vrchovina.\n\nPodloží je tvořeno prvohorními devonskými vápenci Lochkovského a Pražského souvrství. Ve vrcholové partii se vyvinula unikátní planina ohraničená skalním věncem připomínající jakýsi amfiteátr. Na této, z jedné strany otevřené, plošině je možno pozorovat řadu krasových jevů, jako jsou například závrty. Vedlejším projevem krasové činnosti je též vrcholové jezírko, které bývá po většinu roku zaplněno vodou. Nedaleko jezírka se nachází krasová puklina, která byla až do roku 1988 zasypaná. Tohoto roku došlo speleology k jejímu čištění ve snaze objevu nových jeskynních systémů. Odkrýváním usazenin byly objeveny vrstvy kostí promíchané se střepy pravěké keramiky. Pokračováním tohoto objevu byl následně provedený archeologický výzkum.\n\nSystematický archeologický průzkum probíhající na Bacíně v letech 1989–1994 se specializoval na puklinu a její okolí. V rozšiřující se štěrbině byly nalezeny pozůstatky po rituální činnosti, která se zde odehrávala předchozí tisíce let. V nejspodnější části byly nalezeny kosti muže, jehož levá stehenní kost byla Oxfordem radiokarbonovou metodou datovány do doby mezi lety 9150–8600 př. n. l. Výpočet byl proveden pomocí poločasu rozpadu radioaktivního izotopu uhlíku C. Další pozůstatky nalezené v puklině dokazují její další kontinuální využití téměř do současnosti. Druhým nejstarším nálezem byla kamenná sekera ze 4. tisíciletí př. n. l. O tisíc let později kdosi do této skalní štěrbiny uložil velkou keramickou nádobu se znaky kultury šňůrové keramiky. V mladší době bronzové na přelomu 2. a 1. tisíciletí př. n. l. lid knovízské kultury pokračoval v zaplňování pukliny. Z této doby byly nalezeny stopy po hloubení a následného uložení kostí dvou dětí, jejichž věk byl odhadnut na 2 a 12 roků. Ukládání ostatků do štěrbiny pokračovalo i v době železné. Tehdy zde byly uloženy kosti mladého člověka a také několik nádob. Archeologické nálezy ukazují na používání Bacína i v dobách našeho letopočtu. Zlomky nádob zde lidé zanechali na přelomu 8. a 9. století, poté na přelomu 14. a 15. století, do této doby se také umisťuje nález koňské podkovy, železného hrotu šípu a velkého ohniště, jehož zbytek byl opět radiokarbonovou metodou datován do let 1410–1530. Nejmladším nálezem je keramický džbán ze 16.–17. století. V okolí pukliny byla nalezena řada pozoruhodných nálezů. Jednalo se zejména o střepy keramiky a kamenné nástroje. Tyto všechny nálezy poukazují na unikátnost této svatyně v rámci Čech a celé střední Evropy.\n\nV minulých letech byla na Bacíně několikrát zvažována stavba rozhledny. Stavba se však pravděpodobně neuskuteční, jelikož byla zamítnuta Národním památkovým ústavem z důvodu existence unikátní svatyně. Na vrchol sice nevede turistické značení, ale vrchol je i přesto vyhledáván turisty z blízkého i dalekého okolí. Bacín je snadno přístupný polní cestou z Vinařic a poté pěšinou až na konec louky, která dosahuje téměř až vrcholové plošiny.\n\n"}
{"id": "270779", "url": "https://cs.wikipedia.org/wiki?curid=270779", "title": "Mesobuthus", "text": "Mesobuthus\n\nMesobuthus je rod štírů čeledi Buthidae popsaný roku 1950 profesorem Vachonem. Obsahuje dvanáct druhů. Jedná se o velké pouštní štíry. Rod je rozšířen ve východní části Evropy a Asii. Tito štíři nejsou příliš jedovatí. Nejjedovatějším druhem je asi \"Mesobuthus martensii\", ale není tak jedovatý aby usmrtil člověka. Bodnutí je ale bolestivé. V Česku je nejčastěji chovaným druhem \"Mesobuthus gibbosus\". U některých druhů se vyskytuje kanibalismus u mláďat a zřídka i u dospělců. Největší riziko kanibalismu je u \"Mesobuthus eupeus\" a naopak nejmenší u \"Mesobuthus martensii\". Rod \"Mesobuthus\" obývá suché lokality s minimem vegetace.\n\nDo tohoto rodu patřil i štír \"Mesobuthus tamulus\" se silným a nebezpečným jedem, ale byl přesunut do rodu \"Hottentotta\".\n\n"}
{"id": "270780", "url": "https://cs.wikipedia.org/wiki?curid=270780", "title": "Mesobuthus cyprius", "text": "Mesobuthus cyprius\n\nŠtír kyperský (\"Mesobuthus cyprius\") je velký žlutošedý štír. Byl řazen k druhu \"Mesobuthus gibbosus\" jako jeho poddruh \"M. gibbosus anatolicus\", ale genetické analýzy odhalily že se jedná o samostatný druh. Výskyt je omezen na Kypr. Obývá suchá stanoviště. Jeho jed není nebezpečný.\n"}
{"id": "270781", "url": "https://cs.wikipedia.org/wiki?curid=270781", "title": "Paul A. Samuelson", "text": "Paul A. Samuelson\n\nPaul Anthony Samuelson (15. května 1915, Gary, Indiana, USA – 13. prosince 2009, Belmont, Massachusetts, USA) byl americký ekonom. Jako první Američan získal v roce 1970 Nobelovu cenu za ekonomii, neboť podle Švédské královské akademie „udělal více, než kterýkoli jiný současný ekonom, aby zvýšil úroveň vědecké analýzy v ekonomické teorii“. Ekonomický historik Randall E. Parker ho nazval „otcem moderní ekonomiky“ a The New York Times ho považoval za „nejvýznamnějšího akademického ekonoma 20. století“.\n\nSamuelson byl pravděpodobně nejvlivnějším ekonomem druhé poloviny 20. století. V roce 1996, když mu byla udělena Národní medaile za vědu, která je považovaná za nejvyšší americké vědecké vyznamenání, ocenil Samuelsena prezident Bill Clinton za jeho „stěžejní příspěvky do ekonomické vědy“ za 60 let. Samuelson považoval matematiku za „přirozený jazyk“ pro ekonomy a výrazně přispěl k matematickým základům ekonomiky svou knihou Základy ekonomické analýzy. Byl autorem nejprodávanější učebnice ekonomie všech dob: Economics: An Introductory Analysis, poprvé publikované v roce 1948. Byla to druhá americká učebnice, která se pokusila vysvětlit principy keynesiánské ekonomiky. Nyní má své devatenácté vydání s prodanými téměř 4 miliony kusy ve 40 jazycích, včetně ruštiny, francouzštiny, čínštiny, slovenštiny, češtiny, hebrejštiny nebo arabštiny. James Poterba, bývalý vedoucí ministerstva hospodářství MIT, poznamenal, že Samuelson ve své knize „zanechává obrovské dědictví jako vědec a učitel, jako jeden z gigantů, na jejichž bedrech stojí současní ekonomové“.\n\nV 16 letech nastoupil na Chicagskou univerzitu a v době Velké hospodářské krize získal doktorát z ekonomie na Harvardu. Po dokončení studia ve 25 letech se stal asistentem profesora ekonomie na Massachusetts Institue of Technology (MIT) a řádným profesorem ve věku 32 let. V roce 1966 byl jmenován profesorem institutu (nejvyšší fakultní vyznamenání MIT). Svou kariéru strávil na MIT, kde se podílel na přeměně své katedry ekonomie na světově uznávanou instituci tím, že do fakulty přilákal další známé ekonomy, mezi nimiž byl Robert M. Solow, Franco Modigliani, Robert C. Merton, Joseph E. Stiglitz a Paul Krugman, z nichž všichni získali Nobelovu cenu.\n\nPůsobil jako poradce prezidentů Johna F. Kennedyho a Lyndona B. Johnsona a byl konzultantem Ministerstva financí Spojených států, předsednictva rozpočtu a prezidentské rady ekonomických poradců. Samuelson psal týdenní sloupce pro časopis Newsweek spolu s ekonomem Miltonem Friedmanem, kde představovali protichůdné strany: Samuelson, jak sám popisuje „Cafeteria Keynesian“ tvrdil, že má keynesiánskou perspektivu, ale pouze přijímá to, co považuje za dobré. Naproti tomu Friedman představoval monetaristickou perspektivu. Společně s Henrym Wallichem si jejich sloupky napsané v roce 1967 zasloužily speciální cenu časopisu Geralda Loeba, předanou v roce 1968.\n\nSamuelson se narodil 15. května 1915 v . Jeho otcem byl Frank Samuelson a matka Ella (narozená) Lipton. Jeho rodina, jak řekl později, byla tvořena  přistěhovalci z , kteří v značně prosperovali, protože Gary bylo nové ocelářské město, když tam přišli.“ V roce 1923 se Samuelson přestěhoval do Chicaga, kde promoval na . Poté studoval na Chicagské univerzitě, kde v roce 1935 získal bakalářský titul za umění. 2. ledna 1932 v učebně na univerzitě v Chicagu řekl, že se narodil jako ekonom.Přednáška uvedená jako příčina byla o britském ekonomovi , který se nejvíce zabýval populačním růstem a jeho následky. Samuelson cítil, že existuje nesoulad mezi neoklasickou ekonomií a způsobem, jakým se systém choval. Řekl, že na něj měl velký vliv a t. V roce 1936 získal magisterský titul v a následně v roce 1941 na . Ve stejném roce získal cenu Davida A. Wellse za napsání nejlepší doktorantské disertační práce na Harvardově univerzitě v oblasti ekonomie, za práci s názvem „Základy analytické ekonomiky“, která se později změnila na . Jako postgraduální student na Harvardu studoval Samuelson ekonomii u , , a „American Keynes“ . Samuelson se přestěhoval do MIT a tam od roku 1940 až do své smrti zůstal jako pomocný profesor.\n\nSamuelsonova rodina zahrnovala mnoho známých ekonomů, mezi něž patří bratr Robert Summers, švagrová Anita Summers, švagr Kenneth Arrow a synovec Larry Summers.\n\nBěhem jeho sedmi dekád jako ekonom zahrnovaly jeho profesní pozice:\n\n\nSamuelson zemřel po krátké nemoci 13. prosince roku 2009 ve věku 94 let. Jeho smrt byla oznámena . , profesor ekonomie na MIT a prezident , poznamenal, že Samuelson nechává nesmírné dědictví nejenom jako výzkumník a učitel, ale i jako jeden z gigantů, na jejichž bedrech stojí současná ekonomie“. , prezidentka MIT, o Samuelsonovi uvedla: „Proměnil vše, čeho se dotkl: teoretické základy svého oboru, způsob, jakým se ekonomie učila po celém světě, charakter a chápání postavení jeho oddělení, investiční praktiky MIT a životy jeho studentů a kolegů“.\n\nJako profesor ekonomie na Massachusetts Institute of Technology pracoval Samuelson v mnoha oborech, včetně:\n\n\nSamuelson je považován za jednoho ze zakladatelů a je klíčovou postavou ve vývoji . Při udělování výbor uvedl:Samuelson víc, než kdokoliv jiný ze současných ekonomů pomohl zvýšit obecnou analytickou a metodologickou úroveň ekonomické vědy. Přepsal velkou část ekonomické teorie. Prokázal také základní propojenost jak problémů a analytických technik v ekonomii, částečným systematickým používáním metodologie maximalizace pro širokou škálu problémů. To znamená, že Samuelsonův vliv se projevuje v různých oborech. Také nepostradatelně přispěl k vytvoření , která zdánlivě začlenila a , a která stále dominuje současné . V roce 2003 byl Samuelson spolu s dalšími devíti vítězi Nobelovy ceny za ekonomii podepsal prohlášení, kterým se vymezovali proti .\n\n jednou vyzval Samuelsona, aby určil jednu teorii napříč sociálními vědami, která by byla jak pravdivá, tak netriviální. Samuelson o několik let později odpověděl : „To, že je něco logicky pravdivé, nemusí být před matematikem obhajováno, to, že to není banální, je doloženo několika tisíci důležitými a chytrými muži, jež nikdy nebyli schopni porozumět pro sebe, nebo ji uvěřit potom, co jim byla vysvětlena.\"\n\nSamuelson po několik let psal články pro americký časopis . Jeden z jeho sloupků obsahoval Samuelsonovu nejcitovanější poznámku a oblíbený ekonomický vtip:Aby bylo dokázáno, že Wall Street je počínajícím znamením hnutí, které v hrubém národním produktu teprve přijde, komentátoři citují ekonomické studie, které tvrdí, že předpovídali pokles trhu ve čtyřech z pěti posledních recesí. To je podcenění. Indexy z Wall Street předpovídaly devět z posledních pěti recesí! A tyto chyby jsou krásné.V raných vydáních jeho slavné bestsellerové ekonomické učebnice Paul Samuelson žertoval, že HPD klesá, když si muž „vezme svoji služebnou“. (viz The Economist, Potíže s HDP).\n\nSamuelsonova kniha (1946) je považována za jeho . Je odvozena z jeho dizertační práce a byla inspirována .Kniha navrhuje:\n\n\n\nZa účelem odvození „obecné teorie ekonomických teorií“ (Samuelson, 1983, s. xxvi) kniha uvádí, jak lze těchto cílů dosáhnout jednoduše a nejlépe používáním matematického jazyka aplikovatelného na různé podobory ekonomiky. V knize jsou načrtnuty dvě obecné hypotézy, dostatečné pro tyto účely: \n\n\n\nPrvní princip představuje myšlenku, že všichni aktéři, ať už se jedná o firmy nebo spotřebitele, se snaží maximalizovat. Mohli by se pokoušet maximalizovat zisky, užitek nebo bohatství, ale na tom nezáleží, protože jejich snaha o zlepšení své životní úrovně by poskytla základní model pro všechny aktéry v ekonomickém systému. Jeho druhá základní myšlenka je zeměřena na poskytování vhledu do fungování rovnováhy v ekonomice. Na trhu by obvykle nabídka odpovídala poptávce. Nicméně naléhal, aby tomu tak nebylo a že důležitou věcí, na kterou je třeba se podívat, je přirozený klidový bod systému. Kniha Základy ekonomické analýzy () předkládá otázku, jak by rovnováha reagovala, pokud by se vychýlila ze svého optimálního bodu. Samuelson také poskytl ve vědě oblíbené vysvětlení toho, jak změny v určitých faktorech mohou ovlivnit ekonomický systém. Vysvětlil například ekonomický dopad změn daní nebo nových technologií.\n\nV průběhu analýzy je formalizována a jasně uvedena (analýza změn rovnováhy systému, které jsou výsledkem změny parametrů systému).\n\nKapitola o „se pokouší poskytnout stručný, ale poměrně úplný přehled o celé oblasti sociální ekonomiky“ (Samuelson, 1947, str. 252). Kromě toho odhaluje a rozvíjí funkci, které se říká – Samuelson. Ta ukazuje, jak reprezentovat (při principu maxima) všechna reálná ekonomická opatření jakéhokoliv systémového názoru, která jsou vyžadována k soustavnému rozlišování různých možných sociálních konfigurací v etickém smyslu jako „lepší než“, „horší než“ nebo „lhostejné k“ (str. 221).\n\nSamuelson napsal rovněž známou učebnici Economics, která byla poprvé vydaná v roce 1948 a dnes je na trhu její už 19. edice. Tato učebnice byla přeložena do více než čtyřiceti jazyků a bylo prodáno přes 4 milionů kopií (je považována za nejprodávanější ekonomickou učebnici v historii). Paul Samuelsonova citace: „Nechte zákonodárce psát si vládní zákony, pokud si já můžu psát své učebnice“. Protože učebnice byla napsána v době Velké hospodářské krize a v průběhu Druhé světové války, pomohla rožšířit názory Johna Maynarda Keynese. Hlavní důraz byl kladen na to, jak se zcela vyhnout nebo alespoň jak zmírnit opakující se propady v hospodářství.\n\nSamuelson napsal: „Není třeba zdůrazňovat, že rozmach diktatur a propuknutí pramenily v nemalém měřítku z toho, že se světu nepodařilo dostatečně vyřešit základní ekonomický problém ().“ Tento výrok odráží obavy samotného vyjádřující ekonomické zapříčinění válek a důležitost hospodářské politiky při prosazování míru.\n\nSamuelsonova významná učebnice byla kritizována za zahrnutí srovnávání temp růstu mezi Spojenými státy a , které byly v rozporu s historickými rozdíly v (GNP). Vydání učebnice z roku 1967 srovnává sovětsko-americké skutečné rovnosti HNP mezi lety 1977 a 1995. Každé další vydání vyvozovalo další časové období do budoucna, dokud tyto grafy nebyly vyřazeny z vydání, které vyšlo roku 1985.\n\nV roce 1989 Samuelson okomentoval ekonomické dění a vliv v Sovětském svazu: „Navzdory tomu, čemu dříve mnozí skeptici věřili, ekonomika v Sovětském svazu je důkazem toho, že…socialistická, velitelská ekonomika může fungovat, a dokonce i prospívat“. Dva roky po se Sovětský svaz rozpadl. \n\nSamuelsonova kniha byla sice druhou knížkou, která se pokusila představit keynesiánství širší společnosti, ale přesto byla zdaleka nejúspěšnější. Kanadský ekonom , jenž navštěvoval Keyneseho přednášky na Harvardu ve 30. letech, vydal v roce 1947 úvodní učebnici, která obsahovala Tarshisovy zápisky z přednášek pojmenované Prvky ekonomie (The Elements of Economics). L. Tarshis byl následně napaden správci a dárci amerických univerzit kvůli tomu, že káže o „“. se pustil do Tarshisovy analýzy s tím, že je to „komunistická inspirace“.\n\nSamuelson’s Collected Scientific Papers má 388 příspěvků. (1987, str. 234) píše, že dohromady jsou „jedinečné ve svém nadšení, šíří ekonomické a obecné znalosti a jsou mistrovské v podání a velkorysosti narážek na předchůdce“.\n\nSamuelson byl spolu s redaktorem knihy Inside the Economist's Mind: Conversations with Eminent Economists (Blackwell Publishing, 2007), což je soubor rozhovorů s významnými ekonomy dvacátého století.\n\n\n\nSamuelson, Paul A. (1966), Vol. 1, 1937–mid-1964.\n\nSamuelson, Paul A. (1966), Vol. 2, 1937–mid-1964.\n\nSamuelson, Paul A. (1972), Vol. 3, mid-1964–1970.\n\nSamuelson, Paul A. (1977), Vol. 4[permanent dead link], 1971–76.\n\nSamuelson, Paul A. (1986), Vol. 5, 1977–1985 Description\n\nSamuelson, Paul A. (2011), Vol. 6[permanent dead link], 1986–2009. Description.\n\nSamuelson, Paul A. (2011), Vol. 7[permanent dead link], 1986–2009.\n\n\n\n\n"}
{"id": "270786", "url": "https://cs.wikipedia.org/wiki?curid=270786", "title": "Androctonus baluchicus", "text": "Androctonus baluchicus\n\nAndroctonus baluchicus je žlutohnědý až žlutý štír. Vyskytuje se v suchých oblastech Asie. Rozšíření je omezeno na Pákistán a Afghánistán. Byl popsán roku 1900 jako poddruh \"Androctonus australis\". Vzhledem k příbuznosti k tomuto druhu je štír podezřelý z hlediska jedovatosti.\n"}
{"id": "270789", "url": "https://cs.wikipedia.org/wiki?curid=270789", "title": "Ludwig Borchardt", "text": "Ludwig Borchardt\n\nLudwig Borchardt (5. října 1863 Berlín – 12. srpna 1938 Paříž) byl německý egyptolog.\nBorchardt studoval architekturu a později egyptologii u Adolfa Ermana. Roku 1895 odcestoval do Káhiry a vytvořil, s Gastonem Masperem, \"Katalog egyptského muzea\". Roku 1907 založil \"Německý archeologický institut\" (\"Deutsche Archäologische Institut\" nebo DAI) v Káhiře a byl jeho ředitelem do roku 1928.\n\nByl zaměřen hlavně na starověkou egyptskou architekturu. Začal s vykopávkami v Achetatonu, kde objevil dílnu sochaře Thutmose; mezi nálezy byla proslulá busta královny Nefertiti (nyní v Berlínském egyptologickém muzeu). Také řídil vykopávky v Iunu a v Abúsíru.\n\n"}
{"id": "270790", "url": "https://cs.wikipedia.org/wiki?curid=270790", "title": "Hottentotta trilineata", "text": "Hottentotta trilineata\n\nHottentotta trojpruhá (\"Hottentotta trilineata\") je africký štír rodu \"Hottentotta\". Jedná se o velice jedovatého a agresivního štíra. Jed je velice silný a bodnutí je nesmírně bolestivé, ale není smrtelné. Hottentotta trojpruhá nikdy nezpůsobila smrt člověka. Dorůstá 5-6 cm. Samci jsou obvykle menší než samice. Štír se projevuje mnoha zajímavosti a má pěkné žluté zbarvení. Běžně se chybně uvádí jméno \"Hottentotta trilineatus\" a to i v literatuře.\n\nPřes svou jedovatost a agresivitu se hodí k chovu. Potřebuje však vyšší teplotu a sušší prostředí.\n"}
{"id": "270793", "url": "https://cs.wikipedia.org/wiki?curid=270793", "title": "KGet", "text": "KGet\n\nKGet je free download manažer pro desktopové prostředí KDE.\n\n\n\n"}
{"id": "270796", "url": "https://cs.wikipedia.org/wiki?curid=270796", "title": "Androctonus bicolor", "text": "Androctonus bicolor\n\nAndroctonus bicolor je druh pouštního štíra čeledi Buthidae. Je nejčastěji černě zbarvený. Samice rodí mezi 30 a 45 mláďaty, která dospívají po době delší než rok. Druh se vyznačuje malým telsonem a širokou metasomou.\n"}
{"id": "270799", "url": "https://cs.wikipedia.org/wiki?curid=270799", "title": "KWin", "text": "KWin\n\nKWin je správce oken pro X Window System. Je základní součástí K Desktop Environment (KDE), ačkoliv může být použit i s jinými desktopovými prostředími.\n\nExistuje mnoho vzhledů oken pro KWin, například Oxygen, Bespin, Plastik, Keramik a také Redmond, který připomíná Microsoft Windows. Podporuje také vzhled IceWM. Mnoho dalších témat lze také přidat pomocí Aurorae Theme Enginu.\n\n"}
{"id": "270801", "url": "https://cs.wikipedia.org/wiki?curid=270801", "title": "Češnovice", "text": "Češnovice\n\nČešnovice () je vesnice 13 km severozápadně od Českých Budějovic. Leží na silnici I/20 vedoucí z Českých Budějovic na Písek. Vsí protéká Břehovský potok, který 1 km za obcí vtéká do rybníka Bezdrev. Ves spadá pod správu obecního úřadu Pištín. V roce 2011 zde trvale žilo 218 obyvatel.\n\nPrvní písemná zmínka o vesnici pochází z roku 1409.\n\nOd roku 1850 byly Češnovice součástí obce Čejkovice, poté se roku 1868 osamostatnily. V roce 1960 byly připojeny k Pištínu a spolu s ním v roce 1976 ke Zlivi. Od roku 1990 jsou opět součástí samostatného Pištína.\n\n\n\n\n"}
{"id": "270802", "url": "https://cs.wikipedia.org/wiki?curid=270802", "title": "Veleštír modrý", "text": "Veleštír modrý\n\nVeleštír modrý (\"Heterometrus cyaneus\") je velký asijský štír. Má velice pěkné modré zbarvení, které mu vysloužilo jeho český název. Vyskytuje se v Indonésii a Malajsii. Stejně jako všichni velcí štíři rodu není ani tento agresivní. Bodnutí je srovnatelné s druhy \"Pandinus imperator\" a \"Pandinus cavimanus\" a je tedy neškodné.\n\nPatří k nejčastěji chovaným druhům svého rodu v Evropě. Terárium je třeba pralesního typu a větších rozměrů.\n"}
{"id": "270804", "url": "https://cs.wikipedia.org/wiki?curid=270804", "title": "Porota", "text": "Porota\n\nPorota je sbor, jehož úkolem je něco posuzovat. Člen poroty se označuje slovem porotce, členka poroty se pak označuje jako porotkyně. Původ slova je praslovanský a je odvozován ze slova \"rota\" = přísaha. Slovo tedy označovalo sbor soudců zavázaných přísahou.\n\nPorota může být buď \"odborná\", složená z odborníků, nebo \"laická\", jejímž smyslem je být reprezentativním průměrným vzorkem lidu či obecenstva.\n\nNejběžněji se porota užívá jako:\n\n\n"}
{"id": "270811", "url": "https://cs.wikipedia.org/wiki?curid=270811", "title": "Sancho I. Portugalský", "text": "Sancho I. Portugalský\n\nSancho I. Portugalský zv. Kolonizátor (11. listopadu 1154, Coimbra – 26. března 1211, tamtéž) byl druhý portugalský král z dynastie burgundské.\n\nSancho I. se narodil jako syn Alfonse I. a Matildy, dcery savojského hraběte Amadea III. Ve svých 16 letech byl otcem pasován na rytíře a od té doby se významně podílel na státnických záležitostech. V roce 1174 se oženil s Dulce, dcerou aragonského vládce Ramona Berenguera IV. Sňatek byl motivován utužením spojenectví mezi Portugalskem a Aragonem.\n\nSancho I. nastoupil na portugalský trůn po smrti otce v roce 1185. Již v mládí se aktivně podílel na válkách proti Maurům a tímto směrem se vydal také po nástupu na trůn. Aby se mohl plně soustředit na tažení proti Maurům, ukončil dlouhotrvající spory o hraniční území s Galicií a soustředil se na boj proti taifas. Roku 1191 se mu podařilo za pomoci anglických křižáků dobýt město Silves, které v té době představovalo důležité obchodní centrum mající okolo 20 tisíc obyvatel. Úspěchy na jihu však byly dočasné neboť postupně začal být ohrožován ze severu tradičními rivaly z Leonu a Kastílie. Proti nim portugalské království ubránil, Silves však záhy opět ztratil.\n\nZajímavý je i svým odkazem, který zanechal v kultuře a správě země. Portugalsko za jeho vlády výrazně zbohatlo. Sancho podporoval střední třídu obchodníků a řemeslníků. Výrazně se podílel na zvýšení populace Portugalského království a také na zakládání nových měst a obcí. Měl velice v oblibě literaturu, sám několik knih napsal. Zemřel v roce 1211 a je pohřben v katedrále Sv. kříže v Coimbře.\n"}
{"id": "270813", "url": "https://cs.wikipedia.org/wiki?curid=270813", "title": "KNode", "text": "KNode\n\nKNode je free čtečka zpráv pro desktopové prostředí KDE.\n\nPodporuje mnoho NNTP serverů, vlákna se zprávami, vyhodnocování, X-Face hlavičky (čtení a posílání), mezinárodní znakovou sadu. Funguje jako standardní čtečka zpráv v groupware Kontact.\n\nJe udržován uvnitř modulu kdepim.\n\n"}
{"id": "270818", "url": "https://cs.wikipedia.org/wiki?curid=270818", "title": "ΟΙΚΟΥΜΕΝΗ", "text": "ΟΙΚΟΥΜΕΝΗ\n\nOIKOYMENH (: přibližně „obydlený svět“; název je psán velkými písmeny řecké alfabéty; čti \"Oikúmené\") je zapsaný pražský spolek a nakladatelství pro teologickou, religionistickou a především filosofickou literaturu. Vzešlo z původní samizdatové edice vzniklé v 70. letech 20. století. Od roku 1991 začalo oficiálně vydávat knihy jako edice v rámci Institutu pro středoevropskou kulturu a politiku (ISE), osamostatnilo se v roce 1996. Předsedou ediční rady je filosof Pavel Kouba, výkonným tajemníkem v letech 1989–2015 byl Aleš Havlíček, od roku 2018 je ředitelem Jakub Jinek. Nakladatelství se systematicky věnuje vydávání překladů autorů, jako je např. Platón, církevní Otcové, z novějších pak Martin Heidegger či Mircea Eliade. Své studie tu vydali např. Filip a Lenka Karfíkovi či Ladislav Hejdánek. Vychází zde také sborníky z konferencí, řada \"Dějiny filosofie\" (oceněná roku 2007 cenou Magnesia Litera) a souborné dílo Jana Patočky.\nNakladatelství OIKOYMENH má své kořeny v sedmdesátých letech v prostředí disentu, zejména pak v disentu křesťanském, v němž zvláště vynikaly osobnosti formované pražským sdružením Akademická YMCA. Pražská YMCA, kterou finančně podporovali Spojené státy americké, T. G. Masaryk, Alice Masaryková, Václav M. Havel, Emanuel Rádl a další, byla rozpuštěna v roce 1951, a přesto, že se pokus o její obnovu v roce 1968 nezdařil, představovala v reáliích normalizace záruku kontinuity či návaznosti na étos první republiky. Z podnětu filosofa a pozdějšího mluvčího Charty 77 Ladislava Hejdánka tehdy vznikla samizdatová edice OIKOYMENH s cílem obnovit duchovní život, který byl v Československu redukován na marxismus-leninismus, navázáním na nejlepší tradice evropské filosofie a teologie. Texty pro tuto edici stejně jako samizdatový časopis \"Reflexe\" se rozmnožovaly ručním opisováním na psacím stroji. Jedním z Hejdánkových spolupracovníků se stal student Fakulty jaderné a fyzikálně inženýrské ČVUT Aleš Havlíček (1956–2015), který již dříve navštěvoval tajnou bezpečností ostře sledované bytové semináře u Julia Tomina, než byl v roce 1980 na podnět Státní bezpečnosti ze studia vyloučen. Po té se účastnil několika dalších seminářů, a vedl rovněž vlastní bytový seminář, ve kterém se četl Heideggerův spis \"Bytí a čas\". \nTeprve po změně politického režimu v roce 1989 se naskytla možnost šířit filosofickou literaturu legálně. Listopad 1989 znamenal pro Aleše Havlíčka zásadní obrat v jeho životě. Jestliže před tímto datem pro něj byla jakákoli akademická kariéra ve filosofii z politických důvodů vyloučena, nyní nic nebránilo tomu, aby se realizoval jako filosof, vysokoškolský pedagog a nakladatel. V novém tržním prostředí se však brzy ukázalo, že s vydáváním filosofické a teologické literatury bude nadále problém, protože je finančně ztrátové. V roce 2014 v rozhovoru pro projekt Fenomén transformace vzpomínal Havlíček na začátky nakladatelství takto: \"„Po roce 1989 jsme měli připravené tituly. Dali jsme něco do Vyšehradu. Byl to konkrétně Paul Ricoeur. Dodávali jsme jim tam další tituly a ukázalo se, že nejsou schopni to vydat. Neustále se na něco vymlouvali, tak jsme nakonec udělali takový krok: kolega Rudolf Kučera založil Institut středoevropské kultury. Zeptali jsme se jej, zdali by nebylo možné, aby OIKOYMENH netvořilo nějakou jeho „podčást“, že bychom tam vydávali tituly, které jsme měli připravené. To proto, že kamenná nakladatelství to nechtěla vydat. Rudolf Kučera řekl: ano. Z počátku jsme mysleli, že to bude pouze přechodná fáze, že se nalezne někdo, kdo to převezme. Vzhledem k tomu, že se stále neobjevoval někdo, kdo by se na to zaměřil, a my jsme toho měli více a více, ukázalo se nakonec, že se musíme osamostatnit. To se také stalo, a tak vzniklo nakladatelství OIKOYMENH, fungující do dnešních dnů jako občanské sdružení.“\" Ladislav Hejdánek sice v domluvě s dědici navrhoval obnovu staré úctyhodné značky Laichterova nakladatelství, ale Aleši Havlíčkovi záleželo na kontinuitě s Hejdánkovou Oikúmené. S pomocí přátel a spolupracovníků tak vzniklo nakladatelství pod značkou OIKOYMENH, o.s., které bylo do roku 1996 součástí Institutu pro středoevropskou kulturu a politiku (ISE). U počátků jeho nakladatelské činnosti stáli v této době Ladislav Hejdánek, Jakub S. Trojan a Aleš Havlíček. Havlíček v letech 1990–2007 vykonával funkci šéfredaktora/předsedy redakční rady a současně byl i členem ediční rady a výkonným tajemníkem nakladatelství (1991–2015). K osamostatnění a nabytí právní subjektivity došlo v roce 1996, kdy vzniklo občanské sdružení OIKOYMENH. Téhož roku začaly v nakladatelství vycházet \"Sebrané spisy\" Jana Patočky, které jsou zároveň pokusem o systematizaci jeho díla prostřednictvím rozdělení do dvou částí na: (1) systematické jádro jeho filosofie a (2) speciální oblasti filosofie. V roce 1998 započalo vydávání \"Etymologiae\" od Isidora ze Sevilly, na němž, jak se stalo pro vydavatelskou činnost OIKOYMENH dobrým zvykem, spolupracovali odborníci na latinskou patristiku z vědeckých a univerzitních pracovišť. Dalším významným počinem bylo zahájení edice \"Dějiny filosofie\" v roce 2000, které přineslo v českém prostředí dosud nebývalou, důkladnou a přehlednou (podle plánu) třináctisvazkovou řadu na sebe navazujících monografií, jež pokrývá dějiny západní filosofie od présókratiků až po dvacáté století. Tato edice vyhrála cenu Magnesia Litera: \"„Litera za nakladatelský čin“\" v roce 2007, přičemž byla oceněna absence podobného studijního zdroje, aktuálnost, čtenářská přístupnost a vysoký odborný, překladatelský i ediční standard. V roce 2002 bylo sídlo redakce a distribuce v Černé ulici zasaženo povodní, která poškodila uskladněné knihy, a způsobila tak citelnou finanční ztrátu. V roce 2003 obhájil Havlíček na Filozofické fakultě Univerzity Karlovy v Praze disertační práci na téma \"Problém idejí v Platónově dialogu Euthyfón\". Od roku 2007 působil jako vysokoškolský učitel na Katedře politologie a filozofie na Univerzitě J. E. Purkyně v Ústí nad Labem, načež byl v roce 2008 po úspěšném habilitačním řízení v oboru filosofie jmenován docentem na Filozofické fakultě Univerzity Karlovy v Praze.. Kromě toho již v roce 1997 spoluzaložil Českou platónskou společnost a od té doby se podílel na organizaci mezinárodních i českých platónských symposií a na vydání sborníků z nich. Jeho oborová specializace se odrazila také v ediční činnosti Nakladatelství OIKOYMENH, které vydalo kompletní Platónovy spisy a řadu důležitých děl z oblasti politické filosofie. \nPo Havlíčkově náhlém skonu v červenci roku 2015 bylo nutno hledat další možnosti, jak přes zhoršující se situaci na knižním trhu v nakladatelské činnosti pokračovat. V roce 2006 bylo původní sdružení transformováno na OIKOYMENH - Spolek pro vydávání filosofické a theologické literatury, z. s. Nakladatelství, jež dosud fungovalo díky organizačním schopnostech svého zakladatele, se dostalo do finančních problémů, což se podařilo vyřešit vytvořením nového edičního oddělení OIKOYMENH při Filosofickém ústavu AV ČR. To navazuje na dosavadní vydavatelské zkušenosti spolku, s nímž sdílí společnou ediční radu. Od roku 2017 jsou některé tituly edičních řad vydávány tímto edičním oddělením OIKOYMENH při FLÚ, které je součástí Archivu Jana Patočky při Centru pro teoretická studia, což je společné pracoviště Filosofického ústavu AV ČR a Univerzity Karlovy v Praze. Činnost oddělení byla zahájena v roce 2017, na který připadlo 40. výročí úmrtí filosofa Jana Patočky a vyhlášení Charty 77. Symbolickým edičním počinem byla první kniha tohoto nového oddělení: faksimile samizdatového vydání Patočkových textů o Chartě 77, zprávy o Patočkově pohřbu a několik zásadních nekrologů \"První skica k podobizně\". Od roku 2018 je předsedou spolku OIKOYMENH Patočkův žák a ředitel Archivu Jana Patočky Ivan Chvatík, ředitelem nakladatelství je filosof Jakub Jinek. V současné době zahrnuje produkce nakladatelství již přes 550 titulů.\n\n\n\n\n"}
{"id": "270819", "url": "https://cs.wikipedia.org/wiki?curid=270819", "title": "Oikúmené", "text": "Oikúmené\n\nVýraz Oikúmené může znamenat:\n\n"}
{"id": "270820", "url": "https://cs.wikipedia.org/wiki?curid=270820", "title": "Třída Asašio", "text": "Třída Asašio\n\nTřída Asašio (: 朝潮型 \"Asašio-gata\") sestávala z deseti „torpédoborců první třídy“ (一等駆逐艦 \"Ittó kučikukan\") japonského císařského námořnictva. Jednotky byly stavěny v letech 1937 až 1939 na základě plánu rozvoje loďstva z roku 1934. Torpédoborce třídy \"Asašio\" byly větší a rychlejší, než předchozí třída \"Širacuju\" a nesly silnější hlavňovou výzbroj složenou ze šesti 127mm kanónů typu 3. roku (poprvé od třídy \"Fubuki\").\n\nTorpédoborce se zúčastnily druhé světové války a všech deset jednotek v ní bylo potopeno. Čtyři jednotky se potopily v souboji s hladinovými plavidly (tři z nich během bitvy v průlivu Surigao), čtyři měly na svědomí letecké útoky a dvě padly za oběť ponorkám.\n\nPodle „doplňovacího programu pomocných plavidel z roku 1934“ (známějšího jako „2. doplňovací program“ ~ 第二次補充計画 \"Dai–ni–dži hodžú keikaku\", či neoficiálně „program druhého kruhu“ ~ マル2計画 \"Maru ni keikaku\") mělo být postaveno čtrnáct nových torpédoborců. První čtyři tvořily druhou sérii třídy \"Širacuju\" a deset zbývajících mělo patřit nové třídě \"Asašio\". Nové torpédoborce měly být o 7,5 metrů na vodorysce delší a přibližně o 275 tun standardního výtlaku těžší, než jednotky třídy \"Širacuju\". Zvětšení rozměrů a návrat k velkým a silně vyzbrojeným torpédoborcům byl umožněn díky tomu, že Japonsko odstoupilo od londýnské námořní konference.\n\nDvě sestavy parních turbín \"Kanpon\" byly umístěny v jedné společné strojovně. Každá sestava obsahovala po jedné vysokotlaké, středotlaké a nízkotlaké turbíně, které přes převodovku poháněly jednu hřídel. Každá sestava měla výkon 25 000 k (18 387,5 kW) při 380 otáčkách lodního šroubu za minutu. Díky novým výkonnějším turbínám vzrostla rychlost na 35 uzlů (64,8 km/h). Navíc každá sestava obsahovala (naposledy u torpédoborců císařského námořnictva) jednu turbínu pro plavbu cestovní rychlostí. Podle schématu v \"Nippon kaigun kantei šašinšú\" byla cestovní turbína spojena přes převodovku se středotlakou turbínou, kdežto podle Lacroix & Wells měla být přes převodovku napojena na vysokotlakou turbínu.\n\nPřehřátou páru pro parní turbíny generovaly tři vodotrubné kotle \"Ro-gó Kanpon šiki\" ve třech kotelnách. Přední komín odváděl spaliny z předních dvou kotelen a zadní komín ze zadní kotelny.\n\nVýrobu elektrické energie zajišťovaly dva dieselgenerátory a jeden turbogenerátor umístěné za strojovnou s turbínami. Oba dieselgenerátory byly umístěny mezi hřídelemi lodních vrtulí a turbogenerátor byl umístěn na levoboku.\n\nTorpédová výzbroj zůstala zachována jako u předchozí třídy. Přední čtyřhlavňový 610mm torpédomet typu 92 modelu 2 se nacházel na nástavbě mezi komíny, přičemž po stranách zadního komínu se nacházely zásobníky po dvou rezervních torpédech. Zadní torpédomet se nacházel na palubě za zadním komínem a jeho zásobník se čtyřmi náhradními torpédy se nacházel nalevo od podélné osy plavidla a zadní nástavby. Oba torpédomety byly zakrytované.\n\nHlavní dělostřelecká výzbroj byla posílena na úroveň torpédoborců třídy \"Fubuki\", tedy na šest 127mm kanónů typu 3. roku ve třech dvouhlavňových věžích typu C s elevací hlavní až 55°. Jedna věž se nacházela na přední palubě před můstkem, druhá na zadní nástavbě a třetí na palubě za zadní nástavbou.\n\nPoprvé byly na japonských torpédoborcích jako lehká protiletadlová zbraň zvoleny 25mm kanóny typu 96. Zpočátku nesly jednotky třídy \"Asašio\" dva 25mm dvoukanóny na platformě u zadního komínu.\n\nU \"Asašio\" se – jako na první dokončené jednotce – během zkušebních plaveb objevily problémy s ovladatelností, které se ale podařilo odstranit přepracováním zádě a kormidla. Turbíny a hřídele trpěly vibracemi, ale tyto problémy se na všech jednotkách podařilo vyřešit do prosince 1941.\n\nBěhem války byla posilována protiletadlová výzbroj a došlo k instalaci radarů na přežívajících jednotkách. 25mm kanóny byly montovány v jedno–, dvou– a trojhlavňovém uspořádání a jejich počet stoupl až na 28 hlavní. Během války byla odstraněna 127mm věž číslo 2 ze zadní nástavby, aby uvolnila místo dalším 25mm kanónům typu 96. Podle Wiśniewskieho se tak stalo v letech 1943 až 1944, zatímco podle Nevitta se tak stalo pouze u čtyř přežívajících jednotek v červnu 1944.\n\nInstalace radarů se dočkaly pravděpodobně pouze poslední čtyři přežívající jednotky. Nesly metrový přehledový radar \"13-gó\" pro sledování vzdušných cílů a centimetrový přehledový radar \"22-gó\" pro sledování vzdušných i hladinových cílů.\n\n\n"}
{"id": "270823", "url": "https://cs.wikipedia.org/wiki?curid=270823", "title": "Gregorios Palamas", "text": "Gregorios Palamas\n\nSvatý Gregorios Palamas či Řehoř Palama ( Γρηγόριος ο Παλαμάς, konec 1296 či začátek 1297 Konstantinopol – 14. listopadu 1359 Soluň) byl řecký (byzantský) mnich a světec, jeden z nejdůležitějších theologů a mystiků pravoslavné církve.\n\nPalamas se narodil na sklonku 13. století. Roku 1318 se odebral na horu Athos, která byla střediskem ortodoxního mnišského života. Zde se stal mnichem a hésychasté jej zde zasvětili do modlitebního života, v němž dělal veliké pokroky. Po tureckých nájezdech musel Athos na nějaký čas opustit, později se sem však vrátil. Palamas se stal hlavním představitelem mystické teologie hésychasmu. Pro jeho učení, které vycházelo z této tradice, se později vžil název palamismus.\n\nVe 30. letech 14. století se zapletl do sporu s italským mnichem Barlaamem, který napadal právě hésychasmus. Vysmíval se především hesychastické metodě modlitby, především tělesné poloze, která se v této praxi používala. V Konstantinopoli několik synod odmítlo r. 1341 Barlaamova obvinění, ale v průběhu tohoto roku došlo k převratu, jenž změnil politickou situaci. Pozdějšími synodami byl odsouzen a r. 1344 dokonce exkomunikován. Roku 1347 však došlo k dalším změnám v politické situaci a Palamas byl ustanoven arcibiskupem v Soluni.\n\nMezi Řehořovo nejznámější dílo patří jeho odpověď Barlaamovi Triády na obranu svatých hesychastů, ve které namítal, že Boha lze poznat přímo.\n\n\"Poněvadž je možno účastnit se Boha a protože je nadbytostná podstata Boží zcela mimo jakoukoli účast v ní, existuje něco mezi [Boží] bytností (která je nesdělitelná) a účastnícím se, aby jim bylo možno účastnit se Boha. Zpřítomňuje se ve veškerenstvu svými projevy a tvůrčí prozřetelnou činností. Jedním slovem musíme hledat Boha, jehož se můžeme nějak účastnit, aby skrze účast každý z nás obdržel podle svého způsobu a podle sdílené analogie své bytí, život a spojení s Bohem.\" (Triády 3:2:24)\n\n"}
{"id": "270827", "url": "https://cs.wikipedia.org/wiki?curid=270827", "title": "Leo Marian Vodička", "text": "Leo Marian Vodička\n\nLeo Marian Vodička (* 8. dubna 1950, Brno) je český operní pěvec – tenorista, vystupující na operních scénách a koncertních pódiích v Česku i zahraničí.\n\nVystudoval Janáčkovu akademii múzických umění v Brně (1968–1972), obor sólový zpěv, ve třídě doc. Josefa Války. \n\nTenorista s tmavou barvou hlasu s širokým repertoirem lyrických i dramatických rolí.\n\nPro tmavou barvu hlasu a bezproblémovou nejvyšší tenorovou polohu, dramatické herectví a impozantní jevištní zjev je na domácích i světových scénách hojně obsazován do rolí romantického repertoiru.\n\nSvoji operní karieru zahájil v Českých Budějovicích (1970–1972), kde nastudoval Prince – Rusalka, Alfreda – Traviata a SouChonga – Země úsměvů. Následovalo angažmá v Divadle O. Stibora v Olomouci (1972–1979), kde nastudoval základní role českého i světového repertoiru (Dalibor, Jeník – Prodaná nevěsta, Lukáš – Hubička, Laca – Jenůfa, Boris – Káťa Kabanová, Heřman – Piková dáma, vévoda mantovský – Rigoletto, Radames – Aida a další).\n\nPo krátkém působení v Janáčkově opeře Brno, kde zaujal především jako Walther Stolzing – Mistři pěvci norimberští, Dalibor, Dimitrij), jej v roce 1980 angažoval Zdeněk Košler do opery Národního divadla Praha (). Zde ale již od roku 1973 působil jako stálý host. \nBěhem svého pětiletého angažmá v Národním divadle utkvěl v povědomí diváků zejména jako Dalibor, jehož je za poslední tři desetiletí u nás vlastně jediným skutečným a navíc ideálním představitelem, ale rovněž jako Lukáš – Hubička, Princ – Rusalka, Rinaldo – Armida, Dimitrij, Rodolfo – La bohème, Pinkerton – Madama Butterfly, Cavaradossi – Tosca, Manrico – Il Trovatore, Canio – Pagliacci, Turiddu – Cavalleria Rusticana, Otello a v mnohých dalších rolích.\n\nV roce 1991 opustil trvalé angažmá a od té doby působí doma i v zahraničí výhradně pohostinsky.\n\nDoménou pěvce, který je za poslední čtyři desetiletí naší nejvýraznější osobností dramatického tenorového oboru, je především operní tvorba Verdiho, Pucciniho a Janáčka, jejichž díla dávají jeho temně zabarvenému hlasu, ovládanému bezpečnou pěveckou technikou, nejlépe vyniknout v celé jeho bohaté výrazové škále od bel-cantového lyrismu rolí typu Rodolfo v La bohème po dramatickou výbušnost, vrcholící ve Verdiho Otellovi.\n\nZářivé a zcela bezpečné nejvyšší tenorové tóny, barytonově znějící střední a hluboká poloha, a schopnost mimořádně oduševnělým, vřelým pěveckým a absolutně přirozeným hereckým projevem vyjádřit i ta nejniternější hnutí lidské duše jeho postav (Zápisník zmizelého) z něj činí umělce ve svém oboru ojedinělého.\n\nHostoval i na dalších operních scénách v Československu/Česku (Ostrava, Bratislava, Plzeň, Opava).\n\nVýrazné pěvecké a herecké umění L. M. Vodičky evokovalo jeho četná zahraniční angažmá.\nVýznamné je jeho tříleté působení ve Státní opeře ve Vídni (1990–1992), kde ztvárnil roli Prince v Dvořákově Rusalce, a v Zurichu (1991–1995), kde ztvárnil role Prince – Rusalka a Borise – Káťa Kabanová. \n\nHostoval v mnoha světových metropolích (namátkou Řím, Londýn, Glasgow, Sevilla, Edinburgh, Tokio, Tchaj-pej, Sydney, Berlín, Zurich, Paříž, Göteborg, Sofia, Budapešť, Moskva a další) v hlavních rolích převážně slovanského repertoiru (Lukáš, Jeník, Dalibor, Princ, Dimitrij, Laca, Boris, pan Brouček, Živný a další), ale i světového repertoiru (Rodolfo, Cavaradossi, Canio, Manrico, Radames, Heřman, don Alvaro, Otello, don José, Eleazar).\n\nMá na svém kontě rozsáhlou diskografii především kompletů českých oper a oratorií, z nichž na prvním místě jmenujme titulní roli Dalibora (Supraphon, BBC–Londýn, BBC–Glasgow), Glagolskou mši (Supraphon, BBC), Amara, Zápisník zmizelého (Panton, BBC–Londýn, NBC–Sydney, Editio Radio Classic–Paříž), Věčné evangelium a další. \n\n11. září 2004 jej Nadace Leoše Janáčka dekorovala Pamětní medailí Leoše Janáčka za interpretaci a šíření Mistrova díla v zahraničí.\n\nObjevil se i v několika filmech (www.hollywood.com - Lev s bílou hřívou /1986/, Válka barev /1995/) a v TV inscenacích oper a operet (J. Strauss ml.: Netopýr /1981/,\nF. Lehár: Giuditta /1982/, J. Massenet: Manon /1984/, B. Smetana: Dalibor /1985, 1987/, F. Lehár: Hrabě Luxemburg /1985/).\n\nOd roku 1997 působí též jako úspěšný pěvecký pedagog.\n\n\n"}
{"id": "270828", "url": "https://cs.wikipedia.org/wiki?curid=270828", "title": "Steely Dan", "text": "Steely Dan\n\nSteely Dan je americká jazz rocková skupina, jejíž jádro tvoří hudebníci Walter Becker a Donald Fagen. Vrcholem popularity skupiny byla 70. léta, kdy vydali šest alb, která byla směsicí stylů jazz, rock, funk, R&B a pop.\nSkupina v letech 1972 až 1974 podnikala turné, ale v roce 1975 se stala ryze studiovou záležitostí. Po rozpadu v roce 1981 se znovu formovala ke dvěma koncertním turné v letech 1993 a 1994, dále ke studiové práci na albu \"Two Against Nature\" v roce 2000 a následnému albu \"Everything Must Go\" v roce 2003 s následným podpůrným turné.\n\n\n"}
{"id": "270829", "url": "https://cs.wikipedia.org/wiki?curid=270829", "title": "Potápníkovití", "text": "Potápníkovití\n\nPotápníkovití (Dytiscidae, z řeckého δυτικός, \"umí se potápět\") jsou čeledí brouků žijících ve vodě. Čeleď obsahuje asi 4000 druhů ve 160 rodech.\n\nPotápníkovití jsou dokonale přizpůsobeni životu ve vodě. Jejich blízkými příbuznými jsou střevlíkovití. Nejvíce druhů žije ve stojatých vodách, jsou však i druhy, které žijí výhradně v horských bystřinách.\n\nHlava splývá s obrysem člunkovitého těla. Třetí pár nohou je veslovací, umožňují plavání. Jako všichni brouci dýchají vzdušnicemi. zásoby vzduchu načerpávají při hladině pod krovky jejich odchlípením od zadečku.\n\nDospělci i larvy jsou masožravé.\n\nPodčeleď Agabinae \nPodčeleď Colymbetinae \nPodčeleď Copelatinae \nPodčeleď Coptotominae \nPodčeleď Dytiscinae \nPodčeleď Hydrodytinae \nPodčeleď Hydroporinae \nPodčeleď Laccophilinae \nPodčeleď Lancetinae \nPodčeleď Matinae \nIncertae sedis\n\n"}
{"id": "270832", "url": "https://cs.wikipedia.org/wiki?curid=270832", "title": "Zwalisko", "text": "Zwalisko\n\nZwalisko také Zamek Wieczorny (německy \"Abendburg\") je hora se skupinou skalisek na vrcholu v části Vysokého jizerského hřebene. Leží mezi vrcholy Wysoki Kamień a Izerskie Garby. Vrcholové skály jsou z ortoruly a jejich podoba připomíná zříceninu hradu. Skály zvedající od západu se na temeni Zwaliska nesou názvy Skalna Brana, Zamek Wieczorny a Skarbki. Vrcholové lesy byly v důsledku imisí v 80 letech 20. století zničeny a v současné době jsou zalesněny převážně mladým smrkovým porostem. Poblíž samotného vrcholu, který se z dálky zdá být pouze mírnou vyvýšeninou v hřebeni, se nachází již nefungující lom Stanisław. Z vrcholu je výborný výhled na blízké Krkonoše a Jizerské hory.\n\nSlovo zwalisko znamená v češtině zřícenina a druhý název Zamek Wieczorny je Večerní hrad. Objevovaly se také pojmenování Abdenburg, Odenburk, Abdent-Rottenburg, Schloß aj.\n\nMasiv hory není čistě rulový, ale jsou zde patrny i křemenné žíly. Toto prorůstání křemene do původního podkladu má příčinu v nálezech několika jeho odrůd (křišťál, záhněda, ametyst). To způsobilo v 15. a 16. století drahokamovou horečku mezi vlašskými hledači. Skalní útvary z ruly či křemene se nenacházejí jen na vrcholovém temeni hory, ale jsou roztroušeny také ve svahu nad horskou silnicí Droga Sudecka spojující města Szklarska Poręba a Świeradów Zdrój.\n\nPřístup na vrchol je možný ze tří stran:\n"}
{"id": "270833", "url": "https://cs.wikipedia.org/wiki?curid=270833", "title": "Kancelář", "text": "Kancelář\n\nKancelář je místnost, kde se úřaduje, respektive kde se vykonává nějaká administrativní činnost. Taková místnost se jinak označuje jako úřadovna (též sekretariát) – čili administrativní pracoviště neboli pracoviště úřadu. Slovo je latinsko–řeckého původu. V přeneseném významu se může jednat i o organizaci (Kancelář prezidenta republiky).\n\nPodle kanceláře se také dříve nazývali písaři a jedni z nejnižších úředníků v ní působící jako \"kancelisté\". \n\n"}
{"id": "270837", "url": "https://cs.wikipedia.org/wiki?curid=270837", "title": "Amfiteátr", "text": "Amfiteátr\n\nAmfiteátr (řecky \"amfi\" – kolem a \"theatron\" – divadlo; latinsky \"amphitheatrum\") je starověká římská stavba s elipsovitým půdorysem, která sloužila ke sledování gladiátorských zápasů, štvanic na dravá zvířata a námořních bitev (tzv. \"naomachií\"). Tyto aktivity probíhaly v její prostřední části, aréně, kolem níž se na vyvýšeném stupni nacházely řady sedadel pro diváky. Amfiteátr se liší od hippodromu a cirku, určených primárně pro závody koňských spřežení, a stadionu pro atletické soutěže.\n\nNejstarší amfiteátr, který byl postaven na počátku 1. století př. n. l. se dochoval v Pompejích. Nejznámějším amfiteátrem je Koloseum v Římě (původně nazýváno \"Amphitheatrum Flavium\"). Bylo vybudováno mezi lety 70 – 80. Jeho kapacita byla asi 50 000 diváků, jeho delší osa měla délku 188 m a kratší 156 m.\n\nDnešní amfiteátry představují prostory s výjimečnou akustikou vhodnou zejména pro koncerty a divadelní představení. Mnoho z nich již nemá původní oválný charakter, nýbrž jen polokruhový.\n\n"}
{"id": "270838", "url": "https://cs.wikipedia.org/wiki?curid=270838", "title": "Albert Jeruzalémský", "text": "Albert Jeruzalémský\n\nAlbert Jeruzalémský (1149, Parma, Itálie - 14. září 1214, Akko, Izrael) je světec katolické církve a biskup.\n\nAlbert se narodil roku 1149 ve vznešené severoitalské rodině v městě Parma v Itálii. Tam absolvoval základní vzdělání i kněžský seminář u řeholních kanovníků a v mladém věku byl instalován kanovníkem v Morobě v opatství sv. Kříže. Roku 1184 byl vysvěcen na biskupa a přijal diecézi Bobbio. Brzy poté se přesunul do Vercelli.\n\nVe Vercelli setrval 20 let. Za tuto dobu dělal mimo jiné prostředníka při sporu papeže s římským císařem Fridrichem Barbarossou. Stal se rádcem papeže i panovníka a pro jeho radu se chodilo při různých světských i církevních sporech.\n\nV roce 1205 na žádost papeže převzal úřad latinského patriarchy Jeruzaléma. Od roku 1187 byl Jeruzalém opět po nějaké době v rukou Saracénů, místní křesťané potřebovali patriarchu.\n\nAlbert se v úřadě patriarchy osvědčil jako výborný diplomat. Nakonec si ho vážili i muslimové, kteří na něm obdivovali svatost života, inteligenci a komunikativnost.\n\nAlbert záhy přesídlil do Akkonu na severu Palestiny. Nedaleko odtud v jeskyních na hoře Karmel žila skupina poustevníků, kteří jej požádali, aby pro ně sestavil řeholní pravidla. Albert jim vyhověl, nicméně jím vypracovaná pravidla posléze papež zmírnil, protože se mu zdála být příliš tvrdá. Tato pravidla představovala vznik společenství dnes známého po celém světě jako karmelitáni.\n\nPapež pozval Alberta na Čtvrtý lateránský koncil. Avšak dříve než mohl Albert odcestovat, byl 14. září 1214 zabit pomatencem, který byl právě propuštěn ze špitálu.\n\nJeho svátek slaví katolická církev 14. září.\n"}
{"id": "270841", "url": "https://cs.wikipedia.org/wiki?curid=270841", "title": "Žilnatina", "text": "Žilnatina\n\nSlovo žilnatina má více významů:\n\n"}
{"id": "270845", "url": "https://cs.wikipedia.org/wiki?curid=270845", "title": "Žilnatina (botanika)", "text": "Žilnatina (botanika)\n\nŽilnatina (\"venatio\"), též nervatura, je systém cév (žilek) v listech rostlin navazující na řapík. Úkolem cév je přivádět živiny a mechanicky zpevňovat list; vytvářejí jeho žebroví. Cévy jsou často vyztuženy sklerenchymem. Žilnatina ovlivňuje tvar čepele a je důležitým vodítkem při rozlišování listů.\n\nMnoho listů je žilnatinou prostoupeno úplně. Žilnatinou, tj. cévními svazky vodivého rostlinného pletiva, jsou živiny roznášeny mnohem rychleji než přímo mezi buňkami. Ze stonku vedou žilky do listu minerální látky a v opačném směru se odvádějí asimiláty (sacharidy). Mnohdy lze pohledem rozlišit hlavní žebro a postranní žilky různého řádu. Primární čili hlavní žilky bývají někdy propojeny komisurálními žilkami (např. u travin, \"Poaceae\"), sekundární žilky vyšší úrovně jsou propojeny anastomozními spojkami. Konečné rozvětvení v jemných žilkách je velmi zjednodušené a obsahuje často jen tracheidy, které končí slepě.\n\nStruktura jemných žilek mezi žebry, vytvořenými primárními a sekundárními žilkami, je složena ze sítě mnohoúhelníkovitých částí velice rozličného tvaru. Vytvářejí-li žilky vyšších řádů hustou síť, hovoříme o žilnatině síťnaté.\n\nPodle přítomnosti a nápadnosti žilek můžeme listy rozdělit na:\n\nV obecné praxi se jednotlivé druhy žilnatin rozlišují a jsou pojmenovány podle uspořádání hlavních žilek. Neexistuje typ žilnatiny, který je přesně přiřazen jednoděložným nebo dvouděložným rostlinám, existují jen typické. Rozdělují se takto:\n\n\nTéto žilnatině s nepropojenými žilkami říkáme žilnatina otevřená (\"venatio aperta\"), všechny ostatní jsou žilnatiny uzavřené (\"venatio conjucta\").\n\n\n\nŽilnatina je z celého listu nejtrvanlivější část, mnohdy se nachází i při archeologických nálezech a pomáhá zpětně určovat fosilní rostliny. Z nálezů z geologického období spodní křídy lze určit, že nejpůvodnější listy dvouděložných rostlin byly jednoduché, celokrajné. Současně s primitivním dvouděložným typem listů byly nalezeny i drobné listy se znaky jednoděložných rostlin. Pokud skutečně příslušejí jednoděložným, byly tyto linie separovány minimálně již ve spodní křídě.\n"}
{"id": "270846", "url": "https://cs.wikipedia.org/wiki?curid=270846", "title": "Terezie z Lisieux", "text": "Terezie z Lisieux\n\nSvatá Terezie z Lisieux (2. ledna 1873, Alençon – 30. září 1897, Lisieux), vlastním jménem Thérèse Martin (v počeštěné podobě \"Terezie Martinová\") a řeholním jménem Terezie od Dítěte Ježíše a svaté Tváře, někdy označovaná též jako \"Terezička\" nebo \"Terezie od Ježíška\", byla francouzská řeholnice nyní uctívaná jako katolická světice, panna a mystička, velká postava karmelitánského řádu. Pius XI. ji v roce 1925 svatořečil a papež Jan Pavel II. ji v roce 1997 v apoštolském listě \"Divini Amoris Scientia\" prohlásil za učitelku církve \"(Doctor Amoris).\"\n\nTerezie se narodila 2. ledna 1873 v Alençon jako nejmladší z devíti dětí Louise Martina a jeho manželky Zélie, rozené Guérinové. Měla čtyři sestry: Marii (* 1860), Pavlínu (* 1861), Leonii (* 1863) a Célinu (* 1869), další čtyři sourozenci (sestry Helena a Melanie a dva bratři, oba pojmenovaní Josef) zemřeli v dětském věku ještě před Tereziiným narozením. Terezii byla při křtu za kmotru její sestra, tehdy třináctiletá Marie. První roky svého života prožila Terezie v Alençon, po smrti Zélie Martinové (zemřela 28. srpna 1877) se celá rodina přestěhovala do Lisieux, kde žil se svou rodinou bratr Tereziiny matky, Isidor Guérin.\n\nTerezie vyrůstala v katolické rodině. Od roku 1881 navštěvovala školu benediktinek v Lisieux. Když jí bylo 9 let, roku 1882, vstoupila její sestra Pavlína, kterou Terezie považovala za svou druhou matku, do kláštera karmelitek v Lisieux a přijala řeholní jméno s. Anežka od Ježíše. Pavlínu posléze (roku 1886) následovala i nejstarší ze sester Martinových, Marie. Terezie již od dětství cítila povolání k zasvěcenému životu a toužila se, stejně jako její sestry, stát karmelitkou.\n\nV patnácti letech byla Terezie Martinová zcela výjimečným způsobem přijata do řádu karmelitek. Byla příliš mladá, musel o tom vědět i tehdejší papež Lev XIII. a Terezie musela mít povolení diecézního biskupa.\n\nKarmelitky v Lisieux ji měly za pyšnou a domýšlivou, protože jí příliš nerozuměly, po určitou dobu vše doplňovalo až chorobné autoritářství představené karmelu, matky Marie Gonzagy. V Karmelu v Lisieux se z Terezie Martinové stává sestra Terezie od Dítěte Ježíše a svaté Tváře. Známá je ale více podle města, protože se tak snáze rozliší od svaté Terezie z Ávily.\n\nTerezie sice navenek působila velice vyrovnaně, ale trpěla celý život stavy úzkosti. Často ji trýznila myšlenka, že ji Bůh opustil, i nejsilnějším pokušením ale dokázala odolat. Někdy nabývala přesvědčení, že bude zatracena, ale dokázala se odevzdat Boží lásce.\n\nŽivot v klášteře karmelitek je tvrdý. Střídá se manuální práce, chórová modlitba, a to tak, že na spánek je vyhrazeno jen 6 až 7 hodin. Terezie na popud své převorky navíc psala své vzpomínky z dětství, tak vznikl spis dnes známý jako \"Dějiny duše\".\n\nTereziino křehké zdraví tvrdý život v klášteře nevydrželo. V roce 1896 začala kašlat krev, o rok později zemřela na tuberkulózu.\n\n\n\n\n\nV roce 1927 papež Pius XI. prohlásil Terezii z Lisieux za „hlavní patronku misií na celém světě spolu s Františkem Xaverským“, přestože od patnácti let věku se nevzdálila ze své klauzury. V roce 1933 došlo k založení „Oblátů sv. Terezie“, kteří se odevzdali do jejích služeb. P. Martin vydal rozhodující impuls k založení mužské kongregace \"Misionáři svaté Terezie\" (1948).\n\nDne 3. května 1944 (těsně před osvobozením Francie) papež Pius XII. označil Terezii za „druhou patronku Francie, spolu s Janou z Arku“.\n\nMezi lety 1898 a 1947 bylo napsáno 865 registrovaných životopisů Terezie z Lisieux. Až v roce 1956 mohl karmelitán P. František od Panny Marie z nařízení Pia XII. vydat její \"Autobiografické spisy\" (faksimile) a v roce 1961 byly v albu \"Tvář Terezie z Lisieux\" poprvé publikovány její fotografie.\n\nJan Pavel II. ji v roce 1997 prohlásil stejně jako Kateřinu Sienskou (14. století) a Terezii z Ávily (16. století) za učitelku církve.\n\n\n\n"}
{"id": "270851", "url": "https://cs.wikipedia.org/wiki?curid=270851", "title": "Adjustace", "text": "Adjustace\n\nAdjustace (také adjustáž či adjustování; z lat. \"ad-juxtare\", přiblížit) znamená nastavení, přípravu, přizpůsobení – soubor různých lidských aktivit, které jsou nutné např. pro správné fungování nějakého výrobku, pro vhodné působení nějakého přípravku, pro bezchybné fungování nějakého přístroje, pro možnost správné manipulace s nějakým předmětem, pro dopravu předmětu z místa na místo atd. apod.\n\nV psychologii se tímto pojmem označuje jedna z forem adaptace lidského jedince optimálně k daným společenským normám. Schopnost adjustace je zde charakterizována jako psychická flexibilita, schopnost vymyslet alternativní řešení v situacích a osvojovat si nové poznatky, sociální empatie a komunikativnost.\n\nAdjustace znamená rovněž \"instalaci výtvarného díla\" (např. obrazu, sochy) na výstavě nebo v galerii: adjustace do rámu (vhodné zarámování, výběr materiálu), na sokl (volba správné výšky podstavce, rozměrů).\nPojem adjustace se rovněž používá při prezentačních aktivitách: adjustace výtvarných návrhů (např. kappa-boardy) hraje důležitou roli v prvním dojmu z prezentace.\n\n"}
{"id": "270853", "url": "https://cs.wikipedia.org/wiki?curid=270853", "title": "Článkování", "text": "Článkování\n\nČlánkování (někdy spíše segmentace nebo i \"metamerie\") je typ uspořádání těla organismů z tělních článků (segmentů). Tělní články se v těle několikrát za sebou opakují a mají v těle zcela konkrétní smysl: umožňují vytvářet z velkých tělních embryonálních celků jiné, menší ohraničené oblasti, které mají odlišnou expresi genů, a jsou tedy již lépe definované.\n\nPředevším u kroužkovců a členovců se rozlišuje homonomní (stejnocenná) a heteronomní (nestejnocenná) segmentace. Homonomně jsou článkovaní někteří kroužkovci, znamená to, že uspořádání tělních článků na povrchu odpovídá vnitřní anatomii kroužkovce. Výjimkou jsou pijavice a někteří mnohoštětinatci, na jejichž jeden vnitřní článek těla připadá více vnějších kožních zářezů, a jsou proto heteronomně článkované. Heteronomní segmentace se vyskytuje i u všech členovců.\n\nTypicky článkovaní živočichové jsou kroužkovci a členovci, u druhého jmenovaného kmene je segmentace na nejvyšší úrovni. Segmentace těla se vyskytuje i u obratlovců. Poměrně dobře je poznat v uspořádání svalového a kosterního aparátu ryb nebo hadů, u savců je výrazně potlačena, ale tělní segmenty se stále dají identifikovat např. u embryií nebo v uspořádání nervové soustavy.\n\nČlánkování zcela v jiném slova smyslu vzniká např. i u přesliček a vůbec není v přírodě vzácným úkazem.\n\nTaké v lidské embryogenezi hraje segmentace významnou roli. Mnoho orgánových soustav vzniká z článkovaných struktur táhnoucích se po některé z tělních os. Příkladem je centrální nervová soustava, složená z neuromer vzniklých segmentací neurální trubice, nebo svalová soustava, složená ze somitomer. Somitomery jsou váčky vznikající u člověka podél nervové trubice. Postupně se přetvářejí v somity, jejichž počet je tak charakteristický pro určité stadium embryonálního vývoje, že se podle nich určuje, jak je zárodek starý. Například v pátém týdnu je somitů 42–44 párů.\n\n\n"}
{"id": "270854", "url": "https://cs.wikipedia.org/wiki?curid=270854", "title": "Eduard August Schroeder", "text": "Eduard August Schroeder\n\nEduard August Schröder (25. května 1852 v Těšíně – 16. února 1928 v Českém Těšíně) byl právník, sociolog a knihkupec.\n\nByl představitelem rakouské národohospodářské školy a založil sociálněpolitický směr právního socialismu.\n\nV roce 1880 inicioval v Těšíně výstavu \"1. schlesische Gewerbe-, Industrie-, Land- und Forstwirtschaftliche Ausstellung\". Aktivně vystupoval v protialkoholním hnutí.\n\nNárodnostně byl uvědomělým Němcem a vystupoval zejména proti polským národnostním snahám na Těšínsku. Po skončení 1. světové války usiloval o to, aby se Těšínsko stalo neutrálním samostatným státem pod protektorátem USA.\n\nNapsal několik právnických a ekonomických spisů, zejména z oblasti hospodářského práva, obchodního práva a rybářství, např. \"Das Recht der Wirtschaft, kritisch, systematisch und kodifiziert\" (1896). Patřil ke kritikům psychiatrie - a to ve spisech \"Das Recht im Irrenwesen\" (1890) a \"Zur Reform des Irrenwesens\" (1891). Jeho právně-teoretický spis \"Das Recht der Freiheit\" (1901) byl přeložen do japonštiny a angličtiny a názorově ovlivnil Woodrowa Wilsona.\n\nSkládal též příležitostné básně, z nichž popularitu si získala zejména píseň \"Mein Schlesien\".\n\n\n"}
{"id": "270864", "url": "https://cs.wikipedia.org/wiki?curid=270864", "title": "Seznam medailistů na halovém mistrovství světa v běhu na 60 m", "text": "Seznam medailistů na halovém mistrovství světa v běhu na 60 m\n\nAktuální rekordy v hale\n"}
{"id": "270865", "url": "https://cs.wikipedia.org/wiki?curid=270865", "title": "Seznam medailistů na halovém mistrovství světa v běhu na 200 m", "text": "Seznam medailistů na halovém mistrovství světa v běhu na 200 m\n\nBěh na 200 metrů byl součástí světových halových šampionátů v letech 1985 až 2004.\n\nAktuální rekordy v hale\n"}
{"id": "270866", "url": "https://cs.wikipedia.org/wiki?curid=270866", "title": "Canterburské povídky", "text": "Canterburské povídky\n\nCanterburské povídky (také Povídky canterburské, v originále \"The Canterbury Tales\") je sbírka dvaceti šesti povídek (včetně prologu a zavírky), napsaná Geoffreym Chaucerem v průběhu 14. století. Většina povídek je veršovaná, pouze dvě jsou v próze, několik povídek není dokončeno. Povídky jsou spojeny tzv. rámcovým příběhem, podle níž si jednotlivé povídky vyprávějí navzájem pro zábavu poutníci, putující do Canterbury. Sbírka je silně ovlivněna Dekameronem od Giovanniho Boccaccia. Sbírka není dokončena, původně bylo plánováno 120 povídek.\n\nV prologu je představeno a podrobně (a někdy dost sarkasticky) vylíčeno třicet postav, patřících k různým povoláním, společenským vrstvám a psychologickým typům, na pouti do Canterbury, mezi nimi je i Chaucer sám, který vypráví dvě povídky. Sejdou se v jedné hospodě (hostinec U Kabátce) na cestě, kde jim hostinský navrhne, aby si navzájem vyprávěli příběhy, aby jim cesta lépe uběhla. Kdo povypráví nejlepší příběh, tomu na závěr pouti ostatní zaplatí večeři. Motiv hospody byl zvolen záměrně, protože pouze zde si mohli být všichni víceméně rovni.\n\nNásleduje pak série příběhů, které si vyprávějí jednotlivé postavy. Každá povídka je opatřena prologem, v němž se Chaucer vrací k rámcovému příběhu, kde hostinský vyzývá dalšího z poutníků, aby povyprávěl svůj příběh. Prology jsou někdy, například u Povídky ženy z Bath, životopisné, týkají se vyprávějící postavy a jsou delší a literárně hodnotnější, než povídka sama. Příběhy mají mnoho různých témat, typická témata jsou dvorská láska, zrada a lakomství, častým tématem je také pokrytectví kněží. Příběhy jsou humorné i vážné, ve sbírce se vyskytuje mnoho různých žánrů, například rytířský román (Povídka rytířova) a jeho parodie (Skládání o panu Thopasovi), bajka (Povídka kněze jeptišek), legenda (Povídka abatyše) či fabliau (Povídka mlynářova). Různorodost povídek demonstruje rozsah Chaucerových literárních schopností a dokládá, že autor znal velké množství rétorických forem a stylových rovin. Dobové rétorické školy kladly důraz na tuto různorodost a klasifikovaly literaturu podobně jako Vergilius na vysokou, střední a nízkou s ohledem právě na šíři rétorických forem a rozmanitost slovní zásoby.\n\nSbírka dále obsahuje také Hlavní prolog, v němž je vyprávěna převážná část rámcové novely, a také (patrně podvrženou) zavírku, v níž se Chaucer omlouvá za hříšnost a bezbožnost svých děl. Povídky jsou psány různou veršovou formou, převládá ale hrdinské dvojverší (které také Chaucer pro tyto povídky vytvořil). Dílo však nebylo dokončeno a tudíž není možno určit vítěze a ani rozuzlení celého díla.\n\nČesky dílo vyšlo kompletně pouze jako převyprávění nebo v překladu do prózy (takový je např. překlad Hany Skoumalové), překladatelem nejrozsáhlejšího veršovaného výboru (vypouští příběhy v próze a nedokončené povídky) je František Vrba.\n\nDílo je velmi vlivné, především v anglicky mluvících zemích, kde je považováno za základ anglické poezie, inspirovalo řadu spisovatelů, například hra Dva vznešení příbuzní Williama Shakespeara čerpá svůj příběh z Povídky rytířovy. Dílo bylo také několikrát zfilmováno.\n\n"}
{"id": "270867", "url": "https://cs.wikipedia.org/wiki?curid=270867", "title": "Seznam medailistů na halovém mistrovství světa v běhu na 400 m", "text": "Seznam medailistů na halovém mistrovství světa v běhu na 400 m\n\nAktuální rekordy v hale\n"}
{"id": "270868", "url": "https://cs.wikipedia.org/wiki?curid=270868", "title": "Seznam medailistů na halovém mistrovství světa v běhu na 800 m", "text": "Seznam medailistů na halovém mistrovství světa v běhu na 800 m\n\nAktuální rekordy v hale\n"}
{"id": "270869", "url": "https://cs.wikipedia.org/wiki?curid=270869", "title": "Seznam medailistů na halovém mistrovství světa v běhu na 1 500 m", "text": "Seznam medailistů na halovém mistrovství světa v běhu na 1 500 m\n\nAktuální rekordy v hale\n"}
{"id": "270870", "url": "https://cs.wikipedia.org/wiki?curid=270870", "title": "Seznam medailistů na halovém mistrovství světa v běhu na 3 000 m", "text": "Seznam medailistů na halovém mistrovství světa v běhu na 3 000 m\n\nAktuální rekordy v hale\n"}
{"id": "270871", "url": "https://cs.wikipedia.org/wiki?curid=270871", "title": "Seznam medailistů na halovém mistrovství světa v běhu na 60 m překážek", "text": "Seznam medailistů na halovém mistrovství světa v běhu na 60 m překážek\n\nAktuální rekordy v hale\n"}
{"id": "270872", "url": "https://cs.wikipedia.org/wiki?curid=270872", "title": "Seznam medailistů na halovém mistrovství světa – výška", "text": "Seznam medailistů na halovém mistrovství světa – výška\n\nAktuální rekordy v hale\n"}
{"id": "270873", "url": "https://cs.wikipedia.org/wiki?curid=270873", "title": "Seznam medailistů na halovém mistrovství světa – tyč", "text": "Seznam medailistů na halovém mistrovství světa – tyč\n\nAktuální rekordy v hale\nŽeny - od roku 1997\n"}
{"id": "270874", "url": "https://cs.wikipedia.org/wiki?curid=270874", "title": "Seznam medailistů na halovém mistrovství světa – dálka", "text": "Seznam medailistů na halovém mistrovství světa – dálka\n\nAktuální rekordy v hale\n"}
{"id": "270876", "url": "https://cs.wikipedia.org/wiki?curid=270876", "title": "Seznam medailistů na halovém mistrovství světa – trojskok", "text": "Seznam medailistů na halovém mistrovství světa – trojskok\n\nAktuální rekordy v hale\nŽeny - od roku 1991\n"}
{"id": "270878", "url": "https://cs.wikipedia.org/wiki?curid=270878", "title": "Seznam medailistů na halovém mistrovství světa – koule", "text": "Seznam medailistů na halovém mistrovství světa – koule\n\nAktuální rekordy v hale\n"}
{"id": "270879", "url": "https://cs.wikipedia.org/wiki?curid=270879", "title": "Seznam medailistů na halovém mistrovství světa – sedmiboj muži, pětiboj ženy", "text": "Seznam medailistů na halovém mistrovství světa – sedmiboj muži, pětiboj ženy\n\nAktuální rekordy v hale\n\nMuži - od roku 1993\nŽeny - od rok 1993\n"}
{"id": "270880", "url": "https://cs.wikipedia.org/wiki?curid=270880", "title": "Seznam medailistů na halovém mistrovství světa – chůze 5 km muži, chůze 3 km ženy", "text": "Seznam medailistů na halovém mistrovství světa – chůze 5 km muži, chůze 3 km ženy\n\nMuži\nŽeny\n"}
{"id": "270883", "url": "https://cs.wikipedia.org/wiki?curid=270883", "title": "Seznam medailistů na halovém mistrovství světa – štafeta 4 × 400 m", "text": "Seznam medailistů na halovém mistrovství světa – štafeta 4 × 400 m\n\nAktuální rekordy v hale\n\nMuži - od roku 1991\nŽeny - od roku 1991\n"}
{"id": "270886", "url": "https://cs.wikipedia.org/wiki?curid=270886", "title": "Bratislavsko-brněnská operace", "text": "Bratislavsko-brněnská operace\n\nPočátkem roku 1945 se přiblížila sovětská vojska k území Moravy ze tří stran. 12. ledna zahájila Rudá armáda mohutnou ofenzívu – Viselsko-oderskou operací, při níž Sověti postupovali rychlým tempem k Odře. 18. ledna provedli Němci útok na Sověty obklíčenou Budapešť, ovšem po těžkých bojích bylo hlavní město Maďarska 13. února Sověty dobyto. 16. března 1945 vojska 2. a 3. ukrajinského frontu zahájila ofenzívu směrem na Vídeň, přičemž na rakouské území vstoupila Rudá armáda 30. března. Dne 4. dubna 1945 byla těmito jednotkami Rudé armády osvobozena i Bratislava.\n\nSovětské a československé jednotky, které se probíjely Slovenskem, bojovaly na přelomu března a dubna 1945 o Liptovský Mikuláš. Strategickým záměrem Rudé armády bylo, že 2. ukrajinský front pod velením maršála Rodiona Malinovského zaútočí na Brno a odtud bude pokračovat na Vyškov, Prostějov a Olomouc. Ze severní strany měl 4. ukrajinský front generála Andreje Jeremenka osvobodit Ostravu a pokračovat k Olomouci, kde mělo dojít k uzavření kleští a obklíčení německých jednotek, které se nacházely na západním Slovensku a v oblasti moravsko-slovenského pomezí.\n\nÚtok na jižní Moravu, nazvaný jako Bratislavsko-brněnská operace, byl zahájen 25. března 1945, kdy byla překročena řeka Hron a likvidován odpor Němců severně i jižně od Dunaje. Na straně sovětské bylo zhruba 359 000 vojáků, 7860 děl a minometů, 365 tanků a samohybných děl a 637 letadel, na straně německé zhruba 250 000 vojáků (včetně zbytků maďarské armády), 2150 děl a minometů, 120 tanků a samohybných děl a 150 letadel. Brněnská část operace byla zahájena 5. dubna 1945. Dne 7. dubna se jednotkám Rudé armády podařilo obsadit most přes řeku Moravu v slovenské obci Brodské, jihovýchodně od Lanžhota. Tvrdé boje o Lanžhot probíhaly až do 11. dubna, kdy bylo toto město osvobozeno. Z Brodského byl Lanžhot silně ostřelován z kaťuší. Následující den zahájily sovětské jednotky útok na Hodonín a poté pokračovaly ve směru Velké Bílovice, kde probíhaly další urputné boje. Ve dnech 15. – 22. dubna se německým vojskům podařilo se zachytit na čáře Těšany–Moutnice–Blučina–Hajany–Ořechov–Ivančice.\nBránící se německé jednotky byly posilovány dalšími vojsky, které se podařilo stáhnout od Vídně, jež byla v té době již též obsazená Rudou armádou. Další tvrdé boje pokračovaly v okolí Šitbořic a Ořechova (bitva u Ořechova), přičemž docházelo k dalším německým protiútokům. Dne 21. dubna vyrazil 48. gardový jezdecký pluk Rudé armády směrem k Ivančicím, aby přeťal německým vojskům ústupovou cestu z Brna na Jihlavu. Téhož dne stály jednotky Rudé armády z jižního a jihozápadního směru již 7–10 km od Brna. Město bránily kromě jednotek Wehrmachtu a Waffen SS i jednotky volkssturmu, které byly v této oblasti početné díky místní německé menšině.\n\nV noci z 22. na 23. duben začal letecký útok na Brno, 23. dubna přešla sovětská vojska, která byla posílena o 6. gardovou tankovou armádu, jež dorazila od Vídně, do rozhodného útoku. 24. dubna byly osvobozeny obce v těsné blízkosti jižně od Brna, 25. dubna vnikla Rudá armáda do brněnských předměstí. Město Brno bylo osvobozeno 26. dubna 1945. Útok však dále pokračoval, protože severní předměstí a vesnice v těsné blízkosti severní části Brna byly v držení Němců. Dále se rozvíjely útoky i v dalších směrech, kterých se účastnila i vojska 1. a 4. rumunské armády. Rumuni útočili zejména v oblasti kolem řeky Moravy, v okolí Veselí nad Moravou či Kyjova, koncem dubna pronásledovali ustupující Němce ve směrech Kyjov – Koryčany – Zdounky a Polešovice – Halenkovice – Otrokovice. Do konce 30. dubna dosáhla 1. rumunská armáda prostorů jižně od Starého Města, severně Stupavy a Koryčan a jižně Bučovic. Součinnost sovětských a rumunských vojsk se dále rozvíjela, pokračovaly útoky ve směrech na Znojmo, Rosice, Tišnov, Vyškov, Prostějov, Kroměříž, Kojetín a Zlín. V hornatých oblastech, a to zejména v Beskydech, Hostýnských vrších, Vizovických vrších, Bílých Karpatech, Chřibech, Javorníkách a na Českomoravské a Drahanské vrchovině pomáhaly útočícím vojskům partyzánské oddíly, které přecházely do otevřeného boje s německými jednotkami a které rozkládaly německé zázemí a vojenskou infrastrukturu. Partyzáni se též podíleli v některých případech na překažení německého plánu ARLZ, když zabránili zničení některých průmyslových podniků či uhelných šachet.\n\nNa počátku května dále probíhaly tvrdé boje na území Moravy, přičemž do 5. května došlo k vytvoření téměř souvislé fronty. Na severu útočila vojska 4. ukrajinského frontu doplněná o jednotky 1. československého armádního sboru, které pokračovaly v Ostravsko-opavské operaci. Na střední část fronty pronikly další jednotky 1. čs. armádního sboru ze Slovenska od Žiliny směrem na Vsetín. Útoky pokračovaly i v oblasti Hané a Vyškovské brány, avšak k dalšímu postupu na západ zabránila Drahanská vrchovina, jejíž úpatí bylo silně vojensky opevněno. V tomto prostoru zřídili Němci za války rozlehlou vojenskou střelnici, přičemž došlo k násilnému vystěhování 33 obcí a tato oblast nyní sloužila jako pevnost, do níž byl postup Rudé armády a rumunských vojsk prakticky až do 8. května zastaven.\n\nV období začátku května byl vydán další rozkaz, a tím byla priorita postupu na Plzeň, České Budějovice a Prahu, který se měl uskutečnit v rámci Pražské operace. Útok sovětských vojsk před Prostějovem byl téměř přerušen a dne 7. května v ranních hodinách začal útok v pásu od Brna k jižní hranici republiky směrem na západ průlomem jedné vševojskové armády 2. ukrajinského frontu jižně od Brna. Tvrdé boje trvaly celý den a 8. května začala Rudá armáda útočit na německá vojska ve směru Moravský Krumlov, Třebíč, Jihlava, Znojmo a Dačice.\nV noci ze dne 8. na 9. květen, kdy vešla v platnost bezpodmínečná kapitulace Německa, dle jejichž podmínek se měla německá vojska vzdát těm jednotkám spojenců, s nimiž byla v kontaktu, začal úprk německých jednotek na západ do amerického zajetí. 9. května 1945 tak prakticky došlo k pronásledování německých jednotek a k osvobození zbývajícího území Moravy a Čech od německé okupace.\n\n\n\n"}
{"id": "270898", "url": "https://cs.wikipedia.org/wiki?curid=270898", "title": "Adresní místo", "text": "Adresní místo\n\nAdresní místo budovy je v České republice typ údaje, který poskytuje od 1. listopadu 2005 Český statistický úřad v rámci Registru sčítacích obvodů a budov, na základě zákona č. 89/1995 Sb., o státní statistické službě. Je rozšířením dosavadní evidence budov a reflektuje skutečnost, že jedna budova může mít více adres, kterým mohou odpovídat různé vchody budovy. Adresní místo je vždy přiřazeno jedné konkrétní budově s číslem domovním, ale jedné budově s číslem domovním může být přiřazeno více adres a i adresních míst. Adresní místo je v databázi reprezentováno adresním bodem. Adresní místo budovy je podle zákona č. 111/2009 Sb., o základních registrech veřejné správy takové místo v terénu, kterému lze ve vztahu k budově jednoznačně přiřadit adresu. \n\nRegistr sčítacích obvodů a budov byl databázově centralizován v roce 2003 v návaznosti na sčítání lidu v roce 2001. V březnu 2004 se stal\nveřejným seznamem sčítacích obvodů, budov a adres, následně zesilovaly požadavky na propojování registrů a evidencí pomocí adres. Od července 2004 do října 2005 probíhala výchozí datová revize směřující k založení nového produktu adresních míst. \n\nV roce 2006 bylo v databázi lokalizováno zhruba 97 % evidovaných budov v České republice, mezi nedohledaná patří zejména mnohá evidenční čísla chat v rekreačních oblastech. Počet modelovaných prvků v první verzi produktu byl 2 434 889, v úvahu nejsou brány garáže s čísly domovními (cca 49 tisíc objektů), které při založení vrstvy budov v roce 2001 nebyly předmětem lokalizace. K 30. 11. 2016 uvádí ČSÚ 2 870 064 evidovaných a z toho 2 834 990 lokalizovaných (tj. cca 99 %] prvků.\n\nPokud v daném místě nejsou pojmenovány ulice a veřejná prostranství, pak adresní místo vždy splývá s definičním bodem budovy samé. Pokud má budova jen jednu adresu, je její adresní místo prezentováno definičním bodem budovy v místě jejího středu.\n\nPočet budov s více adresami se pohybuje jenom kolem jednoho procenta z celkového počtu budov s čísly domovními. Má-li budova více adres, jsou její adresní místa prezentována definičními adresními body uvnitř budovy co nejblíže příslušným vchodům do budovy, tedy na vnitřní hraně čelní fronty budovy. \n\nAdresní bod se obvykle volí tak, aby v mapovém podkladu adresní místo vhodně reprezentoval, například byl blízký reálnému vchodu a ležel směrem k ulici a veřejnému prostranství, které je součástí příslušné adresy (neexistuje-li číslo orientační), a dále aby každopádně byl\nvnitřním bodem budovy.\n\nAdresní místa však registr zřizuje pouze ve vztahu ke vchodu do budovy. Předmětem registru není fronta budovy bez vchodu v rámci ulice nebo jiného veřejného prostranství, ani pokud by budově ve vztahu k této ulici či veřejnému prostranství bylo přiděleno číslo orientační. \n\nAtributově je rozlišován typ adresy (hlavní a vedlejší) a zadní vchod. Hlavní adresa vychází z adresy obvyklé pro doručování zásilek, z informací úřadů obcí či z mapového podkladu. Vhodným doplňkem budovy s více adresami je atribut rohového objektu.\n\nZdrojem adresních míst byly doklady obcí a výsledky statistických zjišťování ČSÚ, podpůrnými zdroji výstupy ze systému Adresa z evidence obyvatelstva Ministerstva vnitra České republiky a jednorázově Územně identifikační registr adres Ministerstva práce a sociálních věcí. Aktualizace probíhala zhruba ve čtvrtletních periodách, které odrážejí stav zpracování zdrojů budov od stavebních a katastrálních úřadů. \n\nPro adresní místo je v databázi RSO (v datovém modelu registru 3.5 a výše) generován jednoznačný bezvýznamový identifikátor v rámci České republiky pod označením IDADR.\n\n\n"}
{"id": "270901", "url": "https://cs.wikipedia.org/wiki?curid=270901", "title": "E-mailová adresa", "text": "E-mailová adresa\n\nE-mailová adresa je údaj, který v e-mailové zprávě určuje adresáta zprávy (případně adresáta kopie zprávy) a obvykle též údaj o odesílateli zprávy. E-mailová adresa identifikuje elektronickou poštovní schránku uživatele e-mailu.\n\nE-mailová poštovní schránka je fyzicky umístěna na nějakém internetovém serveru. Populární jsou zejména servery, které nabízejí e-mailovou schránku zdarma a s webovým rozhraním (v českých podmínkách např. Centrum.cz, GMail, Seznam.cz).\n\nModerní internetová adresa má tvar mistourceni@domena.priklad.cz, přičemž část před znakem @ je místní část adresy, často uživatelské jméno příjemce zprávy, a část za @ je internetová doména. Server MTA vyhledá název domény v Domain Name System (DNS), aby zjistil mail exchange servery přijímající poštu pro danou doménu.\n\nZnak @ na oddělení jména uživatele od názvu stroje začal používat Ray Tomlinson roku 1972, a to v rámci systému ARPANET, který vznikl v roce 1969.\n\nPoštovní servery zpravidla nejsou při zpracování adresy odesílatele a/nebo příjemce case sensitive (nerozlišují malá a velká písmena). Podle odst. 2.4 by měla být velká a malá písmena v lokální části adresy (nachází se před zavináčem) rozlišována, od této praxe však přímo RFC odrazuje. Ta část adresy, která se nachází za zavináčem, case sensitive není.\n\nV e-mailových zprávách se obvykle samotná e-mailová adresa kombinuje s uživatelským jménem a v poštovním klientu se pak jako specifikace adresáta nebo odesílatele zobrazuje viditelně pouze uživatelské jméno, přičemž samotná e-mailová adresa se zobrazí až po kliknutí na uživatelské jméno. Uživatelské jméno může být uvedeno libovolné a na doručování obvykle nemá faktický vliv, některé mail exchange servery ho však automaticky nahrazují výchozím uživatelským jménem příslušným k e-mailové adrese. Zápis uživatelského jména spolu s e-mailovou adresu může vypadat buď jako proklikávací uživatelské jméno nebo (v automaticky vytvářených hlavičkách e-mailových zpráv) například takto:\n\nSamotná e-mailová adresa může být složena pouze z vymezeného okruhu znaků, mezi něž patří písmena anglické abecedy a vybraná interpunkční znaménka, například tečka, spojovník nebo podtržítko. Písmena jiných abeced včetně písmen s diakritikou se nepoužívají, rovněž mezera nesmí být v adrese obsažena.\n\nV uživatelském jménu, za kterým je e-mailová adresa skryta, je možno používat i mezery a národní znaky. Znaky s diakritickými znaménky se však v mnoha nekompatibilních poštovních serverech nebo poštovních klientech deformují nebo špatně zobrazují, a tím je možnost použití takových uživatelských jmen omezena.\n\nSkokové adresy (adresy s uvedením cesty) se používaly v minulosti v době, kdy nebyly všechny počítače nebo sítě navzájem síťově propojené. E-mailové adresy musely obsahovat „cestu“ pro zprávu, t.j. trasu mezi počítačem odesílatele a příjemce. Tímto způsobem bylo možné posílat e-maily mezi více sítěmi.\n\nCestu specifikovala tzv. „bang path“ adresa, která specifikovala skoky (hops) mezi lokacemi, které byly považované za dostupné adresátovi. Nazývala sa tak, protože obsahovala pro každý skok znak „bang“, tj. „!“. Takže například cesta …!bigsite!foovax!barbox!ja oznamuje, že pošta se má směrovat stroji bigsite (předpokládaná dobře známá lokace přístupná každému) a odtud přes stroj foovax uživatelskému účtu na stroji barbox.\n\nPředtím, než se běžně začaly používat mailové programy s automatickým směrováním, lidé často uveřejňovali složené bang adresy s použitím { } konvence (viz Glob), přičemž mezi složenými závorkami byly uvedené cesty některých velkých strojů v naději, že potenciální odesílatel bude schopný spolehlivě doručit poštu na jeden z nich (například …!{seismo, ut-sally, ihnp4}!rice!beta!gamma!ja). Bang cesty s 8 až 10 skoky nebyly v roce 1981 ničím výjimečným. Vytáčená UUCP spojení pracující v nočních hodinách způsobovala týden dlouhé přenosy. Bang cesty se volily často podle času přenosu a spolehlivosti, takže se zprávy často ztrácely.\n\nJedním ze zdrojů e-mailových adres pro spamery je web. Specializovanými programy je totiž možné hromadně extrahovat elektronické adresy vyskytující se v textu webových stránek a vytvářet databáze adres pro rozesílání spamu. V rámci ochrany před spamem se ukazuje být stále nutnější e-mailovou adresu před těmito roboty chránit. K zabránění těmto automatizovaným útoků se používá e-mailová adresa ve formě pochopitelné člověku, avšak nepochopitelné stroji. Vyhledávací roboti jsou však stále chytřejší.\n\nJe-li nutné adresu zveřejnit na internetu a pokud zároveň nemáte efektivní anti-spam filtr, doporučuje se nahradit symbol pro tzv. zavináč jiným, pro člověka pochopitelným znakem, jako například\n\n"}
{"id": "270903", "url": "https://cs.wikipedia.org/wiki?curid=270903", "title": "Ořech (hudební nástroj)", "text": "Ořech (hudební nástroj)\n\nOřech (také nultý pražec) strunného nástroje je kousek tvrdého materiálu, který podpírá struny na jejich vrchním konci (konci nejblíž k hlavici a ladicí mechanice). Ořech má dvě funkce: držet struny na místě, nastavit výšku a rozpětí strun nad krkem nástroje. Spolu s můstkem ořech určuje mensuru (délku chvějící se struny). Může být vyroben z ebenu, slonoviny, kosti nebo plastu a většinou je opatřen zářezy pro struny, ale např. Er Hu nemá ořech z tvrdého materiálu, ale smyčku ze struny nebo kovový háček.\n"}
{"id": "270912", "url": "https://cs.wikipedia.org/wiki?curid=270912", "title": "Tadeusz Michejda (architekt)", "text": "Tadeusz Michejda (architekt)\n\nTadeusz Michejda (22. května 1885, Albrechtice - 18. února 1955, Iwonicz-Zdrój) byl polský architekt.\n\nStudoval v Těšíně, Leobenu a Lvově. Účastnil se bojů o Těšínsko na straně Poláků proti Československu.\n\nV meziválečné době působil v Katovicích. Byl spoluzakladatelem a prvním předsedou Svazu architektů ve Slezsku (\"Związek Architektów na Śląsku\"); v roce 1934 byl tento svaz přeměněn na katovickou sekci Sdružení polských architektů (\"Stowarzyszenie Architektów Polskich\"). Projektoval zejména stavby na území Horního Slezska. Na území Česka z jeho staveb stojí za zmínku evangelický kostel v Třanovicích.\n\nByl rovněž malířem, namaloval např. sérii akvarelů zachycujících slezské dřevěné kostely.\n\n\n"}
{"id": "270914", "url": "https://cs.wikipedia.org/wiki?curid=270914", "title": "KPlayer", "text": "KPlayer\n\nKPlayer je multimediální přehrávač pro desktopové prostředí KDE. KPlayer používá MPlayer (tzv. backend) pro přehrávání multimediálních souborů a poskytuje mnoho nových vlastností.\n\n\nKPlayer je k dispozici pod licencí GNU General Public License a je tedy Free software.\n\n"}
{"id": "270916", "url": "https://cs.wikipedia.org/wiki?curid=270916", "title": "AmeriKKKa's Most Wanted", "text": "AmeriKKKa's Most Wanted\n\nAmeriKKKa's Most Wanted je debutové album amerického rapera Ice Cubea, které vyšlo v roce 1990 a obsadilo 19. místo v žebříčku The Billboard 200. Album se stalo platinovým a prodalo se ho téměř 2 miliony kopií.\n\n"}
{"id": "270917", "url": "https://cs.wikipedia.org/wiki?curid=270917", "title": "Malostranské náměstí", "text": "Malostranské náměstí\n\nMalostranské náměstí tvoří centrum Malé Strany v Praze, v městské části Praha 1. Fakticky jde spíše o dvojici náměstí, oddělených kostelem a s ním spojeným blokem domů.\n\nV minulosti toto náměstí neslo různá jména (Rynk, Malostranský rynek, Štěpánské náměstí, též náměstí Maršála Radeckého či Radeckého náměstí, neboť zde v letech 1858–1919 stál pomník císařského vojevůdce maršála Josefa Václava Radeckého z Radče).\nV minulosti náměstí sloužilo jako tržní prostor i pro různé společenské události (bývala zde v minulosti například šibenice či pranýř). Horní části náměstí se také říkávalo Vlašský plac, to podle malostranských Vlachů (Italů), kteří zde nabízeli svoje výrobky a zboží. Od roku 1283 stál na rynku gotický farní kostel svatého Mikuláše.\n\n2. června 1541 vypukl v domě „Na baště“, který stál v místech dnešního Šternberského paláce na severní straně dolní části dnešního náměstí, velký požár, který zničil dvě třetiny domů Malé Strany a severní část Pražského hradu. Obnova vtiskla Malé Straně rysy vlašské renesance.\n\nPo roce 1620 byl kostel sv. Mikuláše včetně budovy fary předán jezuitům a malostranská farnost přeložena k sousedícímu kostelu sv. Václava. Jezuité ve faře roku 1626 zřídili svůj profesní dům a roku 1628 otevřeli v blízkosti obecnou školu a nižší gymnázium. Skoupili větší množství domů, pozemků a zahrad v okolí, část starých budov včetně původního gotického kostela sv. Mikuláše i kostela svatého Václava, far i škol zbourali a roku 1673 položili základní kámen ke stavbě nového kostela a profesního domu. V rohu nového profesního domu byl vybudován nový kostel svatého Václava.\nStavba nového, barokního kostela svatého Mikuláše se však zdržela, započala až roku 1703 a postupně probíhala až do šedesátých let, kdy se končilo s výzdobou. Dům U tří labutí při severní straně náměstí, který jezuité koupili v roce 1629 a od roku 1654 používali jako školu, byl v letech 1711–1724 pod vedením Kryštofa Dientzenhofera přestavěn na vzdělávací komplex s učebnami, prostorami pro ubytování i stravování žáků, kaplí i divadelním sálem. V roce 1787 bylo dosavadní jezuitské gymnázium propojeno s budovou dvorské komory a přestavěno pro účely královského místodržitelství, později sloužilo zemskému úřadu, ministerstvu vnitra a dnes Poslanecké sněmovně.\n\n13. listopadu 1858 zde byl za přítomnosti císaře Františka Josefa I. a jeho manželky Alžběty Bavorské odhalen pomník maršála Radeckého. (V květnu 1921 byl odstraněn.) Na konci století přibyl nový dům Malostranské záložny na rohu Mostecké ulice a u Nerudovy dům s lékárnou \"U Černého orla\" rodiny Fragnerů, kteří založili dnešní Zentivu. Výrazné bylo zavedení tramvajové linky, která spojila levobřežní Holešovice a Smíchov, v té době se intenzivně rozvíjející. Kvůli trati bylo vybouráno a rozšířeno ústí Karmelitské ulice, tzv. průlom U Klíčů.\n\nPři příležitosti 10. výročí vzniku Československa byl 27. října 1928 na náměstí odhalen pomník Ernesta Denise. Odstraněn byl v noci z 20. na 21. dubna 1940.\n\nNáměstí je tvořeno dvěma částmi, horní (západní) a dolní (východní), které jsou odděleny budovou barokního kostela sv. Mikuláše, která je jednou z dominant Malé Strany, a Jezuitským profesním domem, dnes budova matematicko-fyzikální fakulty, na jehož severní straně se nachází restaurace Profesní dům. K východnímu závěru kostela přiléhá ještě špalíček budov.\n\nNa severozápadním rohu náměstí navazuje Nerudova ulice stoupající západně k Hradčanům, severně ulice Zámecká (na ni navazují Zámecké schody), na jihu vede průchod do ulice Tržiště.\n\nKromě Profesního domu a chrámu sv. Mikuláše (se pozůstatky základů rotundy sv. Václava) na východní straně je tato část náměstí ohraničena budovou Hudební fakulty Akademie múzických umění v Lichtenštejnském a Hartigovském paláci na západní straně. V budově sídlí i divadlo Inspirace a restaurace. Na severu je dům \"U Černého orla\", kde měla lékárnu rodina Fragnerů, zakladatelů dnešní Zentivy a budova bývalého jezuitského gymnázia (čp. 1), dnes součást poslanecké sněmovny.\n\nNa ploše náměstí stojí morový sloup Nejsvětější Trojice se sochami Panny Marie a českých světců od sochařů Jana Oldřicha Mayera a F. Geigera podle návrhu Giovanniho Battisty Alliprandiho z roku 1717 na paměť vymizení morové epidemie v roce 1713. Po hladomoru v roce 1772 byl sloup doplněn o plastiky Ignáce Františka Platzera. Zbývající plocha je z velké části využívána především jako vyhrazená parkovací plocha.\n\nSeverním směrem vedou ulice Sněmovní a Tomášská, východně Letenská a Mostecká ulice směrem ke Karlovu mostu (trasa Královské cesty), na Jih ulice Karmelitská.\n\nNa západní straně je špalíček domů, z nich nejdále zasahuje Grömlingovský palác (dům U kamenného stolu), kde bývala Malostranská kavárna navštěvována předními osobnostmi české kultury, od roku 2008 zde sídlí kavárna amerického řetězce Starbucks. Na severní straně Palác Smiřických, Šternberský palác a Helikovský dům patří ke komplexu poslanecké sněmovny. Na východní straně se nachází Kaiserštejnský palác (čp. 37, čp. 23), ve kterém v letech 1908 až 1914 žila operní pěvkyně Ema Destinnová. Ve stejném bloku se nachází i budova Malostranské besedy (bývalá malostranská radnice, čp. 21). Na jižní straně se nachází několik restaurací (U Glaubiců, Česká hospoda ad.) a hudební klub, Studio Rubín.\n\nČást náměstí mezi tramvajovou tratí a Profesním domem zaplňuje volná plocha bývalého parkoviště zrušeného k 1. červenci 2016. V místech tramvajové zastávky stávalo od roku 1858 monumentální bronzové sousoší maršála Radeckého neseného na štítu vojáky, od Josefa a Emanuela Maxových, které však bylo kvůli protirakouským náladám i naléhání italské vlády roku 1919 odstraněno a je uloženo v Lapidáriu. Uvažuje se o umístění jeho kopie na náměstí, avšak tato myšlenka má i své odpůrce, například legionářskou obec.\n\nV letech 1928–1940 zde stál pomník francouzského historika a bohemisty Ernsta Denise, od roku 2003 připomínaného pamětní deskou s bustou na přilehlém domě.\n\nV roce 2014 vyhlásil Magistrát hl. m. Prahy ve spolupráci s Institutem plánování a rozvoje mezinárodní urbanisticko-architektonickou soutěž na ideové řešení prostoru Malostranského náměstí. Soutěž vyhrál návrh architektů Martina Hájka, Václava Hájka a Petra Horského. Od června 2016 bylo v dolní části náměstí zrušeno parkoviště a Praha zde zajišťovala dočasné kulturní akce, např. Prastánek Františka Skály. Zrušení parkoviště kritizovali především poslanci sídlící v nedaleké Poslanecké sněmovně, rozruch vzbudil např. poslanec Roman Váňa slovy: „S auty je to náměstí hezčí, smysluplnější, živější, prázdné bez aut mi to přijde podle návrhů, co jsem viděl, ošklivější, nelidské.“ Na samotné rekonstrukci, která měla omezit tranzitní dopravu Malou Stranou a zpříjemnit prostor pro chodce, uživatele MHD nebo cyklisty, se v gesci radní Kolínské pokračuje s architekty, kteří vyhráli soutěž. Hotová dokumentace pro stavební povolení byla na stavební úřad podána v roce 2018, k realizaci by mělo dojít v roce 2019.\n\nV létě 1883 byla na náměstí přivedena Mosteckou ulicí trať koněspřežné tramvaje od Národního divadla, v roce 1905 byla elektrifikována a roku 1908 zrušena. V letech 1908–1909 vedla přes Malostranské náměstí první pražská a zřejmě i česká autobusová linka. Od 22. prosince 1900 byla na Malostranské náměstí přivedena tramvajová trať z Újezda, budovaná již jako elektrická, ale zpočátku na ní provizorně jezdila koňka. Od 24. června 1901 na tuto trať navázala dvojice jednokolejných tratí ke Klárovu, v roce 1926 však byla kolej v ulicí Tomášské a Valdštejnské ulici zrušena a trať Letenskou ulicí zobousměrněna.\nV současnosti náměstí slouží především městské turistice, ale je i významným dopravním centrem Malé Strany, protože úzké a svažité uličky Malé Strany nejsou obslouženy veřejnou dopravou. 13. ledna 2010 byla zavedena elektrobusová linka 292, která zastavuje na obou částech náměstí (na horní části má zastávku Nerudova) a spojuje jej s nemocnicí Pod Petřínem.\n\nTramvajová trať sledující levý břeh Vltavy je vedena od Letenské ulice, která je do náměstí zaústěna dvojicí úzkých průjezdů, z nichž severnějším prochází kolejová splítka tramvajové trati. Trať vede přes dolní část náměstí, kterou opouští jižním směrem po Karmelitské ulici. Na severní i jižní straně náměstí je doprava řízena světelnou signalizací.\n\n"}
{"id": "270920", "url": "https://cs.wikipedia.org/wiki?curid=270920", "title": "Věra Galatíková", "text": "Věra Galatíková\n\nVěra Galatíková (19. srpna 1938 Zlín – 21. prosince 2007 Kladno) byla česká divadelní a filmová herečka a dabérka. Byla manželkou herce Ladislava Freje, matka herce Ladislava Freje mladšího (1973) a herečky Kristýny Frejové (1971).\n\nPo maturitě na pedagogickém gymnáziu rok učila v jihomoravském Vracově, následně vystudovala Janáčkovu akademii múzických umění (absolutorium 1962), poté působila ve Východočeském divadle v Pardubicích (1962–1967), Činoherním klubu (1967–1972), Divadle S. K. Neumanna (1972–1979) a Městských divadlech pražských (1979–1993). Od roku 1993 až do svého skonu byla členkou činohry Národního divadla, v roce 1994 získala výroční divadelní Cenu Thálie. Spolupracovala s filmem, rozhlasem, televizí a \"Lyrou Pragensis\".\n\nDivákům se vryla do paměti skvělým dabingem, hlas propůjčila například francouzské herečce Annie Girardotové. V roce 1988 byla jmenována zasloužilou umělkyní a za celoživotní mistrovství v dabingu obdržela v roce 2000 Cenu Františka Filipovského. Od roku 1993 byla pedagogicky činná jako docentka herecké tvorby na DAMU.\n\nJako silná kuřačka bojovala posledních pět let života s nádorovým plicním onemocněním, kterému nakonec v prosinci 2007 podlehla. Bylo jí 69 let. Ještě předtím se však angažovala v protikuřácké kampani.\n\n\n\n"}
{"id": "270925", "url": "https://cs.wikipedia.org/wiki?curid=270925", "title": "Death Certificate", "text": "Death Certificate\n\nDeath Certificate je v pořadí druhé album amerického rapera Ice Cubea, vyšlo v roce 1991 a dostalo se na 2.místo v žebříčku The Billboard 200. Platinového alba se prodalo přes 1 milion kopií.\n\n"}
{"id": "270926", "url": "https://cs.wikipedia.org/wiki?curid=270926", "title": "Dinis I. Portugalský", "text": "Dinis I. Portugalský\n\nDinis I. ( \"Dinis I de Portugal\", 9. října 1261, Lisabon – 7. ledna 1325, Santarém), přezdívaný „Rolník“ (\"o Lavrador\"), byl šestým králem Portugalska (a Algarve). Byl to panovník všestranných schopností a zájmů: kromě uměleckých ambicí a podpory věd se také energicky věnoval povznesení hospodářství své země, např. organizováním vnitřní kolonizace. Je též znám v dějinách tím, že poskytl útočiště zrušenému templářskému řádu, jehož členy odmítl navzdory papežství a francouzskému králi pronásledovat a umožnil jim se na portugalském území znovu ustavit jakožto „Kristův řád“ (1319).\n\nPocházel z burgundské dynastie, byl synem krále Alfonse III. a jeho ženy Beatrix Kastilské, díky čemuž byl také vnukem kastilského krále Alfonse X. Moudrého – to mělo svůj význam pro ukončení sporů mezi Kastilií a Portugalskem o nedávno (1249) dobyté Algarve, jehož většinu kastilský král svému vnuku definitivně roku 1267 přepustil. Na portugalský trůn Dinis nastoupil po smrti otce v roce 1279. Snažil se upevnit nezávislost země a posílit královskou moc; podporoval kolonizaci jižních území Portugalska a rozšiřování obdělávané půdy, ovšem na druhou stranu také dbal, aby se tak nedělo příliš na úkor lesů a aby půda nebyla ničena vátými písky – proto také nechal vysadit rozsáhlé borovicové lesy u města Leiria (\"Pinhal de Leiria\"), které o 2 staletí později dobře posloužily pro výstavbu karavel, na nichž Portugalci zahájili objevování světa. \n\nMěl smysl i pro duchovní záležitosti: roku 1290 tak v Lisabonu založil první portugalskou univerzitu. Sám byl velkým milovníkem trubadúrské poezie a dokonce i několik desítek básní složil (odtud i jeho druhá kronikářská přezdívka – \"o Poeta\", „básník“). \n\nZ manželství uzavřeného roku 1282 s Alžbětou, dcerou aragonského krále Petra III., se narodili dva potomci a dále měl několik levobočků. Zemřel roku 1325 a byl pohřben v cisterciáckém klášteře Odivelas, který na sklonku 13. století sám založil.\n\n"}
{"id": "270928", "url": "https://cs.wikipedia.org/wiki?curid=270928", "title": "Alhassan Bangura", "text": "Alhassan Bangura\n\nAlhassan „Al“ Bangura (* 24. ledna 1988, Freetown, Sierra Leone) je fotbalový záložník ze Sierry Leone, hrající od druhé poloviny roku 2010 za turecký klub Mersin İdmanyurdu SK.\n\nNarodil se ve Freetownu, po smrti svého otce však opustil zemi. Jeho otec byl hlavou čarodějnického klanu Soko a tradice velí, že syn má být nástupcem. Odjel ale do Guiney, kde potkal jistého francouzského muže (snad jménem Pierre), který z něj udělal mužského prostituta. Když ho vzal do Anglie, požádal zde o azyl.\n\nPři malém fotbálku ve Watfordu si ho všiml skaut místního klubu a pozval ho do týmu. Ještě jako člen dorostenecké akademie hrál první zápas za Watford proti Stoke City, když nahradil zraněného Gavina Mahona.\n\nDíky tradici, kdy má být nástupcem svého otce v čele klanu Soko, byl v listopadu 2007 požádán, aby se vrátil do vlasti. Vrátit se ze strachu o svůj život však nechce. Po příchodu do Anglie se dokonce musel odvolávat proti rozhodnutí soudu o vyhoštění – to už zasahovali i další činitelé, mezi nimi právníci i veřejnost. To už soud povolil a udělil svolení jeho klubu požádat o pracovní povolení. I další osobnosti tlačí na vládu, aby fotbalistu nechala v Británii, mezi nimi hudebník Elton John, manažer Watfordu Aidy Boothroyd, či členka vlády za Watford Claire Ward. Podepisují se petice mezi fanoušky bez rozdílu příslušnosti ke klubům. Při utkání mezi Watford FC a Plymouth Argyle mu ve stoje tleskal celý stadion a fotbalistu při děkovačce přivedl k slzám. 19. prosince 2007 dostal Al naději, že bude moci zůstat v Anglii, když bude souhlasit s jemu uděleným pracovním povolením.\n\nAlhassan si v Británii našel přítelkyni, shodou okolností také ze Sierry Leone a má s ní syna Salama.\n\n"}
{"id": "270930", "url": "https://cs.wikipedia.org/wiki?curid=270930", "title": "The Predator", "text": "The Predator\n\nThe Predator je třetí album amerického rapera Ice Cubea, které vyšlo v roce 1992, obsadilo 1. místo v The Billboard 200 a bylo oceněno dvakrát platinovou deskou za bezmála 3 miliony prodaných desek.\n\n"}
{"id": "270931", "url": "https://cs.wikipedia.org/wiki?curid=270931", "title": "Algoritmus Aho-Corasick", "text": "Algoritmus Aho-Corasick\n\nAlgoritmus Aho-Corasick je vyhledávací algoritmus vynalezený Alfredem Ahem a Margaret J. Corasickovou. Je to druh slovníkového vyhledávacího algoritmu, který ve vstupním textu hledá prvky konečné množiny řetězců. Vyhledává všechny prvky množiny najednou, jeho asymptotická složitost je proto lineární k délce všech vyhledávaných prvků plus délce vstupního textu plus délce výstupu. Jelikož algoritmus najde všechny výskyty, celkový počet výskytů pro celou množinu může být až kvadratický (například v případě, kdy vyhledávané řetězce jsou codice_1 a vstupní text je codice_2).\n\nNeformálně řečeno, algoritmus konstruuje trie se zpětnými odkazy pro každý vrchol (například codice_3) na nejdelší vlastní sufix (pokud existuje, tak codice_4, jinak pokud existuje codice_5, jinak do kořene). Obsahuje také odkazy z každého vrcholu na prvek slovníku obsahující odpovídající nejdelší sufix. Tudíž všechny výsledky mohou být vypsány procházením výsledného spojového seznamu. Algoritmus pak pracuje tak, že postupně zpracovává vstupní řetězec a pohybuje se po nejdelší odpovídající cestě stromu. Pokud algoritmus načte znak, který neodpovídá žádné další možné cestě, přejde po zpětném odkazu na nejdelší odpovídající sufix a pokračuje tam (případně opět přejde zpět).\n\nPokud je množina vyhledávaných řetězců známa předem (např. databáze počítačových virů), je možné zkonstruovat automat předem a ten pak uložit.\n\n"}
{"id": "270934", "url": "https://cs.wikipedia.org/wiki?curid=270934", "title": "Penologie", "text": "Penologie\n\nPenologie (z latinského \"poena\", trest) je součást právní vědy, jež se zabývá výkonem trestu. Zkoumá účinnost různých druhů trestu, podmínky výkonu trestu, praktické otázky vězeňství, možnosti alternativních trestů, prevenci, recidivu a podobně.\n\nVýzkumný ústav penologický v Praze (VÚP) – ústav registrovaný Československou akademií věd jako resortní výzkumný ústav Sboru nápravné výchovy ČSR (SNV ČSR) řídil průkopník novodobé české penologie doc. PhDr. Jiří Čepelák, CSc., (23. 1. 1915 Jílovice – 23. 10. 1989 Praha), klinický psycholog a sociolog ovlivněný americkým behaviorismem. Ústav vznikl 1. 12. 1966, ovšem k 31. 12. 1980 jej pod záminkou rušení neefektivních vědeckých pracovišť zrušil ministr spravedlnosti Němec, čímž byla ve vězeňství ochromena odborná činnost a zastaveny pozitivní trendy dané dílčí reformou vězeňství z roku 1968. Kromě jiného zde např. doc. PhDr. Pavel Hartl, CSc., doc. MUDr. Václav Mikota, CSc., a MUDr. Dušan Bílý, CSc. vedli skupinovou psychoterapii s odsouzenými (tehdy pod označením „skupinové poradenství“).\n\n\n"}
{"id": "270936", "url": "https://cs.wikipedia.org/wiki?curid=270936", "title": "Myosin", "text": "Myosin\n\nMyosin, někdy také myozin, je označení pro skupinu proteinů řazených mezi tzv. molekulární motory, které jsou za pomoci hydrolýzy ATP schopny vytvářet sílu a aktivní směrovaný pohyb v buňce. Vážou se na aktin, spolu s nímž a dalšími proteiny jsou zodpovědné za svalový stah; dále se také podílí na aktivním vnitrobuněčném transportu váčků a pohybu membrán. Vyskytují se u eukaryotických organismů, včetně např. rostlin.\n\nDodnes bylo odhaleno asi 150 genů kódujících myosiny a tvořících tzv. myosinovou superrodinu. Rozdělují se do asi 18 tříd označovaných římskými číslicemi I–XVIII. Všechny mají přibližně společnou strukturu: globulární hlavičku, jež se váže na aktin a též hydrolyzuje ATP, „krk“ s regulačními místy pro vazbu kalmodulinu a konečně dlouhý ocásek. Právě ocáskovitá („tail“) doména vykazuje nejvyšší rozmanitost a je schopná se vázat na celou řadu buněčných struktur.\n\n\n"}
{"id": "270940", "url": "https://cs.wikipedia.org/wiki?curid=270940", "title": "Štír ojedinělý", "text": "Štír ojedinělý\n\nŠtír ojedinělý (\"Hadogenes paucidens\") je druh štíra. Řadí se k rychleji rostoucím druhům. U tohoto druhu je dobře patrný pohlavní dimorfismus, samec má extrémně prodlouženou zadní část zadečku, je drobnější a štíhlejší. Jedovatostí se řadí mezi štíry s nejslabším jedem. Štír se nesnaží bodnout a není agresivní. Březost trvá rok i déle. Rodí 20-30 mláďat.\n\nŠtír ojedinělý patří k nejčastěji chovaným druhům rodu \"Hadogenes\" v Česku. K chovu se hodí větší terárium o délce alespoň 60 cm s vrstvou suchého lignocelu a zídkou z kamenů se škvírami ve kterých se mohou schovat. Je dobré jednou za týden terárium rosit. Je nutná vyšší teplota (29-32 °C). Vhodné je topení topným kamenem zahrabaným v substrátu. Na dva měsíce v roce musí mít štír zimní období o teplotě 18-20 °C. Je velice vhodný pro začátečníky.\n"}
{"id": "270941", "url": "https://cs.wikipedia.org/wiki?curid=270941", "title": "Lethal Injection", "text": "Lethal Injection\n\nLethal Injection je v pořadí čtvrté album amerického rapera Ice Cubea, vyšlo v roce 1993, obsadilo 5.místo v The Billboard 200. Platinová desky se prodal 1 milion kopií.\n\n"}
{"id": "270948", "url": "https://cs.wikipedia.org/wiki?curid=270948", "title": "Lychas", "text": "Lychas\n\nLychas je rod štírů. Jeho zástupci jsou rozšířeni převážně v Asii ale lze je nalézt i v Austrálii a Africe. Způsobem života se jedná o stromové štíry. Lze je nalézt na bromeliích, listech stromů a větvích. Štíři rodu \"Lychas\" rychle rostou a dobře se množí a to je také jeden z hlavních důvodů proč se jedná o velice často chované štíry v Evropě. Nejčastěji chovaným druhem je \"Lychas mucronatus\". Velikostí se pohybují mezi 25 a 45 mm. Jedovatostí se řadí ke štírům se silným jedem a pro alergické osoby a děti může být jed nebezpečný. Štír \"Lychas marmoreus\" z Austrálie je pravděpodobně zodpovědný za jediné úmrtí po bodnutí štíra na australském kontinentu. Bodnutí zdravého člověka není nebezpečné, ale je bolestivé. Typovým druhem je \"Lychas scutilus\".\n\n"}
{"id": "270949", "url": "https://cs.wikipedia.org/wiki?curid=270949", "title": "Jiří Petrmann", "text": "Jiří Petrmann\n\nJiří Petrmann též Jiřík Petrmann ml. či Juraj Petermann (1710(?) – 1792) byl slovenský luterský kazatel českého exulantského sboru v Drážďanech.\n\nNarodil se v Pukanci u Banské Štiavnice. Po studiích v Halle, kde byl ovlivněn pietismem, působil jako učitel a následně kazatel. Od roku 1747 do své smrti byl kazatelem českého exulantského sboru v Drážďanech.\n\nNapsal \"Hospodina srdcem i rty chválení\" neboli \"Drážďanský kancionál\" (1748), \"List o Večeři Páně\" (1782), \"Křesťanské víry základ\" (1783 a 1784), \"Čechořečnost\" (1783) aj. V roce 1766 se zasloužil o 3. vydání české tzv. hallské bible, jehož byl korektorem. Psal také německy.\n\n\n"}
{"id": "270950", "url": "https://cs.wikipedia.org/wiki?curid=270950", "title": "War and Peace, Vol. 1 (The War Disc)", "text": "War and Peace, Vol. 1 (The War Disc)\n\nWar and Peace, Vol. 1 (The War Disc) je páté album amerického rapera Ice Cubea, které vyšlo v roce 1998. Deska, která byla vydána po pětileté pauze se stala platinovou.\n\n"}
{"id": "270955", "url": "https://cs.wikipedia.org/wiki?curid=270955", "title": "Index v adresáři webserveru", "text": "Index v adresáři webserveru\n\nIndex v adresáři webserveru je v informatice soubor určitého jména, který webový server pokládá v daném adresáři za hlavní. Když není ve webovém prohlížeči uvedena konkrétní webová stránka, ale jen adresář, je uživateli odeslána zmíněná hlavní stránka, kterou určuje právě indexový soubor. Díky indexovému souboru není například při přístupu na hlavní stránku určitého webu nutné uvádět i název souboru (stačí např. https://seznam.cz a není potřeba https://seznam.cz/index.html).\n\nTypickým názvem indexového souboru je codice_1, ale může se lišit podle konkrétního nastavení webového serveru. Pokud není indexový soubor k dispozici a není ani povolen výpis seznamu souborů v adresáři, obdrží webový prohlížeč chybové hlášení (typicky se stavovým HTTP kódem 403).\n\n\n"}
{"id": "270959", "url": "https://cs.wikipedia.org/wiki?curid=270959", "title": "Roman Cardal", "text": "Roman Cardal\n\nRoman Cardal (* 7. prosince 1965) je český filosof a teolog. Studoval filozofii a teologii V Praze a také na Lateránské univerzitě v Římě a v Bologni. Přednášel dlouhou dobu filosofii na Katolické teologické fakultě Univerzity Karlovy. Zabývá se především theodiceou a metafyzikou. Vydal knihy \"Bůh ve světle filosofie\" (2005), \"Identita a diference\". \"Systematický kurz ontologie\" (2012), \"Čtyři milníky politické filosofie\" (2010) a \"Vybrané otázky z filosofie\" (2008). Přednáší pro Academia Bohemica, vysoké školy Cevro institut a spolupracuje s Občanským institutem.\n"}
{"id": "270961", "url": "https://cs.wikipedia.org/wiki?curid=270961", "title": "War and Peace, Vol. 2 (The Peace Disc)", "text": "War and Peace, Vol. 2 (The Peace Disc)\n\nWar and Peace, Vol. 2 (The Peace Disc) je v pořadí šesté album amerického rapera Ice Cubea, které vyšlo v roce 2000. Deska se umístila na 3. místě žebříčku The Billboard 200 a získala zlaté ocenění RIAA.\n\n"}
{"id": "270963", "url": "https://cs.wikipedia.org/wiki?curid=270963", "title": "Nevýhoda tahu", "text": "Nevýhoda tahu\n\nNevýhoda tahu (často také Zugzwang, z německého „vynucený tah“), je termín z kombinatorické teorie her a speciálně šachové terminologie. Označuje pozici, při které je pro hráče nevýhodné, že musí táhnout. Ideální by pro něho bylo nedělat nic.\n\nVe hře červeno-modrý hackenbush je každý tah nevýhodný. Plynou z toho některé vlastnosti: například můžeme hry se stejnou hodnotou lineárně uspořádat – neexistují v něm fuzzy hry a každá hra odpovídá nějakému nadreálnému číslu.\n\nV piškvorkách oproti tomu nevýhodné tahy neexistují: díky tomu na ně můžeme aplikovat argument o kradení strategie a dokázat tak, že začínající hráč má neprohrávající strategii. V šachách si tím jisti být nemůžeme, protože v nich takové pozice jsou a nevíme, nepatří-li mezi ně počáteční rozestavení desky: je to však krajně nepravděpodobné.\n\nNevýhoda tahu se vyskytuje až na výjimky v koncovkách, zvláště pěšcových. V běžné hře se vyskytuje vzácně, zato často v šachových úlohách.\nV jednoduchém příkladě vpravo hráč, který je na tahu, prohraje: jeho král musí totiž ustoupit, takže ztratí jediného pěšce. Oboustranné nevýhody tahu se někdy nazývají Trébuchet.\n\n\n"}
{"id": "270968", "url": "https://cs.wikipedia.org/wiki?curid=270968", "title": "Hoegaarden", "text": "Hoegaarden\n\nHoegaarden (výslovnost: //, tj. zhruba [huchárdn]) je obec ve Vlámském Brabantu v Belgii. Obec leží na řece Grote Gete [chetö]; skládá se z místních částí \"Hoegaarden\", \"Meldert\" a \"Outgaarden\" [Autchárdn]. Na začátku roku 2006 měla 6 226 obyvatel na rozloze 33,93 km².\n\nV Hoegaardenu sídlí pivovar Hoegaarden. V prosinci 2005 bylo rozhodnuto, že se výroba přesune do pivovaru Jupille v jižní Belgii, což se však neuskutečnilo.\n\n"}
{"id": "270969", "url": "https://cs.wikipedia.org/wiki?curid=270969", "title": "Zavináč (jídlo)", "text": "Zavináč (jídlo)\n\nZavináč je zavinutý řez ze sledě a zeleniny, naložený v kyselém nálevu. Jídlo pochází ze Severní Evropy, k nám se dostalo z Německa, kde bylo obzvláště oblíbené v 19. století.\n\nSpolečně s utopencem a nakládaným hermelínem patří k nejzákladnějším položkám české studené kuchyně, tedy jídel podávaných často i v těch hospodách, kde se teplá jídla nevaří, případně i v době, kdy se hotová jídla ani minutky nepodávají. Jako chuťovka k pivu či vínu se však zavináč podává i v restauracích s plným sortimentem.\n\nZavináče se prodávají i v prodejnách potravin či polotovarů, tedy i mimo stravovací zařízení. Zpravidla se jedná o maso ze sledě.\n\nSurový sleď se při přípravě očistí a nakrájí na plátky (filé). Následně se naloží asi na 24 hodin do solného roztoku. Jinou variantou je plátky nasolit a nechat 3–4 dny uležet v dóze. Po proprání na další asi dva až čtyři dny do roztoku octu (tato fáze je podle některých zdrojů ideální pro odstranění hlavy, ploutví a páteře).\n\nPo dalším proprání se maso i s kůží nakrájí na pruhy, na něž se vloží zelenina (kysané zelí, cibule, okurka, předem uvařená kořenová zelenina atd.). Obložené pásy masa se zavinou a zajistí se tak, že se propíchne párátkem. Často se užívají dvě párátka propíchnutá křížem. Zavinuté se uloží do na dobu nejméně 3 dnů do octového nálevu obsahujícího vodu, ocet, sůl, cukr, případně sladidlo a koření (například bobkový list, nové koření, pepř). Podle některých receptů se zavináče vůbec předem nezavinují, ale ingredience se rovnou po vrstvách vkládají do sklenice.\n\nNásledně se uležený zavináč podle některých receptů ještě několik minut povaří a po vychladnutí zalije, může se zalít například olivovým olejem.\n\nNázev tohoto jídla se podle jeho tvaru vžil i jako označení pro znak @, který se používá zejména v e-mailových adresách.\n\n"}
{"id": "270972", "url": "https://cs.wikipedia.org/wiki?curid=270972", "title": "Lešij", "text": "Lešij\n\nLešij či lesní mužík je východoslovanský lesní démon, nazývaný také lěsovik, lasovik, polisun či mochovik. Vystupuje jako ochránce lesa, k lidem se zpravidla chová zlovolně. Jeho podoba, zahrnující chlupatost, rohy a někdy i kopyta a ocas, měla nejspíše vliv na představu čerta. Lešijovi se podobá také Div, bytost zmiňovaná již ve staroruské literatuře, a zlovolní lesní duchové jako Nikola či Mikola, jehož jméno je snad odvozeno od světce Nikoly Dupljanského, který žil v dutém stromě. Lesní démon Mikola je znám i Kašubům, ti věří, že dává pocestným hádanky a tomu, kdo uhádne, ukáže cestu, kdežto kdo neuhodne, propadne moci zla.\n\nV západoslovanském prostředí lešijům odpovídají diví lidé a lesní panny. Podobají se také antickým faunům a satyrům a západoevropským dusům.\n\nV lidské formě má podobu starce s dlouhými, bílými, vlasy a vousy, svítícíma zelenýma očima, tělem pokrytým srstí a někdy též s malými drápy či rohy. Jeho výška závisí na výšce stromů, může sahat až k jejich korunám, mimo les zase být velký jako tráva. Jeho kůže bývá hrubá jako kůra, vlasy a chlupy zelené. V ruce mívá karabáč nebo palici, obléká například kaftan s červeným opaskem. Často se mění v obyčejného člověka, nejčastěji známého, aby vyvolal v pocestných důvěru. Lze ho však poznat podle zvláštních detailů jako je špatně zapnutý kaftan, bílé oči nebo absence stínu. Může se také měnit ve zvířata, především v medvěda, vlka, zajíce a červeného kohouta.\n\nJeho přítomnost lze poznat také podle šumění lesa a chvění stromů. Vydává i další různé zvuky, například napodobující zvířata, smích, tleskání a je původcem ozvěny. Kvůli tomu že kolem něj vane prudký vítr a nelze nalézt jeho stopy.\n\nLešij neobývá pouze lesy, ale také pole a louky a je aktivní především v noci. Zpravidla žije v jednom lese pouze jeden lešij, pokud je jich více, často jim vládne „car lesní“ nebo „lesničí“. Někteří jsou samotáři obývající pustiny a jeskyně, jiní si budují prostorné příbytky, kde hospodaří se svými ženami a dětmi. Hlavním jeho úkolem je střežit les, nestrpí lesní zloděje, hvízdání a pokřikování. Škůdce lesa zahání především děsivým křikem a různými žerty. Člověk, kterého obešel, ztrácí paměť. Ochraňuje také zvěř, vlci a zajíci jsou považováni za jeho stáda a s medvědy, jeho nejoblíbenějšími zvířaty, s oblibou hoduje.\n\nDo lesa s oblibou také zavádí dívky a děti, které zneuctí a ty se vrátí domů až po dlouhé době. Lidem podvrhuje své vlastní děti, které jsou sice silné, ale také hloupé a nenasytné a ve dvanácti letech utečou do lesa. Lze se proti němu chránit oběťmi a dary, především chlebem se solí, zaříkadly jej lze dokonce ovládnout. Jiné lidi zavede z cesty a nechá vyhladovět či utonout v močále. Lze se před ním chránit také třeba obrácením šatů na ruby nebo prohozením levé a pravé boty.\n\n\n\n"}
{"id": "270973", "url": "https://cs.wikipedia.org/wiki?curid=270973", "title": "Filosofie práva", "text": "Filosofie práva\n\nFilosofie práva je odvětví filosofie a právní vědy, které zkoumá a objasňuje základní právní pojmy, vztah mezi morálkou, spravedlností a právem, otázky legality a legitimity, platnosti práva a podobně. Má úzký vztah s teorií práva.\n\nAntické úvahy o právu jsou z velké části dílo filosofů: právním a zejména ústavním otázkám se věnoval Platón i Aristotelés nebo Cicero. Také středověké právní myšlení úzce souvisí se scholastikou, s filosofií a s teologií. Středověká filosofie práva pojímala právo jako hierarchický systém čtyř vrstev, jež se pokaždé opírají o vrstvu vyšší:\nVelkým tématem středověké filosofie práva byl vztah mezi panovníkem a právem: panovník právo vyhlašuje a vymáhá (trestá provinění), je však sám tímto právem vázán?\n\nPo rozpadu středověké kulturní a náboženské jednoty v Evropě význam filosofie práva prudce vzrostl, protože měla najít nový, nenáboženský základ pro platnost a závaznost práva. První právní filosofové novověku (Jean Bodin, Hugo Grotius, Thomas Hobbes) se snaží především upevnit autoritu panovníka, na druhé straně však začínají uvažovat i o ochraně práv svobodných lidí, později občanů. Východiskem jejich argumentace je jednak myšlenka přirozeného práva, jednak myšlenka společenské smlouvy. Filosofové jako John Locke a Baruch Spinoza tak položili základy moderního právního myšlení, které vychází z představy základních práv občana a každého člověka.\n\nVrcholem tohoto období je právní filosofie Immanuela Kanta a G. W. F. Hegela, na českém území pak právní filosofie olomouckého profesora Franze Samuela Karpeho. Kantova právní filosofie, obsažená hlavně ve spise \"Metafysika mravů\" (\"Metaphysik der Sitten\") z roku 1796, vychází ještě z pevného svazku mezi panovníkem a poddanými. Poddaní jsou panovníkovi zavázáni k loajalitě, panovník však musí respektovat a hájit jejich svobody a majetek.\n\nHegelovy \"Základy filosofie práva\" (\"Grundlinien der Philosophie des Rechts\") z roku 1821 vycházejí z pojmu lidské svobody, která však po každém nutně vyžaduje, aby byl občanem společnosti a řídil se jejím právem. Hegel důkladně zdůvodňuje nejen občanské svobody, ale také majetkové právo, rodinné a smluvní právo a konečně i právo veřejné a trestní.\n\nRakouský právní filosof Hans Kelsen (1881 v Praze - 1973 v USA) vytvořil novou pozitivní teorii práva, podle níž se právo opírá pouze o autoritu zákonodárce. Právo platí proto a potud, pokud se opírá o „základní normu“ (Grundnorm) a bylo řádným způsobem uzákoněno a vyhlášeno. Základní normu pokládal Kelsen zprvu za hypotézu, později se však přiklonil k tomu, že je to právní fikce. Na Kelsena navazuje řada dalších filosofů a teoretiků práva jako H. L. A. Hart, který rozlišil „primární právní normy“ (všechny běžné zákony) a „sekundární normy“, jež upravují legální postup při tvoření, změnách a rušení primárních norem.\n\nZneužití práva v totalitních režimech 20. století odhalilo zásadní slabinu pozitivní právní teorie, která se ukázala neschopná rozlišit mezi spravedlivým a nespravedlivým právním systémem. Tak se do diskuse znovu vrátila základní otázka právní filosofie, totiž otázka po tom, co je spravedlivé. Současné právní teorie na tuto otázku sice neumí jednoznačně odpovědět, uznává však nadřazenou platnost lidských a občanských práv jako jakousi pojistku proti zásadnímu zneužití práva.\n\n\n\n"}
{"id": "270984", "url": "https://cs.wikipedia.org/wiki?curid=270984", "title": "Syrské písmo (západní varianta)", "text": "Syrské písmo (západní varianta)\n\nSerto či serta je syrské písmo odvozené od staršího písma jménem \"estrangelo\". Zlatým věkem tohoto písma bylo období od 3. do 7. století křesťanského letopočtu. Následkem christologických sporů se v 5. století z estrangela následně vyvinuly 2 větve:\n\nSyrština je literárním jazykem křesťanů severní Sýrie a Mezopotámie. Spolu s jazykem babylonského Talmudu a mandejštinou představuje východoaramejskou větev semitských jazyků. Dnes především liturgický jazyk syrských církví, jazyk biblického překladu Pešita.\n\nJednodušší a modernější serto, je užíváno k vydávání Bible a duchovních tiskovin od raného středověku až dodnes. Tvůrci fontů pro PC si však více oblíbili původní estrangelo, serto není specifikováno ani v Unicodu a různé fonty jsou jen nesnadno dostupné (viz odkazy níže).\n\nJde o písmo „levosměrné“ (směřuje zprava doleva). Problém s umazáváním si řádků při zápisu pravou rukou (který Řekové vyřešili změnou směru písma) zvládli Syřané tak, že obraceli podklad při zápisu o 90° doleva, psali pak jakoby ve sloupcích shora dolů řazených zleva doprava, na čtení vrátili podklad do původní polohy, takže četli řádky shora dolů zprava doleva. Jejich písma tím získala pozoruhodný sklon, nejpatrnější právě na sertu.\n\nDalším výrazným rysem syrských písem je, že jsou spojná: při zápisu se spojují znaky navzájem asi jako v psané latince. Následkem toho mají zejména znaky serta až čtverou podobu (podobně jako v arabštině): nespojnou (zřejmě původní forma), spojenou zleva, spojenou z obou stran a spojenou zprava (viz tab. níže). Spojení se sousedními znaky totiž podobu více či méně pozměňuje. Vzhled znaku upravuje i setkání dvou konkrétních znaků – vznikají ligatury (slitky); jejich přehled je připojen k přehledu vokalizace.\n\nJako všechna semitská písma, také syrská zapisovala původně pouze konsonanty (souhlásky), vokály (samohlásky) byly doplněny později.\nSyrština potřebovala zaznamenat samohlásky víc než jiné semitské jazyky, neboť vokalizace často určovala rod, číslo i přesný význam, které mohou být u jiných semitských jazyků dovoditelné ze souvislostí a koncovek. Zvláštností syrštiny je, že se určitý člen (Álaf) připojuje ke slovu jako sufix (přípona). Slova s podobným zápisem byla od sebe v různých číslech a rodech neodlišitelná.\nV syrštině (stejně jako v hebrejštině) se vyskytují \"\"matres lectionis\"\", tedy souhlásky, které mohou mít význam samohlásek, nebo je mohou prodlužovat. Později se objevily už u Estrangela tečky pod písmem, naznačující neznělou výslovnost, a tečky nad znakem, naznačující výslovnost znělou, a dvě tečky vodorovně nad poslední slabikou, označující množné číslo. To pomohlo naznačit zhruba vokalizaci celého slova. Z toho se vyvinul kompletní samohláskový systém, vyjádřený pomocí teček pod, případně nad znaky. Jakobité jej sice převzali, ale v 8. stol. začali užívat i řeckých samohlásek psaných libovolně nad nebo pod znak (pro způsob psaní otočené o 90°). Tento způsob však vystihoval pouze \"kvalitu\" a ne \"kvantitu\" samohlásek. V Sertu se někdy zapisují samohlásky oběma způsoby současně, včetně teček určujících rody a čísla, což text občas znepřehledňuje!\n\n\n\n"}
{"id": "270985", "url": "https://cs.wikipedia.org/wiki?curid=270985", "title": "Mitsubishi Motors", "text": "Mitsubishi Motors\n\nMitsubishi Motors je 6. největší japonská automobilka a 17. největší světová automobilka (: 三菱自動車工業株式会社, \"Micubiši Džidóša Kógjó Kabušiki Kaiša\"). Spolupracovala s automobilkou Chrysler na vývoji mnoha modelů, s automobilkami Citroën a Peugeot společně vyvíjela modely SUV Mitsubishi Outlander / Citroën C-Crosser / Peugeot 4007, od Volkswagenu odebírala dieselové motory a aktuálně vyvíjí se společností PSA úsporné plně elektrické vozidlo I-MiEV alias Citroën C-Zero či Peugeot iOn. Dále se aktivně podílí na vytvoření nových crossoverů Peugeot 4008 a Citroën C4 Aircross, kteří vychází z modelu ASX a na trh by měli přijít v roce 2013. S firmou Nissan je od roku 2010 upevňována spolupráce pro zlepšení konkurenceschopnosti obou automobilek - přemístění výroby Nissanu Navara do Thajského závodu Mitsubishi Motors, výměna terénních modelů pro místní trhy a spolupráce na mini-vozidlech určených pro japonský trh.\n\nVýznamné dny začínaly pro koncern Mitsubishi až po vytvoření samostatné divize Mitsubishi Motors (1970) se automobilka vydala podobnou cestou, jakou zvolila konkurenční Mazda. Začala kooperovat se zahraničním výrobcem, kterému nejdřív přenechala i minoritní, 10% majetkový podíl. Tímto zahraničním partnerem se stal americký Chrysler. Bohužel, z retrospektivního pohledu můžeme říct, že nešlo o nejšťastnější kooperaci. Chrysler stál před obdobím, v kterém musel stále častěji řešit vlastní problémy, takže vzájemná spolupráce nikdy nepřinesla větší úspěch. Složité vztahy trvají mezi oběma firmami už víc jak 30 let. Podobným, ale výrazně úspěšnějším projektem byla technologická pomoc korejskému Hyundai Motors při vývoji jejich prvého vlastního modelu Pony (1975). Japonská automobilka dokonce získala, a až donedávna ovládala, minoritní podíl v korejském výrobci. Tento model pomoci si později zopakovala i při rozběhu malajsijské automobilky Proton.\n\nV průběhu 70. let ale byla přijata i jiná významná rozhodnutí. Šlo nejen o vstup na náročné zámořské trhy, ale i o spuštění vlastního rallye-programu. Tovární team se nejdřív soustředil na náročné africké rallye (East African Safari, Bandama Rallye Côte d´Ivore), kde dokazoval odolnost modelů Galant a Lancer. Tyto aktivity v následujících letech přerostly do permanentní účasti na nově vytvořeném světovém rallye-šampionátu, a vyvrcholily ziskem čtyř titulů mistra světa v letech 1996–1999. Ještě úspěšnějším programem se ukázala být účast v dálkových pouštních maratónech, s dvanácti vrcholy v podobě vítězství v dakarské rallye. Mimochodem, představením sériového modelu Pajero v roce 1982 Mitsubishi přesně zachytilo módní vlnu kategorie SUV, a tento model dodnes zůstává základem nabídky této japonské značky.\n\nPo období úspěchů a stability ale přišla koncem 90. let východoasijská ekonomická krize, která vážně zastihla i některé tamější automobilky. Mitsubishi Motors v důsledku silné angažovanosti v tomto regioně patřilo k nejvíc trpícím výrobcům. Zatímco pro některé konkurenty byla sama tato situace vážnou komplikací, pro Mitsubishi to mělo být jen předzvěstí blížící se katastrofy. Ta „udeřila“ v roce 2000 s odhalením, že vedení automobilky vědomě zatajovalo čtyři konstrukční chyby na vozidlech určených pro domácí trh. V této chvíli ale do hry vstupuje po několika měsících váhání nedávno zformovaný transatlantický koncern DaimlerChrysler, s vizí vytvoření globální aliance „Welt A. G.“. Němečtí manažeři koncernu DCX kupují 34 % Mitsubishi Motors s vírou, že dokážou nepříznivý vývoj zvrátit. O rok později ještě zvyšují svůj podíl v japonské automobilce na 37,3 %. Restrukturalizační plány nového šéfa automobilky Rolfa Eckrodta ale rychle narazili na odpor statných akcionářů z řad sesterských společností koncernu Mitsubishi, ale i politických špiček země. V jasném světle se tak ukázalo, že provázanost zájmů vlivných japonských podnikatelských a politických kruhů zasahuje do života soukromé firmy i víc jak 100 let po vzniku principu „zaibatsu“. Definitivní konec nadějí, že firma bude ozdravena v rámci aliance DCX pronáší druhá vlna odhalení desítek konstrukčních chyb, sahajících až do roku 1977 a týkající se víc jak 160.000 aut (spolu s těžkými užitkovými vozy Mitsubishi Fuso skoro milión vozidel). Vedení Německo-amerického koncernu v této situaci už neschválilo další finanční pomoc pro Mitsubishi a postupně předává všechny svoje podíly vázající se k výrobě japonských osobních vozidel. Akcie automobilky se tak nakonec dostávají zpět do rukou průmyslového konglomerátu Mitsubishi.\n\nDo vedení demoralizované automobilky, s vážně poškozenou důvěrou veřejnosti, a zastaralým, neatraktivním, a rozpadávajícím se portfoliem modelů přichází v roce 2005 nový šéf – Osamu Masuko. Jeho revitalizační plán, tentokrát už podpořený akcionářskými strukturami, počítá se zavedením kontrolních mechanizmů, postupným znovuzískáním důvěry zákazníků, ale i mnohými restriktivními opatřeními. V průběhu dalších měsíců tak dochází k „zeštíhlování“ firmy, dočasnému zastavení finančně náročného programu WRC, ale i k viditelným a pozitivním změnám v komunikační a reklamní kampani, v zatraktivňování domácí dealerské sítě, nebo v uvádění nových, zajímavých modelů. Právě obrovský úspěch minivozidla I a kompaktního SUV Outlander, spolu s ostatními vzpomenutými opatřeními nakonec vede v roce 2006 k mírnému zisku.\n\nPrvní „ozdravná“ vlna v podobě nových klíčových modelů (Lancer, Outlander, Pajero) tak zasáhla v roce 2004 i naše trhy, a značce Mitsubishi se tak po dlouhém období naskytla příležitost navázat na úspěchy modelů z poloviny 90. let. Byl to ale jen první krok, vracející Mitsubishi na „mapu“ automobilové Evropy.\n\nDruhá „ozdravná“ vlna přišla v letech 2006-2009, kdy bylo postupně uvedeno mnoho nových modelů (L200, Outlander, Lancer, Colt). Hlavně díky Outlanderu se firma před začátkem krize stala poměrně výdělečnou. Aktuálně pomáhá Mitsubishi nový crossover ASX, který je velmi úspěšný a drží se v první sedmičce nejprodávanějších malých SUV na českém trhu (r.2011). Mitsubishi je také jedna z mála japonských firem, kterým v ČR roste tržní podíl - s tržním podílem už je na tom Mitsubishi lépe, než ztrácející Mazda, Honda a Subaru. Prodeje automobilky vzrostly za rok 2011 o 30%.\n\nV nejbližší době by měl také napomoci k vyšším tržbám nový Colt, který nahradí zcela neúspěšný faceliftovaný Colt s základem z roku 2004. Možná se ale bude prodávat pod jménem konceptu - Mirage. Dále automobilka usiluje o co možná nejnižší průměr vypouštěného CO, proto můžeme očekávat, že příští Mitsubishi Lancer Evolution již nebude spalovat benzin, ale, jak to zatím vypadá, bude jezdit na elektřinu. Také se na podzim roku 2012 chystá premiéra nového Outlanderu, který pravděpodobně bude také elektrický (viz koncept PX-MiEV II). Celkově Mitsubishi chystá do roku 2016 uvést 8 nových elektrických modelů.\n\n\n\n\nMitsubishi\n\n"}
{"id": "270992", "url": "https://cs.wikipedia.org/wiki?curid=270992", "title": "Walter Houser Brattain", "text": "Walter Houser Brattain\n\nWalter Houser Brattain (10. února 1902, Amoy v Číně – 13. října 1987, Seattle) byl americký fyzik, který spolu s Johnem Bardeenem a Williamem Shockleym objevil tranzistor. Za tento objev získali v roce 1956 Nobelovu cenu za fyziku.\n\nAčkoli se narodil v Amoy, v Číně, rané dětství strávil ve Springfieldu, Oregonu a Washingtonu. Vyrůstal ve státu Washington na farmě svých rodičů, Rosse R. Brattaina a Ottilie Houser. Svůj bakalářský titul získal z fyziky a matematiky na Whitman College in Walla Walla ve Washingtonu v roce 1924. V roce 1926 získal na University of Minnesota magisterský titul a v roce 1929 na stejné univerzitě titul Ph.D. ve fyzice. Vedoucím doktorandské práce byl John T. Tate a tématem byl dopad elektronů na rtuťové výpary. V letech 1928 až 1929 pracoval v Národním úřadu pro míry a váhy (National Bureau of Standards) ve Washingtonu, D.C., a v roce 1929 přešel do Bellových laboratoří v New Jersey.\nBrattainův výzkum v Bellových laboratořích před druhou světovou válkou se nejdříve týkal fyziky povrchu wolframu a později povrchu oxidů mědi a povrchu křemíku. Během druhé světové války se věnoval rozvoji metod odhalení ponorek pro Columbia University. Po válce se vrátil do Bellových laboratoří a připojil se ke skupině vedené Williamem Shockleym. Ten od začátku roku 1946 vedl hlavní výzkum polovodičů pro praktické vytvoření zesilovače.\n\nJejich výzkum vedl v roce 1947 k objevu hrotového tranzistoru. Za tento objev obdrželi v roce 1956 Brattain, John Bardeen a William Shockley Nobelovu cenu za fyziku.\n\nWalter Brattain zemřel 13. října 1987 v Seattlu.\n\n"}
{"id": "270995", "url": "https://cs.wikipedia.org/wiki?curid=270995", "title": "Kuchař (rozcestník)", "text": "Kuchař (rozcestník)\n\nKuchař může znamenat: \n\n\n\n\n\n\n\n"}
{"id": "270998", "url": "https://cs.wikipedia.org/wiki?curid=270998", "title": "William Bradford Shockley", "text": "William Bradford Shockley\n\nWilliam Bradford Shockley (13. února 1910 – 12. srpna 1989) byl americký fyzik a vynálezce. Spolu s Johnem Bardeenem a Valterem H. Brattainem, objevil tranzistor, za který všichni získali v roce 1956 Nobelovu cenu za fyziku. Shockleyovy pokusy obchodně využít tento objev vedly ke vzniku \"Silicon Valley\" v Kalifornii, které se stalo ohniskem elektrotechnické inovace. Ve svém pozdějším životě, byl Shockley profesorem ve Stanfordu, a také se stal neochvějným zastáncem eugeniky.\n\nShockley se narodil v Londýně, ale byl vychován v Kalifornii. Svůj bakalářský titul z přírodních věd získal na California Institute of Technology v roce 1932. Ještě jako student si vzal v srpnu 1933 Iowan Jean Bailey. V březnu 1934 se jim narodilo děvčátko Jane Alison. Svůj doktorský (PhD) titul získal Shockley v roce 1936 na Massachusettském technologickém institutu. \nPak se připojil k výzkumné skupině vedené Clintonem Davissonem v Bellových laboratořích v New Jersey. V roce 1938 získal svůj první patent. Po vypuknutí druhé světové války se zapojil do výzkumu radaru v laboratořích ve Whippany v New Jersey. V květnu 1942 opustil Bellovy laboratoře a stal se ředitelem výzkumu na Columbia University. \n\nKrátce po skončení války v roce 1945, Bellovy laboratoře vytvořily skupinu pro výzkum fyziky pevných látek, pod vedením Shockleyho a chemika Stanleyho Morgana. Dalšími členy skupiny byli Bardeen a Brattain, fyzik Gerald Pearson, chemik Robert Gibney, elektrotechnický expert Hilbert Moore a několik techniků. Jejich cílem bylo najít alternativu ke křehkým elektronkovým zesilovačům. Jejich první pokusy byly založeny na Shockleyově myšlence, že vnější elektrické pole na polovodiči ovlivní jeho vodivost. Jejich experimenty však záhadně selhávaly. \n\nSkupina začala studovat atomové struktury, které se na povrchu a uvnitř látek liší. Hledané výsledky se začaly dostavovat v okamžiku, když začali obklopovat body dotyku mezi polovodičem a přívodními vodiči elektrolytem. Moore postavil okruh, který jim dovolil snadno měnit frekvenci vstupního signálu a navrhl, aby používali glykol boritan, viskózní chemikálii, která se nevypařovala. Nakonec získali důkaz schopnosti zesílení signálu, když Pearson, podle návrhu Shockleyho, uvedl napětí na kapičku glykol boritanu umístěnou přes P-N přechod. V prosinci 1947 Bardeen a Brattain – pracovali bez Shockleyho – uspěli ve stvoření hrotového tranzistoru, který zesiloval signál.\n\nDalší měsíc začali patentoví zástupci Bellových laboratoří pracovat na patentových přihláškách. Brzo objevili, že Shockleyho vliv elektrického pole na polovodič byl předpovídán a patentován v roce 1930 Juliem Lilienfeldem, který si svůj MESFET patentoval v Kanadě již v 22. října 1925. Přesto byly podány celkem čtyři žádosti o patent. Na žádné z těchto přihlášek se však nevyskytovalo Shockleyovo jméno. To Shockleyho rozzlobilo, protože práce byla založena na jeho nápadu s účinkem elektrického pole. \nVe stejnou dobu tiše pokračoval ve vlastní práci na stavbě různých druhů tranzistoru založených na spojení místo bodového dotyku. Předpokládal, že tento typ tranzistoru bude více komerčně úspěšný. Shockley pracoval na teorii elektronů a děr v polovodičích, která byla nakonec vydána jako 558 stránková monografie v roce 1950. V té Shockley vypracoval rozhodující myšlenky týkající se pohybu elektronů a děr a diferenciální rovnici, kterou se řídí tok elektronů v pevných krystalech. \n\nShockleyho tato práce vedla k myšlence \"sendvičového tranzistoru“ a ke vzniku klasického tranzistoru. Jeho objev byl oznámen 4. června 1951 a Shockley obdržel 25. září 1951 za jeho objev patent. Pro výrobu tohoto tranzistoru byla vyvinuta difúzní metoda a tento tranzistor brzy zastínil tranzistor s bodovými kontakty. Shockley pokračoval jako vedoucí skupiny v Bellových laboratořích ještě dva roky.\n\nV roce 1951 byl zvolen členem National Academy of Sciences (NAS). Za svůj objev tranzistoru získal mnoho cen. Bellovy laboratoře však představovaly všechny tři vynálezce (Shockleyho, Bardeena a Brattaina) jako tým. To vedlo k rozkolu a Shockley později blokoval práci Bardeena a Brattaina na klasickém tranzistoru. Bardeen se začal zabývat teorií supravodivosti a opustil Bellovy laboratoře. Brattain odmítl pracovat v Shockleyově týmu a byl přidělen k jiné skupině. Ani jeden, ani druhý se pak příliš nezúčastnili dalšího vývoje tranzistoru. Shockley sám odešel v roce 1953 z Bellových laboratoří a přestěhoval se do Kalifornie na California Institute of Technology (Caltech), kde čtyři měsíce působil jako hostující profesor.\n\nShockley nakonec začal řídit svoji vlastní společnost, v níž se pokoušel vytvořit nové a technicky obtížné zařízení (původně nazvané čtyřvrstvá dioda a nyní známé jako tyristor). Projekt se ale rozvíjel velmi pomalu.\nNa jaře 1954 se Shockley odloučil od své manželky Jane a nakonec se v létě 1954 rozvedl. V listopadu 1955 se oženil s Emmy Lanning, učitelkou ze severní části státu New York. Toto manželství trvalo až do jeho smrti v roce 1989.\n\nV roce 1956 Shockley získal, spolu s Bardeenem a Brattainem, Nobelovu cenu za fyziku. Ve své Nobelovské přednášce plně ocenil Brattaina a Bardeena jako vynálezce tranzistoru s bodovými kontakty.\n\nV červenci 1961 po vážné automobilové nehodě si Shockley si vzal několik měsíců na zotavení ze zranění. Jeho firma byla prodána firmě Levite a on sám přijal místo profesora na Stanfordově univerzitě.\n\nShockleyův poslední patent byl udělen v roce 1968, za velmi komplikované polovodičové zařízení.\n\nShockley zemřel v roce 1989 na rakovinu prostaty.\n\nV roce 2002 skupina asi 30 kolegů, kteří se s ním setkali od roku 1956, zavzpomínali na Shockleyho a jeho ústřední roli v odstartování revoluci v informačních technologiích a jejich organizátor prohlásil, že \"Shockley je ten, kdo přinesl křemík do Silicon Valley.\"\nShockley byl zařazen časopisem Time mezi 100 nejvíce vlivných lidí 20. století.\nObdržel čestné doktoráty na University of Pennsylvania, Rutgers University v New Jersey a Gustavus Adolphus Colleges v Minnesotě.\nOliver E. Buckley Solid State Physics Prize od American Physical Society. \nMaurice Liebman Memorial Prize od Institute of Radio Engineers. \nHolley Medal of the American Society of Mechanical Engineers v roce 1963.\n\n"}
{"id": "271000", "url": "https://cs.wikipedia.org/wiki?curid=271000", "title": "Hoegaarden (pivovar)", "text": "Hoegaarden (pivovar)\n\nHoegaarden je belgický pivovar založený v roce 1966 Pierrem Celisem v Hoegaardenu, vyrábějící pšeničné pivo. Po požáru v roce 1988 byl prodán pivovaru InBev, sídlícímu nedaleko Leuvenu. Pierre Celis se odstěhoval do Spojených států, kde v Austinu založil pivovar Celis.\n\nObec Hoegaarden byla známá svým pšeničným pivem už od středověku, v roce 1955 ale poslední místní pivovar zavřel, a tak se o deset let později mlékař Celis rozhodl obnovit tradici a založil ve svém domě v podkroví vlastní pivovar.\n\nCelis užíval tradiční přísady, vodu, kvasnice, pšenici, chmel, koriandr a pomerančovou kůru z Curaçaa. Kvůli rostoucí výrobě Celis v roce 1980 koupil místní továrnu na nealkoholické nápoje, kterou předělal na pivovar.\n\nV roce 2005 bylo rozhodnuto, že se výroba přesune do většího pivovaru firmy InBev v Jupille. Přesun se však nikdy neuskutečnil, jednak kvůli nespokojenosti místních obyvatel ze ztráty tradiční značky a největšího zaměstnavatele a jednak z obavy nad změnou kvality piva.\n\nPrvní Hoegaarden dne se má podle tradice pít „ne na víc než tři doušky“. Není důležité, kolik piva se vypije v prvních dvou doušcích, jen když se třetím dopije.\n\nDo Česka přiváží značku Hoegaarden Witbier Pivovary Staropramen. V roce 2017 k němu přibyla i verze Rosée ve 20 litrových sudech a speciální šampusové lahvi o objemu 0,7 litru.\n"}
{"id": "271002", "url": "https://cs.wikipedia.org/wiki?curid=271002", "title": "Petříkov (Ostružná)", "text": "Petříkov (Ostružná)\n\nPetříkov (německy \"Peterswald\") je vesnice ležící v severní části Olomouckého kraje, v okrese Jeseník. Je částí obce Ostružná. Petříkov leží v údolí říčky Branná, v nadmořské výšce 740–950 metrů. Bývalo to významné zimní středisko.\n\nOsadu Petříkov založil na svém kolštejnském panství v roce 1617 Hanuš Petřvaldský z Petřvaldu. Součástí tohoto panství zůstal Petříkov i poté, co bylo Hanuši Petřvaldskému v důsledku jeho účasti na stavovském povstání konfiskováno a uděleno českému místodržícímu Karlu z Lichtenštejna, v jehož rodě pak setrvalo až do konce patrimoniální správy roku 1850.\n\nOd počátku obecního zřízení (1850) je Petříkov osadou Ostružné, jen v letech 1975–1990 byl, stejně jako samotná Ostružná, částí obce Branná. Škola zde byla založena roku 1854 (samostatná budova postavena roku 1911, zanikla roku 1945). Za první republiky zde fungovala i česká menšinová škola. Před první světovou válkou se zde těžil pyrit a tuha. Těžba pyritu po první světové válce zanikla, tuha se dále těžila i v meziválečném období.\n\nPo druhé světové válce a odsunu původních obyvatel byla osada dosídlena jen ze třetiny a počet obyvatel pak dále klesal. Oproti 45 domům v roce 1930 jich bylo v roce 1991 trvale obýváno jen 5. Osada se však rozvíjela a rozvíjí jako sezónní (zimní) turistické středisko s řadou sjezdovek a letní bobovou dráhou.\n\nPočet obyvatel Petříkova podle sčítání nebo jiných úředních záznamů:\nV Petříkově je evidováno 71 adres: 9 čísel popisných (trvalé objekty) a 62 čísel evidenčních (dočasné či rekreační objekty). Při sčítání lidu roku 2001 zde bylo napočteno 8 domů, všechny trvale obydlené.\n\n\n"}
{"id": "271007", "url": "https://cs.wikipedia.org/wiki?curid=271007", "title": "Ondřej Suchý", "text": "Ondřej Suchý\n\nOndřej Suchý (* 16. září 1945 v Praze) je český novinář, moderátor, spisovatel a textař, bratr Jiřího Suchého.\n\nUčil se uměleckým truhlářem a začínal jako aranžér a reklamní výtvarník.\nV šedesátých letech pracoval v Čs. televizi Praha, ve \"Vysílání pro děti a mládež\", zprvu jako asistent scény, též jako asistent režie, na pevný úvazek pak jako asistent produkce (do roku 1967).V roce 1962 spoluzakládal skupinu Crazy Boys společně s Láďou Štaidlem,Miki Volkem nebo Miroslavem Berkou, kde hrál na kontrabas.\n\nV letech 1968 – 1970 byl redaktorem časopisu \"Sedmička\" (později \"Sedmička pionýrů\"), od roku 1971 volným novinářem. V letech 1978 – 1991 redigoval sobotní humoristickou přílohu deníku \"Svobodné Slovo\", \"KVÍTKO\".\nOd druhé poloviny šedesátých let začal psát o světě grotesky a zábavního průmyslu třicátých let. S časopisem \"Kino\" spolupracoval už od roku 1962 (až do jeho zániku). Byl též autorem mnoha televizních pořadů – například \"Kavárnička dříve narozených\", \"Dům plný písniček\", \"Malý televizní kabaret\", \"Holky, kluci, komici\" aj.\n\nV současné době pracuje v \"Českém rozhlase 2–Praha\" jako externí redaktor \"Redakce slovesného vysílání\". S Československým rozhlasem začal spolupracovat již v Plzni, a to od roku 1962. Od devadesátých let připravuje a uvádí dva své stálé pořady: zábavný týdeník \"PADESÁTNÍK\" a pořad\n\"Nostalgické muzeum zábavy\", v němž zpovídá své hosty – zpěváky, herce, hudebníky, režiséry a spisovatele. Za některé z nich obdržel dvě ceny – v roce 1993 \"Prix Bohemia Radio\" a v roce 1999 \"Národní cenu Prix Bohemia Radio\".\n\nVydal na tři desítky knížek (např. \"Exkurze do království grotesky\", \"Vlasta Burian na cestě do 21. století\", \"Oldřich Nový přichází\",\"Werichův Golem a Golemův Werich\", \"Velká kniha o Chaplinovi\", \"Z klobouku doktora Šlitra\", \"František, co Nepil pivo\", \"Ljuba Hermanová\", \"Účtenka z Kavárničky dříve narozených\", \"Inka Zemánková\", \"Pár halířů z Padesátníku\" aj. - pro děti: \"Kupte strunu za korunu\", \"Chytila Dáda žížalu Jůlii\", \"Dáda má kosa Oskara\" aj.)\n\nJe autorem přes 600 textů písní (od roku 1970 zastupovaným OSA, nyní členem OSA a 2. místopředsedou Hudební nadace OSA). V roce 1998 obdržel \"Zlatou desku Supraphonu\" za výběr a sestavu MC/CD filmových písniček \"Rozvíjej se poupátko\".\n\nMiluje klauny a komiky – filmové, kabaretní, cirkusové - a v současné době se intenzivně zabývá dokumentováním historie českého populárního umění v letech čtyřicátých, padesátých a šedesátých. Nejvíce si považuje toho, že se mohl seznámit a spřátelit s arménským klaunem a mimem Leonidem Jengibarovem, švýcarským klaunem a mimem Dimitrim a s velikány české filmové a divadelní komedie Janem Werichem a Oldřichem Novým. Spolupracoval na memoárech Ljuby Hermanové, Felixe Holzmanna, Svatopluka Beneše (pro časopis Kino), Hany Vítové (pro přílohu Svob.Slova) a Rudolfu Cortésovi (spolu s jeho dcerou Dášou Cortésovou).\n\n\n"}
{"id": "271009", "url": "https://cs.wikipedia.org/wiki?curid=271009", "title": "Místní jméno", "text": "Místní jméno\n\nMístní jméno může znamenat: \n"}
{"id": "271012", "url": "https://cs.wikipedia.org/wiki?curid=271012", "title": "Blokdiagram", "text": "Blokdiagram\n\nBlokdiagram je způsob kartografického znázornění určitého výseku zemské kůry pomocí grafu, který využívá prostorového průmětu průřezu topografické plochy. Využívá se především v geologii a geomorfologii.\n\nPro tvorbu blokdiagramu je nutné vymezit část zemského povrchu, který chceme promítnout do blokdiagramu. Pro tyto účely je nejvýhodnější použít Základní mapu ČR. Po vymezení území na mapě se sestrojí čtvercová síť a následně se ve všech bodech sítě zjistí nadmořská výška. Takto získaná data se přenesou do tabulkového procesoru. Aplikací prostorového povrchového grafu vznikne blokdiagram. \n\n\n"}
{"id": "271017", "url": "https://cs.wikipedia.org/wiki?curid=271017", "title": "Łużec", "text": "Łużec\n\nŁużec (německy \"Flinsberger Kamm\") je hora nacházející se v západní části Vysokého jizerského hřebene, v polské části Jizerských hor. V dřívějších dobách byl Łużec častým cílem procházek a vzhledem k širokému rozhledu na Jizerské hory a Krkonoše také turistickou atrakcí.\n\nNa Łużci býval lyžařský vlek se sjezdovkou pojmenovanou Świeradowiec. Proto je na některých starších mapách chybně zakreslována výška obou vrcholů, přestože v jednom případě se jednalo o kopec, ve druhém o sjezdovku.\n\nPřes Łużec vede hlavní červeně značená hřebenovka mezi horami Stóg Izerski a Wysoki Kamień, která jako Cesta česko-polského přátelství pokračuje až do Krkonoš. Łużec se nachází asi 2 km VJV od prvně jmenované hory. Z druhé strany je přístupný ze sedla Polana Izerska, kam vede i modrá značka z obce Świeradów Zdrój.\n"}
{"id": "271018", "url": "https://cs.wikipedia.org/wiki?curid=271018", "title": "Vannevar Bush", "text": "Vannevar Bush\n\nVannevar Bush (11. března 1890 Everett, Massachusetts – 28. června 1974 Belmont, Massachusetts) byl americký vědec, státní úředník, vizionář a profesor elektronického inženýrství.\n\nNarodil se jako třetí dítě do rodiny evangelického pastora v Everettu ve státě Massachusetts. Byl pojmenován podle Johna Vannevara, rodinného přítele (pojmenovat děti příjmením v USA není neobvyklé). Stejně jako jeho otec vystudoval Tufts College.\n\nÚčastnil se projektu Manhattan. V roce 1945 v článku \"As We May Think\" publikovaném v časopisu \"The Athlantic Monthly\" navrhl projekt zařízení Memex, fungujícího na princípu hypertextu. V roce 1945 jako ředitel Office of Scientific Research and Development publikoval zprávu nazvanou \"Science The Endless Frontier. A Report to the President\" (Nekonečný obzor vědy – Zpráva pro prezidenta). Vykonával funkci viceprezidenta Massachusettského technologického institutu (MIT), prezidenta Carnegie Institution ve Washingtonu DC v USA. Působil jako vedoucí National Defense Research Committee.\n\nNapsal a vydal knihy a publikace:\n\n\nBush, Vannevar: \"Science The Endless Frontier. A Report to the President.\", United States Government Printing Office, Washington, D.C. 1945\n\nBush, Vannevar: As We May Think. In: The Athlantic Monthly, July 1945, \n\nZachary, G. Pascal: Endless Frontier. Vannevar Bush, Engineer of American Century. Free Press, 1997, ISBN 0-02-935673-3, ISBN 978-0-02-935673-9\n\nZachary, G. Pascal: The Godfather. Wired 5.11 November 1997, \n\n"}
{"id": "271019", "url": "https://cs.wikipedia.org/wiki?curid=271019", "title": "Kajman brýlový", "text": "Kajman brýlový\n\nKajman brýlový, kajman obecný či kajman středoamerický (\"Caiman crocodilus\" známý také pod starším jménem \"Caiman sclerops\") je poměrně malý plaz z čeledi aligátorovitých obývající poměrně rozsáhlé území Střední a Jižní Ameriky v rozmezí od Venezuely až na jih Amazonské pánve. Žije v pomalu tekoucích vodách, nížinných mokřinách a jezerech, je schopen tolerovat i slanou vodu; díky této adaptaci je také nejhojnějším zástupcem své čeledi.\n\nČeský druhový název \"brýlový\" je inspirován hřebenem mezi očima, který slabě připomíná obroučku brýlí. Zkostnatělá horní víčka také poukazují na možnou podobnost s dinosaury z rodu \"Allosaurus\" . Několik poddruhů tohoto kajmana se liší zbarvením, velikostí a tvaru lebky. Samci dosahují délky od 2 m do 2,5 m, maximálně pak až do 3 m. Samice jsou znatelně menší a dosahují maximální velikosti do 1,4 m. Dospělá zvířata mají tlustou kůži s olivovým nádechem. Mláďata mají obvykle nažloutlou barvu s černými skvrnami, kterou postupem času zcela ztrácí.\n\nMláďata se živí širokou paletou vodních bezobratlých, převážně pak larvami hmyzu, korýši a měkkýši. Postupem času začnou do svého jídelníčku zahrnovat i různé obratlovce, převážně ryby, obojživelníky, plazy a vodní ptáky. Dospělá zvířata si troufnou i na větší savce, např. divoká prasata nebo kapybary.\n\nObdobí páření trvá u kajmanů brýlových v rozmezí mezi květnem a srpnem. Samice vybuduje hnízdo v podobě hromady různé půdy a rostlinné vegetace, kterou sem nahrne. V období dešťů, mezi červencem a srpnem naklade 14 až 40 (obvykle kolem 22) vajec, která po celou inkubační dobu, která trvá zhruba 90 dní pečlivě střeží. Samice dosahují pohlavní dospělosti mezi 4. a 7. rokem, samci zhruba ve stejném věku.\n\nKajman brýlový je loven pro svou kůži, ale ohrožení pro něj představuje i odchyt mláďat, která se následně prodávají do domácností buď živí, nebo jako kuriózní vycpaniny.\n\n"}
{"id": "271024", "url": "https://cs.wikipedia.org/wiki?curid=271024", "title": "McDonnell F2H Banshee", "text": "McDonnell F2H Banshee\n\nMcDonnell F2H Banshee byl dvoumotorový proudový stíhací letoun, vyvinutý pro službu na letadlových lodích. V Americkém námořnictvu typ sloužil v letech 1948–1959 a v Kanadském námořnictvu v letech 1955–1962. F2H měl přímá křídla, byl jednomístný a poháněla ho dvojice proudových motorů. Společně s typem Grumman F9F Panther byl jedním z nejdůležitějších palubních stíhačů korejské války.\n\nF2H byl vyvinut z typu McDonnell FH-1 Phantom, na jehož modernizaci se pracovalo, ještě před začátkem jeho sériové výroby. Letoun byl větší, měl výkonnější motory Westinghouse s tahem 13 kN, zvýšenou zásobu paliva, výzbroj složenou z 20 mm kanónů a také byl schopen nést podvěšené pumy, rakety či přídavné nádrže.\n\nMaketa nového letounu, označeného XF2D-1 byl dokončen v dubnu 1945. Projekt přežil útlum výroby po konci druhé světové války, i když vývoj se zpomalil a první ze tří prototypů byl postaven až v roce 1946. Prototyp poprvé vzlétl 11. leden 1947 z továrního letiště \"Lambert Field\" v St. Louis. Když bylo tovární označení D přiděleno firmě Douglas, byl stroj přeznačen na XF2H-1. Po vyřešení několika dětských nemocí prototypu bylo rozhodnuto o sériové výrobě typu. V květnu 1947 bylo objednáno prvních 56 kusů.\n\nV srpnu 1948 byly první F2H-1 dodány ke vstupním testům US Navy. Jejich trup byl o 36 cm prodloužen, aby se do něj vešla další palivová nádrž o objemu 1 330 l. Do F2H-1 byly také montovány výkonnější motory o tahu 14 kN.\n\nPřestože už F2H-1 byly přijaty ke službě v US Navy, mnohem rozšířenější byla varianta F2H-2, které bylo postaveno 306 kusů. Ty měly díky silnějším motorům s tahem 14,5 kN o něco vyšší výkony. Křídlo F2H-2 bylo upraveno přidáním závěsníků a také byly nainstalovány dvě přídavné nádrže o objemu 757 l na jeho koncích. Tyto nádrže byly oddělitelné, v praxi to ale nebylo obvyklé.\n\nVarianta F2H-2 byla základem pro tři další mírně upravené verze. F2H-2B měla zesílené křídlo a byl schopen nést taktické jaderné zbraně. Bylo vyrobeno 35 kusů. F2H-2N byl noční stíhač, který měl o 86 cm prodlouženou příď s instalovaným radarem. Vyrobeno 14 kusů. F2H-2P byly upravené pro průzkumné mise. Letouny měly v o 74 cm prodloužené přídi celkem 6 kamer. Bylo to první proudové průzkumné letadlo US Navy. Vyrobeno 81 kusů.\n\nF2H-3 byla jako poslední výrazně upravena. Trup letounu byl prodloužen o 240 cm a byla přidána nová větší palivová nádrž. Množství neseného paliva se tak zvýšilo z 3 320 l na 4 172 l. To umožnilo letounu provést většinu misí bez nutnosti použít nádrže na koncích křídel. Ocasní plochy byly přesunuty ze svislé ocasní plochy do trupu. Letouny také měly radar Westinghouse, který jim umožňoval plnit mise za každého počasí. To znamenalo změnu umístění kanónů, které musely ustoupit radaru a jeho vybavení. Díky těmto úpravám vypadala varianta F2H-3 výrazně odlišně od svých předchůdců. Bylo postaveno 250 kusů.\n\nF2H-4 byla poslední výrobní varianta. Měly nový radar firmy Hughes a lehce výkonnější motory o tahu 16 kN. Jinak byly totožné s F2H-3. Bylo vyrobeno 150 kusů.\n\nVýroba Banshee skončila v září 1953. V té době bylo dokončeno 895 kusů. V roce 1962 došlo k reorganizací označovacího systému a dosud sloužící letouny byly přeznačeny z F2H-3 a F2H-4 na F-2C a F-2D. Předchozí varianty, pro které bylo určeno označení F-2A a F-2B, už byly zcela vyřazeny. Žádné F2H však už pod tímto označením nevzlétly, protože se v té době nacházely v rezervě a už nelétaly.\n\nF2H-2 se účastnily korejské války jak v námořnictvu, v rámci svazu \"Task Force 77\", tak v silách námořní pěchoty. Díky svým dobrým výkonům ve velkých výškách, působily zpočátku jako dálkový doprovod bombardovacích svazů USAF. Jak se konflikt vyhrocoval, byly palubní stíhací letouny přesunuty na útoky proti pozemním cílům, podporu pěchoty a ničení nepřátelského zásobování. Severokorejské letectvo bylo téměř zcela zničeno počátkem nasazení sil OSN, především díky mnohem kvalitnějším pilotům, kteří měli bohaté bojové zkušenosti z druhé světové války. Kombinované Korejsko-Čínsko-Sovětské síly proto operovaly především ze základen na Čínském území. Jelikož to bylo daleko z míst vzletu amerických letounů a stíhací patroly nad řekou Jalu byly přiděleny především armádním letounům North American F-86 Sabre, nedosáhly F2H žádných sestřelů nepřátelských letounů. Američané ztratili tři F2H, sestřelené protiletadlovou palbou.\n\nŠiroké uplatnění ve válce nalezly průzkumné F2H-2P. V době, kdy ještě nebyly vyvinuty protiletadlové řízené střely, znamenala jejich rychlost účinnou obranu proti protiletadlovým kanónům. Nepřátelské stíhací letouny také ještě běžně neměly na palubě vyhledávací radar. Rychle a ve velké výšce letící F2H-2P tak byly poměrně bezpečné a poskytovaly velení užitečné snímky z bojiště. Pokud operovaly v oblastech, kde bylo aktivní nepřátelské letectvo, měly navíc stíhací eskortu. Během korejské války byly ztraceny pouze dva kusy F2H-2P, sestřelené protiletadlovou palbou.\n\nJelikož velení amerického námořnictva nemělo důvěru v možnosti provozování letounů se šípovými křídly, které se rychle rozšiřovaly v armádním letectvu, z palub lodí, jejich stíhací letouny začaly ve výkonech rychle zaostávat. Díky své koncepci s rovným křídlem tak byl F2H-2 Banshee o plných 161 km/h pomalejší, než Sovětské letoun MiG-15, což ho výrazně handicapovalo ve vzdušném boji. Když další výzkumy ukázaly, že i letoun s šípovým křídlem může létat při dostatečně nízkých rychlostech, i US Navy objednalo vývoj takových strojů. Objednalo ještě nové F2H-3 a F2H-4, vybavené radarem, pro obranu flotily, ty ale měly jen dočasně zaplnit mezeru, než byly nové typy Grumman F-9 Cougar, McDonnell F3H Demon a Douglas F4D Skyray dostupné v dostatečném množství. Poslední varianty F2H sloužily jen několik let a nebyly už bojově nasazeny.\n\nTaké průzkumné F2H-2P byly jak jen to bylo možné nahrazeny průzkumnou variantou F9F Cougar, označenou F9F-8P a také průzkumnou variantou dalšího nového stíhače, Vought F-8 Crusader, označenou F8U-1P.\n\nV roce 1951 se Kanadské námořnictvo rozhodlo nahradit své zastarávající pístové stíhací letouna Hawker Sea Fury modernějšími proudovými F2H. Objednalo nejprve 60 kusů za 40 milionů dolarů. Kvůli rozpočtovým škrtům, však nebyly letouny objednány před ukončením jejich výroby a RCN si muselo pořídit vyřazené F2H-3, sloužící dříve v US Navy. Bylo jich koupeno celkem 39 a to za 25 mil. dolarů. Byly dodány v letech 1955–1958 a létaly jak z paluby letadlové lodě HMCS Bonaventure (CVL-22), tak z pozemních základen.\n\nBojová hodnota letounů byla zvýšena přidáním protiletadlových řízených střel AIM-9 Sidewinder. Testy s těmito střelami proběhly v listopadu 1959 a bylo při nich sestřeleno několik cvičných cílů. Po vyřazení kanadských F2H-3 ze služby, neměl jiný kanadský palubní letoun střely Sidewinder až do doby, než RCN začalo v 80. letech používat stíhací letouny McDonnell Douglas CF-18 Hornet.\n\nPřestože byly Banshee původně oceňované pro své letové vlastnosti, doprovázela jejich službu v RCN řada potíží. Dva letouny byly i s jejich piloty ztraceny kvůli strukturálnímu selhání mechanismu sklápění křídel a další Banshee byla ztracena, když jí při přistání selhaly brzdy a přepadla přes palubu lodi do moře. RCN ztratilo celkem 12 ze svých 39 F2H-3, což znamenalo ztráty přes 30%.\n\nPostupem času se prioritou RCN stalo protiponorkové hlídkování. Jelikož byla HMCS Bonaventure příliš malá pro to, aby zároveň nesla Banshee a dostatečný počet protiponorkových letounů CS2F Trackers, operovala většinu času bez nich. Jelikož Kanadské námořnictvo bylo pod velkým tlakem na snížení rozpočtu a v té době již poměrně zastaralé Banshee se stávaly stále náročnějšími na údržbu, byly v září 1962 vyřazeny bez náhrady. Na tom se projevilo i jejich značné opotřebení v náročných klimatických podmínkách Severního Atlantiku. Byly to jediné proudové palubní stíhačky, které kdy Kanadské námořnictvo provozovalo z letadlové lodi.\n\nVšechny F2H, kromě tří, byly sešrotovány či zničeny jako cvičné cíle.\n\n - Kanada - Royal Canadian Navy\n\n\n\nÚdaje platí pro F2H-3\n\n\n\n"}
{"id": "271028", "url": "https://cs.wikipedia.org/wiki?curid=271028", "title": "Ján Sebechlebský", "text": "Ján Sebechlebský\n\nJán Sebechlebský (* 6. května 1966, Žiar nad Hronom, Československo) je slovenský a český filmový režisér a pedagog.\n\nPo studiu na gymnáziu v Žiaru nad Hronem byl přijat na pražskou FAMU, obor hrané režie. Školu absolvoval v roce 1991. Věnuje se i divadelní tvorbě a je externím pedagogem na FAMU. Společně s režisérem Radimem Filipcem, který má na starost scény v reálném prostředí, pro Televizi Nova také točí televizní seriál \"Ordinace v růžové zahradě\". Pro Českou televizi natočil okolo 50 dokumentárních filmů. V současnosti žije v Praze.\n\n\n\n\n"}
{"id": "271029", "url": "https://cs.wikipedia.org/wiki?curid=271029", "title": "Kyselina asparagová", "text": "Kyselina asparagová\n\nKyselina asparagová (Asp, D) je biogenní aminokyselina vyskytující se v organismu ve formě své konjugované zásady, která se nazývá aspartát. Obsahuje karboxylovou skupinu, je tudíž kyselá, polární a hydrofilní. Kyselina asparagová je součástí bílkovin, během proteosyntézy je kódována triplety GAU a GAC. Kyselina asparagová, přesněji řečeno karboxylová skupina v jejím postranním řetězci, je katalytickou skupinou  aspartátových proteáz.\n\nKromě své úlohy v metabolismu je také substrátem pro mnoho biochemických pochodů – je intermediátem močovinového cyklu a jedním z hlavních substrátů pro syntézu purinových i pyrimidinových bází. U rostlin a mikroorganismů je též prekurzor při syntéze esenciálních aminokyselin methioninu, threoninu, isoleucinu a lysinu. Další významná role kyseliny asparagové je v tzv. malát-aspartátovém člunku, sledu chemických reakcí, při kterých se přenášejí redukční ekvivalenty přes membránu mitochondrií. Z aspartátu též může být fixací dusíku syntetizována aminokyselina asparagin.\n\nAspartát může fungovat také jako neurotransmiter, společně s glutamátem je hlavní excitační neurotransmiter mozku a míchy.\n\nKromě klasické L-formy aspartátu je významná i jeho D-forma, která se vyskytuje v neuronech a žlázách s vnitřní sekrecí, její funkce ale není dobře prozkoumaná.\n\nObjev kyseliny asparagové začal objevem asparaginu roku 1806 Vauquelinem a Robiquetem. Asparagin byl první objevená aminokyselina a bylo obtížné jej chemicky zařadit. Během analýzy asparaginu izolovaného z proskurníku lékařského zjistil roku 1827 Plisson, že se v rostlinách kromě asparaginu nalézá i jeho kyselina: kyselina asparagová. V proteinech byla kyselina asparagová nalezena Ritthausenem (1869), konkrétně v konglutinu a leguminu z bobů lupiny.\n\nKyselina asparagová je spolu s kyselinou glutamovou, oproti které je o jednu methylenovou skupinu kratší, zástupcem aminokyselin se záporně nabitým postranním řetězcem. Její teoretické pK je 4, je ve většině případů o něco kyselejší než kyselina glutamová, u obou ale jejich pkA může v proteinech běžně nabývat rozsahu 3,8–4,5. To znamená, že v neutrálním pH buňky má kyselina asparagová záporný náboj. Při některých chemických analýzách, například kyselé hydrolýze, není možné odlišit asparagin a kyselinu asparagovou, při popisu hydrolyzátů se tedy často používá zkratka Asx vyjadřující neurčitost mezi těmito aminokyselinami.\n\nKyselina asparagová je často využívána ve vazebných místech proteinů nebo aktivních místech enzymů. Díky svému negativnímu náboji může interagovat s pozitivně nabitými atomy, a to včetně kovových kationtů, například se zinkem. V porovnání s jinak podobnou kyselinou glutamovou má kratší řetězec, díky čemuž je v proteinech mnohem rigidnější, a z toho důvodu bývá častěji využíván v aktivních místech enzymů. Příkladem může být jeho funkce v serinových proteázách, ve kterých je součástí katalytické triády Asp–His–Ser. Kyselina asparagová je schopná vytvářet tzv. solný můstek, tedy vodíkový můstek a elektrostatickou interakci najednou.\n\nV buněčném dýchání je aspartát využíván v metabolické dráze zvané malát-aspartátový člunek, který umožňuje přenos redukčních ekvivalentů z cytosolu buněk do mitochondrií. Tato dráha umožňuje přenést z cytosolu redukovaný NADH, hromadící se činností glyceraldehyd-3-fosfátdehydrogenázy, do mitochondrií, kde se snadno reoxiduje v dýchacím řetězci. NADH však přes membránu v žádné fázi tohoto cyklu neprochází, přenos je nepřímý.\n\nAspartát jako konjugovaná báze kyseliny stimuluje NMDA receptory, nicméně role aspartátergní transmise ale v porovnání s glutamátergní dle současných evidencí marginální.. V mozku přítomen ve značném množství. N-acetylaspartát (NAA) je také markerem neuronální viability při magnetické rezonanční spektroskopii, přičemž u řady patologických stavů (Alzheimerova choroba, ischemie aj.) lze idikovat jeho sníženou koncentrace. Po glutamátu druhá nejčetnější molekula v mozku. Aspartát může být vzácně kolokalizován s glutamátem, jinak obšem role aspartátu je primárně jiná než mediátorová. Vvzhledem ke strukturální podobnosti Glu a Asp glutamátové receptory zpravidla aktivovány i Asp nebo jeho deriváty, např.. NMDA N-methyl-D-aspartát).\n\nI když se mezi proteinogenními aminokyselinami nevyskytují D-aminokyseliny, některé D-aminokyseliny, jako například D-asparagová kyselina, mohou být v těle používány k jiným účelům, případně mohou být do proteinů připojovány až dodatečně po syntéze, případně se vyskytovat v neribozomálních peptidech, jako je D-aspartát obsahující mikrocystin u sinic. U některých bakterií může být D-aspartát součástí peptidoglykanu namísto běžnějšího D-glutaminu. D-aspartát se vyskytuje v nervových a endokrinních tkáních různých živočichů včetně člověka, kde vzniká především enzymatickou racemizací L-aspartátu, i když pravděpodobně existují i další mechanismy syntézy a buňky dokáží přijímat D-aspartát ze svého okolí. U savců slouží D-aspartát jako klasický neurotransmiter a neuromodulátor (nemusí vyvolávat nervový vzruch), dokáže aktivovat NMDA receptor, ale pravděpodobně pro něj existuje i vlastní receptor, který ovšem doposud nebyl identifikovaný. Funkce D-aspartátu v signalizaci mezi neurony je nejasná, na zvířecích modelech je pozorován vztah mezi učením a hladinou D-aspartátu v mozku a u lidí je snížené množství D-aspartátu spojované s Alzheimerovou chorobou.\n\nKromě nervových zakončení se D-aspartát vyskytuje ve žlázách s vnitřní sekrecí, jako je šišinka a hypofýza v mozku nebo v nadledvinách a varletech, kde řídí syntézu hormonů, podle zvířecích modelů je důležitý pro tvorbu testosteronu. Z toho důvodu je D-aspartát a jeho deriváty (hlavně N-methyl-D-asparagová kyselina) hojně využíván v kulturistice ve snaze zvýšit množství testosteronu v těle, vědecké studie ale u zdravých, trénujících lidí nepozorují efekt zvýšení výkonu nebo nabírání svalové hmoty a nepozorují signifikantní zvýšení testosteronu.\n\nKyselina asparagová je neesenciální aminokyselina, proto není nezbytné, aby byla přijímána potravou, pokud má organismus dostatečný přísun jiných aminokyselin.\n\nKyselina asparagová vzniká v jediném kroku transaminací oxalacetátu. Reakce je zvratná, čehož je využíváno v degradaci asparagové kyseliny. Oxalacetát vstupuje do Krebsova cyklu, nebo může být použit při syntéze glukózy, takže je aspartát považován za glukogenní aminokyselinu.\n\nBiosyntéza kyseliny asparagové z oxalacetátu je zároveň významným mezikrokem pro syntézu dalších molekul, jednak aminokyselin argininu, methioninu, lyzinu, threoninu a z něho vznikajícího izoleucinu, ne všechny z těchto drah jsou ale u lidí funkční. Aspartát také dodává molekulu dusíku při syntéze purinů a uhlíkovou kostru pro syntézu pyrimidinů.\n\n"}
{"id": "271031", "url": "https://cs.wikipedia.org/wiki?curid=271031", "title": "Ekonomika Spojeného království", "text": "Ekonomika Spojeného království\n\nEkonomika Spojeného království je pátou nejsilnější ve světě dle síly měny a šestou dle parity kupní síly. Je to druhá největší ekonomika Evropy po Německu. Spojené království je jednou z nejvíce globalizovaných zemí. Hlavní město Londýn je jedním ze tří hlavních ekonomických center světa, společně s New Yorkem a Tokiem.\n\nBritská ekonomika se často označuje také jako „Anglo-saská ekonomika“. Tvoří ji (v sestupném pořadí dle velikosti) ekonomiky Anglie, Skotska, Walesu a Severního Irska. Spojené království je členem Evropské unie od roku 1973.\n\nV 80. letech minulého století, pod vedením ministerské předsedkyně Margaret Thatcherové, byla privatizována většina státem vlastněných podniků v průmyslovém sektoru a službách, které byly zestátňovány od 40. let. Britská vláda v současnosti ovládá jen velmi málo průmyslu či podnikání – jedním z příkladů je například Královská poštovní služba.\n\nBritská ekonomika zažila v posledních letech nejdelší ekonomický růst za posledních 150 let, přičemž vykazovala růst každé čtvrtletí od roku 1992. Je to jedna z nejsilnějších ekonomik EU s ohledem na inflaci, úrokové sazby a nezaměstnanost, které všechny zůstávají poměrně nízko. Současně má Spojené království podle Mezinárodního měnového fondu sedmou nejvyšší úroveň HDP na obyvatele v EU dle parity kupní síly, za Lucemburskem, Irskem, Nizozemskem, Dánskem, Rakouskem a Finskem. Na druhou stranu, současně s ostatními anglicky hovořícími zeměmi, má Britská ekonomika nejvyšší míru nerovnosti příjmů v porovnání s ostatními evropskými státy. Spojené království má však také třetí největší deficit platební bilance.\n\nAčkoli „produktivita na zaměstnance“ v posledních dvou desetiletích stále stoupala a předstihla i Německo, stále zaostává o 20 % za Francií, kde mají pracovníci 35hodinový pracovní týden. Britská „produktivita na odpracované hodiny“ je v současnosti ve shodě s průměrem „staré“ EU (15 zemí).\n\nSpojené království je v současnosti na 16. místě žebříčku Human Development Index (země seřazené podle průměrné délky života, vzdělanosti ad.).\n\nV souvislosti se světovou finanční krizí se koncem roku 2008 britská vláda na podporu ekonomiky rozhodla ke snížení daně z přidané hodnoty o dva procentní body na 15 %, a to až do roku 2010, i za cenu očekávaného zvýšení zadlužení státu.\n\nPracovní doba nesmí přesáhnout více než 48 hodin týdně u dospělých zaměstnanců. Výjimkou jsou záchranná služba, policie, armáda, práce, které vyžadují dohled 24 hodin, někteří rybáři, domácí sluhové. Zákon nicméně říká, že pro každé odvětví jsou jiná pravidla a vše by mělo být konzultováno se zaměstnavatelem.\nPracovníci, kteří chtějí dělat více hodin týdně o to musí požádat zaměstnavatele.\nVe věku 16-17 let smí nedospělá pracovat maximálně 40 hodin za týden.\n\nKaždý pracovník má za jednodenní pracovní období (24 h) právo na nepřerušených 11 hodin odpočinku. Pokud pracuje za den více jak 6 hodin má právo na 20 nepřerušovaných minut odpočinku během směny. Týdně má nárok na nepřerušovaných 24-48 hodin odpočinku.\n\n\nJe 28 dní, v případě, že pracovník nepřerušeně pracuje jeden a více let bez ohledu na jeho věk při 5 pracovních dnech týdně. Počítá se počet odpracovaných dní za týden krát 5,6. Výsledek je nárok pracovníka na placenou dovolenou.\n\nZaměstnankyně, které jsou těhotné, kojící nebo porodily mají nárok na řadu výhod a práv včetně:\n\nTabulka minimální hodinové mzdy podle věku pracovníka\nZaměstnavatel musí přijmout veškerá možná opatření, aby zajistili fyzickou i psychickou bezpečnost svých pracovníků, včetně prevence rizik, pravidelných školení - včetně pořádání akcí pro ochranu zdraví svých zaměstnanců(cvičení, školení...). Musí také připravit seznam rizikových pracovních pozic.\n\nÚrazové pojištění při zaměstnání je zaměřeno na: nehody na pracovišti, nemoci z povolání, nehody na cestě na pracoviště...\n\n\nJe dáno zákonem o rovném zacházení, který říká, že nikdo nesmí být diskriminován na základě rasy, pohlaví, náboženského vyznání nebo víry, sexuální orientace nebo etnické skupiny.\n\nPrůměrná mzda v UK je £ 29.900\n\nBěžné zaměstnanecké výhody:\n\nVzdělání obyvatel Británie je na velmi dobré úrovni, přes 71% dospělých lidí ve věku od 25 do 64 let má ekvivalent středoškolského diplomu.\n\nBritánie má největší podíl pracovní síly v nemanuální sféře. Nejmenší podíl zaměstnanců je v zemědělství (pod 2%), poté ve výrobě a nejvíce ve službách. V manuální sféře pracují převážně cizinci.\nPřes 81 % obyvatel pracuje ve službách, nejvíce je soustředěno do Finančního a IT sektoru.\n\n"}
{"id": "271033", "url": "https://cs.wikipedia.org/wiki?curid=271033", "title": "Danis Tanović", "text": "Danis Tanović\n\nDanis Tanović (* 20. února 1969 Zenica, Socialistická federativní republika Jugoslávie) je bosenskohercegovský filmový režisér, scenárista a hudební skladatel bosňáckého původu.\n\nStudoval intermediární režii na Akademii dramatických umění v Sarajevu (1989–1993) a v prvních dvou letech občanské války vedl archiv dokumentárních filmů. V letech 1995–1997 se vzdělával při studiu režie na INSAS v Bruselu. Natočil mnoho dokumentárních snímků. Za svůj hraný filmový debut \"Země nikoho\" získal mnoho prestižních ocenění, např. Oscara a Zlatý glóbus za nejlepší cizojazyčný film. Velký ohlas vyvoval i jeho film Epizoda ze života sběrače kovů. a Smrt v Sarajevu.\n\nRoku 2008 se podílel na vzniku Naší strany (\"Naša stranka\"), sociálně demokratického politického uskupení, které se těší podpoře voličů zejména v Sarajevu.\n\nV roce 1998 obdržel belgické státní občanství. Žije a pracuje v Paříži.\n\nTanović se oženil s Maëlys de Rudder, s níž přivedl na svět pět dětí, dcery Livinu, Daniu a Indiu a syny Orhana a Hadriana.\n\n\n"}
{"id": "271034", "url": "https://cs.wikipedia.org/wiki?curid=271034", "title": "Jindřich Matyáš Thurn", "text": "Jindřich Matyáš Thurn\n\nHrabě Jindřich Matyáš Thurn (, , ; 14. prosince 1567 v Innsbrucku – 28. ledna 1640 na zámku Pernava, Livonsko) byl jednou z vůdčích osobností českého stavovského povstání. Patřil mezi iniciátory třetí pražské defenestrace roku 1618. Po porážce povstání a svém odchodu do exilu bojoval proti Habsburkům v třicetileté válce. Pocházel z rodu Thurn-Valsassina.\n\nNarodil se Františkovi hraběti z Thurnu a Valsassiny a jeho druhé ženě Barboře Šlikové 14. prosince 1567 v tyrolském Innsbrucku jako v pořadí pátý syn. Jeho rodiče byli protestanti, ale po otcově smrti v roce 1586 se Jindřich Matyáš dostal do výchovy strýce Jana Ambrože, horlivého katolíka, který ho vychovával v Kraňsku. Zde se mluvilo především německy, italsky a slovinsky, což způsobilo, že se Jindřich nikdy nenaučil dobře česky. Jeho matka Barbora rozená Šliková byla Češka. Je pohřbena v kostele sv. Jiří v Tikovicích (Štikovicích), její náhrobek je zachován. Kostel byl v té době protestantský a patřil k prštickému panství. Z toho se dá usuzovat na často užívané sídlo na Pršticích. I ostatní vesnice vlastněné Františkem Thurnem měly v té době kostely významem a rozsahem větší (Vlasatice).\n\nV letech 1575–1578 navštěvoval Jindřich Matyáš Thurn bratrskou školu v Ivančicích spolu se svými dvěma bratry. Bylo to asi také z finančních důvodů a hlavně pro kvalitu bratrské školy. Morava byla v tu dobu značně tolerantnější v duchovní svobodě než Čechy. Rektorem na bratrské škole v Ivančicích byl v letech 1574–1588 význačný učenec Estrom z Wittenberga. Spolužáky Jindřicha Matyáše byli Karel starší ze Žerotína a Karel I. z Lichtenštejna, pozdější velcí činitelé v politice Evropy té doby. Posléze studoval i na „Gymnasium illustre“ ve Velkém Meziříčí. Tato škola byla na úrovni dnešních gymnázií. Mládí strávené na moravských statcích otce Františka a vzdělání na moravských protestantských školách dalo Jindřichu Matyáši Thurnovi rozhled, pevné zásady a postoje do budoucího života stráveného již na scéně evropských bojišť a politickém kolbišti třicetileté války.\n\nZáhy se stal císařským diplomatem a v rámci této činnosti navštívil Istanbul, Sýrii, Egypt a Jeruzalém. Od roku 1592 se začal angažovat v císařské armádě bojující v Uhrách proti Osmanské říši. V těchto bojích získal hodnost plukovníka u jízdy a od armády odešel ověnčen titulem válečný rada.\n\nZa majetky získané dědictvím a sňatkem si v Čechách v roce 1605 koupil panství Veliš na Jičínsku. I přesto, že českým jazykem nevládl, byl přijat mezi české stavy, rychle si získal vůdčí postavení a v roce 1609 se výrazně zapojil do bojů o Majestát císaře Rudolfa II., který obyvatelům českých zemí zaručoval svobodu náboženského vyznání. O několik let později, v roce 1611, se Thurn postavil do čela stavovské armády proti vpádu pasovských vojsk biskupa Leopolda V. Habsburského.\n\nPo smrti krále Rudolfa získal ve službách krále Matyáše další statky a tituly, jako například úřad karlštejnského purkrabího. O tento titul však přišel v roce 1617 při odmítnutí Ferdinanda II. jako českého krále. Za jeho věrné služby protestantskému vyznání čeští stavové udělili Jindřichu Matyášovi titul evangelického defenzora. V roce 1618 byl svolán další stavovský sněm (bez souhlasu panovníka) a Jindřich Matyáš opět vedl ohnivou řeč proti Ferdinandu Štýrskému. Tento spor se vyhrotil 23. května, kdy zástupci opozičních stavů pod vedením Thurna a Václava Budovce z Budova vtrhli na Pražský hrad a vyhodili z okna dva přítomné královské místodržící.\n\nAč v té době nebyly ještě zřejmé dopady pražské defenestrace, později se ukázalo, že se stala bezprostřední roznětkou třicetileté války. Po nastolení stavovské vlády v Čechách byl Thurn jmenován generállajtnantem (\"General-Lieutenant\") českého vojska, což byla v té době nejvyšší hodnost podřízená pouze panovníkovi. Tuto hodnost měl také Jiří Fridrich Hohenlohe, což způsobilo, že stavovská armáda měla dvě dosti autonomní velení. V čele armády bojoval především v jižních Čechách, kde proti císařskému generálovi Karlu Bonaventurovi Buquoyovi dobyl Český Krumlov, a několikrát se mu podařilo přitáhnout k Vídni. Až později, po zvolení Fridricha Falckého českým králem, byl vrchním velitelem jmenován kníže Kristián Anhaltský. 1. května 1620 byl pak vrchním velitelem stavovských vojsk v Čechách jmenován Jindřich Matyáš. Po bitvě na Bílé hoře, aby unikl jistému trestu, odešel spolu s několika dalšími pány z Čech.\n\nV zahraničí se až do své smrti snažil získávat přízeň všemožných nepřátel Habsburků. Při tomto počínání bojoval v bitvách na straně Fridricha Falckého, Gabriela Betlena, Benátské republiky, Dánska a Švédska. Později se snažil přesvědčit Albrechta z Valdštejna, aby změnil stranu a stal se českým králem – tento plán však byl zmařen po Valdštejnově zavraždění v Chebu. Na sklonku života Thurn nazřel, že žádnému z jeho spojenců nikdy nešlo o dobro českých stavů, ale jen o vlastní zájmy.\n\nZemřel ve věku sedmdesáti tří let 28. ledna 1640 v Livonsku (dnešní Estonsko) jako velitel pevnosti v Tallinnu; zde je také pohřben ve zdejší luteránské katedrále Panny Marie.\n\n\n"}
{"id": "271036", "url": "https://cs.wikipedia.org/wiki?curid=271036", "title": "Bernardo Bertolucci", "text": "Bernardo Bertolucci\n\nBernardo Bertolucci (16. března 1941 Parma – 26. listopadu 2018 Řím) byl italský filmový režisér.\n\nJeho snímky se vyznačují barevnou vizuální stránkou. V roce 1961 pracoval jako asistent režie na Pasoliniho filmu \"Acatone\", v roce 1962 natočil vlastní film \"Smrt kmotrička\". Druhým snímkem \"Před revolucí\" se zapsal jako režisér, který aktualizoval literární klasiku a obohacoval ji o politická prohlášení. Byl nominován na Oscara za režii filmu \"Poslední tango v Paříži\" a za režii a scénář k filmu \"Poslední císař\".\n\n"}
{"id": "271038", "url": "https://cs.wikipedia.org/wiki?curid=271038", "title": "Maxentius", "text": "Maxentius\n\nMarcus Aurelius Valerius Maxentius (mezi 275 a 283, patrně Sýrie – 28. října 312 u Říma) byl římský císař panující od 28. října 306 do 28. října 312, tj. přesně šest let. Jeho vláda nebyla nikdy uznávána v celé říši, proto ho lze spíše počítat mezi uzurpátory římského trůnu.\n\nMaxentius byl synem Diocletianova spolucísaře Maximiana Herculia a Syřanky Eutropie. Narodil se v době, kdy jeho otec ještě sloužil jako důstojník v armádě, a v dětském věku zažil nesmírný vzestup rodiny až k císařskému postavení. Za následníka trůnu ho poprvé veřejně označili v dubnu 289, šest let po otcově nástupu na trůn. Rodiče měli kromě něj ještě dceru Faustu, pozdější manželku Konstantina Velikého, a Eutropia měla navíc z prvního manželství dceru Theodoru.\n\nAsi v roce 293/294 byl Maxentius sezdán s dcerou \"caesara\" Galeria Valerií Maximillou, která mu porodila syna Romula. Získal zároveň čestný titul \"vir clarissimus\", další pocty mu však zůstaly upřeny. Diocletianus se na sklonku vlády postavil proti dědění moci (pokud ho vůbec kdy podporoval) a Galerius nebyl Maxentiovi nijak nakloněn.\n\nV roce 305 se Diocletianus zřekl trůnu a donutil Maxentiova otce Maximiana, aby učinil totéž. Na jejich místa nastoupili oba dosavadní \"caesarové\", Galerius na východě a Constantius Chlorus na západě, přičemž vedoucí postavení připadlo Constantiovi. Novými \"caesary\" se stali do té doby nepříliš známí velitelé Flavius Severus a Maximinus Daia, kteří nedisponovali žádnou mocenskou základnou. Maxentius a Constantiův syn Konstantin byli zcela opomenuti.\n\nTato tzv. druhá tetrarchie vydržela pouhý rok, neboť Constantius Chlorus zemřel již 25. července 306 v Británii. Tamní vojsko provolalo jeho nástupcem Konstantina, třebaže nárok na vládu měl západní \"caesar\" Severus, a Galerius nakonec volbu akceptoval, byť Konstantina uznal jen jako \"caesara\". Pro ambiciózního Maxentia znamenaly události v Británii výzvu, aby postupoval obdobně jako jeho generační druh Konstantin.\n\nSnahy získat moc uspíšilo vření mezi příslušníky pretoriánské gardy, které rozhořčil záměr císaře Severa zrušit jejich výjimečné postavení v říši, už tak nalomené Diocletianovými reformami. Někteří důstojníci se obrátili na Maxentia, který žil na statku poblíž hlavního města, aby přijal purpur. Římský plebs s tím vyslovil souhlas a odmítl tak zároveň jiné Severovo opatření, jehož smyslem bylo uvalit na metropoli normální zdanění (dosud Řím požíval řady privilegií, ačkoli v něm císaři fakticky nesídlili). Dne 28. října 306 byl Maxentius prohlášen císařem, přislíbil vojsku a lidu vysoký donativ a na svou stranu získal i úřadujícího městského prefekta – vše bez prolévání krve.\n\nPřevrat uznala střední a jižní Itálie, stejně jako Afrika, Sicílie, Sardinie a Korsika, severní Itálii však nadále podržel ve své moci západní císař Severus, sídlící v Miláně. Maxentius zprvu nepřijal ani titul \"caesar\", ani titul \"augustus\" a spokojil se s netradičním označením \"princeps invinctus\" (neporazitelný vládce), zřejmě v očekávání, že jeho nové postavení upraví Galerius, podobně jako to učinil v případě Konstantinově. Galerius, který si uvědomoval, že systém tetrarchie je vážně ohrožen, však jakékoli uznání striktně odmítl a místo toho dal najevo, že by Severus měl uzurpaci potlačit.\n\nNa jaře 307 k tomu Severus přikročil a s armádou složenou většinou z vojáků, kteří sloužili Maxentiově otci Maximianovi, postupoval ze severu na Řím. Z Maxentiova popudu přijal excísař Maximianus opět titul vladaře, což až dosud odmítal, a ukázalo se, že pro výsledek tažení to bylo rozhodující. Velká část Severových vojáků přeběhla u Říma na Maximianovu stranu, Severus musel ustoupit do Ravenny a nakonec se vzdát. Do Maxentiova držení se tak dostala celá severní Itálie až Istrii, přičemž on sám převzal titul \"augustus\".\n\nNečekaný vývoj událostí císaře Galeria zaskočil a přijetí titulu \"augustus\" narazilo na odpor Maxentiova otce Maximiana. Galerius se v létě roku 307 sám vypravil do Itálie, ale ani on ničeho nepořídil, jen vyplenil rozsáhlé plochy na poloostrově. Jelikož Maxentius nařídil v září zavraždit zajatého excísaře Severa, došlo k rozkolu mezi ním a otcem. Na konferenci v Carnuntu v listopadu 308, konané za přítomnosti Diocletiana, Galeria a Maximiana, byl Maxentius vyhlášen za veřejného nepřítele a Maximianus podruhé rezignoval na císařský titul.\n\nOd roku 309 postupně vzrůstalo napětí mezi Maxentiem a novým \"augustem\" západu Liciniem, dosazeným na trůn v Carnuntu. Vztahy s Konstantinem zásadně narušily spory o držbu Hispánie i nejasná smrt Maximiana Herculia, která se dala přičíst na vrub Konstantinovi. Přirozeným Maxentiovým spojencem se stal \"caesar\" Maximinus Daia na východě, muž stejně ambiciozní jako Maxentius a zároveň protivník dvojce Galerius-Licinius. Systém tetrarchie, tak jak ho zavedl Diocletianus, byl v troskách.\n\nV roce 310 oslavil Maxentius triumf nad Domitiem Alexanderem, který se nakrátko zmocnil severní Afriky, a v roce následujícím se mu smrtí císaře Galeria ztenčila řada nepřátel. Na obranu před Liciniem byla opevňována Raetie, nakonec však nečekaně udeřil Konstantin, nikoli Licinius. Návrh Maximina Daji, aby s ním Maxentius uzavřel oficiálně spojenectví, nemohl být pro rychlý vývoj událostí realizován.\n\nKonstantin táhl proti Maxentiovi s asi čtyřicetitisícovou armádou, v níž byly zastoupeny četné germánské sbory. Do Itálie patrně vpadl přes Mont Genèvre. Jeho protivník se zdržoval s jádrem vojska v Římě, stihl však v severoitalských městech rozmístit své posádky. V první větší bitvě u Turína byla Maxentiova jízda poražena a krátce na to se vzdalo i Miláno. Po dobytí Verony a Aquileie postupoval Konstantin po \"via Flaminia\" na hlavní město.\n\nU Říma došlo k několika šarvátkám a Maxentius dal strhnout Milvijský most přes Tiberu severně od města. Plány zůstat za řekou císař posléze změnil a nařídil, aby jeho vojáci přešli po narychlo zřízeném pontonovém mostě na druhý břeh. U Saxa Rubra se rozpoutala bitva, ale postup Konstantinových jednotek se nepodařilo zastavit. Maxentiovi vojáci začali prchat po provizorním mostě, ten se prolomil a Maxentius spolu s jinými utonul v Tibeře. Nazítří bylo jeho tělo vyloveno z vody – nad mrtvým Konstantin vyhlásil \"damnatio memoriae\".\n\n\n"}
{"id": "271042", "url": "https://cs.wikipedia.org/wiki?curid=271042", "title": "Hésychasmus", "text": "Hésychasmus\n\nHésychasmus (řecky \"ἡσυχασμός\", \"hésychasmos\" – od \"hésychia\", „zklidnění“) je mystická forma pravoslavné religiozity, která zažívala rozkvět především mezi byzantskými mnichy v pozdním středověku. Hésychasmus nabádá k „usebrání“, kdy v celkovém zklidnění (případně též pomocí zvláštní dechové techniky) můžeme dojít k mystické vizi táborského světla – nestvořené světlo samého božství, které viděli tři apoštolové při Proměnění Páně (na hoře Tábor v Galileji).\n\nZa nejvýznamnějšího představitele bývá považován svatý Řehoř Palama (1296–1359), o němž se někdy mluví jako o zakladateli hésychastického hnutí; byl však spíš jeho obnovitelem, neboť „definici“ hésychasmu nacházíme již u Řehoře z Nyssy na konci 4. století: „díky klidu se oddávat zření neviditelných skutečností a být osvícen nevýslovným světlem.“ Učení Grégoria Palamy, které bývá nazýváno palamismem, lze interpretovat jako filosofické upřesnění hésychasmu „rozlišující mezi Boží podstatou a energiemi, které umožňuje pojímat táborské světlo jako božské, aniž by se tím tvrdilo, že Boží podstata je [smyslově] viditelná“.\n\nZe svého střediska na svaté hoře Athos v Řecku se hésychasmus rychle rozšířil především na Balkán a dále přes Moldávii a Ukrajinu do Ruska. Ještě v 18. století, kdy Paisij Veličkovskij přeložil do církevní slovanštiny soubor \"Filokalia\" (kompilaci náboženských textů ze 4.–15. století), zažil nový rozkvět; poté však upadl téměř do zapomnění a teprve od poloviny 20. století je opět uznáván jako významná složka východní křesťanské spirituality, která nachází odraz i v teologii.\n\n\n"}
{"id": "271054", "url": "https://cs.wikipedia.org/wiki?curid=271054", "title": "Potěmkin", "text": "Potěmkin\n\nPotěmkin (rusky Потёмкин) může znamenat:\n\n\n"}
{"id": "271058", "url": "https://cs.wikipedia.org/wiki?curid=271058", "title": "Aligátor čínský", "text": "Aligátor čínský\n\nAligátor čínský (čínsky: 揚子鱷; \"Alligator sinensis\") je jeden ze dvou žijících druhů aligátora, zástupce čeledi aligátorovitých (\"Alligatoridae\").\n\nJak už z jeho názvu plyne, žije pouze v Číně a to v oblastech podél řeky Jang-c’-ťiang (provincie Ťiang-su, Če-ťiang a An-chuej). Je podstatně menší než jeho nejbližší příbuzný aligátor severoamerický (\"Alligator mississippiensis\"), jelikož dorůstá délky pouze do 2 m. Má vysoce obrněné tělo, včetně břicha, což je mezi ostatními krokodýly poměrně neobvyklou záležitostí.\n\nAligátoři se vydávají za potravou převážně v noci, kdy loví vodní bezobratlovce (hlavně hlemýždě a slávky), ale i obratlovce, zvláště pak ryby, občas i myšovce a různé druhy kachen.\n\nSamice staví v období mezi červencem a srpnem v poměru s aligátorem severoamerickým malé hnízdo z nejrůznějších rostlin a větviček. Klade do nich 10 až 50 středně velkých vajec, hnízdo hlídá při normální inkubační teplotě (cca 30 °C) zhruba 70 dní. Samice i samci dosahují pohlavní dospělosti poměrně brzy, zhruba ve věku 4 až 5 let.\n\nI přes svou poměrně bázlivou povahu byl aligátor čínský v minulosti spojován s mýtickým čínským drakem, ale ani to nezabránilo jeho lovu ze strany člověka. V současné době zapsán v Červeném seznamu IUCN jako kriticky ohrožený druh, za což může hned několik důvodů. Včetně lovu je hlavním důvodem plenění jejich přirozených biotopů a nahrazování těchto oblastí zemědělskou krajinou. Dalším je poměrně časté a smrtelné požírání jedu na krysy, který se dostává do jejich blízkosti. V minulosti, ale bohužel v nemalé míře i dnes není výjimkou ani vybírání mláďat a vajec z hnízd. Populace aligátorů čínských chovaných v zajetí jsou poměrně hojné a počet v zajetí chovaných jedinců sahá zhruba až k deseti tisícům.\n\nVelká část populace se chová ve Výzkumném centru na ochranu aligátora čínského v An-chueju a v několika zoologických zahradách po celém světě. V Česku např. v Krokodýlí ZOO Protivín a v Zoo Ohrada v Hluboké nad Vltavou.\n\nV jednom filmovém dokumentu z roku 2017/18 se tvůrci pokusili rekonstruovat přibližnou podobu zvuku dravého dinosaura druhu \"Tyrannosaurus rex\" za pomoci kombinace zvuku brodivého ptáka bukače velkého a právě aligátora čínského. Výsledkem bylo jakési nízkofrekvenční dunění, kterým se možná tyranosauři domlouvali na velké vzdálenosti.\n"}
{"id": "271060", "url": "https://cs.wikipedia.org/wiki?curid=271060", "title": "Bothriurus bonariensis", "text": "Bothriurus bonariensis\n\nBothriurus bonariensis je štír patřící do čeledi Bothriuridae. Dorůstá 45–56 mm. Vyskytuje se v Argentině, Bolívii, Brazílii, Paraguayi, Peru a Uruguayi. K chovu je vhodné terárium lesního typu. Štíři jsou choulostiví na onemocnění plísněmi a je nutné čistit terárium a odstraňovat z něj zbytky potravy. Patří mezi největší druhy rodu. U rodu \"Bothriurus\" se objevují problémy s odchovem a mláďata jsou velice drobná.\n"}
{"id": "271061", "url": "https://cs.wikipedia.org/wiki?curid=271061", "title": "Timogenes dorbignyi", "text": "Timogenes dorbignyi\n\nTimogenes dorbignyi je jedním z největších druhů celé čeledi štírů Bothriuridae. Větší je pouze \"Timogenes elegans\".\n\nDorůstá velikosti 60-90 mm. Zbarvení je světle žluté až světložluté.\n\nVyskytuje se v Argentině, Bolívii, Brazílii a Paraguayi.\n\nPočet mláďat ve vrhu činil 18 larev. Jed není nebezpečný a štír není příliš agresivní.\n"}
{"id": "271062", "url": "https://cs.wikipedia.org/wiki?curid=271062", "title": "Androctonus mauritanicus", "text": "Androctonus mauritanicus\n\nAndroctonus mauritanicus je štír z čeledi Buthidae.\n\nVelikost dosahuje pouze 75-80 mm a je tak nejmenším druhem rodu. \"Androctonus mauritanicus\" má černé až temně hnědé zbarvení.\n\nVýskyt je omezen na Maroko.\n"}
{"id": "271063", "url": "https://cs.wikipedia.org/wiki?curid=271063", "title": "Androctonus hoggarensis", "text": "Androctonus hoggarensis\n\nAndroctonus hoggarensis je velice pěkně zbarvený štír dosahující velikosti až 9 cm.\n\nMá černé tělo a žluté nohy.\n\nVyskytuje se v Alžírsku a Nigeru.\n\nV teráriu není tak často chovaným druhem jako \"Androctonus australis\" nebo \"Androctonus amoreuxi\", ale je velice zajímavý a méně jedovatý. Přesto však nelze jed podceňovat.\n"}
{"id": "271064", "url": "https://cs.wikipedia.org/wiki?curid=271064", "title": "Vratislav (syn Přemysla Otakara I.)", "text": "Vratislav (syn Přemysla Otakara I.)\n\nVratislav (před 1181 – po 1225) byl nejstarší syn českého knížete a krále Přemysla Otakara I. a jeho první manželky Adléty Míšeňské.\n\nDatum narození Přemyslova prvorozence není úplně jasné. Svatba Vratislavových rodičů proběhla patrně v roce 1180.\n\nPřemysl Otakar sice v roce 1192 nastoupil na český knížecí stolec, ale jen na krátko, protože už po roce byl sesazen zradou šlechty. Poté se účastnil bojů v Říši, jeho cílem bylo získat dostatečnou podporu pro návrat na český trůn. V roce 1197 se Přemyslovi znovu podařilo nastoupit na český trůn. Manželku s dětmi však již za sebou do Čech nepustil a zavrhl i již dospělého Vratislava, ačkoli Přemyslovi bylo té době už minimálně čtyřicet let a svým činem riskoval, že přijde o dědice. Vratislav byl totiž nejen Přemyslovým nejstarším dítětem, ale tehdy také jeho jediným synem. Přemysl Otakar dokonce svého prvního syna z druhého manželství, který se narodil v roce 1200, pojmenoval stejně jako toho prvorozeného - Vratislav. \n\nAdléta Míšeňská se sice svých práv a také nástupnických práv svého syna dovolávala i u papeže, jediným výsledkem jejího krátkého návratu na Pražský hrad kolem roku 1204-1205 bylo manželství dcery Markéty s dánským králem Valdemarem II. Odvolací proces se pak táhl až do Adlétiny smrti v roce 1211.\n\nRoku 1212 udělil Ota IV. Brunšvický na naléhání Dětřicha Míšeňského Vratislavovi Čechy v léno.\n\nPoslední zmínka o Vratislavovi je z roku 1225, kdy se objevuje jako svědek na listině Ludvíka IV. Durynského ve Weissensee. Jeho další osudy ani datum a místo úmrtí a pohřbu nejsou známy.\n\n"}
{"id": "271065", "url": "https://cs.wikipedia.org/wiki?curid=271065", "title": "Laugh Now, Cry Later", "text": "Laugh Now, Cry Later\n\nLaugh Now, Cry Later je první nezávislé a celkově sedmé album amerického rappera Ice Cubea. Vyšlo po pětileté pauze v roce 2006, umístilo se na 4.místě žebříčku The Billboard 200 a získala zlaté ocenění RIAA.\n\n"}
{"id": "271067", "url": "https://cs.wikipedia.org/wiki?curid=271067", "title": "Na Kneipě", "text": "Na Kneipě\n\nNa Kneipě (německy \"Kneipe\") je vrchol nacházející se ve stejnojmenné přírodní památce v pohoří Jizerské hory. Je to velmi nenápadný a nevýrazný vrchol, vystupující z jižního svahu Smědavské hory (1084 m) a z jejích vrcholových rašelinišť odtékají vody do čtyř stran a dvou moří (Severní, Baltské). Spolu s rašeliništěm na Quarre se jedná o jediné vrcholové rašeliniště v Jizerských horách. Uprostřed vrchoviště leží několik žulových balvanů a hojně se zde vyskytuje klečový porost. Na mnohých mapách je mylně uváděn název Na Kneipě i pro blízkou oblast Velké klečové louky. Jméno Kneipe dala vrcholu bývalá dřevorubecká chata postavená na vrcholu.\n\nPřímo na samotný vrchol nevede turisticky značená cesta. Ta prochází asi 40 m západně od vrcholu v podobě Kristiánovské modře značené cesty spojující Novou Louku a Smědavu.\n\nV roce 1960 bylo vyhlášeno v Jizerských horách prvních 19 přírodních rezervací. Na Kneipě byla zatím bez jména zařazena do lokality Klečové louky. Plocha tehdejší rezervace byla 0,44 ha. V roce 1965 byla rezervace Klečové louky zmenšena a z Kneipe se stala samostatná rezervace Na kneipě. Rok 1992 přinesl změnu v kategorizaci maloplošných chráněných území, a tak se státní přírodní rezervace \"Na kneipě\" stala přírodní památkou \"Na Kneipě\" (zvětšené písmeno „K“). Ta zahrnuje samotný vrchol a vrcholové rašeliniště.\n\n"}
{"id": "271069", "url": "https://cs.wikipedia.org/wiki?curid=271069", "title": "Timogenes", "text": "Timogenes\n\nTimogenes je rod jihoamerických štírů čeledi Bothriuridae. Z celé čeledi jsou právě v tomto rodu největší štíři. Rod byl popsán roku 1800. Obsahuje 2 podrody a 5 druhů.\n"}
{"id": "271070", "url": "https://cs.wikipedia.org/wiki?curid=271070", "title": "ARG", "text": "ARG\n\nSpojení písmen A, R a G může mít různé významy:\n\n\n\n"}
{"id": "271072", "url": "https://cs.wikipedia.org/wiki?curid=271072", "title": "PHA", "text": "PHA\n\nPha nebo PHA může mít různé významy:\n\n\n\n"}
{"id": "271082", "url": "https://cs.wikipedia.org/wiki?curid=271082", "title": "Lotr Gólo", "text": "Lotr Gólo\n\nRomaneto Lotr Góla od Jakuba Arbese zachycuje životní příběh a složitý umělecký vývoj nadaného kočovného herce Sunkovského, kterého ubíjí nezájem a nepochopení publika i malá víra ve vlastní schopnosti a okolní svět.\n\nPříběh začíná autor vyprávět obrazem z dětství herce Sunkovského, žijícího jako dítě po smrti rodičů ve velmi nuzných a ubohých podmínkách. Vychováván je vlastní babičkou, neschopnou již pracovat, odkázanou pro své stáří pouze na almužny poskytované sousedy. V dětství dostal Sunkovský velký životní impuls při zhlédnutí loutkového představení kočovné společnosti, která zavítala do jejich vesnice. Hra „Lotr Gólo“ o padouchovi, krásné královně a jejím zachránci chlapci učaruje. A právě postava tohoto padoucha se později stává tajemnou příčinou hercova složitého uměleckého vývoje. Další ranou, s kterou se musí jeho mladá duše vypořádat, a která bezesporu ovlivnila jeho další psychický vývoj, je babiččina smrt v noci po zhlédnutém představení.\n\nV další části vstupuje do příběhu přímo postava autora a popisuje situaci předcházející jeho seznámení s hercem Sunkovským. Autor pracuje jako dramaturg v Prozatímním divadle v Praze. Od ředitele divadla dostane za úkol najít náhradu za odcházejícího herce pro obor „padouchů“ (nejlépe učiněného lotra Gólu). Nového herce do divadla hledá autor po kočovných společnostech provozujících divadelní umění v různých částech země. Jeho dlouhé hledání mezi nejpřednějšími divadelními kočovnými společnostmi nekončí úspěchem. Když chce se svým snažením skončit, objevuje v jednom představení kočovné divadelní společnosti nižší úrovně herce, kterého považuje díky jeho umění za přesně požadovaný druh „padoucha“. Seznamuje se tak s hercem Sunkovským.\n\nZbytek příběhu pak popisuje jednotlivá setkání s hercem a poznávání jeho charakteru i názorů na život i umělecké vystupování. Autor poznává v herci klidného člověka velmi vzdáleného padouchům, které hraje, jenže herce opuštěného lidmi, kteří jej připodobňují k postavám a nesnaží se pochopit jeho lidskou stránku. Nabídku vystoupení v přední českém divadle herec Sunkovský rád přijímá a plánuje velké přípravy, aby se umělecky zdokonalil v hraných postavách. Jenže mezi tím dostává autor telegram o výměně ředitele divadla a provedených změnách. Odjíždí zpět do Prahy a ponechává herce v přípravách s příslibem vystoupení. V Praze se pak sám autor stává obětí změn v divadle a je nucen rezignovat na svoji funkci. S hercem Sunkovským však udržuje dlouhá léta písemnou korespondenci. V ní je možné vysledovat vývoj herce a jeho názorů na ztvárňované postavy, stále pochybuje o kvalitě svého vystoupení a nedostává se mu na prknech kočovného divadla uznání, protože tam hrají prim veselé a kladné postavy. V jeho uměleckých snahách jej podporuje myšlenka možnosti vystoupení na prknech pražského divadla, v čemž je autorem podporován. Jenže se stále nic neděje, až jednoho dne dostane autor dopis, že herec Sunkovský se zbláznil a dostal se do blázince, ve kterém nepochopen umírá.\n\nTento fiktivní příběh odkrývá myšlenkové postoje a naděje nadaného, ale neuznávané kočovného herce, na kterých je celý vystavěn. Je to zajímavá psychologická sonda do života mimopražských umělců své doby.\n"}
{"id": "271083", "url": "https://cs.wikipedia.org/wiki?curid=271083", "title": "Bernard Baron", "text": "Bernard Baron\n\nBernard Baron též Bernhard Baron (7. srpna 1780 v Suché – 26. února 1820 ve Lvově) byl právníkem.\n\nNarodil se v Suché na Těšínsku. Po absolvování těšínského gymnázia studoval filozofii v Sankt Petěrburku a právo práva ve Vídni. Roku 1810 se stal profesorem římského práva a církevního práva ve Lvově. Od roku 1812 do své smrti byl redaktorem německých novin \"Lemberger Zeitung\".\n\n"}
{"id": "271084", "url": "https://cs.wikipedia.org/wiki?curid=271084", "title": "Fantaghirò (filmová série)", "text": "Fantaghirò (filmová série)\n\nPrincezna Fantaghirò (někdy pojmenováno Jeskyně zlaté růže) je série pěti italských koprodukčních fantasy filmů, které byly natáčené v letech 1991 - 1996 v Československu. Celý příběh se odehrává v pohádkovém světě princezen, čarodějnic, čarodějů, mluvících zvířat a dalších nadpřirozených bytostí. V těchto filmech si ve vedlejších rolích zahráli i mnozí čeští herci.\n\nHlavní postavou celé série je princezna \"Fantaghirò\" (Alessandra Martines), nejmladší králova dcera, která je známá svojí chytrostí, dobrodružnou povahou, neposlušností, vzpurností a uměním číst. Vše jmenované bylo v jejím království pro ženy zakázané a Fantaghirò tak svého otce krále a své dvě starší sestry doháněla k šílenství. Dokonce si nechala ostříhat své dlouhé vlasy, aby vypadala jako mladý muž a mohla se vydat za dobrodružstvím.\n\nV prvním díle si jako malé děvče i přes svůj nízký věk vždy dokázala prosadit svou a předčila své starší sestry po všech stránkách. Byla prostořeká, tvrdohlavá a nikdy neutíkala před soubojem. Na druhou stranu ale byla vždy dobrotivá a přátelská vůči jakýmkoliv bytostem, kromě těch, které ubližovaly jí nebo těm, na kterých jí záleželo. Díky jejím dobrodružných činů si její rodina později zvykla na to, jaká je.\n\nFantaghirò se zamilovala do \"Romualda\" (Kim Rossi Stuart), otcova dávného nepřítele. Ten se do ní zamiloval, když ji před lety viděl v lese, a byl jí přímo posedlý. Pak byl velice překvapen, když ji potkal znovu převlečenou za rytíře, se kterým měl bojovat. Tehdy zjistil, že je princeznou z království, se kterým je jeho rod již celá staletí ve válce.\n\nVe druhém díle se měli Romualdo a Fantaghirò brát, ale svatební obřad byl narušen zlou \"Temnou čarodějnicí\", která unesla otce Fantaghirò. Romualdo se pak stal obětí kouzel Temné čarodějnice, která ho očarovala, aby se do ní zamiloval a zapomněl na Fantaghiró. Nakonec se mu ale díky Fantaghirò a \"Bílé čarodějnici\" paměť vrátila.\n\nVe třetím dílu se Fantaghiró musela postavit zlému čaroději \"Tarabasovi\", který se dozvěděl, že jej má přemoci dítě z královské krve, kterému ještě není ani deset let. Nechal proto unést děti ze všech královských rodin v okolí. Romualdo se účinkem zlého kouzla na skoro celý film proměnil v sochu, avšak byl zase díky Fantaghirò z kouzla vysvobozen a oba se pak konečně vzali. Spolu adoptovali osiřelou malou princeznu \"Smeraldu\".\n\nVe čtvrtém dílu, kde místo Kima Rossiho Stuarta hrál Romualda Serventi Longhi, byl Romualdo zaklet do ošklivé obludy \"Fiodora\". Fantaghiró se za pomoci Tarabase, který se v předchozím dílu z lásky k ní zřekl zla, vydala bojovat proti čaroději Darkenovi, který unesl Romualda a sužoval celou zemi. Darken byl nakonec poražen a Romualdo získal zpět svou původní podobu.\n\nV posledním pátém dílu byla Fantaghiró přenesena do jiné reality bez možnosti návratu a musela se postavit zloduchovi, který požírá děti.\n\n\"Fantaghiró\" (Alessandra Martines) - hlavní hrdinka série, nejmladší ze tří princezen; prožívá různá dobrodružství při boji proti zlu\n\n\"Romualdo\" (Kim Rossi Stuart) - mladý král ze sousedního znepřáteleného království, který se snaží ukončit staleté nepřátelství mezi oběma zeměmi a zamiluje se do Fantaghiró\n\n\"Temná čarodějnice\", též \"Černá královna\" (Brigitte Nielsen) - zlá čarodějka, hlavní záporná postava II. dílu, objevuje se i v dalších dílech jako protivnice Fantaghiró\n\n\"Tarabas\" (Nicholas Rogers) - zlý čaroděj, který se ve III. dílu zamiluje do Fantaghiró, ta ale jeho lásku neopětuje, přestože se Tarabas kvůli ní zřekne zla\n\n\"Xellesia\" (Ursula Andress) - zlá čarodějka, Tarabasova matka\n\n\"Bílá čarodějnice\" (Ángela Molina, Katarína Kolajová) - dobrá čarodějka a přítelkyně Fantaghiró\n\n\"Darken\" (Horst Buchholz) - zlý čaroděj, Tarabasův otec, hlavní záporná postava IV. dílu\n\n\"král\" (Mario Adorf) - otec Fantaghiró\n\n\"Kateřina\" (Barbora Kodetová, Ornella Marcucci) - nejstarší sestra Fantaghiró, moudrá a trpělivá, později se provdá za Catalda\n\n\"Karolína\" (Kateřina Brožová) - prostřední sestra Fantaghiró, krásná a naivní, později se provdá za Ivalda\n\n\"Ivaldo\" (Tomáš Valík) - přítel Romualda\n\n\"Cataldo\" (Stefano Davanzati) - přítel Romualda\n\n\"Královna elfů\" (Anna Geislerová)\n\n\"Zlatoočko\" (Karel Roden) - bandita, protivník Fantaghiró\n\n\"Smeralda\" (Elena D'Ippolito) - malá princezna, která přišla o rodiče (zemřeli v boji s Tarabasovými vojáky), později je adoptována Fantaghiró\n\n\"Angelica\" (Agathe de la Fontaine) - princezna z Tohoru, je nešťastně zamilovaná do Tarabase\n\n\nJednotlivé díly byly kvůli své délce pro vysílání každý rozdělen na dvě části, celkem se tedy seriál skládá z 10 částí v pěti dílech.\n\nNa motivy všech filmů byl pak roku 1999 ve Španělsku natočen i šestadvacetidílný kreslený seriál Princezna Fantaghirò.\n\nInfo o filmech na imdb.com - anglicky\n"}
{"id": "271090", "url": "https://cs.wikipedia.org/wiki?curid=271090", "title": "Tak jde čas", "text": "Tak jde čas\n\nTak jde čas (v anglickém originále Days of Our Lives) je americká mýdlová opera, kterou vysílá v USA od roku 1965 televizní stanice NBC. Seriál byl vytvořen Irnou Phillips a manželským týmem Tedem a Betty Cordayovými; množství prvních příběhů napsal William J. Bell.\n\nCordayovi a Bell zkombinovali seriál z nemocničního prostředí a tradiční formu seriálu o životě jedné rodiny. Výsledkem byl seriál o doktorské rodině. Děj seriálu sleduje život střední a vyšší třídy v Salemu, fiktivním městě na americkém středozápadě. Tematizuje lásku, manželství, rozvod, rodinný život a příběhy lékařů doplněné o vykreslení jednotlivců s psychologickými problémy. Sledovanost seriálu \"Tak jde čas\" po roce 1990 klesala, a proto tvůrci v lednu 2007 oznámili, že po roce 2009 pravděpodobně pokračovat nebude. Ale před ukončením, na konci roku 2008, bylo toto rozhodnutí změněno, takže seriál (po několika dalších prodlouženích) pokračuje.\n\nDěj seriálu se odehrává v městě Salemu. Od 60. let se točil kolem rodiny Hortonových, k níž později přibyly rodiny Bradyových a DiMerových.\n\nHlava rodiny Hortonových je dr. Tom Horton a jeho žena Alice. Měli spolu pět dětí a to dvojčata Addie a Tommyho, Mickeyho, Billa a Marii. Tommy se oženil s Kitty s kterou měl dceru Sandy. Dlouho byl považován za mrtvého, protože měl být zabit ve válce v Koreji, po letech se ale vrátil živý.\n\nAddie se vdala za Bena Olsena se kterým měla dvě děti, Julii a Steva. Addie a její dcera Julie se staly součástí milostného trojúhelníku, když se obě zamilovaly do Douga Wiliamse. Ten se oženil s Addie, měl s ní dceru Hope, ale Addie krátce po jejím narození zemřela a Doug se oženil s Julií.\n\nMickey a Bill spolu soupeřili o Lauru Spencerovou, která byla nejprve vdaná za Mickeyho, ale rozvedla se s ním a vzala si Billa, s nímž měla dvě děti, Mikea a Jennifer. Mickey si vzal Maggie Simonsovou a měl s ní dceru Sarah, jejímž biologickým otcem je však Neil Curtis. S milenkou Lindou měl Mickey ještě dceru Melisu.\n\nV 70. letech přijela do Salemu Marlena Evansová. Vdala se za Dona Craiga a potom se s ním rozvedla. Pak se střetla se svou velkou láskou, Romanem Bradym. Do života jim, ale i celé rodiny Bradyovým zasáhl Stefano DiMera. To nejhorší, co jim udělal bylo, že věznil Romana a Marlenu na sedm a pět let. Na Romanovo místo dal Johna Blacka, kterému vymazal paměť a vsunul vzpomínky Romana. Roman má bratra Boa a dvě sestry Kimberly a Kaylu. Boův skutečný otec je ale Victor Kiriakis. Bo měl vztah s Carli Maningovou a Billie Reedovou ale jeho životní láskou se stala Hope Williamsová. Kimberlina velká láska byl Shane Donovan a Kaylinou láskou se stal Steve Johnson. Jennifer se vdala za Jacka Deverauxa. Marlena a Roman se rozešli, protože Marlen milovala Johna a John se stal její životní láskou.\n\nV roce 2011 vstupuje do děje první gay postava tohoto seriálu, Sonny Kiriakis. Postupně se objevují i další homosexuálně orientované postavy a od podzimu 2012 začíná být v centru dění love story Willa Hortona a Sonnyho Kiriakise. Část americké veřejnosti byla tímto pobouřena a již v době, kdy ještě nebylo zcela jasné, jestli je Will gay, se na blozích objevovaly velmi negativní komentáře.\n\nSeriál měl k 6. červenci 2018 13 377 dílů.\n\n"}
{"id": "271095", "url": "https://cs.wikipedia.org/wiki?curid=271095", "title": "Zea luxurians", "text": "Zea luxurians\n\nZea luxurians (syn.: \"Reana luxurians\", \"Euchlaena luxurians\") je druh jednoděložné rostliny z čeledi lipnicovité (\"Poaceae\"). Jedná se o jeden z planých druhů kukuřic, nazývané teosinte (množné číslo teosintes), počeštěně teosint, teosinty. Tento druh se konkrétně nazývá Guatemalan teosinte, někdy také jako Florida teosinte nebo southern Guatemalan teosinte .\n\nJedná se o jednoletou rostlinu, dorůstající výšek 200-300 cm . Listy jsou střídavé, přisedlé s listovými pochvami, jazýček je membránovitý. Čepele listů jsou asi 20-80 cm dlouhé a 3-8 cm široké. Je to jednodomá rostlina, ale na rozdíl od většiny trav jsou květy jednopohlavné, oddělené do samostatných samičích a samčích květenství. Samčí květenství tvoří vrcholovou latu klásků. Někdy je toto květenství interpretováno jako složené z několika hroznů klásků, které vyrážejí z hlavní osy . Samčí klásky jsou uspořádány po 2. Každý samčí klásek obsahuje 2 květy, na bázi klásku jsou 2 křídlaté plevy a nad nimi plucha. Tyčinky jsou 3.\nSamičí květenství vyrůstají z paždí listu, často po několika z jedné uzliny, je podepřeno pochvou listenu, na vrcholu vyčnívají čnělky s rozeklanými bliznami. Samičí klas (klásků) nebo hrozen (klásků) (záleží na interpretaci) je bilaterální, dvouřadý a mnohem chudší než u běžně známých pěstovaných odrůd kukuřice seté. Je pouze 5-9 cm dlouhý a obsahuje jen 5-9 fertilních klásků . Samičí klásky jsou po dvojicích stejně jako samčí. Dolní květ je však sterilní, pouze horní květ je fertilní a vyvíjí se z něho obilka, proto z jednoho klásku se vyvine pouze jedna obilka. Na bázi klásku jsou 2 nestejné plevy, nad ní je membránovitá plucha a pluška, u sterilních květů pluška někdy chybí. Blizny jsou 2. Plodem je obilka. Jedná se o diploida, počet chromozómů: 2n=20 .\n\nDruh roste ve středním Mexiku v oblasti zvané Oaxaca, dále je znám z Guatemaly a z Hondurasu . Druh byl popsán už roku 1872 pod jménem \"Reana luxurians\" Durieu .\n\n"}
{"id": "271099", "url": "https://cs.wikipedia.org/wiki?curid=271099", "title": "Filipína Welserová", "text": "Filipína Welserová\n\nFilipína Welserová (1527, Augsburg – 24. dubna 1580, zámek Ambras, Innsbruck) byla rakouská šlechtična. Pocházela z augsburské patricijské rodiny Welserů a v roce 1557 se stala první manželkou arcivévody Ferdinanda II. Tyrolského. Proslula jako skvělá kuchařka a bylinkářka.\n\nNarodila se z manželství kupce Františka Antona Welsera (1497–1572) a Anny Adlerové (1507–1572). Její otec, stejně jako strýc Bartoloměj, pocházel z přední bankéřské rodiny, která půjčovala peníze i samotnému císaři. Filipína měla nejen štíhlou postavu, krásné oči, bezchybnou pleť a zlaté vlasy, ale byla také moudrá, vzdělaná a laskavá.\n\nZřejmě v roce 1548 nebo 1551 se v Augšpurku seznámila se synem císaře Ferdinanda I. a českým místodržícím Ferdinandem II., který svého otce doprovázel na císařský sněm. V roce 1555 se s ním potkala opět, tentokrát na masopustním bále v Plzni, kam se uchýlil dvůr zemského správce Ferdinanda II. před morovou epidemií, která byla v Praze. Několikrát se setkali také na zámku Březnice, který patřil její tetě Kateřině z Lokšan, a kde byl Ferdinand II. častým hostem.\n\nV lednu 1557 se na Březnici Ferdinand s Filipínou vzali, ale sňatek proběhl tajně, protože nevěsta nebyla ženichovi rovna rodem. Rok po svatbě se novomanželům narodil první syn Andreas, který musel být položen mezi dveře zámku, aby se ho mohla Filipína ujmout jako nalezence. Tak se asi stalo i po narození dalších dětí.\n\nCísař Ferdinand I.se o synově sňatku zřejmě dozvěděl až po narození vnuka Andrease, přesné datum ani císařova reakce nejsou známé.\nRodem nepřijatelné potomky vyloučil z následnictví, ale manželství toleroval, pod podmínkou, že zůstane utajeno. Filipína se proto nikde a nikdy nemohla objevit po manželově boku. Po nástupu císaře Maxmiliána II. na trůn se Filipínina situace trochu zlepšila.\n\nNějaký čas pobývali manželé na Křivoklátě, kde se za podpory Filipíny zlepšily podmínky dvou tamních vězňů, kterými byli biskup Jan Augusta a kněz Jakub Bílek. Od roku 1567, kdy se Ferdinand ujal vlády v Tyrolsku, žili na zámku Ambras nedaleko Innsbrucku. Tento zámek je považován za jeden z nejvelkolepějších zámků své doby.\n\nDvakrát bylo od Ferdinanda žádáno, aby svůj sňatek s Filipínou zrušil. Poprvé ustoupili Tyrolští stavové a podruhé v roce 1572 Ferdinand, když odmítl polský trůn, jehož přijetí bylo podmiňováno rozchodem s Filipínou.\n\nV roce 1576, pouhé čtyři roky před Filipíninou smrtí, uznal manželství papež. Filipína trpěla nemocí jater, která byla příčinou její smrti v roce 1580. Místem jejího odpočinku se stala Stříbrná kaple v innsbruckém dvorním kostele.\n\nFerdinand Tyrolský se po smrti manželky znovu oženil v roce 1582 se svou neteří Annou Kateřinou z rodu Gonzagů.\n\n\n"}
{"id": "271102", "url": "https://cs.wikipedia.org/wiki?curid=271102", "title": "Klan", "text": "Klan\n\nKlan (z gaelského \"clann\", děti, potomci) je exogamní příbuzenská skupina, jež odvozuje svůj původ od společného předka; na rozdíl od rodu však nemůže tento původ doložit výčtem úplné posloupnosti předků. Společný předek je tak spíše jen předmětem společného přesvědčení a může být i v mýtickém dávnověku.\n\nPůvod klanů (podobně jako rodů) se obvykle odvozuje z potřeb usedlého způsobu života a užívání společné půdy, která „patří předkům“. Klan i rod jsou exogamní, to znamená, že mladí muži i ženy si hledají partnery mimo klan. Pokud se ve společnosti vytvoří pevný zvyk, že novomanželé se usazují buď v místě rodičů ženicha nebo nevěsty (unilineární uspořádání), budou všichni muži (anebo ženy) v určitém místě příslušníky téhož klanu. Příslušníci klanu mají navzájem povinnost solidarity, zejména povinnost pomstít zabitého člena, postarat se o sirotky a podobně. Ve Skotsku, odkud pochází název „klan“, se příslušnost ke klanu vyjadřovala předponou Mac (McDonnell), v Irsku předponou O´ (O´Connor) a společným jménem, která pak často přešla i do rodových jmen.\n\nRozdíl mezi rodem a klanem se může zdát malý, vede však k velmi odlišnému uspořádání. Příslušnost k témuž rodu lze doložit výčtem předků, což může při setkání sloužit jako jakási legitimace, a rod je tedy uzavřený. Naproti tomu příslušnost ke klanu, kde tato možnost chybí, je do jisté míry otevřená. Protože příslušnost znamenala často také nárok na podíl na klanové nebo rodové půdě, oprávnění k užívání společných pastvin, nárok na pomoc nebo pomstu a podobně, je vztah mezi příslušníky rodu jiný než v klanu. Další rysy společenské organizace (např. patrilinearita X matrilinearita) mohou být v různých klanových kulturách různé, klany se někdy sdružují do frátrií a pod.\n\nProtože společný předek klanu není vykazatelný, ztotožnily ho mnohé kultury se zvířetem nebo rostlinou – totemem. Starší antropologové totem vysvětlovali v souvislosti se zákazem lovu: příslušníci totemu „klokan“ neloví a nejedí klokany. Tuto hypotézu však vyvrátila skutečnost, že totemovými symboly mohou být i živočichové hospodářsky nepoužitelní (komár, mravenec) nebo dokonce mlha nebo oblak. Claude Lévi-Strauss proto říká, že „totem není k jídlu, ale k přemýšlení“. Totemové symboly rozdělují lidskou společnost podobně, jako je rozdělena příroda; tím zároveň vytvářejí pevnější a určitější vztahy mezi příslušníky klanu a jistou částí přírody, vybízejí ke spolupráci a k solidaritě.\n\nV současném jazyce se slovo klan používá metaforicky jako označení rozvětvené příbuzenské skupiny, jejíž členové si pomáhají a prokazují si různé služby. Tak se někdy mluví o „klanu Kennedyů“ a podobně.\n\n"}
{"id": "271103", "url": "https://cs.wikipedia.org/wiki?curid=271103", "title": "STS-6", "text": "STS-6\n\nSTS-6 byla mise amerického raketoplánu a vůbec první let Challengeru. Cílem letu bylo vypuštění telekomunikační družice TDRS-A a první výstup do otevřeného prostoru ve skafandru z raketoplánu.\n\n\nRaketoplán Challenger vyrobila továrna koncernu Rockwell International a dokončený byl v létě roku 1982. Po skončení výroby byl přemístěný nejdříve na základnu Edwards AFB, odtud přeletěl na hřbetu Boeingu 747-SCA na Kennedyho vesmírné středisko (KSC), kde se v hangáru OPF podrobil předletovým kontrolám. Po statických zkouškách a dopravě na KSC mohly být do orbiteru namontované i motory SSME s výrobními čísly 2011, 2012 a 2015.\n\nV raketové montážní hale Vehicle Assembly Building došlo 23. listopadu 1982 ke smontování celé startovací soupravy, to když se orbiter Challenger připojil k vnější palivové nádrži ET, spojené se startovacími motory SRB. Potom byla celá sestava na pohyblivém vypouštěcím zařízení MLP převezená na startovací rampu 39-A. Při této misi byl poprvé použitý nový typ nádrže ET (výr. č. LWT-1), která byla o 4700 kg lehčí než starší model používaný do té doby při předcházejících letech Columbie.\n\nDne 18. prosince proběhla zkouška zážehu motorů SSME. Během zkoušky ukázaly kontrolní přístroje v motorovém prostoru zvýšenou koncentraci plynného vodíku, třikrát převyšující povolenou hranici. Dne 25. ledna byl zkušební zážeh zopakovaný a nějaký čas po něm se technikům konečně podařilo odhalit trhlinu, kterou vodík unikal. 2 cm dlouhá vlasová trhlina se nacházela ve sběrném potrubí vodíku, chladicího spalovací komoru motoru č.1 s výrobním číslem 2011. Poškozený motor měl být nahrazený záložním motorem s výrobním číslem 2016, ale u toho se objevila netěsnost v tepelném výměníku. Proto byl motor 2011 nahrazený motorem 2017, určeným původně pro Columbii. Byly však objevené netěsnosti na rourkách přivážejících plynný vodík do zážehové komory i na ostatních dvou motorech, proto byly vymontované i tyto poškozené rourky. Další prověrky těsnosti už proběhly bez závad.\n\nTím se však zdržely další předstartovní přípravy. Družice TDRS-A musela být během druhého zkušebního zážehu vrácena do montážní budovy VPF a do nákladového prostoru raketoplánu se dostala až 22. února. Koncem února však Cape Canaveral zasáhla větrná bouřka, která měla za následek znečištění povrchu družice, takže bylo potřeba ji vyložit, vyčistit a poté znovu uložit do nákladového prostoru. Datum startu Challengeru byl stanovený na 4. duben ve 13:30 místního času. Další předstartovní přípravy však už probíhaly bez problémů a 31. března bylo zahájené odpočítávání v čase T-93 hodin. Podle vyjádření všech zúčastněných to bylo nejhladší odpočítávání z dosavadních pilotovaných letů v průběhu 20 let americké kosmonautiky.\n\nStart se uskutečnil 4. dubna ve 13:30 východoamerického času (18.30 UT). Startovací hmotnost sestavy byla 2 036 856 kg, což bylo více, než při kterékoliv předcházející misi. Start probíhal bez problémů, ale v důsledku protivětru měl Challenger v čase T+62 sekund o něco menší výšku, než předpokládal plán. K odhození motorů SRB proto došlo téměř o 1 km níže. Ze stejného důvodu došlo k vypojení hlavních motorů v čase T + 482 sekund, o dvě sekundy dříve oproti plánu a též úhybný manévr po odpojení nádrže ET se zdržel o půl minuty. Po manévru OMS-1 se stroj dostal na oběžnou dráhu s výškou 93 až 285 km, a se sklonem k rovníku 28,5°. Druhý manévr motorů OMS v čase T+44 min dostal raketoplán na téměř kruhovou dráhu ve výšce 285 km nad povrchem Země.\nPo otevření nákladového prostoru astronauti začali přípravy na vypuštění družice TDRS-A. Spojovací prstenec byl natočen tak, že družice i se svým urychlovacím raketovým stupněm IUS mířila do kosmického prostoru pod úhlem 29° vzhledem k pozdější ose raketoplánu. Po přepojení IUS na vlastní baterie byl vypouštěcí prstenec vytočený úplně, takže svíral s Challengerem úhel 59°. K vypuštění družice z nákladového prostoru Challengeru došlo pomocí pružin umístěných v prstenci v čase 10:02 GET.\n\nO osmnáct minut později vykonal Challenger úhybný manévr a v 10:57 GET zažehl na 151 sekund motory první stupeň IUS. Po něm se TDRS-1 dostala na přechodnou eliptickou dráhu. V 16:16 GET po odhození prvního stupně se zapálil druhý stupeň. Během tohoto manévru se na dokumentačních snímcích objevil anomální chvost.\nZároveň došlo k výpadku telemetrie raketového stupně i družice. TDRS-1 se z neznámých příčin ocitla v havarijní situaci. Sedm minut po havárii zachytilo White Sands útržky z telemetrie, které se ale po vyslání signálu k odpojení IUS od družice, zase ztratily. Družice nekontrolovatelně rotovala, ale po opakovaném vysílání signálu ke stabilizaci a odpojení se její rotace zpomalila a nakonec zastavila. Později byla obnovena i telemetrie. Družice byla přesto na nižší dráze, než se původně plánovalo (21 786 km až 35 317 km namísto plánovaných 35 940 km). Díky vlastním zásobám pohonných hmot však družice nakonec dosáhla stanovené orbity.\n\nPosádka raketoplánu se během druhého a třetího dne letu věnovala experimentům v mikrogravitaci a třetí den se soustředila na výstup do otevřeného prostoru. Vycházky se zúčastnili Donald Peterson a Franklin Musgrave, kteří strávili během čtvrtého dne letu tři hodiny v přechodové komoře. Tam vdechovali čistý kyslík. Ve 20:10 UT oba astronauti vystoupili do otevřeného prostoru připoutáni bezpečnostními lany. Výstup trval téměř 4 hodiny a proběhl bez větších problémů. Peterson a Musgrave během něj nejdřív prohlédli motory SSME a vyzkoušeli mechanický kladkostroj pro ruční uvedení vypouštěcího prstence zpět do výchozí polohy. Poté testovali navíjení lana a odzkoušeli nářadí, určené pro montáže a opravy v kosmickém prostoru.\n\nPřed přistáním došlo k výpadku jednoho z počítačů GPC-2, který musel být programově vyměněn s počítačem GPC-4.\n\nChallenger byl otočený motory OMS do směru letu a nad Indickým oceánem proběhl brzdící manévr. V 18:18 UT stroj vstoupil do atmosféry ve výšce 121 km. Raketoplán dosedl na dráhu 22 Edwardsovy letecké základny v 18:53:42 UTC. Zastavil se po dojezdu dlouhém 2190 metrů. V poslední fázi přistávání byl problémem vítr, dosahující rychlosti až 40 km/h. Proto pilot ve výšce 760 metrů ručně zasunul aerodynamickou brzdu.\n\n"}
{"id": "271104", "url": "https://cs.wikipedia.org/wiki?curid=271104", "title": "Zánik Československa", "text": "Zánik Československa\n\nČeskoslovensko zaniklo po 74 letech od svého založení uplynutím 31. prosince 1992, kdy zanikla Česká a Slovenská Federativní Republika . Česká republika a Slovenská republika se tak 1. ledna 1993 staly jejími nástupnickými státy a samostatnými subjekty mezinárodního práva.\n\nČeskoslovensko již během své historie jednou přestalo de facto existovat a to 14.–15. března 1939 okupací Čech, Moravy a Slezska nacistickým Německem. Po skončení druhé světové války byl československý stát obnoven s plnou právní kontinuitou na první republiku, ovšem již bez Podkarpatské Rusi, které se zmocnil Sovětský svaz.\n\n14. března 1939 vyhlásil Snem Slovenskej krajiny samostatný slovenský stát, čímž se druhá republika rozpadla. \n\n15. března 1939 byly české země obsazeny vojsky Nacistického Německa\n\n16. března 1939 bylo obsazené území připojeno k Německu a byl vyhlášen Protektorát Čechy a Morava.\n\nSlovensko si po druhé světové válce a po zrušení zemského zřízení asymetricky podrželo jistou míru autonomie. Po celou dobu zde jako zákonodárný sbor působila Slovenská národní rada, do roku 1960 i její výkonný orgán Sbor pověřenců.\n\nPrvní fází rozdělení Československa byla federalizace Československa od 1. ledna 1969, kdy se dosud unitární Československá socialistická republika přeměnila ve federaci dvou podle ústavního zákona suverénních národních států, České socialistické republiky a Slovenské socialistické republiky. Federalizace byla vyústěním politických tendencí, které se na Slovensku při politickém uvolnění začátkem roku 1968 vystupňovaly.\n\nNárodnostní spory se v Československu znovu vyhrotily v roce 1990 například ve formě tzv. Pomlčkové války o název federace. Václav Klaus přičítá vyhrocení národnostních vztahů též lidem z okolí Václava Havla, kteří se podle Klause po roce 1989 zasadili o významnou redukci zbrojního průmyslu na Slovensku.\n\nV roce 1990, po více než 21 letech formální existence federace, kdy oba národní státy neměly ani své vlastní státní symboly, přijala Slovenská národní rada ústavním zákonem č. 50/1990 Sb. (účinnost od 1. března 1990) a Česká národní rada ústavní zákon č. 67/1990 Sb. (účinnost ode dne vyhlášení 13. března 1990), které zavedly státní symboly Slovenské republiky a České republiky.\n\nV roce 1990 vytvořila slovenská vláda Ministerstvo mezinárodních vztahů Slovenské republiky. Po volbách roku 1992 byl v jeho čele Milan Kňažko. V roce 1992 česká vláda zřídila Ministerstvo mezinárodních vztahů České republiky, ministrem byl Josef Zieleniec. Podle Vladimíra Mečiara měla v roce 1992 česká vláda také připravený plán jednostranného vystoupení z federace, o kterém na Slovensku nikdo nevěděl.\n\nNapětí vzbuzovala i asymetrie mnoha institucí – například v Česku působila Československá televize, ale na Slovensku vznikla Slovenská televízia, souběžně vznikaly na Slovensku tendence ke zřízení slovenské policie, slovenské armády i slovenské národní banky. Parlamentnímu projednávání zákonů dělal vážný problém zákaz majorizace.\n\nČeský premiér Petr Pithart v té době zmínil vizi dvojdomku, de facto konfederace. Jeho Občanské hnutí následně propadlo ve volbách. Václav Klaus později přičítal vinu za rozdělení jak vstřícnosti Petra Pitharta vůči slovenským požadavkům, která údajně vedla k vyřazení federálních orgánů ze hry, tak údajné zásluze prezidenta Václava Havla o dočasné sesazení Vladimíra Mečiara z funkce slovenského premiéra.\n\nJán Čarnogurský chtěl vyhlášení samostatnosti Slovenska odložit až na dobu vstupu ČSFR do EU. Tím způsobil propad své politické strany a opětovné vítězství HZDS a Vladimíra Mečiara ve volbách.\n\nRozdělení Československa podporovaly všechny významné slovenské politické strany a špičkoví politici. Demokratická strana, která byla pro zachování společného státu, u voleb neuspěla.\n\nV ČR uspěla ve volbách ODS s heslem „společný stát nebo rozdělení“ a na Slovensku HZDS s požadavkem „konfederace nebo rozdělení“. Úplné rozdělení federace bylo tedy průnikem programů vítězných stran obou národních států, třebaže jejich mandát rozdělit federaci byl později mnohokrát zpochybňován.\n\nAčkoliv již 18. července 1991 byl federálním shromážděním přijat ústavní zákon o referendu č. 327/1991 Sb., nebylo pořádání referenda o rozdělení federace podle tohoto zákona nikdy vážně navrženo – zřejmě i proto, že by jeho případný zamítavý výsledek situaci pravděpodobně nevyřešil. Ústavní zákon sice přikazoval, aby o návrhu na vystoupení jedné z republik z federace bylo rozhodnuto referendem, avšak rozdělení Československa bylo zkonstruováno jako zánik federace, nikoliv jako vystoupení jedné z republik.\n\n17. července 1992 přijala a vyhlásila Slovenská národní rada dokument Deklarace Slovenské národní rady o svrchovanosti Slovenské republiky, který vyslovuje požadavek samostatnosti Slovenska.\n\n20. července 1992 odstoupil ze své funkce prezident ČSFR Václav Havel. Po zbylou dobu své existence byla federace bez prezidenta.\n\nRozdělení republiky je spojeno s jednáními, která vedl předseda české vlády Václav Klaus a předseda slovenské vlády Vladimír Mečiar. Ti se setkali již 8. července 1992 v brněnské vile Tugendhat, kde se dohodli na rozdělení federace, a v písemné podobě tuto dohodu podepsali při další schůzce tamtéž dne 26. srpna 1992. K urychlení rozdělení republiky přispěla neslučitelnost vítězných politických stran v obou státech – ODS a HZDS.\n\n13. listopadu 1992 přijalo Federální shromáždění ústavní zákon č. 541/1992 Sb., o dělení majetku České a Slovenské Federativní Republiky mezi Českou republiku a Slovenskou republiku a jeho přechodu na Českou republiku a Slovenskou republiku.\n\nDne 25. listopadu 1992 přijalo Federální shromáždění ústavní zákon č. 542/1992 Sb. o zániku ČSFR k 31. prosinci 1992.\n\n15. prosince 1992 přijala Česká národní rada ústavní zákon č. 4/1993 Sb., o opatřeních souvisejících se zánikem České a Slovenské Federativní Republiky, který stanovoval převzetí právního řádu a kompetencí ČSFR Českou republikou. Téhož dne přijala ČNR usnesení č. 5/1993 Sb., ve kterém vyjádřila předpoklad, že žádný výklad stávajících právních norem nepřipouští zpochybnění kontinuity zákonodárné moci, jejíž nositelkou je ve smyslu ústavního zákona č. 4/1993 Sb. Česká národní rada. 22. prosince 1992 přijala ČNR ještě ústavní zákon č. 29/1993 Sb., o dalších opatřeních souvisejících se zánikem ČSFR, který řešil otázku soudců, vyšetřovatelů, prokurátorů a některých soudních pracovníků.\n\n16. prosince 1992 schválila Česká národní rada novou Ústavu České republiky (předtím v rámci federace Česká republika vlastní ústavu neměla).\n\nTéž Slovenská národní rada přijala ještě před zánikem federace ústavu Slovenské republiky.\n\nFunkci Poslanecké sněmovny Parlamentu České republiky převzala dosavadní Česká národní rada. Též Slovenská národní rada pokračovala ve svém mandátu i po zániku federace jako slovenský parlament.\n\nDne 26. ledna 1993 zvolila Poslanecká sněmovna Václava Havla prvním prezidentem České republiky.\n\nČeská republika stejně jako Slovensko se na mezinárodní scéně zřetelně etablovaly jako nástupnické státy Československa. Následně tyto osamostatněné státy podepisovaly desítky dodatkových dohod, které potvrzovaly platnost dřívějších dvoustranných smluv uzavřených federací s jinými státy. Roku 1996 podepsaly Česká republika a Slovenská republika protokol, který vymezoval rozdělení povinností vyplývajících z mnohostranných smluv uzavřených bývalým Československem. Češtině přiznává slovenský jazykový zákon z roku 1995 postavení \"jazyka splňujícího požadavek základní srozumitelnosti z hlediska státního jazyka\" a umožňuje ji v mnoha případech používat rovnocenně ke slovenštině; v České republice zase požívá obdobného postavení slovenština.\n\nPři příležitosti 20. výročí ustavení nových republik se český i slovenský prezident rozhodli vyhlásit k 2. lednu 2013 ve svých zemích dílčí amnestii.\n\nNemovitý státní majetek byl rozdělený podle místa, kde se nacházel, nebo podle sídla právnické osoby, která vlastnická práva vykonávala.\n\nPrincipem dělení movitého a zahraničního majetku byl poměr počtu obyvatel, tedy 2:1.\n\nDne 29. prosince 1992 federální ministr zahraničí Moravčík podepsal s oběma národními ministry zahraničních věcí (Kňažkem a Zielencem) dohodu o rozdělení majetku federálního ministerstva zahraničí. Více než 700 z necelých 800 zaměstnanců federálního ministerstva přešlo do českého nástupnického ministerstva. Při dělení zahraničních zastupitelství bylo využito skutečnosti, že v mnoha zemích mělo československé zastoupení více budov. Jen v některých případech si nástupnické státy musely hledat nové budovy – Česká republika v Ottawě, Římě a Soulu.\n\nČeskoslovenské státní dráhy byly rozděleny na České dráhy a Železnice Slovenské republiky. Vozový park byl dělen v poměru 2:1.\n\nÚstavní zákon ČSFR č. 624/1992 Sb., o zániku funkce soudců a o skončení pracovních a služebních poměrů v souvislosti se zánikem České a Slovenské Federativní Republiky, ze dne 17. prosince 1992 se vypořádal s některými pracovníky a funkcionáři orgánů federace. Téhož dne, 17. prosince 1992, přijalo Federální shromáždění usnesení č. US72/1992 o ústavnosti procesu zániku České a Slovenské Federativní Republiky a vzniku nástupnických států.\n\nPři zániku Československa byla podle Generelní smlouvy (Smlouva mezi ČR a SR o generelním vymezení společných státních hranic, podepsaná 29. října 1992 v Praze, č. 229/1993 Sb. ČR) ustanovena Společná česko-slovenská rozhraničovací komise (ČSRK).\n\nRozpadem federace vznikly v některých pohraničních oblastech obyvatelům problémy, protože předchozí hranice národních republik nebyly vytyčené s ohledem na dostupnost sídel z příslušné strany hranice.\n\nOsada U Sabotů (pro jejíž označení se poté začal používat historický název Šance) byla kvůli potřebám jejích obyvatel z moravské obce Javorník od 25. července 1997 přičleněna ke slovenské obci Vrbovce.\n\nOsada \"Sidónia\" (nově Sidonie) byla ze slovenské obce Horné Srnie od 25. července 1997 přičleněna k moravskému městu Brumov-Bylnice výměnou za osadu U Sabotů.\n\nRekreační oblast Kasárna (Kasárňa) o rozloze asi 35 hektarů byla a je součástí slovenské obce Makov, ačkoliv ji užívali především Češi. Česká vláda se v letech 1994–2001 snažila tuto oblast získat výměnou za jinou. \nDošlo zde ke komplikacím, když majitelům nemovitostí bylo bráněno v užívání dosavadní příjezdové komunikace z české strany. Pozemky, na nichž stojí nemovitosti českých sportovních klubů a chatařů, prodala obec Makov dvěma slovenským podnikatelům, aniž je předtím nabídla vlastníkům nemovitostí na nich postavených. V květnu 2001 se premiéři obou zemí od řešení distancovali.\n\nSmlouva mezi ČR a SR o společných státních hranicích byla podepsána v Židlochovicích 4. ledna 1996 s platností od 25. července 1997. Výsledek smlouvy byl schválen jako \nÚstavní zákon o změnách státních hranic se Slovenskou republikou, 74/1997 Sb.\n\nUzavřena byla i celá řada dalších dvoustranných smluv.\n\nPo rozdělení Československa byla komplikací nutnost určit občanství dosavadních československých občanů. Státní občanství nově samostatných států se složitě určovalo nejen z okamžitého místa trvalého pobytu, ale též z místa narození nebo občanství rodičů atd. Při nejbližších volbách následujících po rozdělení Československa musel mít každý volič v občanském průkaze potvrzené občanství příslušné republiky. Přitom se existence českého občanství posuzovala podle zákona č. 39/1969 Sb., o nabývání a pozbývání státního občanství České republiky. Fyzická osoba, která byla k 31. prosinci 1992 státním občanem České a Slovenské Federativní Republiky, ale neměla ani státní občanství České republiky ani státní občanství Slovenské republiky, si mohla zvolit státní občanství České republiky prohlášením podle zákona č. 40/1993 Sb., o nabývání a pozbývání státního občanství České republiky.\n\nNěkteří státní občané Slovenské republiky mohli nabýt státní občanství České republiky zjednodušeným způsobem, tj. prohlášením podle ustanovení § 18a (osoba od doby rozdělení federace trvale žijící v Česku, a nezletilé dítě takové osoby), § 18b (osoba, která slovenského občanství nabyla udělením) nebo § 18c (osoby ze smíšených rodin, které v době rozdělení federace byly nezletilé) zákona č. 40/1993 Sb., o nabývání a pozbývání státního občanství České republiky, přičemž slovenské státní občanství jim může zůstat zachováno. \nV roce 2002 provedlo Centrum pro výzkum veřejného mínění výzkum o postojích obyvatel České republiky starších 15 let k rozdělení Československa.\n\nV době rozdělování republiky bylo (podle zpětného sebehodnocení) pro rozdělení 22 % obyvatel (6 % spíše a 16 % rozhodně), proti rozdělení 60 % (32 % spíše a 28 % rozhodně) a 18 % nevědělo nebo zaujalo neutrální postoj. Proti rozdělení byli častěji starší lidé a voliči levicových stran, názor pro rozdělení byl častější mezi vzdělanějšími lidmi, podnikateli a voliči ODS.\n\nV roce 2002 považovalo tehdejší rozdělení za správné 43 % (30 % spíše a 13 % rozhodně) a za špatné 46 % (28 % spíše a 18 % rozhodně), 11 % nevědělo. Věkové a politické korelace byly podobné. Pouze asi 1 % respondentů změnilo svůj názor na rozdělení k horšímu (z pozitivního postoje k negativnímu), Naproti tomu 15 % respondentů patří do skupiny, která původně byla proti rozdělení, avšak po deseti letech již s rozdělením souhlasila.\n\nPodle průzkumu agentury STEM z roku 2012 rozdělení jako správný krok hodnotilo 37 procent Čechů, jako špatný 36 procent a 27 procent lidí nevědělo. U lidí do 29 let a pak mezi 30 a 44 lety výrazně převažovalo kladné hodnocení vzniku dvou samostatných států. Ve věkové skupině mezi 45 až 59 lety už mírně převažoval negativní názor a u lidí starších 60 let bylo mínění o rozpadu federace většinově negativní.\nPodle průzkumu převažovalo u lidí se základním vzděláním přesvědčení, že rozpad Československa byl špatným krokem a s postupně zvyšujícím se vzděláním přibývalo kladné hodnocení. Jako dobrý krok hodnotilo rozštěpení federace 51 procent stoupenců ODS, 52 procent voličů TOP 09, 35 procent příznivců ČSSD a 24 procent stoupenců KSČM. \n\nV roce 1918 byla hlavním motivem vzniku společného státu Čechů a Slováků a ideje čechoslovakismu snaha získat převahu nad německým a maďarským obyvatelstvem. Po vysídlení Němců z Československa v roce 1945 byl tento původní motiv oslaben, ale přesto se Češi se společným státem po celou dobu jeho trvání identifikovali podstatně více než Slováci.\n\nV srpnu 2012 spustilo sdružení Edukace@Internet ve spolupráci s Centrem jazykového vzdělávání Masarykovy univerzity českou verzi bezplatného internetového kurzu slovenštiny Slovake.eu. Autoři to odůvodnili tím, že mladí Češi už mají potíže Slovákům rozumět. Průzkum provedený v Česku a na Slovensku na konci roku 2012 ukázal, že porozumění slovenštině v České republice výrazně závisí na věku respondenta. Jazyku druhého národa podle výsledků bez problémů rozumí 73 % Slováků a 55 % Čechů, ve věkové skupině 18–30 let však už slovenštině rozumí pouze čtvrtina dotázaných Čechů.\n\nNa Slovensku byla snaha se osamostatnit politicky trvale významným motivem. To se projevilo jak vyhlášením samostatného státu v roce 1939, tak federalizací Československa v roce 1969 a výrazným úspěchem politických stran požadujících osamostatnění před rokem 1993. Menší podporu nebo žádnou mělo rozdělení Československa u slovenských Maďarů, Rusínů, u Čechů žijících na Slovensku a u Slováků žijících v Česku nebo ve smíšených rodinách.\n\nV prosinci 2017, necelých 25 let od rozpadu, oba hlavní aktéři rozpadu, Václav Klaus a Vladimír Mečiar, prohlásili, že rozdělení Československa bylo správným, dokonce nezbytným řešením. Podle Mečiara proto, že po volbách v roce 1992 přestaly federální orgány fungovat, podle Klause proto, že postoje Čechů a Slováků ohledně dalšího uspořádání státu byly příliš odlišné. Zvolené řešení problému podle Klause předešlo případnému chaosu obdobnému stavu v rozpadající se Jugoslávii. Podle Mečiara rozpad státu zlepšil vzájemné vztahy mezi Čechy a Slováky.\n\nPodle tehdejšího premiéra ČR, Petra Pitharta, mělo být k otázce rozpadu federace vyhlášeno referendum. Plán rozdělit stát totiž měla ve svém předvolebním programu jedna jediná strana. Návrh na rozdělení státu byl tedy podle něj \"„nesmyslný“\" a \"„je otázka, jestli se vůbec o [něm] mělo jednat“\". Zánik státu považoval za svou osobní prohru. V rozhovoru k 25. výročí rozpadu společného státu však již našel v existenci dvou oddělených státu i pozitiva: došlo např. ke zlepšení vztahů mezi Čechy a Slováky.\n\nRozdělení Československa, v anglických médiích známé jako „Sametový rozvod“ (“Velvet Divorce”), bývalo separatisty v mnoha zemích uváděno jako pozitivní příklad pokojného rozdělení státu. Zmiňováno bývá například v Belgii, kde existuje napětí mezi vlámskou částí (Flandry) a valonskou, nebo v Kanadě (Québec).\n\n\n\n"}
{"id": "271105", "url": "https://cs.wikipedia.org/wiki?curid=271105", "title": "Moucha", "text": "Moucha\n\nSlovo moucha má více významů:\n\n\n\n"}
{"id": "271115", "url": "https://cs.wikipedia.org/wiki?curid=271115", "title": "Zlatý Potok", "text": "Zlatý Potok\n\nZlatý Potok (německy \"Goldenfluss\") je katastrální území, místní část a ZSJ obce Malá Morava v okrese Šumperk v Olomouckém kraji. Leží v nadmořské výšce 585 m n. m. na celkové ploše 297,27 ha. Ke konci roku 2004 měla 7 obyvatel ve dvou trvale obydlených domech, ostatní slouží k rekreaci.\n\nPrvní písemná zmínka o osadě pochází z roku 1615 pod názvem Nové Valteřice.\n"}
{"id": "271116", "url": "https://cs.wikipedia.org/wiki?curid=271116", "title": "Valdemar IV. Dánský", "text": "Valdemar IV. Dánský\n\nValdemar IV. Atterdag (asi 1320 - 24. října 1375, Gurre) byl dánským králem v letech 1340 až 1375.\n\nNarodil se jako nejmladší ze šesti dětí dánského krále Kryštofa II. a jeho manželky Eufemie Pomořanské, dcery pomořanského vévody Bohuslava IV. a jeho manželky Mechtildy z rodu Askánců.\n\nNa trůn nastoupil v roce 1340 po osmiletém bezvládí, když byl zabit holštýnský hrabě Gerhard III. Mladý, vzdělaný král ze začátku ovládal pouze severní Jutsko, postupně však získal zbytek Jutského poloostrova, ostrov Sjælland a další oblasti země, zničené a roztříštěné za vlády předešlého krále. V roce 1361 znovu sjednotil Dánsko, připojiv k němu Skåne a Gotland. To však vedlo k vypuknutí konfliktu s Hanzou, který skončil v roce 1370 podpisem pro Dánsko nevýhodného Stralsundského míru.\n\nV roce 1346 Valdemar prodal řádu německých rytířů Estonsko, které Dánsku náleželo od roku 1219. Důvodem byla snaha koncentrovat síly k obnově království a vyhnout se eventuálnímu konfliktu s nebezpečným protivníkem - udržení vzdálené provincie by bylo příliš nákladné.\n\nZa vlády Valdemara Atterdaga postihla Evropu v letech 1348 - 1350 první velká morová epidemie, která i v severní Evropě měla za následek velké množství obětí.\n\nV roce 1340 se Valdemar na zámku Sønderborg oženil s Helvig Šlesvickou († 1374), dcerou šlesvického vévody \"Erika II.\" a jeho manželky \"Adelheid Holštýnské\". Manželství bylo uzavřeno z politických důvodů - kromě jiného Helvig přinesla do manželství velké věno. Po narození nejmladší dcery Markéty v roce 1353 již se Helvig v písemných pramenech neobjevuje. Od roku 1355 pobývala v klášteře Esrum na ostrově Sjælland. Důvody jejího vstupu do kláštera nejsou zcela jasné. Uvádí se, že se tam uchýlila proto, že král si držel milenku jménem \"Tove\". Jiné prameny však zmiňují, že byla v klášteře internována v důsledku svého románku s dánským rytířem \"Folkerem\", který byl z rozkazu krále oběšen.\n\nV klášteře Esrum zemřela Helvig v roce 1374 a byla zde i pochována. Klášterní kostel i královnin hrob byly zničeny v období reformace.\n\nZ manželství krále Valdemara a Helvig Šlesvické se narodilo šest dětí:\n\nValdemar zemřel 24. října roku 1375. Pohřben byl původně ve Vordingborgu, posléze byly jeho ostatky uloženy v kostele kláštera v Sorø. V okamžiku jeho smrti z jeho šesti potomků byla naživu již jen jediná jeho dcera, nejmladší Markéta. Otázka nástupnictví na dánský trůn se stala předmětem sporu. Dánské stavy se sešly v Odensee, aby vybraly nového dánského krále. Velmožové měli volit mezi synem starší Valdemarovy dcery Ingeborg, meklenburským vévodou Albrechtem a Markétiným synem Olafem, dědicem norského trůnu; další možnost byla nová dynastie. Volba nakonec přinesla vítězství Markétě, jak pro její popularitu a půvab, tak pro to, že byla jediným přeživším potomkem zemřelého krále, v neposlední řadě pak také pro její svazek s Norskem i antiněmecké nálady; svou roli hrálo jistě i to, že na švédském trůně seděl Albrecht Meklenburský, Ingeboržin švagr (bratr jejího manžela) a Dánsko nestálo o dalšího meklenburského panovníka ve Skandinávii. Za krále Dánska byl tedy v roce 1376 vybrán Markétin syn jako Olaf II. s Markétou jako regentkou.\n\nPřídomek \"Atterdag (Zítřek)\" získal díky svému oblíbenému rčení \"\"zítra bude nový den\"\".\n\nValdemar IV. byl jedním z nejvýznamnějších středověkých dánských panovníků. Prameny hovoří o inteligentním, cynickém, podlém a chytrém vladaři se silným instinktem pro politiku a hospodářství, který jako by byl předobrazem Vladaře, jak jej o sto let později popsal a propagoval Niccolò Machiavelli.\n\nO králi vypráví řada pověstí a legend; je hrdinou legendy o \"\"Divokém lovci\"\". Proslulá pověst o jeho milence \"Tove\", která byla zavražděna přičiněním královny, inspirovala mnoho romantických básní. (Původně však zřejmě byl hrdinou této pověsti Valdemar I.)\n\n"}
{"id": "271123", "url": "https://cs.wikipedia.org/wiki?curid=271123", "title": "Anežka Habsburská (1322)", "text": "Anežka Habsburská (1322)\n\nAnežka Habsburská (1257 – 11. října 1322, Wittenberk), byla saská vévodkyně, manželka Albrechta II., druhorozená dcera římského krále Rudolfa Habsburského.\n\nAnežka byla v rámci Rudolfovy sňatkové politiky roku 1273 provdána za saského vévodu Albrechta. Z tohoto manželství se narodilo šest dětí včetně nejstaršího syna Rudolfa, který převzal v roce 1298 vládu v Sasku-Wittenbersku. Pohřbena byla ve františkánském klášteře ve Wittenbergu, ten byl časem zrušen a během vykopávek v roce 1883 byly nalezené kosterní pozůstatky příslušníků askánské dynastie přesunuty do zámeckého kostele ve Wittenbergu.\n\n"}
{"id": "271124", "url": "https://cs.wikipedia.org/wiki?curid=271124", "title": "Zea nicaraguensis", "text": "Zea nicaraguensis\n\nZea nicaraguensis je druh jednoděložné rostliny z čeledi lipnicovité (\"Poaceae\"). Jedná se o jeden z planých druhů kukuřic, nazývané teosinte (množné číslo teosintes), počeštěně teosint, teosinty.\n\nJedná se o jednoletou rostlinu, dorůstající výšek 200-500 cm . Listy jsou střídavé, přisedlé s listovými pochvami, jazýček je membránovitý. Čepele listů jsou asi 20-80 cm dlouhé a 3-8 cm široké. Je to jednodomá rostlina, ale na rozdíl od většiny trav jsou květy jednopohlavné, oddělené do samostatných samičích a samčích květenství. Samčí květenství tvoří vrcholovou latu klásků. Někdy je toto květenství interpretováno jako složené z několika hroznů klásků, které vyrážejí z hlavní osy . Samčí klásky jsou uspořádány po 2. Každý samčí klásek obsahuje 2 květy, na bázi klásku jsou 2 křídlaté plevy a nad nimi plucha. Tyčinky jsou 3.\nSamičí květenství vyrůstají z paždí listu, je celé zakryté pochvami listenů, na vrcholu vyčnívají čnělky s rozeklanými bliznami. Samičí klas (klásků) nebo hrozen (klásků) (záleží na interpretaci) je bilaterální a mnohem chudší než u běžně známých pěstovaných odrůd kukuřice seté. Je asi 6-18 cm dlouhý, a obsahuje jen 4-10 fertilních klásků, klásky jsou uspořádány do 2 řad. Samičí klásky jsou po dvojicích stejně jako samčí. Dolní květ je však sterilní, pouze horní květ je fertilní a vyvíjí se z něho obilka, proto z jednoho klásku se vyvine pouze jedna obilka. Na bázi klásku jsou 2 nestejné plevy, nad ní je membránovitá plucha a pluška, u sterilních květů pluška někdy chybí. Blizny jsou 2. Plodem je obilka. Jedná se o diploida, počet chromozómů: 2n=20 .\n\nDruh roste ve státě Nicaragua, v pobřežní zóně blízko Golfo de Fonseca, mezi Estero Paimica a Estero Palo Blanco. Místo výskytu se nachází na okraji střídavě zaplavované pobřežní zóny, sezónně využívané pastevci dobytka. .\nDruh byl popsán teprve v roce 2000 \n\n"}
{"id": "271125", "url": "https://cs.wikipedia.org/wiki?curid=271125", "title": "Mírovice", "text": "Mírovice\n\nMírovice, (něm. \"Mirowitz\"), je vesnice ležící ve středu Středočeského kraje na severní hranici s Prahou, v okrese Praha-východ a spadá pod obec Veleň. Od Veleně jsou Mírovice vzdáleny asi půl kilometru jihozápadním směrem.\n\nPrvní písemná zmínka o Mírovicích pochází z roku 1439. Za třicetileté války byly Mírovice zpustošeny.\n\n\n"}
{"id": "271126", "url": "https://cs.wikipedia.org/wiki?curid=271126", "title": "Isabela Burgundská", "text": "Isabela Burgundská\n\nIsabela Burgundská (1270–1323, Chambly) byla německá královna, druhá manželka římského krále Rudolfa Habsburského.\n\nV roce 1272 byla zasnoubená s Karlem Flanderským, který však zemřel už v roce 1277, v jedenácti letech. Postarší německý král, vdovec Rudolf, se s mladičkou čtrnáctiletou Isabelou oženil roku 1284 a doufal, že tímto sňatkem posílí své postavení ve švýcarských kantonech, což se mu nezdařilo. Manželství trvalo celých sedm let a zakončila ho Rudolfova smrt v roce 1291. Bezdětná Isabela se vrátila do Burgundska a znovu provdala za Petra IX. ze Chambly († 1319), se kterým měla přinejmenším jednu dceru Janu. Zemřela roku 1323 a byla pohřbena u augustiniánů v Paříži.\n\n"}
{"id": "271133", "url": "https://cs.wikipedia.org/wiki?curid=271133", "title": "Ekonomika Rakouska", "text": "Ekonomika Rakouska\n\nRakousko patří k velmi vyspělým zemím světa, v roce 2010 bylo v hodnocení podle HDP na obyvatele 10. nejbohatším státem světa a 3. nejbohatším státem v EU – v tomto ukazateli dosahuje hodnoty 39 500 USD na obyvatele (dle MMF (2010).\n\nV roce 2001 bylo v Rakousku zaměstnáno 3 420 788 lidí na 396 288 pracovištích. Největší burza Rakouska je Vídeňská burza, jejíž největší index je ATX.\n\nRakouská ekonomika značně utrpěla rozpadem rakousko-uherské monarchie. Po něm totiž zůstalo asi 70 % průmyslové výroby na území českých zemích. Válečné události tento stav ještě vystupňovaly. Až v 50.–60. letech 20. století přišlo zlepšení – zatímco Československo fatálně ekonomicky propadlo kvůli centrálně plánované ekonomice, Rakousko se především díky mezinárodnímu obchodu, cestovnímu ruchu a jiným službám pozvedlo.\n\nRakousko značně využívá svůj turistický potenciál – velká část země (70 %) leží v Alpách. Podle UNWTO navštívilo v roce 2015 Rakousko 26,7 milionu turistů (12. místo na světě), podle příjmů z cestovního ruchu bylo Rakousko patnácté na světě s 18,3 miliardy USD. Podle WTTC se cestovní ruch v Rakousku podílí 11,8 % na celkovém HDP státu a 12,7 % na zaměstnanosti. Rakousko tak tradičně patří mezi evropské státy s vyšším podílem cestovního ruchu na HDP. Nejvíce zahraničních příjezdů dosahují alpské spolkové země Tyrolsko a Salcbursko, pro zimní turistiku a sporty jsou významná střediska Innsbruck, Kitzbühel a Bischofshofen. Hojně navštěvována jsou i velká města jako Vídeň (památky tzv. \"Innere Stadt\" – např. gotický dóm sv. Štěpána a Hofburg, dále zámek Schönbrunn, místa spojená s životem a tvorbou postav světové hudby, zábavní park Prater s atrakcí Riesenrad atd.), Salzburg (hudební tradice a architektonické památky – zámek Mirabell, renesanční Salzburger Dom, pevnost Hohensalzburg atd.), Štýrský Hradec (historická – Schlossberg i moderní architektura – Murinsel) či Linec (architektonické památky – především barokní) První tři jmenovaná města jsou na Seznamu světového dědictví UNESCO.\n\nJe to také tranzitní země pro cesty na Balkán a do Itálie. Vídeňské mezinárodní letiště (VIA – Vienna International Airport) je jedním z největších evropských letišť. V roce 2008 odbavilo 19,7 milionu cestujících, o 7 miliónů cestujících více než pražská Ruzyně.\n\nVýznamné je i zemědělství, především v úrodné nížině Dolního Rakouska. Pěstuje se zde víno, chovají prasata a dobytek.\nPrůmyslu příliš v zemi není a pokud ano, jedná se spíše o lehký.\n\nElektřina je získávána především z vodních elektráren. Rakušané mají obavy z jaderné energie, kterýžto názor se snaží prosadit i při jednání se svými sousedy, což bývá často předmětem roztržek.\n\n"}
{"id": "271134", "url": "https://cs.wikipedia.org/wiki?curid=271134", "title": "Anežka Habsburská (1392)", "text": "Anežka Habsburská (1392)\n\nAnežka Habsburská (1315, Vídeň - 2. února 1392, Svídnice) byla slezská kněžna.\n\nAnežka byla dcerou rakouského vévody Leopolda a Kateřiny, dcery savojského hraběte Amadea V. a Marie Brabantské. Leopold Habsburský zemřel již roku 1326 a zanechal po sobě pouze dvě dcery Anežku a Kateřinu.\n\nAnežka byla provdána v roce 1339 za knížete Bolka II. Malého z Fürstenbergu. Ovdověla v roce 1368, manželství bylo pravděpodobně bezdětné. Podle závěti svého muže se stala správkyní svídnicko-javorského knížectví. Zemřela v roce 1392 ve Svídnici a byla pohřbena ve zdejším kostele minoritů.\n"}
{"id": "271136", "url": "https://cs.wikipedia.org/wiki?curid=271136", "title": "Poliklinika Gemelli", "text": "Poliklinika Gemelli\n\nPoliclinico Universitario Agostino Gemelli (česky Univerzitní poliklinika Agostina Gemelliho či krátce Poliklinika Gemelli) je fakultní nemocnice Katolické univerzity Nejsvětějšího Srdce, největší nestátní univerzity v Itálii. Jméno nese po zakladateli univerzity, lékaři a františkánském mnichovi Agostinu Gemellim.\n\nPoskytuje jak neplacenou lékařskou péči jakožto součást italské zdravotnické sítě, tak placenou péči, o kterou je enormní zájem, neboť poliklinika patří k nejlepším nemocnicím v celé Itálii. Má nezastupitelnou úlohu v péči o zdraví obyvatel, výuce studujících lékařství, ošetřovatelství a léčebné rehabilitace, jakož i špičkovém zdravotnickém výzkumu, zejména pokud jde o infekční choroby a nemoci stáří. Mezi její nejznámější a nejvýznamnější pacienty tradičně patří papežové a další vysocí představitelé Vatikánu. Zemřeli zde např. kardinálové Šeper, Schotte, léčil se zde Georg Ratzinger, bratr papeže Benedikta XVI.\n\nJan Pavel II. byl na klinice několikrát dlouhodobě hospitalizován a prodělal zde větší množství operací, nejprve po atentátu v roce 1981 a poté při rozličných příležitostech, jak se s postupujícím věkem zhoršovalo jeho zdraví. Byl zde léčen i krátce před svou smrtí, nicméně poté, co se jeho stav ukázal beznadějným, byl v souladu se svým přáním odvezen zpět do Vatikánu, kde zemřel.\n\nKomplex nemocnice se nachází v severní části Říma, asi 4 km od Vatikánu a jeho centrum tvoří čtyři velké budovy: vlastní \"Poliklinika\", budova \"Ústavu infekčních chorob\" a \"Centra pro gerontologii\", \"Biologický ústav\" a \"Centrum ochrany zdraví\".\n\n"}
{"id": "271138", "url": "https://cs.wikipedia.org/wiki?curid=271138", "title": "Alžběta Goricko-Tyrolská", "text": "Alžběta Goricko-Tyrolská\n\nAlžběta Goricko-Tyrolská ( \"Elisabeth von Görz-Tirol\", 1262 Mnichov – 28. října 1313, Vídeň/klášter Königsfelden) byla vévodkyně rakouská a štýrská, římská královna, manželka Albrechta I.\n\nByla dcerou tyrolského hraběte Menharda II. Goricko-Tyrolského z rodu Menhardovců a jeho ženy Alžběty, dcery bavorského vévody Oty II. Alžbětino manželství s nejstarším synem římského krále Albrechtem Habsburkem bylo uzavřeno 24. listopadu 1274 a vzešlo z něj 21 dětí. Dospělosti se dožilo jedenáct. Slavnostně korunována na římskou královnu byla v listopadu 1298 na dvorském sjezdu říšských knížat v Norimberku. Často vyřizovala jménem Albrechta politické záležitosti. Po manželově vraždě roku 1308 se ovdovělá Alžběta společně se syny snažila o pronásledování vrahů a poté vstoupila do kláštera Königsfelden, který společně s dcerou založila. Zemřela roku 1313 a dočasně byla v klášteře i pohřbena. V roce 1770 byly její ostatky převezeny do St. Blasien a od roku 1809 je pohřbena v St. Paul v korutanském Lavanttalu.\n\n\n\n"}
{"id": "271139", "url": "https://cs.wikipedia.org/wiki?curid=271139", "title": "Ekonomika Slovinska", "text": "Ekonomika Slovinska\n\nEkonomika Slovinska je druhá nejvyspělejší z postsocialistických zemí Evropy (hned po ČR).\n\nSlovinsko bylo až do roku 1991 součástí socialistické Jugoslávie. Ta však měla volnější režim, což se týkalo i ekonomiky - od určité doby dokonce bylo možné volně podnikat. Díky tomu neupadlo Slovinsko do tak hluboké hospodářské krize, jako jiné státy. Poměrně rychle se vypořádalo s následky války (na rozdíl například od sousedního Chorvatska, kde jsou škody stále viditelné) a začalo transformaci na tržní ekonomiku. V roce 2004 bylo s dalšími devíti, vesměs též postsocialistickými státy připojeno k EU. Díky svým ekonomickým výsledkům již v roce 2007 nahradilo svoji původní měnu tolar za euro.\n\nSlovinsko těží ze své výhodné polohy, která v malém státě spojuje východní část Alp (nejvyšší vrchol Triglav), turisticky významnou ve všech ročních obdobích; 40 km mořského pobřeží a zároveň tranzitní zemi pro cesty na Balkán, především do sousedního Chorvatska. Z ostatních služeb je významné především bankovnictví.\nV průmyslu hraje největší význam farmacie (firma Krka) a výroba sportovních potřeb, obzvláště lyží (firma Elan).\nAni zemědělství není pozadu, ve Slovinsku se daří vinné révě a dalším plodinám.\nZemě má velmi dobrou infrastrukturu, hustou a kvalitní dálniční a silniční síť, kvalitní turistická centra. (Bled, Bohinjské jezero, Kranjska Gora, Kranj, Lublaň aj.)\n\nPro svoje ekonomické úspěchy, význam bankovnictví, polohy v Alpách i rozlohy je někdy Slovinsko nazýváno Švýcarskem východu.\n"}
{"id": "271140", "url": "https://cs.wikipedia.org/wiki?curid=271140", "title": "Alžběta Habsburská (1293–1352)", "text": "Alžběta Habsburská (1293–1352)\n\nAlžběta Habsburská (asi 1293, Vídeň – 19. května 1352, Königsfelden) byla lotrinská vévodkyně a regentka.\n\nNarodila se jako dcera rakouského a štýrského vévody, později římského krále Albrechta I. V rámci habsburské sňatkové politiky byla roku 1307 provdána za lotrinského vévodu Fridricha IV. Z tohoto manželství se narodilo šest dětí. Vévoda padl 23. srpna 1328 v bitvě u Casselu a ovdovělá Alžběta se stala na příští tři roky regentkou za nezletilého syna Rudolfa. Ten padl roku 1346 v bitvě u Kresčaku. Alžběta zemřela o šest let později a byla pohřbena v klášteře Königsfelden.\n\n"}
{"id": "271141", "url": "https://cs.wikipedia.org/wiki?curid=271141", "title": "Alžběta z Virneburgu", "text": "Alžběta z Virneburgu\n\nAlžběta z Virneburgu (1303 – 14. září 1343) byla rakouská vévodkyně, manželka Jindřicha Habsburského, dcera hraběte Rudolfa z Virneburgu.\n\nSňatek Alžběty a Jindřicha byl uzavřen roku 1314 a jeho hlavním důvodem bylo Alžbětino příbuzenské pouto s kolínským arcibiskupem. Byla neteří kurfiřta Jindřicha z Virneburgu a Habsburkové potřebovali arcibiskupovu podporu v nadcházející římské volbě. Manželství zůstalo bezdětné pravděpodobně díky dlouhému Jindřichovu věznění po bitvě u Mühldorfu (1322), kde byli Habsburkové a jejich spojenci poraženi. Fridrich se stal tehdy vězněm svého bratrance a protikrále Ludvíka Bavora. Mladšího Jindřicha získal jako cenného zajatce Bavorův spojenec, český král Jan a ubytoval jej na hradě Křivoklát. Věznění zřejmě podlomilo vévodovo zdraví, protože Alžběta roku 1327 ovdověla. Zemřela roku 1343 a nejprve byla pohřbena v klášteře Königsfelden. V roce 1770 byly její ostatky převezeny do St. Blasien a od roku 1809 je pochována v St. Paul v Lavanttalu.\n\n"}
{"id": "271142", "url": "https://cs.wikipedia.org/wiki?curid=271142", "title": "Kunín (zámek)", "text": "Kunín (zámek)\n\nKunínský zámek je jedním z nejcennějších barokních zámků severní Moravy a Slezska. Nachází se v obci Kunín u Nového Jičína v Moravskoslezském kraji. Byl navržen architektem Johannem Lucasem von Hildebrandtem.\n\nZámek Kunín náleží k nejcennější barokním stavbám na území severní Moravy. Postavil jej známý rakouský architekt Johann Lucas von Hildebrandt na přání hrabat z Harrachu, kteří si koupili starou kamennou tvrz a nechali ji jím přestavět do současné podoby dvoupatrového barokního zámku.\n\nPo hrabatech z Harrachu zámek vlastnili Walburg-Zeilové, pak Schindlerové z Kunwaldu a nakonec podnikatelská rodina rytířů Bauerů až do roku 1945, kdy byl celý jejich majetek zkonfiskován a připadl do majetku státu; předtím ještě byl silně poničen za pobytu sovětských vojáků na konci 2. světové války v dubnu roku 1945. V 50. letech zámek získal pod svou správu státní zemědělský statek, v zámku byla ubytovna pro brigádníky, skladiště. Časem se zde nacházelo i skladiště léčiv. V 70. letech získala zámek Vysoká škola veterinární Brno, bohužel ho začala necitlivě upravovat na koleje pro své studenty.\n\nV roce 1999 se stal zámek vlastnictvím obce Kunín. Památku zpřístupnila veřejnosti v roce 2003 a je zde nainstalována část provozovaná Muzeem Novojičínska.\n\nV noci z 24. na 25. června 2009 byl zámek zatopen při ničivých bleskových povodních.\n\nKdyž v květnu roku 2000 navštívil zámek v Kuníně hrabě Franz-Joseph Waldburg-Zeil, přímý potomek císaře Františka Josefa I. a příbuzný „naší dobré hraběnky“ Marie Walburgy, spráskl ve vstupní hale zámku ruce a prohlásil „Jesus Maria!“. Barokní zámek v Kuníně tehdy spíše než dřívější šlechtické sídlo připomínal stavební zříceninu určenou ke zbourání.\n\nZámek v Kuníně náleží mezi nejcennější barokní zámky celé severní Moravy a Slezska. Nad místě staré jednopatrové tvrze zde v letech 1726 – 1734 nechali hrabata z Harrachu vybudovat malý venkovský zámek, ne velké rezidenční sídlo, ale spíše místo odpočinku členů rodu, který byl svými úřady spojen s metropolemi tehdejší Evropy. Architektem zámku byl věhlasný Johann Lucas von Hildebrandt, který celých třicet let působil rovněž ve službách hraběcího rodu Harrachů. Pro strýce stavitele, salcburského arcibiskupa Františka Antonína Harracha přebudoval také letní rezidenci arcibiskupů – známý palác Mirabell. Zahradní průčelí kunínského zámku nápadně připomíná slavnou salcburskou rezidenci. Ne náhodou jí rakouští turisté nazývají také jako „malý moravský Mirabell“.\n\nStavebníky zámku hraběte Friedricha Augusta Harracha a jeho manželku princeznu Eleonoru z Liechtensteinu dodnes v průčelí připomíná nádherný alianční znak manželů. Doba největší slávy však přišla až za vnučky stavitelů Marie Walburgy hraběnky z Waldburg-Zeilu (1762–1828). Jedna z největších a nejpozoruhodnějších osobností moravského osvícenství prožila na zámku tragický osud. Již v mládí jí zemřely tři malé děti, rozpadlo se manželství, poslední syn byl otcem odvezen do dalekého Švábska a zahynul ve věku 18 let. Do života nešťastné ženy vstoupili brněnští svobodní zednáři a tajní ilumináti, kteří hraběnku získali pro myšlenky filantropie. Hraběnka na svém zámku zakládá po vzoru Německa vzdělávací a výchovný ústav – filantropinum, který se stane ohniskem vzdělávání v této části Moravy. V ústavu panoval mimořádný duch tolerance. Vedle sebe zde studovaly děti všech sociálních tříd: děti poddaných, sirotkové, děti měšťanů, úředníků, ale i šlechticů, katolíci, evangelíci, židé, chlapci i děvčata ve věku od 5 do 15 let, Češi i Němci. Je úžasné vědět, že právě zde v bývalém německém Kunvaldu (název vesnice je novodobý, obec byla po 2. světové válce násilně přejmenována na Kunín) získal vynikající základy svého vzdělávání pozdější Otec českého národa a rodák z nedalekých Hodslavic František Palacký. Později napsal, že léta strávená na zámecké škole byl „krásný jarní čas života mého“.\n\nVýuka na zámecké škole byla však neobyčejně přísná. Začínala již v pět hodin ráno a končila v 19 hodin večer. Učilo se od pondělí do soboty všem předmětům: matematice, přírodním vědám, jazykům, historii, vlastivědě, hudbě, kreslení, poprvé byla na Moravě zavedena do vyučování gymnastika. Výuka probíhala často v přírodě, byly podnikány výlety na Helfštýn, Radhošť, Lysou Horu. Zde děti stanovaly pod širým nebem a učily se poznávat okolní přírodu a krajinu. Byla zde uplatňována pravidla dietetiky: zdravá výživa, otužování. Na svém panství provedla hraběnka první veřejné očkování dětí na Moravě. Snažila se učinit lidi ve svém okolí šťastnými, hovoří se o alchymii štěstí, sama však své rodinné štěstí nikdy nezažila. Antropologický průzkum ostatků hraběnky ukázal, že trpěla krutou Pagetovou chorobou, přinášející nevýslovnou bolest. Posledních deset let svého života byla hraběnka nehybná na dolní končetiny, byl pro ni vyroben velký proutěný koš, ve kterém byla přenášena. Po její smrti ji neřekl nikdo jiný jinak, než „naše dobrá hraběnka“.\n\nV závěru svého života se žena upnula na syna svého tajemníka malého Friedricha Emila Schindlera. Vychovala jej jako svého nástupce, adoptovala ho a odkázala mu kunínský zámek. Emil Schindler pokračoval ve stopách své příznivkyně, věnoval se lidumilství. Na místě hrobu hraběnky nechal postavit pro svou rodinu zajímavou empírovou hrobku ve stylu otevřené sloupové síně. Tři roky po jeho smrti v roce 1870 prodaly jeho děti zámek a rodina se odstěhovala do dalekých Korutan. Zde nyní žijí poslední dvě ženské členky rodu, povýšeného do šlechtické stavu s titulem Schindler von Kunewald.\n\nNovým majitelem zámku se stala lankrabata z Fürstenberga z rakouské terciogenitury rodu. Pro lankraběte Ernsta Egona Fürstenberga zámek koupil jeho bratr, olomoucký arcibiskup a kardinál Bedřich Fürstenberg. Zámek nyní sloužil jako letní sídlo členů rodiny, která přes zimu pobývala ve Vídni. Ernst Egon, podobně jako řada jeho příbuzných, byl znamenitým národohospodářem, jako první člen rodu však uzavřel morganatický sňatek s příslušnicí občanského rodu. Ještě před sňatkem se narodil také jeho syn Josef Friedrich Fürstenberg, zvaný Fritz. Ten obdržel jméno lankraběte z Fürstenberga až po dodatečném uzavření manželství rodičů, v rodině však nikdy nebyl považován za rovnoprávného rodem. Fritz, který měl zalíbení pro koně, patřil mezi nejlepší závodní jezdce v rakouské armádě, koně se mu staly ale osudnými. Pro dluhy musel zámek roku 1895 odprodat. Krátce poté se oženil s krásnou dcerou podkováře v Kateřinkách u Opavy Marií Sdražilovou. Ta svého manžela přežila o mnoho let a zemřela u svých příbuzných na Opavsku v roce 1941. U praneteří lankraběnky byla nedávno nalezena unikátní pozůstalost této ženy: osobní předměty, textilie, vybavení jídelny, nábytek, ale také fotografie z majetku kunínských Fürstenbergů, vše pietně uchovávané na půdě jejich domu. Pozůstalost, která zaplnila dva nákladní automobily, byla získána do sbírek zámku v Kuníně, kam se vrátila po 110 letech...\nZámek v Kuníně byl lankrabětem odprodán podnikatelské rodině rytířů Bauerů z Brna. Také pro ně byl spíše letním a prázdninovým sídlem. Poslední majitel zámku Dr. Victor Bauer zemřel v Kuníně v srpnu roku 1939. Jednalo se o mimořádně zajímavou osobnost, zaobíral se myšlenkami sjednocené Evropy, udržoval vztahy s Adolfem Loosem, který měl pro něj vytvořit novou instalaci zařízení na zámku v Kuníně. Postavil pro něj slavnou vilu v Hrušovanech u Brna a provedl úpravy jeho sídla na zámečku v areálu brněnského výstaviště. Řadu kunínských sbírek rodina Bauerů přemístila na svůj další zámek ve Spálově na Novojičínsku a do brněnského hlavního sídla. Do zámku v Kuníně se nyní navracejí také tyto původní sbírky.\n\nNa konci války zámek navštívili sovětští vojáci. Na koních jezdili po hlavním schodišti až do nejvyššího patra, obrazy rozbodávali bajonety, nábytek vyhazovali z oken, štípali, pálili, vzácné knihy zámecké knihovny používali jako toaletní papír. Následovaly nájezdy lidí z okolí, kteří v nechráněném objektu vylupovali zámecký mobiliář. Zbytek zubožených sbírek byl soustředěn do místnosti prvního patra, na který se zřítily stropy. Musela být proto povolána armáda, která vytahovala obrazy ze sutin a ty byly rozváženy do depozitářů hradů a zámků. Sbírky ztratily na dlouhou dobu kontakt nejen se zámkem, ale s celou oblastí. Zámek sloužil jako ubytovna statku, vývařovna, sklad léků. V 70. letech 20. století měl být přebudován na ubytovnu pro studenty. Na počátku 90. let ale vypadal spíše jako zřícenina. Nechybělo málo a zámek byl srovnán se zemí. Zázraky se ale dějí. V roce 1999 získala zdevastovaný zámek do svého majetku obec Kunín, která ve spolupráci s Muzeem Novojičínska zahájila práce na rekonstrukci zámku s cílem navrátit do něj původní historické sbírky a zpřístupnit jej veřejnosti. Byly získány prostředky ze státních fondů a prostředky Evropské unie, velkou část však investovala také obec Kunín. Zámek povstal jako Fénix z popela. V září roku 2001 z Ameriky přicestovali příslušníci rodu Bauerů, kteří poskytli fotografické záběry, dokumentující zařízení všech pokojů zámku před válkou... Do zámku se tak vrátila nejen většina původních sbírek, ale také paměť a duch dávného historického sídla. V květnu roku 2004 se hrabě Franz-Joseph Waldburg-Zeil spolu s vnuky posledního majitele zámku a příslušníky dalších starých rodů zúčastnil velké mše v kunínském kostele Povýšení svatého Kříže. Ostravsko-opavský biskup František Václav Lobkowicz zde sloužil velké Te deum za obnovu zámku. Zámek otevřel své brány návštěvníkům.\n\n"}
{"id": "271144", "url": "https://cs.wikipedia.org/wiki?curid=271144", "title": "Třída Moltke", "text": "Třída Moltke\n\nTřída \"Moltke\" sestávala ze dvou bitevních křižníků SMS \"Moltke\" a SMS \"Goeben\", postavených v letech 1909 až 1911 pro německé císařské námořnictvo. Jednalo se o upravený design předchozího bitevního křižníku SMS \"Von der Tann\".\n\nV květnu 1907 se \"Reichs Marine Amt\" (Říšský úřad námořnictva) rozhodl pro následovníka \"SMS Von der Tann\". Bylo rozhodnuto, že nová konstrukce by měla být větší, s větším počtem děl hlavní ráže a nejméně tak dobře pancéřovaná jako její předchůdce, což jí mělo umožnit působit spolu s bitevními loděmi hlavního loďstva. Rychlost měla být nejméně 24,5 uzlů (45,4 km/h).\n\nDvě nové lodě, které měly být postavené podle tohoto návrhu, byly objednány jako \"Kreuzer G\" a \"Kreuzer H\" v roce 1909 v loděnici Blohm & Voss v Hamburku, ve které se právě stavěl \"SMS Von der Tann\". Nové lodě se tak měly začít stavět dříve, než bude možnost získat poznatky z operačního nasazení prvního bitevního křižníku \"Kaiserliche Marine\". \"Kreuzer G\" byl přijat do služby 30. září 1911 jako \"SMS Moltke\" a \"Kreuzer H\" ho následoval 2. července 1912 jako \"SMS Goeben\". Každá loď přišla na přibližně 42,6 miliónů Marek.\n\nOd předchozí konstrukce \"SMS Von der Tann\" se obě lodě lišily na první pohled zejména hlavní výzbrojí, tvořenou deseti děly 28 cm SK L/50 umístěnými po dvou v pěti dělových věžích Drh LC/1908. Přední a dvě středové dělové věže byly rozmístěny stejně jako u předchůdce, ale dělovou věž na zádi doplnila ještě jedna — pátá — v superpozici. Toto rozmístění výzbroje bude později zopakováno i u následujícího bitevního křižníku (a poslední předválečné konstrukce) \"SMS Seydlitz\". Od něj se třída \"Moltke\" dá na první pohled rozlišit díky průběžné přední palubě.\n\nKaždá věž Drh LC/1908 vážila 444,5 tun a byla obsluhována 70 muži. Pět muničních komor pojalo až 810 střel (po 162 střelách v každé), přičemž skladiště projektilů APC L/3,1 bylo pod skladištěm prachových náloží RPC/12. Každé dělo mohlo střílet teoretickou rychlostí až tří ran za minutu a dopravit 302 kg vážící protipancéřový projektil s úsťovou rychlostí 880 m/s na vzdálenost 18 100 m při maximální elevaci 13,5° (po roce 1915 byl dostřel zvětšen na 19 100 m díky zvětšení maximální elevace hlavní na 16° a u \"SMS Goeben\" po roce 1918 pak dokonce na 21 700 m při elevaci 22,5°). Během bitvy u Dogger Banku pak dokázal jejich projektil prorazit boční pancíře britských bitevních křižníků o tloušťce 127 a 152 mm.\n\nStřední dělostřelectvo tvořilo dvanáct děl 15 cm SK L/45 umístěných po jednom v kasematech MPL C/06 (\"SMS Goeben\" nesl po roce 1915 pouze deset těchto děl), doplněných stejným počtem 8,8 cm SK L/45 umístěných v kasematech MPL C/01-06 na přídi, zádi (před zadními dělovými věžemi) a hlavní a zadní nástavbě.\n\nHlavňovou výzbroj doplňovaly čtyři podhladinové torpédomety ráže 500 mm, pro které bylo k dispozici celkem 11 torpéd G7. Po jednom torpédometu bylo umístěno na přídi a zádi v ose plavidla a po jednom torpédometu na každém boku těsně před první dělovou věží.\n\nPancéřování u nové třídy bylo silnější, než u původní konstrukce \"SMS Von der Tann\". I tady byla použita Kruppova cementovaná a niklovaná ocel. Hlavní pancéřový pás měl 100 mm na přídi a zádi, ale ve středu trupu dosahoval až 270 mm. Kasematy děl střední ráže byly chráněny 150mm pancířem na bocích a 30mm pancéřováním stropu. Přední nástavba byla chráněna 350 mm silným pancířem a zadní 200 mm. Dělové věže Drh LC/1908 chránil 230 mm silný pancíř na čelní straně věže, 180 mm na bocích a 90 mm strop. Pancéřová paluba měla 50 mm a to i na zešikmené části. Protitorpédová obšívka měla tloušťku 50 mm tam, kde bylo třeba chránit dělostřelecké barbety a jinak na ostatních místech měla 30 mm\n\nBěhem I. světové války měly obě lodě rozdílný osud. \"SMS Moltke\" se zúčastnil několika operací v Severním moři, včetně bitvy u Dogger Banku (24. leden 1915), Jutska/Skagerraku (31. květen a 1. červen 1916) a okrajově i druhé bitvy u Helgolandské zátoky (17. listopad 1917). Po válce byl potopen vlastní posádkou ve Scapa Flow.\n\nNaopak \"SMS Goeben\" zastihla Světová válka ve Středomoří, kde napřed uštědřil políček Royal Navy, jejíž bitevní křižníky nedokázaly německý bitevní křižník zadržet a ten odplul do Istanbulu. Tam byl formálně předán tureckému námořnictvu a přejmenován na \"Yavuz Sultan Selim\". Přispěl ke vstupu Turecka do války na straně Německa, podnikal výpady proti lodím Dohody u Dardanel a v Egejském moři a také proti Rusům na Černém moři. V roce 1936 byl přejmenován na \"Yavuz\" a v roce 1954 přesunut do rezervy. Sešrotován byl v roce 1973 jako nejdéle sloužící bitevní křižník, nejdéle sloužící dreadnought, poslední loď z německého císařského námořnictva a poslední bitevní křižník NATO (identifikační kód NATO „370“ mu byl přidělen v roce 1952).\n\n"}
{"id": "271145", "url": "https://cs.wikipedia.org/wiki?curid=271145", "title": "Alžběta Lucemburská (1358–1373)", "text": "Alžběta Lucemburská (1358–1373)\n\nAlžběta Lucemburská (19. března 1358, Praha – 19. září 1373, Vídeň) byla česká princezna, vévodkyně rakouská, štýrská, korutanská a kraňská, první manželka Habsburka Albrechta III.\n\nAlžběta, první potomek z manželství českého krále a římskoněmeckého císaře Karla IV. a jeho třetí manželky Anny Svídnické, byla původně zasnoubena se synem Ludvíka Bavora Otou V., který si roku 1366 vzal Alžbětinu nevlastní sestru Kateřinu. Z politických důvodů byla Alžběta roku 1366 jako osmiletá provdána za šestnáctiletého rakouského vévodu Albrechta III.\n\nMladá dívka zemřela již v roce 1373 bezdětná a byla pohřbena v kartouze v Gamingu. Společně s manželem je zobrazena v pokorné pozici donátorů na zadní straně otevíracího oltáře z hradu Tirol, jenž je v současnosti v mobiliáři zemského muzea v Innsbrucku.\n\nAlbrecht se po její smrti oženil s Beatrix Hohenzollernskou.\n\n\n"}
{"id": "271146", "url": "https://cs.wikipedia.org/wiki?curid=271146", "title": "Půlnoční bouře", "text": "Půlnoční bouře\n\nPůlnoční bouře (Půlnoční Bouře), domácky Bouře, je rodné jméno, které se pokoušeli dát rodiče Blanka Fuxová (Fuchsová), vzděláním učitelka, a Jaroslav Blovský ze Šimanova na Šumavě, vyznávající už od roku 1991 přírodní, vegetariánský a samozásobitelský životní styl, svému dítěti, které se narodilo 4. srpna 2001 o půlnoci během bouře. Příslušný matriční úřad však toto jméno nepovolil, protože bylo v rozporu s obecně uplatňovanými zásadami pro pojmenovávání dětí. Mediální pozornost k tomuto případu byla oživena poté, co holčička byla rodičům odebrána, protože ji rodiče úředně nezaregistrovali a nenechali očkovat. I v následujících letech však byl tento případ zmiňován jako nejvýznamnější kauza v diskusích o státní regulaci volby jmen i v souvislosti s mezemi tolerance k lidem vyznávajícím alternativní životní styly. V roce 2018 proběhla tiskem zpráva, že děvče odešlo v 16 od rodičů dobrovolně do Klokánku, aby mohlo navštěvovat školu. \n\n\"Půlnoční bouře\" se narodila 4. srpna 2001 matce Blance Fuchsové.\n\nKrátce po narození dítěte s ním oba rodiče, aniž dítě zaregistrovali, odcestovali na tři měsíce mimo republiku.\n\nNásledně v dubnu 2002 obdrželi výzvu obecního úřadu, aby dítě nahlásili do matriky. Rodiče po indiánském způsobu zvolili pro dceru jméno Půlnoční Bouře. Matrika toto jméno odmítla zapsat a Miloslava Knappová, která byla tehdy jedinou znalkyni v republice pro posuzování neobvyklých jmen, doporučila jméno zcela změnit. Rodiče nakonec po marném prosazování původního jména ustoupili a dali nakonec dcerce nové jméno Eliška Gaia.\n\nPodnětem k zájmu úřadů byly zejména podněty sousedů ze Šimanova u Sušice, kterým bylo divné, že dítě nikdy nepláče, jednou ho viděli nehybně ležet na stole, a málo se s rodiči zdržuje doma. Celý případ byl provázen sousedskými spory, spory dotčené rodiny s úřady, nočními návštěvami policie, k nimž se vedení policie nehlásilo, exekuce v době nepřítomnosti kvůli dluhu 8000 Kč za pojištění u VZP v roce 1993 a dalšími spory a nestandardnostmi.\n\nDne 10. dubna 2002 navštívily rodinu dvě sociální pracovnice. Ubezpečovaly matku, že kojenecké ústavy a dětské domovy jsou přeplněné a že odebrání dítěte nehrozí. Pochválily matku za vzorový úklid kolem domu i za to, že „vypadá normálně“. Matka po těchto pochvalách dcerku, kterou se předtím bála od otce přinést, ukázala. Sociální pracovnice se zdály spokojené, jak dítě prospívá a tváří se vesele. Matka vyslovila souhlas, že dokumenty a pojištění dítěte dá brzy do pořádku a sežene dítěti lékaře.\n\nDne 22. dubna 2002 rodiče úspěšně našli dítěti vhodného lékaře.\n\n23. dubna 2002 sociální pracovnice z městského úřadu Klatovy (Hrušková, Seidlová, Boublíková) na základě rozhodnutí o předběžném opatření od okresního soudu v Klatovech (soudkyně Králová) ze 17. dubna 2002 bez předchozího upozornění a bez předchozího projednání s rodiči dívku z domova za asistence lékaře Krále (primář dětského oddělení nemocnice Sušice), sociální pracovnice Novotné, tří členů justiční stráže, dvou policistů ze Sušice a soudní vykonavatelky Barárošové odebrali její rodině. Asistující lékař sice namítl: „Ale plně kojené dítě nemůžete oddělit od matky,“ ale výkon rozhodnutí to neovlivnilo.\n\nNásledně byla 6 týdnů umístěna do kojeneckého ústavu v Plzni (primářka Jana Titlová). Po tu dobu se čekalo zejména na rozhodnutí soudkyně Králové. Ředitelka kojeneckého ústavu brzy souhlasila s tím, aby matka pobývala v ústavu s dcerkou, a to nejprve jen přes den, pak i přes noc.\n\n15. května 2002 soud rozhodl o propuštění dítěte z kojeneckého ústavu.\n\nDítě bylo po třech týdnech pobytu propuštěno 17. května 2002 domů (nejprve dva týdny oficiálně na návštěvu, teprve poté nabylo rozhodnutí o propuštění právní moci).\n\nDůvodem odebrání holčičky a umístění do kojeneckého ústavu bylo, že neměla rodný list, nebyla zapsána v matrice, nepodrobila se povinnému očkování a nebyla registrována u žádného dětského lékaře.\n\nJak při prošetřování zjistila Anna Šabatová, zástupkyně veřejného ochránce práv, o dítě jinak bylo pečováno, všechny jeho základní potřeby byly uspokojeny, bylo kojeno. V těhotenství matka řádně docházela do poradny, před vycestováním v době šestinedělí navštívila i s dítětem lékaře. Případ tedy byl podle Šabatové především střetem hodnot, nikoliv zanedbáním péče ve vlastním smyslu slova. Matka porodila dceru doma za asistence manžela a údajně nevěděla, že nahlášení na matrice, u lékaře a u zdravotní pojišťovny bylo její povinností.\n\nPo umístění v ústavu dala matka dítěti v návaznosti na předchozí jednání náhradní jméno Eliška Gaia (Eliška Gaja) a dítěti byl v 9 měsících věku vystaven rodný list. Matka sjednala individuální očkovací plán.\n\nMatka byla přesvědčena, že klatovské úřednice jsou proti ní zaujaté, a proto přihlásila dítě k trvalému pobytu do Plzně a domluvila si návštěvu tamních sociálních pracovnic.\n\n9. května 2002 případ začala šetřit kancelář veřejného ochránce práv. K případu se vyjadřovala zejména zástupkyně ombudsmana Anna Šabatová.\n\nOkresní úřad po 14 dnech prošetřování případu veřejným ochráncem práv přiznal, že postup byl chybný.\n\nZastupující přednosta okresního úřadu v Klatovech Zbyněk Weber 3. května 2002 odvolal vedoucí sociálního referátu Tamaru Seidlovou.\n\nVedoucí příslušného odboru na plzeňském krajském úřadu Eva Nosková prověřovala postup svých podřízených v případu Půlnoční bouře se závěrem, že zákrok byl bezchybný a že její názor se od názoru veřejného ochránce práv liší.\n\nPodporu rodičům poskytovaly též například iniciativy Hnutí za aktivní mateřství a Poradna pro občanství, občanská a lidská práva.\n\nSoud v Praze (soudce Martin Velehrach) v roce 2006 zamítl návrh na omluvu a odškodné 100 000 Kč (50 000 Kč) pro dítě za následky, které byly způsobeny násilným odloučením od rodiny.\n\nNa podzim 2017 dívka odešla od rodičů na vlastní žádost do Klokánku, protože byla nespokojena s domácím vzděláváním.\n\nPřípad oživil veřejnou diskusi o tom, zda povinné očkování je legitimní. Podle zástupkyně veřejného ochránce práv všechny vyspělé evropské země plošně očkují, ale zdaleka ne ve všech je toto očkování povinné a povinné očkování bylo v našich zemích zavedeno bez předchozí veřejné diskuse. Otázkou do diskuse zejména je, zda respektovat názor těch rodičů (či odborníků), kteří (menšinově) zastávají jiný názor, anebo zda zájem dítěte má v tomto případě hájit stát i proti vůli rodičů. Veřejný ochránce práv a Jan Jařab, lékař a tehdejší vládní zmocněnec pro lidská práva, uspořádali v listopadu 2002 odbornou diskusi (kulatý stůl) o očkování.\n\n\n"}
{"id": "271155", "url": "https://cs.wikipedia.org/wiki?curid=271155", "title": "Svatý František", "text": "Svatý František\n\nJméno František (italsky \"Francesco\", „malý Francouz“) vzniklo původně jako přezdívka Františka z Assisi a svatých tohoto jména je více.\n\nPravděpodobně máte na mysli jednoho z těchto: \n\nDalší pak jsou:\n\n"}
{"id": "271158", "url": "https://cs.wikipedia.org/wiki?curid=271158", "title": "Republiky v Československu", "text": "Republiky v Československu\n\nFederalizace Československa se uskutečnila 1. ledna 1969, kdy se unitární Československá socialistická republika stala federací dvou celků, České socialistické republiky a Slovenské socialistické republiky.\n\nPo sametové revoluci došlo roku 1990 k dvojí změně názvu federativního Československa. Nejprve došlo k 29. březnu 1990 ke změně názvu Československé socialistické republiky na Československá federativní republika, záhy však došlo k 23. dubnu 1990 k definitivnímu přejmenování na Česká a Slovenská Federativní Republika, přičemž se v obou případech používala oficiální zkratka ČSFR. Členské republiky se v březnu 1990 přejmenovaly, Slovenská socialistická republika k 1. březnu na Slovenskou republiku a Česká socialistická republika k 6. březnu 1990 na Českou republiku. Československo zůstalo federací až do svého zániku 31. prosince 1992, členské republiky se k 1. lednu 1993 osamostatnily.\n\nÚstavní zákon o autonomii Slovenské země a ústavní zákon o autonomii Podkarpatské Rusi vytvořily v listopadu 1938 z Československa asymetrickou federaci. Zákony nebyly přijaty ústavní většinou a později byly označeny za neplatné. Jejich vyhlášení bylo zdůvodněno tím, že se pro osnovu zákonů vyslovila kvalifikovaná třípětinová většina.\n\nV srpnu 1938 Edvard Beneš nabídl Sudetským Němcům plán na federalizaci Československa, v jehož rámci měly Sudety dostat vlastní parlament. Sudetští Němci návrh odmítli, protože měli od Hitlera pokyn nepřijmout žádný návrh Československa. Lord Runciman, který byl tou dobou mezinárodním vyjednavačem česko-německého sporu, hodnotil Benešův návrh jako nejvyšší možný ústupek. Místo federalizace nakonec došlo po podpisu Mnichovské dohody ke vzniku okleštěné druhé republiky.\n\nO poválečnou federalizaci Československa usilovala také skupina českoněmeckých sociálních demokratů, kterou představoval Wenzel Jaksch a která působila během druhé světové války v emigraci v Londýně. Několik let jednal s Edvardem Benešem, ale do exilové Státní rady byl nakonec místo něj jmenován českoněmecký komunista Karl Kreibich.\n\nSlovenská národní rada, která vznikla za Slovenského národního povstání jako jeho revoluční orgán, působila jako slovenský zákonodárný sbor bez podkladu v československém ústavním právu i v letech 1945–1948, Ústava 9. května ji pak od roku 1948 zlegalizovala a její dosavadní nařízení uznala jako zákony. Současně existoval od roku 1944 až do roku 1960 Sbor pověřenců, což byl výkonný orgán Slovenské národní rady. Ústava Československé socialistické republiky Sbor pověřenců zrušila a výrazně omezila pravomoci Slovenské národní rady.\n\nPříkladem, jak systém fungoval, je státní ochrana přírody. Slovenská národní rada přijala zákon č. 1/1955 Zb. SNR, o štátnej ochrane prírody, platný jen pro slovenské kraje. Následně československé Národní shromáždění přijalo československý zákon č. 40/1956 Sb., o státní ochraně přírody, který však byl od počátku účinný pouze pro české kraje.\n\nFederalizace byla především slovenským politickým tématem. Záměry spojit akt federalizace s demokratizací byly v době nastupující normalizace již neaktuální. V procesu normalizační centralizace byl smysl federalizace do značné míry potlačen.\n\nProjekt trializace Československa, tedy federace tří zemí (Čechy, Morava s československým Slezskem, Slovensko) nebyl významněji na vyšší politické úrovni navrhován.\n\n2. dubna 1968 vydali pracovníci Moravského muzea v Brně prohlášení, v němž požadovali obnovu Moravy jakožto autonomního celku v souvislosti s připravovanou federalizací Československa. 16 . dubna 1968 podobné prohlášení vydali jihomoravští a severomoravští novináři na sjezdu v Olomouci. 17. dubna 1968 se dokonce ve prospěch obnovení Moravskoslezské země vyjádřil Jihomoravský krajský národní výbor a obdobné názory se objevily i ve vedení druhého moravského kraje, třebaže ten byl zprvu k myšlence Moravskoslezské země spíš chladný. Na Moravě proběhla veřejná diskuse, zda bude lepší moravská země v rámci budoucí České republiky nebo samostatná republika vedle Čech a Slovenska. Hlavním zastáncem myšlenky trojfederace se stala v květnu 1968 založená Společnost pro Moravu a Slezsko, sdružující zprvu především vědce a umělce, v jejím čele stanul Boleslav Bárta a v srpnu měla 200 000 registrovaných členů v 600 místních výborech po celé Moravě. Obnovení Moravskoslezské země jako státoprávního celku podpořila i řada významných podniků na jižní i severní Moravě (Vinařské závody Mikulov, Jihomoravské cukrovary Uherské Hradiště, celozávodní výbor KSČ Vítkovických železáren v Ostravě). Po sovětské invazi tyto diskuse utichly a významní politici již tuto myšlenku nezmiňovali.\n\nÚstavní zákon o československé federaci zásadním způsobem novelizoval dosavadní československou ústavu z roku 1960. Národní shromáždění Československé socialistické republiky jej přijalo dne 27. října 1968 a vyhlášen byl pod číslem 143/1968 Sb. V preambuli zákon uznal „nezadatelnost práva na sebeurčení až do oddělení“, avšak zároveň konstatoval, že „dobrovolné federativní státní spojení je odpovídajícím výrazem práva na sebeurčení a rovnoprávnost, avšak též nejlepší zárukou pro náš plný vnitřní národní rozvoj i pro ochranu naší národní svébytnosti a svrchovanosti.“\n\nDen 28. října byl v socialistickém kalendáři uváděn nejen jako Den vzniku samostatné ČSR (1918), ale zároveň i jako Den znárodnění (1945) a Den prohlášení o československé federaci (1968).\n\nZákon ustanovil Federální shromáždění, českou a slovenskou národní radu, federální vládu, republikové vlády. Ústavní soud uvedený v ústavě ani republikové ústavní soudy nebyly po dlouhou část doby platnosti ústavy fakticky zřízeny. Teprve v únoru 1991 byl přijat ústavní zákon o zřízení Ústavního soudu ČSFR a byl složen z 12 soudců, po 6 z každé republiky.\n\nPostupně byly zřízeny také vedle federálního Nejvyššího soudu republikové nejvyšší soudy – český a slovenský.\n\nU některých významných institucí vzniklo asymetrické uspořádání: kupříkladu v Česku působila Československá televize, na Slovensku byla později ustanovena Slovenská televize (Česká televize v době federace neexistovala).\n\nPodobně vládnoucí Komunistická strana Československa zahrnovala Komunistickou stranu Slovenska, avšak česká komunistická strana neexistovala.\n\nVýsledkem federalizace byla zrychlená modernizace Slovenska, masivní transfer finančních prostředků z České republiky na Slovensko a transfer surovin a produktů pocházejících ze slovenské prvovýroby opačným směrem. Na Slovensku byl rozvíjen zejména zbrojní průmysl, který by zde byl méně ohrožen při předpokládané vojenské konfrontaci na hranicích ČSSR a Spolkové republiky Německo.\n\nOba národní jazyky, čeština i slovenština, byly Ústavním zákonem o československé federaci (čl. 6) prohlášeny jak před orgány federace, tak před orgány obou národních států za rovnoprávné.\n\nOd 1. ledna 1969 zároveň vstoupil v platnost ústavní zákon o postavení národností v Československé socialistické republice, přijatý 27. října 1968 společně s ústavním zákonem o federalizaci. Tento zákon deklaroval ochranu a rozvoj občanům maďarské, německé, polské a ukrajinské (rusínské) národnosti a deklaroval právo občana svobodně rozhodovat o své národnosti podle vlastního přesvědčení.\n\nDo výlučné federální kompetence byly článkem 7 svěřeny oblasti zahraniční politiky včetně rozhodování v otázkách války a míru a obrany, měny, federální státní hmotné rezervy, federálního zákonodárství , ochrany federální ústavnosti.\n\nDo společné působnosti federace i národních republik byly ústavním zákonem svěřeny otázky plánování, financí, bankovnictví, cenových věcí, zahraničního obchodu, průmyslu, zemědělství a výživy, dopravy, pošt, telekomunikací, rozvoje vědy a techniky, investiční činnosti, práce a mzdové a sociální politiky, sociálně ekonomických informací, právní úpravy socialistického podnikání, hospodářské arbitráže, normalizace, měr a vah, průmyslových práv a státního zkušebnictví, vnitřního pořádku a bezpečnosti státu, tisku a jiných informačních prostředků a kontroly.\n\nOstatní záležitosti spadaly do výlučné působnosti národních států.\n\nHranicí mezi novými republikami se stala hranice mezi \"moravskými\" a slovenskými kraji ustavenými v roce 1960 zákonem o územním členění státu.\n\nObčané ČSSR nabyli též občanství jedné z nových, národních republik.\n\nExistence českého občanství se posuzovala podle zákona č. 39/1969 Sb., o nabývání a pozbývání státního občanství České republiky.\n\nČeskoslovenské státní symboly (vlajka, znak, hymna) se při federalizaci nezměnily.\n\nV roce 1968 byla ustanovena komise expertů v čele s J. Šebánkem, která měla stanovit znak a vlajku České socialistické republiky. Komise navrhla zavést bíločervenou bikolóru a používat původní znak Čech. Návrhy byly připraveny až v červenci 1969. Stranické i státní orgány tehdy návrhy odložily, takže Česká socialistická republika nikdy vlastní znak a vlajku neměla.\n\nNávrh na vydání ústavního zákona o státních znacích České, Slovenské a Československé republiky předložil až na přelomu let 1989–1990 prezident ČSSR Václav Havel. Dne 26. ledna 1990 předsednictvo České národní rady přikázalo návrh projednat ve výborech ČNR.\n\nVytvořená komise předložila dva návrhy znaku ČR. Autorem byl J. Dolejš, obě varianty se objevily v návrhu ústavního zákona ze 13. února 1990. Tentýž návrh popisoval i vlajku ČR jako bíločervenou bikolóru s poměrem stran 2:3. V dalších návrzích se pak objevovaly souběžně dva znaky jako tzv. malý znak a velký znak. Souběžně byla navržena i česká hymna, tvořená první částí dosavadní československé hymny. Dne 9. března 1990 grafik Jiří Rathouský předložil své návrhy na výtvarné řešení obou znaků. Česká národní rada schválila zákony dne 13. března 1990. Novou podobu znaku namaloval Joska Skalník.\n\nPři volbách v roce 1990 sice měla být u všech volebních místností vyvěšena jako československá, tak česká vlajka, ale česká dvojbarevná vlajka s červeným a bílým pruhem, značně podobná polské, se za dobu své platnosti příliš nevžila a mnohde nebyla používána ani v povinných případech.\n\n\n"}
{"id": "271162", "url": "https://cs.wikipedia.org/wiki?curid=271162", "title": "Safí II.", "text": "Safí II.\n\nZillulláh Abú-l-Muzaffar Sultán Sulajmán Safí Šáh, většinou známý jako Safí II., méně často jako Sulajmán I. (1647 – 29. července 1694 Isfahán) byl perský šáh z dynastie Safíovců vládnoucí v letech 1666–1694. Byl nejstarším ze tří synů šáha Abbáse II., jeho matkou byla Čerkeska Nákíjat Chanúm.\n\nMladý šáh byl korunován v Isfahánu 2. října 1666 jako Safí II., protože však první rok jeho vlády poznamenaly různé přírodní katastrofy a plenivý vpád ruských kozáků atamana Stěnky Razina, vyslovili dvorní astrologové názor, že ceremonie proběhla příliš brzy, a tak byl Safí korunován 20. března 1668 znovu, tentokrát jako Sulajmán I. Doba jeho vlády byla poměrně klidná, odhlédneme-li od několika vpádů Uzbeků do Chorásánu a okupaci přístavu Kišm Holanďany. Povahou byl šáh nebojovný a dosti podléhal vlivu eunuchů a harému – v pozdějších letech mu v efektivním řízení státních záležitostí bránil špatný zdravotní stav.\n\n\n"}
{"id": "271166", "url": "https://cs.wikipedia.org/wiki?curid=271166", "title": "Petrochemie", "text": "Petrochemie\n\nPetrochemie je obor chemie, který studuje přeměny ropy a zemního plynu na využitelné produkty a materiály.\n\n"}
{"id": "271167", "url": "https://cs.wikipedia.org/wiki?curid=271167", "title": "Tereza Kostková", "text": "Tereza Kostková\n\nTereza Kostková (* 14. června 1976 Praha) je česká herečka a moderátorka, dcera herce Petra Kostky a herečky Carmen Mayerové.\n\nPo absolvování pražské jazykové základní školy v Ostrovní ulici a po studiu pedagogické školy studovala Vyšší odbornou školu hereckou (ročník vedený Eliškou Balzerovou a Ivanem Jiříkem). Absolvovala (DiS.) např. v inscenacích \"Ej lásko, lásko\" a \"Veslo a růže\", ve které jednak hrála, jednak upravila předlohu hry a byla choreografkou.\n\nV letech 1997–1999 působila v Západočeském divadle v Chebu a v letech 1999–2014 v pražském Divadle pod Palmovkou. Spolupracuje s poetickou kavárnou Viola.\n\nPůsobí společně s Markem Ebenem coby moderátorka taneční show České televize \"StarDance ...když hvězdy tančí\".\nV roce 2009 moderovala soutěž \"Duety… když hvězdy zpívají\" spolu s Alešem Hámou.\n\nKromě toho se objevila v seriálech \"Ordinace v růžové zahradě\" a \"Pojišťovna štěstí\" na TV Nova, \"Proč bychom se netopili\" na ČT a \"Cesty domů\" na Primě.\n\nTereza Kostková a její otec Petr Kostka jsou po svém dávném předkovi, herci Hynku Muškovi, vzdálenými příbuznými příslušníků hereckého rodu Hrušínských.\n\nV letech 2006–2015 byla provdána za divadelního režiséra a manažera Petra Kracika, se kterým má syna Antonína. Od roku 2018 je podruhé vdaná za Jakuba Nvotu.\n\n\n\n\n\n2008 – \"Po stopách hvězd\" (TV seriál)\n2009 – \"České milování\" (TV seriál)\n2009 – \"Tajemství celebrit\" (TV film)\n2017 – \"Večer lidí dobré vůle - Velehrad 2017\" (koncert) – moderování\n\n\n"}
{"id": "271169", "url": "https://cs.wikipedia.org/wiki?curid=271169", "title": "Krokodýl filipínský", "text": "Krokodýl filipínský\n\nKrokodýl filipínský (\"Crocodylus mindorensis\") je druh krokodýla obývající pouze malá jezera a rybníky, malé říční přítoky a močály na Filipínách. Je znám i pod názvy mindorský krokodýl nebo filipínský sladkovodní krokodýl.\n\nKrokodýl filipínský nedorůstá takových rozměrů jako krokodýlové obývající slané vody a pocházející ze stejné oblasti, zato společným znakem je relativně široký čenich a vysoce obrněné tělo. Je to poměrně malý krokodýl, jelikož délka těla samců většinou nepřesáhne 3 m, samice jsou mírně menší. Mláďata jsou tmavě zbarvena, dospělci jsou obvykle zlatohnědí. Až do nedávna byl krokodýl filipínský také považován za poddruh krokodýla novoguinejského (\"Crocodylus novaeguinae\") .\n\nO způsobu života krokodýla filipínského toho příliš mnoho nevíme. Živí se hlavně bezobratlými, občas i malými obratlovci. Samice staví relativně malé (1,5 na šířku × 0,5 m na výšku) kopcovité hnízdo, do kterého snese 7 až 20 vejcí. Inkubační doba trvá zhruba 85 dní a samice mláďatům poskytuje rodičovskou péči.\n\nV současné době je na Filipínách lov krokodýlů filipínských přísně zakázán, ale i přesto je stále ohrožován ničením svého přirozeného biotopu, vybíráním hnízd, ale také lovením ryb pomocí dynamitu , díky čemuž je v Červeném seznamu IUCN zařazen do kategorie kriticky ohrožených druhů. Patří vůbec mezi nejvíce ohrožované druhy na Filipínách. Odhaduje se, že ve volné přírodě žije již pouze 200 dospělých jedinců schopných rozmnožování . Ochranu v současné době provozuje filipínská Mabuwajská nadace a Společnost pro ochranu krokodýlů a zoologický institut HerpaWorld v Mindoru .\n\n"}
{"id": "271172", "url": "https://cs.wikipedia.org/wiki?curid=271172", "title": "Voice-band", "text": "Voice-band\n\nVoice-band, někdy i voiceband je odborný divadelní pojem, jenž vyjadřuje sborovou recitaci (tedy recitaci většího počtu osob najednou - jeho obdobou je pravděpodobně sborový zpěv) nějakého literárního (a to nejen poetického) textu tzv. synkopickou technikou, která v rytmu a intonaci jevištní řeči napodobuje běžné hudební vyjadřování.\n\nVelkým propagátorem a inovátorem tohoto stylu recitace předválečném v Československu byl ve 20. a 30. letech 20. století známý avantgardní divadelník a hudebník Emil František Burian, který je i původcem tohoto slova, jenž pochází z anglických slov voice = hlas a band = kapela/orchestr. V roce 1927 E. F. Burian založil stejnojmenné recitační těleso. Samotné použití voicebandu v divadelní hře také souviselo především s tehdejším rozvojem a rozmachem tehdy nových divadelních a literárních směrů : dadaismu, futurismu a poetismu. \n\nTento styl hromadné recitace se již používá jen zřídka; pokud ano, pak jen pro zvláštní umělecké záměry a neobvyklé divadelní postupy.\n\nVe svém názvu má výraz \"voiceband\" soubor Katedry činoherního divadla DAMU \"BodyVoiceBand\". Voicebandu se věnuje brněnský divadelní soubor \"Ústaf-Voiceband.cz.\"\n\nV přímém překladu je označení \"voiceband\" používáno i některými hudebními uskupeními, která se věnují zpěvu a cappella. Jsou jimi například \"dívčí voiceband Brécy\" nebo \"His Master's Voiceband\". Sousloví \"voiceband\" vyjadřuje, že kapela je složena z lidských hlasů, které imitují hudební nástroje.\n"}
{"id": "271173", "url": "https://cs.wikipedia.org/wiki?curid=271173", "title": "Řešení", "text": "Řešení\n\nTermín Řešení může znamenat:\n\n\n\n\n\n"}
{"id": "271174", "url": "https://cs.wikipedia.org/wiki?curid=271174", "title": "Pijut", "text": "Pijut\n\nPijut (: פיוט) označuje židovskou poezii náboženského nebo inspirativního charakteru, která je důležitým prvkem bohoslužeb o svátcích. Jednotlivé liturgické texty (pijutim) vznikaly od časů Chrámu. Pijutim byly zpívány nebo recitovány během bohoslužeb. Většina z nich je v hebrejštině nebo aramejštině a vznikla na základě nějakého schématu básně, jako například akrostich sledující pořadí hebrejských písmen.\n\nPrvním skladatelům (\"pajtanim\") se v zemi Izraelské dařilo před jejím dobytím Araby – například Eleazar ben Kalir. Jejich pokračovatelé později tvořili jak ve Španělsku (Ibn Gabirol a Avraham Ibn Ezra), tak ve střední Evropě (např. rodina Kalonymus).\n\n"}
{"id": "271177", "url": "https://cs.wikipedia.org/wiki?curid=271177", "title": "Vicentinské Alpy", "text": "Vicentinské Alpy\n\nVicentinské Alpy (italsky \"Prealpi Vicentine\") jsou pohoří nacházející se v Itálii, východně od jezera Lago di Garda. Leží na území autonomní oblasti Trentino-Alto Adige na severu země a plocha pohoří (3 000 km²) zasahuje do území provincií Verona, Vicenza a Treviso. Nejvyšším vrcholem je Cima Dodici (2 341 m n. m.) ležící na severu hor.\n\nOd sousedních Fleimstalských Alp je pohoří odděleno tokem řeky Brenta. Na západě území vymezuje hranice pohoří alpský tok Adige, který dělí masiv od sousedních Gardských hor.\n\nNa severu rozděluje sedlo Fuggazze severní části hor na dva samostatné celky Monte Pasubio (2 232 m n. m.) a malý ale divoce formovaný celek Piccole Dolomiti (2 259 m n. m.). Na jihu se nachází další masiv, tentokrát nižších skupin Lobbia (1 689 m n. m.) a Monti Lessini (1 766 m n. m.). Naopak na severu hor je dominantní náhorní plošina Altipiano d´Asiago (2 341 m n. m.).\n\n"}
{"id": "271178", "url": "https://cs.wikipedia.org/wiki?curid=271178", "title": "Gabaj", "text": "Gabaj\n\nGabaj ( ) je správce nebo pokladník synagogy. Původně měl funkci výběrčího poplatků a daní pro židovskou obec (\"gabaj cdaka\"). V moderním pojetí je gabaj volenou osobou, která vykonává více funkcí spojených se správou synagogy. Některé synagogy volí dva \"gabajim\" – staršího správce (\"parnas\") a mladšího správce nebo jeho zástupce.\n"}
{"id": "271181", "url": "https://cs.wikipedia.org/wiki?curid=271181", "title": "Tomáš Dimter", "text": "Tomáš Dimter\n\nTomáš Dimter (* 30. března 1974) je český překladatel a literární kritik. \n\nStudoval filozofii v Praze a Berlíně, germanistiku v Salcburku a Hamburku. Získal několik stipendií v ČR, Německu a Rakousku. Za překlad románu Thomase Bernharda \"Vápenka\" obdržel v roce 2006 Prémii Tomáše Hrácha udělovanou Obcí překladatelů za nejlepší překlad roku pro překladatele do 33 let. V roce 2008 byl nominován za překlad románu Terézie Mory \"Den co den\" v soutěži Magnesia Litera na překlad roku, téhož roku obdržel prémii Obce překladatelů za převod románu Den co den. V roce 2012 byl za překlad románu Saši Stanišiće \"Jak voják opravuje gramofon\" nominován na Magnesii Literu a získal prémii Obce překladatelů. S Jaroslavem Rudišem připravil čítanku současné německé literatury (Německá čítanka, Gutenberg 2005). \n\nJe členem komise Fondu rozvoje Vysokých škol, redakční rady časopisu Labyrint a na serveru ILiteratura.cz spravoval stránky věnované německé literatuře (do r. 2008). Je členem Obce překladatelů, působil jako porotce literární soutěže Magnesia Litera v kategorii překladová literatura (2006-2009), od roku 2012 působí jako člen poroty pro udílení Státní ceny za překladatelské dílo. \n\nV roce 2006 působil jako dramaturg Měsíce literárního čtení v Brně a pracoval jako zahraniční prorektor Vysoké školy uměleckoprůmyslové v Praze. V současné době pracuje jako redaktor překladové literatury v nakladatelství Mladá fronta. Na Ústavu translatologie vyučuje moderní německou literaturu a literární překlad. Publikuje texty o literatuře zejména německé jazykové oblasti. Společně s Tomášem Vojtěchovským a Rostislavem Žákem založil českou pobočku plaveckého výcvikového centra Total Immersion. Žije v Praze a Adršpachu.\n\n\n\n\n\n\n\n\n\n\n\n\n\n\n\n\n"}
{"id": "271183", "url": "https://cs.wikipedia.org/wiki?curid=271183", "title": "Maximální ideál", "text": "Maximální ideál\n\nMaximální ideál může být:\n"}
{"id": "271184", "url": "https://cs.wikipedia.org/wiki?curid=271184", "title": "Rak poustevníček", "text": "Rak poustevníček\n\nRak poustevníček (ráček poustevníček) je laické označení pro několik skupin desetinohých korýšů z infrařádu Anomura. Patří sem druhy mořské, semiterestrické i vyloženě suchozemské. Pro mořské druhy je typické, že žijí v opuštěných schránkách plžů (měkkýšů) a často vstupují do symbiotických vztahů se sasankami, které lze považovat za mutualismus. Také ochraňují mnohé korály před různými rybami. Semiterestrické druhy žijí v mělkých pobřežních vodách, přílivových zónách a někdy vystupují na krátkou dobu i na souš. Suchozemské druhy pak žijí trvale mimo vodu a při dlouhodobém ponoření se mohou utopit. Někteří suchozemští poustevníčci při hledání potravy aktivně šplhají po stromech a ty největší z nich (jako např. krab palmový \"Birgus latro\") nevyužívají ochrany ulit plžů.\n\nExistuje asi 500 druhů, které se označují jako rak nebo krab poustevníček, případně jako poustevnický krab. Larválním vývojem jsou všechny druhy vázané na moře. Poustevníčci jsou všežraví (omnivorní) a většinou to nejsou dobří lovci. Mezi nejdůležitější patří:\n\n"}
{"id": "271191", "url": "https://cs.wikipedia.org/wiki?curid=271191", "title": "Severoamerická deska", "text": "Severoamerická deska\n\nSeveroamerická deska – šestá litosférická deska – byla spojena s Euroasijskou, Africkou a Jihoamerickou deskou do doby, než se začal rozpadat super kontinent Pangea a otvírat se Atlantský oceán. Relativně mladá pohoří na západě Severní Ameriky jsou projevem probíhající subdukce a kolize s Tichomořskou deskou. Starší Appalačské pohoří na východu USA vzniklo při staropaleozoických kolizích v oceánu který existoval před vznikem Pangey. Kokosová deska a deska Rivera se v současné době podsouvají pod jižní okraj Severoamerické desky, což je příčinou vzniku činného sopečného pásma.\n"}
{"id": "271193", "url": "https://cs.wikipedia.org/wiki?curid=271193", "title": "Triviální", "text": "Triviální\n\nV matematice se označení triviální používá pro matematické objekty (např. grupy, topologické prostory apod.) s velmi jednoduchou strukturou.\n\nNapř. tvrzení, že „2 je sudé“ lze označit jako \"triviální\", neboť přímo plyne z definice sudých čísel.\n\nPříklady triviálních objektů:\n\nObjekty, které nejsou triviální, bývají často označovány jako netriviální.\n"}
{"id": "271207", "url": "https://cs.wikipedia.org/wiki?curid=271207", "title": "Pavel Beckovský", "text": "Pavel Beckovský\n\nPavel Beckovský (8. listopadu 1922, Šaštín-Stráže, Slovensko - 4. dubna 1995, Bratislava, Slovensko) byl slovenský vojenský letec, protifašistický bojovník.\n\nStudoval na škole leteckého dorostu v Trenčianských Biskupicích a v Banské Bystrici a na letecké vojenské akademii v Hradci Králové. Na střední vojenské škole v Banské Bystrici absolvoval dvojroční kurz ukončený maturitní zkouškou v letech 1964-1966.\n\nV letech 1943-1944 zastával funkci instruktora pěšího výcviku v letecké škole v Banské Bystrici. Od ledna 1944 byl poddůstojníkem z povolání, účastník odboje proti fašistům a SNP, od října 1944 byl v Sovětském svazu přeškolen na letadlo typu La-7, poté jej zařadili jako pilota k 2. stíhacímu leteckému pluku v 1. československé smíšené letecké divizi v SSSR. Po válce se vrátil jako hrdina.\n\nV letech 1963-1966 byl náčelníkem oddělení letecké přípravy a parašutistického sportu krajského výboru Svazarmu v Banské Bystrici, poté v roce 1966 náčelníkem středoslovenského oblastního leteckého střediska ÚV Svazarmu v Banské Bystrici. Od roku 1958 se zasloužil o rozvoj a organizování sportovního letectví na Slovensku. Také byl členem autorského kolektivu díla \"Športové lietanie, lietadlá, letci 1983\" (Bratislava r. 1983) a členem redakční rady časopisu Letectví + kosmonautika.\n\n"}
{"id": "271210", "url": "https://cs.wikipedia.org/wiki?curid=271210", "title": "Triviální grupa", "text": "Triviální grupa\n\nV matematice se jako triviální grupa označuje taková grupa, která obsahuje pouze jediný prvek. Tento jediný prvek, který bývá označován \"e\", 1 nebo 0, je neutrálním (identickým) prvkem.\n\nVšechny triviální grupy jsou vzájemně izomorfní. Každá triviální grupa je abelovská a cyklická\n\nPodgrupa grupy \"G\" obsahující pouze identický prvek se nazývá triviální podgrupa grupy \"G\". \n\n"}
{"id": "271212", "url": "https://cs.wikipedia.org/wiki?curid=271212", "title": "Šiduch", "text": "Šiduch\n\nŠiduch (hebrejsky: שידוך, pl. šiduchim שידוכים) je systém dohazování, v kterém jsou nezadaní Židé v ortodoxních židovských komunitách představováni jiným, za účelem sňatku (\"šiduchin\"). Šiduch provádí dohazovač (\"šadchan\"), často profesionálně za poplatek. Práce šadchana se v minulosti, hlavně ve východní Evropě, těšila značnému společenskému uznání, protože sňatek je primární micvou.\n\nPrvní zmínka v Tóře uvádí jako dohazovače Eliezera, sluhu patriarchy Abraháma, který na základě jeho instrukcí přivedl jeho synu Izákovi ženu z jeho kmene - Rebeku. \n\n"}
{"id": "271213", "url": "https://cs.wikipedia.org/wiki?curid=271213", "title": "Krokodýl novoguinejský", "text": "Krokodýl novoguinejský\n\nKrokodýl novoguinejský (\"Crocodylus novaeguineae\") je druh krokodýla obývající Novou Guineu.\n\nKrokodýl novoguinejský je malý druh krokodýla. Délka těla u samců se pohybuje kolem 3,5 m, samice jsou menší a dorůstají kolem 2,7 m. Vzhledově se podobá krokodýlu filipínskému (\"Crocodylus mindorensis\") a krokodýlu siamskému (\"C. siamensis\"). Ve skutečnosti byl krokodýl filipínský dlouho považován za poddruh (\"C. mindorensis novaeguineae\") krokodýla novoguinejského, ale nedávno byl uznán jako samostatný druh. Tělo má šedohnědé s tmavě hnědými až černými skvrnami na ocase, břicho bývá světlejší. Čenich je dlouhý, poměrně úzký a spolu s dospíváním se rozšiřuje.\n\nŽije nočním způsobem života ve sladkovodních bažinách a jezerech Nové Guineje. Ačkoli dokáže žít ve slané vodě, je v poloslaných pobřežních vodách viděn poměrně vzácně a nikdy v přítomnosti nebezpečného krokodýla mořského (\"C. porosus\"). U krokodýla novoguinejského rozlišujeme dvě populace, které od sebe odděluje horské pásmo; DNA analýza prokázala, že jsou tyto populace geneticky oddělené. Živí se převážně rybami a jinými bezobratlými, ale také obratlovci, zvláště pak obojživelníky a plazy. Mláďata se živí vodními bezobratlými a hmyzem.\n\nSamice budují kopcovitá hnízda, do kterých zhruba 2 týdny po spáření kladou vejce. Samice severní populace kladou v období sucha, obvykle v zarostlých říčních přítocích a na plovoucích rostlinách 22 až 45 vajec. Samice jižní populace si staví hnízda na souši na počátku období dešťů a jejich hnízda jsou obecně menší než samic severní populace (ačkoli samotná vejce jsou o něco větší). Vejce se vyvíjejí zhruba 80 dní a matka snůšku po celou dobu střeží. Když se mláďata vyklubou, přivolají pištěním svou matku, která jim pomůže ven ze zakrytého hnízda. Samice dosahují pohlavní dospělosti po dosažení rozměrů 1,6 až 2 m, samci pak 2,5 m.\n\n\n"}
{"id": "271223", "url": "https://cs.wikipedia.org/wiki?curid=271223", "title": "Panožka", "text": "Panožka\n\nPanožka je jednoduchý orgán pohybu. Existuje více významů tohoto slova:\n\n"}
{"id": "271237", "url": "https://cs.wikipedia.org/wiki?curid=271237", "title": "Hynek Tomm", "text": "Hynek Tomm\n\nHynek Tomm (* 2. březen 1975, Aš) je český zpěvák.\n\nAbsolvent konzervatoře, obor operní zpěv. Věnující se obecně pop-music, vyššímu populáru. Zpěvák se svým vlastním repertoárem, ale i interpret slavných velkých písní typu např. My Way , Kankán apod. V roce 2003 byl hostem na hudebních vystoupeních Evy Pilarové. Učinkoval v Hudebním divadle Karlín, ve Velkém DJKTyla, v Divadle Semafor, v muzikálu Hair, Kladivo na čarodějnice.\n\nV roce 2003 také pokřtil své první album \"Tobě – Vám\", které pokřtily takové hvězdy, jako Felix Slováček, Eva Pilarová, Helena Zeťová a podíleli se na něm například Michal David, Mersi ze skupiny Děda Mládek Illegal Band či hudebníci Pavel Cmíral či Vladimír Poštulka.\n\nMá za sebou i duety s Evou Pilarovou, Valerií Zawadskou či operní pěvkyní Editou Randovou. Hynek Tomm vychází i v knihách – Eva Pilarová – Dobré jitro na stanici Praha /str. 47 a str. 56/, Jiří Krytinář Dívám se vzhůru /str. 45/\n\nV listopadu 2007 uspořádal charitativní koncert v divadle ABC, kde vystoupili Michal Dlouhý, Eva Pilarová, Michaela Nosková, Bára Basiková, Zuzana Norisová či jeho vlastní skupina Tommband. Dále pak koncerty na Vyšehradě 2008 (duet s Leonou Černou), v Palladium, Babí léto 2008, 2. ročník svého koncertu s Evou Pilarovou, Leonou Černou, Jaroslavem Suchánkem, Petrem Jančaříkem a dalšími. \n\n14. prosince 2008 měl křest vlastního alba ...\"a to jsem já ...\", kde mimo jiné je i píseň, kterou nazpíval pro film Zdeňka Trošky \"Kameňák 3\". V květnu r. 2010 uspořádal v Divadle Milénium charitativní koncert pro Dům Světla, kam si pozval jako své hosty Báru Basikovou, Ester Kočičkovou, Miriam Kantorkovou, Leonu Machálkovou a další. \n\nV roce 2015 se uskutečnila jeho zájezdová spolupráce s herečkou Květou Fialovou, pro který nazpívali společný duet – TAM NA KONCI SVĚTA. V roce 2016 křtí Zdeněk Troška, Felix Slováček, Dan Nekonečný, Petra Černocká a další, čtvrté CD Hynka Tomma s názvem \"Srdcové záležitosti\", které uvedla TV Prima v TOP STAR. V poslední době se věnuje z větší části kantiléně a spolupráci na pořadu s názvem CANTA ITALIANO – ROMANTICKÝ TENOR HYNEK TOMM , s doprovodem orchestru GOLDEN BIG BAND PRAGUE pod vedením dirigenta Petra Soviče. \n\nZačátkem února 2017 byl Hynek Tomm přizván ke spolupráci na mezinárodním mírovém projektu s názvem Ray of Hope (Paprsek naděje) celosvětové komunity autorů a interpretů s názvem Songweavers. CD vyšlo v červnu 2017, Hynek Tomm tam má píseň s názvem Ó Pane můj, text Shimon Peres, překlad textu Milada Honková, hudba Otto Solčány. Píseň je ve stylu gospel s prvky funky, zpívaná česky, s vloženým italským recitativem. \n\n15. října 2017 s orchestrem Golden Big Band Praque slaví Hynek Tomm 15 let od prvního CD v divadle ABC s hosty Bohuš Matuš, Zbyněk Drda, Valérie Zawadská, Míša Dolinová, Uršula Kluková, aj. V roce 2018 vydává Nakladatelství Petrklíč jeho autorskou knihu s názvem \"Od banánu ke hvězdám, aneb, Musíš žít tedˇ!\", kterou dopsal po odchodu své maminky z tohoto světa. Zároveň se v tomto roce stává jednou z osobností Ph 14 zapsané v knize podporované MČ Prahy 14, Stop Zevling production, s.r.o. V roce 2019 vychází, v pořadí jeho páté CD s názvem \"Hynek Tomm zpívá Fouskoviny\", kde pro Hynka napsal básník a textař Josef Fousek 10 textů, některé z nich přímo na tělo vztahující se k Hynkova životu.\n\n\n\n\n"}
{"id": "271238", "url": "https://cs.wikipedia.org/wiki?curid=271238", "title": "Magid", "text": "Magid\n\nMagid ( , \"„vypravěč“\") je pojem označující v judaismu lidového kazatele nebo vypravěče. V 2. Samuelově 15, 13 se slovo magid vyskytuje ve významu „ten, kdo oznamuje (zprávu)“. Magid se tak někdy vztahuje i k termínu posel, tedy ten, kdo sděluje zprávu od Boha. Termín neboli „\"jenž prohlašuje právo\"“ je zmíněn v knize proroka Izajáše: \n\nPotulní kazatelé, označovaní jako \"magidim\", se vyskytovali již v době tanaitů a amoraitů. Ve středověku se kazatelé vyskytovali v hnutí aškenázských chasidů, kdy putovali z jedné obce do druhé. Kazatelé se vyskytují od 17. století i ve východní evropě, kde jsou dokonce záznamy o placené funkci \"magida\" pro určitou obec. Aramejsky se takovému magidovi říkalo \"magid de-mata\", v jidiš byl nazýván \"Štotmagid\" (\"štot\" – z něm. „stadt“ + \"magid\"). Někdy byla instituce magida, pkud náležel mezi význačné učence, ztotožněna s funkcí dajana, soudce. \n\nVýznamnou roli začal pojem \"magid\" hrát s nástupem východoevropského chasidismu, kdy byli titulem \"magid\" označovni mj. význační chasidští učenci, např. Dov Ber z Meziříče nebo Ja'akov Josef z Polonoje.\n\nTitul \"magid\" nebyl ovšem vyhrazen pouze chasidům, např. Jakob Kranz, „Magid z Dubna“, byl žákem Gaona z Vilna a působil jako kazatel v litevských městech, kde měl vyvracet chasidismus.\n\nFunkci \"štotmagida\" ve Vilnu svého času zastával i pozdější vrchní pražský a zemský rabín Ezechiel Landau.\n"}
{"id": "271239", "url": "https://cs.wikipedia.org/wiki?curid=271239", "title": "Ekonomika Ukrajiny", "text": "Ekonomika Ukrajiny\n\nEkonomika Ukrajiny náleží k chudším v Evropě a od rozpadu Sovětského svazu prochází dlouhodobou stagnací. V rámci sbližování Ukrajiny s Evropskou unií probíhá proces politických i hospodářských reforem, které mají situaci zlepšit.\n\nUkrajina nebyla nikdy v historii ekonomicky silnou zemí. Často patřila větším státům, například Sovětskému svazu. Za jeho existence (od roku 1922) prožívala Ukrajina obrovskou hospodářskou krizi. Před druhou světovou válkou zmítal zemí obrovský hladomor. Stalin chtěl za každou cenu dodržet cíle sovětské pětiletky v oblasti vývozu do ciziny a prodal téměř veškeré ukrajinské obilí. Lidé na Ukrajině neměli co jíst, podle odhadů jich při vzniklém hladomoru zemřelo asi 10 000 000, byl nezřídkakdy zaznamenán i kanibalismus. \n\nPo druhé světové válce bylo zaznamenáno určité zlepšení, přesto se zdaleka nedalo mluvit o tom, že by Ukrajina byla vyspělou zemí. Byly stavěny těžké strojírenské závody, doly na bohaté zásoby uhlí, elektrárny (například nechvalně známý Černobyl, který v roce 1986 explodoval kvůli chybě techniků) a velká sídliště. To však napáchalo značné ekologické škody.\n\nPo rozpadu Sovětského svazu v roce 1991 začala Ukrajina svoji transformaci k tržní ekonomice. Transformace se však nepovedla, došlo k rozsáhlému rozkrádání, tunelování a ve výsledku se ukrajinská ekonomika od roku 1990 do roku 1999 propadla o polovinu. V roce 2000 se propad podařilo zastavit a nastalo krátké období růstu, které kulminovalo v roce 2004 růstem HDP 12,4%. V roce 2008 ale Ukrajina byla znovu těžce zasažena světovou ekonomickou krizí, v důsledku čehož se ekonomika propadla o více než 15%. V roce 2012 činil růst HDP 0,2%, v roce 2013 0,36%. MMF na konci roku 2013 předpovídal růst HDP v roce 2014 o 1%, ale je zřejmé, že tohoto cíle se vzhledem k nestabilní politické situaci a odtržení Krymu nepodaří dosáhnout a HDP tak hluboko klesne.\n\nHDP na hlavu se v roce 2012 pohyboval kolem 3800 USD, což z Ukrajiny činí druhou nejchudší zemi Evropy (po Moldavsku), jak nominálně tak i v přepočtu na paritu kupní síly.\n\nUkrajina má mnoho možností, které mohou nastartovat rychlý ekonomický růst země. Má obrovské zásoby uhlí, dřeva (to však bohužel opět vede k zhoršování ekologické situace) a jiných surovin, stejně tak úžasné množství úrodné černozemě, která je extrémně vhodná pro zemědělství. Pobřeží Černého moře, panenská příroda Zakarpatské Ukrajiny či památky v Kyjevě a jiných městech lákají nemalý počet turistů a pokud by země zlepšila svoji infrastrukturu a ubytovací zařízení, mohl by tento počet několikanásobně vzrůst. Další výhodou je velké množství levné pracovní síly, která by mohla mimo jiné přilákat západní firmy, aby zde vyráběly.\nUrčitou nevýhodou pro ekonomický růst je velikost země - malé země mají obvykle pružnější ekonomiku, než velké.\nKvůli špatné ekonomické situaci zemi opouštějí její obyvatelé, aby pracovali nebo se trvale usadili ve střední a západní Evropě - v České republice, na Slovensku, v Německu, ve Spojeném království apod.\n\nPracovní smlouva musí být uzavřena vždy písemně, a to buď na dobu určitou, nebo neurčitou. Pracovní poměr na dobu\nurčitou lze však uzavřít jen v některých případech.\nPracovní smlouva může být rozvázána buď dohodou obou zúčastněných stran, nebo pouze na žádost jedné z nich.\nVýpovědní lhůta při smlouvě na dobu neurčitou činí ze strany zaměstnavatele dva měsíce, ze strany zaměstnance je to 14 dní.\nPracovní doba na Ukrajině činí 40 hodin týdně. Dle zákona je práce přesčas možná v maximální výši 120 hodin/rok, a je zde stanoven 100% příplatek za práci přesčas.\nDovolená na zotavenou je ustanovena na 24 dní/rok.\nZa rok mají celkem 6 státních svátků. Hlavní je Den nezávislosti (na SSSR) 24. srpna od roku 1991.\nMinimální mzda za 1. čtvrtletí 2013 činila 109,3 EUR.\nZaměstnavatel musí přijmout opatření, aby zajistil bezpečnost svých pracovníků.\n"}
{"id": "271249", "url": "https://cs.wikipedia.org/wiki?curid=271249", "title": "Chakasie", "text": "Chakasie\n\nChakasie, oficiálním názvem Chakaská republika (rusky \"Республика Хакасия, Respublika Chakasija\"; chakasky \"Хакас Республиказы, Chakas Respublikazy\") je republikou Ruské federace ležící na jižní Sibiři, v povodí řeky Jeniseje, jež tvoří východní hranici této země. V rámci sibiřských republik Ruska je rozlohou nejmenší.\n\nHlavním městem je Abakan. Rozloha činí 61 900 km²; žije zde cca 540 000 obyvatel. Na západě sousedí s Kemerovskou oblastí, na jihozápadě s Altají, na jihovýchodě s Tuvou, na severu a východě s Krasnojarským krajem.\n\nV oblasti se těží černé uhlí, železné rudy a barevné kovy. Průmysl je energetický (Sajansko-šušenská hydroelektrárna na Jeniseji), hutnický (hliník), dřevozpracující a spotřební.\n\nZ celkového počtu je původních Chakasů jen asi 12 %, Rusů pak 80 % (z hlediska domácího etnika vůbec nejhorší poměr ze všech federálních republik Ruska). Zajímavostí je zbytek (cca 1,7 %) Povolžských Němců, kteří sem byli vysídleni jakožto „podezřelé elementy“ během druhé světové války na příkaz Stalina.\n\nZ náboženství převažuje pravoslaví (a to i u Chakasů, jimž bylo vnuceno) a zčásti přežívá starý šamanismus.\n"}
{"id": "271252", "url": "https://cs.wikipedia.org/wiki?curid=271252", "title": "Grand Prix Monaka 1996", "text": "Grand Prix Monaka 1996\n\nGrand Prix Monaka 1996 byla 6. závodem sezóny 1996, který se konal 19. května 1996 na městském okruhu v Monte Carlu.\n\nGrand Prix Monaka 1996 byl poněkud zvláštním závodem, který přinesl řadu nečekaných událostí a překvapení. Byl to závod ve kterém po 15 letech slavil vítězství Ligier, bylo to zároveň jejich vítězství poslední a jediné vítězství pro francouzský tým v 90 letech. Závod samotný byl vypsán na 78 kol, ale v 75 kole vypršel časový limit 2 hodin a závod tak byl odmáván.\nFavoritem byl tým Williams, který před monackou Grand Prix vyhrál všechny závody, nejvážnějším konkurentem bylo Ferrari a také Benetton.\n\nVítězem kvalifikace se stal Michael Schumacher a zaznamenal tak první pole position na této trati pro Ferrari od roku 1979 . V první řadě doplnil Schumachera Damon Hill s Williamsem, druhá řada patřila vozům Benetton v pořadí Alesi – Berger. A právě mezi Gerhardem Bergerem a Michaelem Schumacherem vznikl menší spor, když Schumacher po odjetí měřeného kola značně zpomalil a při výjezdu z tunelu mírně zablokoval Rakušana, který byl ve svém rychlém kole, celé to vyústilo v hodiny a Berger přijel do následující šikany zadními koly napřed. Třetí řada byla obsazena Davidem Coulthardem na McLarenu a Rubensem Barrichellem na Jordanu, čtvrtá pak Irvinem na druhém Ferrari a Hakkinenem na McLarenu, první desítku tak uzavíral Frentzen na Sauberu a Villeneuve na Williamsu. Olivier Panis startoval až ze 14. místa.\n\nRáno se nad Monte Carlem přehnala bouře a tak trať byla mokrá a jen pomalu osychala. Většina týmu se rozhodla pro mokré pneumatiky, jen Jos Verstappen zvolil pneumatiky do sucha. V zahřívacím kole havaroval Andrea Montermini při výjezdu z tunelu a protože tým Forti nedisponoval náhradním vozem, jeho místo na startovním roštu zůstalo opuštěné.\n\nHned po startu se před Sumachera dostal Williams Damona Hilla, Verstappen na suchých pneumatikách pozapomněl na zvolenou strategii a místo aby vyčkával až začne osychat trať, snažil se s ostatními závodit. Suché pneumatiky na mokré trati udělaly své a Verstappen se poroučel do bariéry z pneumatik v Ste Devote. V první zatáčce skončili svůj závod obě Minardi. Mezitím se na čele snažil Schumacher dotáhnout na Hilla, ale v Lower Mirabeau nezvládl na mokré tratí vůz a o svodidlo poškodil přední závěs. Hned za Hilla se tak vyhouply oba vozy Benetton Jeana Alesiho a Gerharda Bergera. V Rascasse pak skončil svou cestu Rubens Barrichello, když po hodinách odstoupil. Ve druhém kole se k Irvinemu přiblížil Frentzen a pomalu na něj začal vyvíjet tlak. Při průjezdu do třetího kola opustil svůj vůz i Katayama.\n\nIrvineho liknavost dovolila Davidu Coulthardovi, aby se oběma vozům přiblížil. Kuriozitou je, že David Coulthard jel v přilbě Michaela Schumachera, jak k tomu došlo? David měl neustále problém se zamlžováním hledí jeho přilby, což se nepodařilo odstranit a tak požádal Michaela Schumachera zda by mu nepůjčil jednu z jeho náhradních přileb a protože oba jezdci mají podobně tvarovanou hlavu a dokonce oba týmy používají stejného sponzora (Marlboro), nebylo žádných překážek. Mezitím se na trati Damon Hill všem vzdaloval a zdálo se že i monacká Grand Prix bude ve znamení dominance vozu Williams. Damon Hil měl na co navazovat, jeho otec Graham Hill na této trati zvítězil celkem pětkrát, zatímco Damon přišel o vítězství již v předchozím ročníku, když ho porazil Michael Schumacher (nakonec se mu to nepodařilo nikdy). Třetí průjezd zatáčkou Rascasse se stal osudný brazilskému pilotovi Ricardo Rossetimu, který dostal smyk a skončil ve zdi, jen pro zajímavost Ricardo Rosset na to samé místo doplatil již při závodě před dvěma lety. Náskok Hilla na Alesiho vzrostl na 11,602s, nejtěsnější rozdíl byl mezi Irvinem, Frenzenem a Coulthardem, kteří mezi sebou bojovali o čtvrté místo. Další těsný souboj se odehrával na 11. a 12. místě mezi pomalu jedoucím Brundlem a Panisem.\n\nPedro Diniz odstoupil ze závodu v průběhu 5. kola, když jeho vůz najednou zastavil, později se ukázalo že jej zradily rozvody. V průběhu 9. kola výrazně zpomalil na třetím místě jedoucí Benetton Gerharda Bergera a zamířil do boxů, nejprve vše vypadalo na běžný pit stop, ale později mechanici vůz napojili na počítač a snažili se diagnostikovat poruchu. Zatím Damon Hill zajížděl jedno nejrychlejší kolo za druhým, trať jen velmi pomalu osychala, příčinou mohlo být i to, že v závodě bylo už jen 12 vozů. V boxech ze svého vozu vystoupil Berger, když se ukázalo že porucha převodovky bude vážnějšího charakteru. Pomalu jedoucí Eddie Irvine, jehož ztráta na druhého Alesiho činila přes 30s, způsobil, že zezadu dotírající Frentzen udělal chybu při brzdění, poškodil si přední přítlačné křídlo a musel do boxu k jeho výměně, mezitím se propadl až na samý konec startovního pole.\n\nJiž v 19. kole dojížděl Hill první závodníky o kolo, prvním byl Luca Badoer v křiklavě žlutém voze Forti, který se pohyboval na 12. místě, což by za normálních okolností bylo velmi dobré umístění pro tento tým. Časy nejrychlejších kol se úměrně překonávali s osycháním trati a jeho hodnota se pohybovala kolem 1:45s. Ve snaze snížit ztrátu získanou výměnou předního spoileru, zajel rekordní kolo (1:44s) právě Frenzen na Sauberu. Na trati se pomalu začala objevovat suchá stopa a Damon Hill zamířil do boxu s dostatečným náskokem na druhého Alesiho, přesto se v boxech zdržel o kousek déle a při návratu na trať se vrátil právě za francouzského jezdce, kterého zastávka ještě čekala. McLaren dal při zastávkách v boxech přednost Mikovi před Davidem, což ve zpětném pohledu, pravděpodobně stálo skotského pilota vítězství. Martin Brundle udělal chybu ve 30 kole, když svůj vůz poslal smykem přes Massenet a ze závodu odstoupil. Neuvěřitelně rychle se blížil Panis k rudému Ferrari Eddiho Irvineho, Panis zajížděl o pět sekund rychlejší kola než na vedoucím místě jedoucí Hill. Panis se přiblížil na těsno k Ferrari a ve 35 kole při sjezdu do vlásenky Loews využil šance a vnitřkem se prodral před Irvineho, kterého tak donutil zajet až ke svodidlům, kde zastavil a zhasl mu motor. Ale protože jeho vůz byl v nebezpečném místě, maršálové ho mohli znovu roztlačit bez penalizace.\n\nEddie Irvine se jen velmi pomalu dostával do boxů, kde mu mechanici vyměnili přední část vozu, mezitím jim rukama naznačoval, že jeho pásy nejsou v pořádku a došlo k jejich přepínání, což ho stálo spoustu času. Delší čas strávený u svých mechaniků, nezvládl jeho motor a při snaze opustit stání, zhasl. Mezitím Panis znovu zajel nejrychlejší kolo, které mělo hodnotu 1:27,603, Irvine se vrátil na dráhu znovu před Panise ovšem se ztrátou 1 kola, ale nechal ho sportovně předjet. Ve 40 kole, při výjezdu z tunelu, vypověděl službu motor Renault ve voze Williams vedoucího jezdce Damona Hilla, který tak ze závodu odstoupil.\n\nDo čela se tak dostal Jean Alesi, druhý byl Panis a třetí Coulthard. Alesi měl náskok 28 s před Panisem a neustále se přetahovali o nejrychlejší kolo, až v 59 kole Alesi zajel čas 1:25,205, který již nikdo nepřekonal. Ale hned poté se Benetton Jena Alesiho objevil v boxech po výjezdu zpět na dráhu se zařadil až na 7. místo, kde vydržel celý jeden okruh až definitivně zajel do garáže a ze závodu odstoupil. V čele se tak zcela nečekaně objevil ze 14. místa startující, Olivier Panis.\n\nV 66. kole Luca Badoer pustil před sebe Herberta, ale už si nevšiml za ním jedoucího Villeneuva a zavřel mu cestu, došlo ke kontaktu obou vozů a oba odstoupili. Navíc asi 6 minut do vypršení časového limitu se na monackou trať spustil znovu déšť. Eddie Irvine na vlhké tratí ztratil koncentraci a pří sjezdu do přístavu udělal hodiny, než se stačil rozjet zezadu do nej narazil Mika Salo a do něj zase Mika Häkkinen. V závodě tak pokračovaly už jen čtyři vozy, Olivier Panis (Ligier), David Coulthard (McLaren), Johnny Herbert (Sauber) a okolo zpět jedoucí Heinz-Harald Frentzen (Sauber), a takové bylo i pořadí po projetí cílem.\n\n\n Jean Alesi - Benetton B196- 1'25.205\n\n Michael Schumacher - Ferrari F310- 1:20.356\n\n\n\n"}
{"id": "271253", "url": "https://cs.wikipedia.org/wiki?curid=271253", "title": "Krokodýl siamský", "text": "Krokodýl siamský\n\nKrokodýl siamský (\"Crocodylus siamensis\") je sladkovodní krokodýl původně obývající Indonésii (Borneo a možná Jávu), Brunej, východní Malajsii, Laos, Barmu, Thajsko a Vietnam. V současné době je však kriticky ohrožený a v mnoha těchto oblastech již vyhuben.\n\nV přírodě preferuje pomalu tekoucí vody zvláště pak bažiny, řeky a některá jezera. Krokodýl siamský je středně velký krokodýl. Samci obvykle nepřekročí délku těla 3 m, občas mohou tuto hranici přesáhnout a dosáhnout tak max. 4 m. V zajetí však vzniklo několik kříženců, kteří mohou měřit i více. Dospělci jsou zbarveni tmavě hnědě s černými pruhy a skvrnami na těle i ocase. Mláďata jsou dospělcům poměrně podobná, jsou zlatavohnědě zbarvena s černými pruhy na ocase i těle. Dospělci se od nedospělých kusů liší i širším čenichem.\n\nO způsobu života krokodýla siamského toho víme opravdu málo a většina poznatků pochází s poměrně složitého chovu. Loví převážně ryby, k čemuž má přizpůsobený i dlouhý čenich, ale také obojživelníky, plazy a možná i savce. Zvířata dosahují pohlavní dospělosti zhruba v deseti letech. Krokodýl siamský si staví kopcovité hnízdo asi mezi dubnem a červnem a samice do něj klade zhruba 20 až 50 vajec. Inkubační doba trvá zhruba 80 dní a po úzkostlivém volání samice mláďata vysvobozuje z hnízda a přenáší k vodě. Jak dlouho a zdali vůbec střeží matka svá mláďata po narození, není jasné.\n\nKvůli přílišnému lovu a masivní ztrátě lokalit patří krokodýl siamský mezi kriticky ohrožené druhy. Již v roce 1992 byl považován za vyhynulého a od té doby četné průzkumy a záznamy prokázaly přítomnost menší populace v Thajsku (čítající zřejmě dva jednotlivce), Vietnamu (zhruba méně než 100 jednotlivců) a větší populaci v Barmě a Laosu. V březnu roku 2005 ochránci přírody nalezli hnízdo s mláďaty krokodýla siamského v jižním Laosu v provincii Savannakhet. Naopak nejsou k nalezení žádné nedávné záznamy o existenci krokodýla siamského v Malajsii, Bruneji a Indonésii. Počet krokodýlů simských žijících ve volné přírodě se pohybuje zhruba kolem 5000 jednotlivců. Mnoho krokodýlů chovaných v zajetí jsou kříženci s krokodýlem mořským, ale je tu i několik „čistých“ jednotlivců, kteří se chovají v několika krokodýlích rezervacích, zvláště pak v Thajsku.\n\nV Thajském národním parku Bang Sida poblíž Kambodže existuje velice důležitý projekt zabývající se reintrodukcí krokodýlů siamských zpět do přírody. Díky tomuto projektu bylo do volné přírody, konkrétně do vzdálené a pro návštěvníka nedostupné řeky vypuštěno několik mladých krodýlů siamských.\n\n"}
{"id": "271256", "url": "https://cs.wikipedia.org/wiki?curid=271256", "title": "Exogamie", "text": "Exogamie\n\nExogamie (z řeckého \"exó\", vně a \"gamos\", sňatek) je velmi rozšířené kulturní pravidlo, určující exogamní skupinu, z níž si mladí muži a ženy nemají vybírat své partnery. Exogamní skupinou může být rod, klan, totem nebo jinak vymezená skupina. Pravidlo exogamie je tedy jakýmsi rozšířením téměř univerzálního zákazu incestu, pohlavního styku mezi nejbližšími příbuznými, a vyskytuje se hlavně v usedlých populacích. Protějškem exogamie je endogamie, pravidlo, vymezující skupinu, z níž se partneři mají vybírat.\n\nEtnologové a antropologové 19. století chápali pravidlo exogamie právě jako rozšíření zákazu incestu a vysvětlovali je genetickými důvody: pokud se sexuální partneři vybírají soustavně mezi blízkými, roste nebezpečí výskytu geneticky podmíněných chorob a defektů. Jiní autoři (Morgan, Frazer) ji chápali jako odmítnutí primitivní skupinové promiskuity, naopak Darwin skupinovou promiskuitu odmítal a exogamii chápal jako důsledek převahy vůdčího samce, který ostatní vytlačuje ze skupiny.\n\nIndividuálně psychologický výklad exogamie S. Freuda vychází z Oidipovského komplexu a je součástí jeho celkového systému společnosti, jak jej popsal zejména v knize \"Totem a tabu\". Jeho systém se však zakládá na etnologických předpokladech, které se nepotvrdily (například představa prvotní hordy, otcovražda atd.).\n\nČistě kulturní výklad exogamie podal Claude Lévi-Strauss: exogamie brání přílišnému uzavírání a izolaci menších lidských skupin a nutí je uzavírat vnější sňatky, které znamenají také spojenectví a vzájemnou podporu. Skupiny, které se exogamně chovaly, dokázaly jednak čelit přechodným výkyvům v poměru mužů a žen ve skupině, jednak vytvářely širší solidární společenství s rozšířenou výměnou nevěst. Příkladem společenské skupiny, jež si pravidlo exogamie nezavedla, je indická kasta.\n\n\n\n"}
{"id": "271258", "url": "https://cs.wikipedia.org/wiki?curid=271258", "title": "Filosemitismus", "text": "Filosemitismus\n\nFilosemitismus je zájem, respekt a uznání židovskému národu, jeho historické významnosti a pozitivnímu vlivu judaismu v dějinách „západního světa“. V rámci židovské komunity filosemitismus také zahrnuje důležitost židovské kultury a lásku ke všemu židovskému. Toto slovo není nové, v nedávné době (kolem roku 2000), se však stalo významně rostoucím fenoménem moderního světa. Je charakterizován, mimo jiné, zájmem o židovskou kulturu a historii, stejně jako vzrůstajícím počtem vysokoškolských nežidovských studentů zapsaných v kurzech se spojitostí k judaismu (hebraistická studia, atp.). Člověk s náklonností vůči Židům se nazývá filosemita.\n\nFilosemitismus se stal tématem mnoha knih a odborných článků (viz bibliografie). Růst filosemitismu se setkává s rozličnou reakcí mezi světovým židovstvem. Někteří jej vřele vítají a tvrdí, že růst filosemitismu musí vést Židy k znovuuvědomění si jejich identity. Toto stanovisko bylo vyjádřeno jedním z předních periodik liberálního judaismu – The Forward – 10. listopadu 2000.\n\nJiní filosemitismus odmítají, jelikož cítí, že jim (jako zřejmý protiklad antisemitismu), implicitně dává zvláštní postavení. To však odporuje tradičnímu cíli sekulárního sionismu učinit Židy „národem mezi národy“. Politolog Daniel Goldhagen, autor kontroverzní knihy \"Hitlerovi ochotní katani\", tvrdí, že filosemité jsou často skrytí antisemité. S tím souhlasí i jeho oponent Norman Finkelstein. Jeho teze spočívá v tom, že lidé nenávidějící Židy mají potřebu o nich mluvit a jelikož je antisemitismus společensky nepřijatelný, musí si najít jiný způsob.\n\nVzestup filosemitismu také lidi vede k tomu, aby se zabývali židovskými dějinami. Tvrdí však, že by bylo špatné zredukovat dějiny židovského národa na označení trpící lid. Ve skutečnosti Židé pouze nepřežívali, ale mnohokráte také prosperovali. V mnoha případech to bylo díky pomoci filosemitů z řad Nežidů, již je obklopovali.\n\n\n"}
{"id": "271262", "url": "https://cs.wikipedia.org/wiki?curid=271262", "title": "Da Game Is to Be Sold, Not to Be Told", "text": "Da Game Is to Be Sold, Not to Be Told\n\nDa Game Is to Be Sold, Not to Be Told je v pořadí třetí album amerického rapera Snoop Dogga. První pod novým labelem No Limit Records. Umístilo se na 1. místě žebříčku The Billboard 200 a získal 2x Platinové ocenění RIAA.\n\n"}
{"id": "271264", "url": "https://cs.wikipedia.org/wiki?curid=271264", "title": "Majkop", "text": "Majkop\n\nMajkop ( ; adygejsky \"Мыекъуапэ\") je hlavní město Adygejska, ležící na severním úpatí Kavkazu, na pravém břehu řeky Belaja, přítoku Kubáně. Žije zde obyvatel (hlavně Rusové, dále Adygejci, Arméni, Ukrajinci).\nAdygejské jméno města původně znamenalo „údolí jabloní“.\n\nNejstarší doložené osídlení spadá do eneolitu. Našla se zde velká mohyla s komorovým hrobem a měděnými nástroji, zlatými a stříbrnými šperky.\n\nMěsto bylo založeno v roce 1857 jako ruská vojenská pevnost, velký rozkvět zažilo v roce 1911 po objevení ropy. V letech 1918 až 1920 bylo ovládáno bělogvardějci, 1942 až 1943 okupováno německou armádou.\n\nPrůmysl je strojírenský, potravinářský a ropný (v okolí těžba ropy).\n"}
{"id": "271265", "url": "https://cs.wikipedia.org/wiki?curid=271265", "title": "Tityus", "text": "Tityus\n\nTityus je nejpočetnější rod štírů. Patří do čeledi Buthidae. Štíři rodu Tityus mají zdánlivě křehce stavěné tělo s tenkou metasomou a klepety. Zbarvení je nejčastěji černé, mramorované nebo hnědé, ale existují i jinak zbarvené druhy. Mláďata se často liší zbarvením od dospělců. Systematicky je rod náročný a určit jednotlivé druhy je často složité. U několika druhů byla zjištěna partenogeneze. Štíři rodu Tityus jsou velcí a mají velká mláďata, která lze v chovu krmit i větším hmyzem. Velikost dospělců se pohybuje mezi 45 a 110 mm. U rodu Tityus se vyskytuje způsob ochrany, kdy se štír staví mrtvým. Štír se vyskytuje v Jižní a Střední Americe. Rod Tityus žije v pralesech, kde lze jeho zástupce ukryté pod kůrou stromů jen stěží nalézt. Všichni štíři tohoto rodu mají silný jed. Bodnutí způsobuje bolest a pálení v místě vpichu. Některé druhy nezpůsobí při bodnutí žádnou reakci, ale bodnutí dítěte nebo alergika může být smrtelné. Nebezpečné druhy jsou: \"Tityus costatus\", \"T. silvestris\", \"T. stigmurus\", \"T. zulianus\" a \"T. argentinus\" za podezřelé z hlediska jedovatosti jsou pokládáni: \"T. trinitatus\", \"T. dasyurus\", \"T. forcipula\", \"T. pugilator\". Velice nebezpečné druhy, jejichž bodnutí může způsobit smrt, jsou \"T. bahiensis\" a \"T. serrulatus\".\nJedovatost štírů\nŠtíři rodu Tityus\n"}
{"id": "271266", "url": "https://cs.wikipedia.org/wiki?curid=271266", "title": "Endogamie", "text": "Endogamie\n\nEndogamie (z řeckého \"endon\", uvnitř a \"gamos\", sňatek) je velmi rozšířené kulturní pravidlo, určující endogamní skupinu, z níž si mladí muži a ženy mají vybírat své partnery. Endogamní skupinou bývá kmen, kasta, národ nebo jinak vymezená skupina. Pravidlo endogamie je tedy jakýmsi protějškem exogamie, pravidla, vymezujícího skupinu, z níž se partneři vybírat nemají.\n\nNa rozdíl od exogamie, kterou společnosti musely patrně vymáhat, jistá tendence k endogamii je člověku – tak jako jiným živočichům – spíše přirozená, a tudíž přetrvává i do současných společností. Lidé se obvykle seznamují s těmi, kdo bydlí v tomtéž místě, s nimiž se domluví stejnou řečí, s nimiž mají stejné zaměstnání a podobně. Od této „přirozené“ tendence je ovšem třeba odlišit případy, kdy skupina sňatky mimo ni výslovně zakazuje nebo dokonce trestá. Nacistické rasové zákony lze chápat jako případ extrémní endogamie.\n\nEndogamie je i v současných společnostech velice rozšířená a silně omezuje například sociální mobilitu: vzdělaní lidé se berou mezi sebou a jejich děti zpravidla volí podobnou životní dráhu, podobně i lidé s nejnižším vzděláním. Herci a umělci, lékaři a vědci mají také silný sklon vytvářet endogamní skupiny, zčásti proto, že partneři pak mají lepší pochopení pro zvláštnosti určitého způsobu života.\n\nKrajním příkladem dlouhodobě vymáhané endogamie je indický systém kast. Moderní společnosti a jejich teoretikové pokládají endogamii za vcelku nevýhodnou a snaží se působit proti ní. Sociologové sledují počty „smíšených sňatků“, jež svědčí o tom, do jaké míry je mezi určitými skupinami endogamní bariéra; pokud smíšených sňatků přibývá, je to obvykle známka postupující integrace nebo dokonce splývání skupin. Zvláště významné jsou tyto ukazatele a procesy s ohledem na imigranty a menšiny. Vytváření, změny a rozplývání endogamních skupin se modelují pomocí grafů příbuznosti („graphes de parenté“), které ukazují, jak často se berou lidé již dříve spříznění (problém „relinking“).\n\n\n\n"}
{"id": "271267", "url": "https://cs.wikipedia.org/wiki?curid=271267", "title": "No Limit Top Dogg", "text": "No Limit Top Dogg\n\nNo Limit Top Dogg je čtvrtá deska amerického rapera Snoop Dogga. Dostalo se na 2. místo v The Billboard 200 a získal Platinové ocenění RIAA za bezmála 2 miliony prodaných nosičů.\n\n"}
{"id": "271268", "url": "https://cs.wikipedia.org/wiki?curid=271268", "title": "Thomas Carlyle", "text": "Thomas Carlyle\n\nThomas Carlyle (4. prosince 1795 Ecclefechan – 5. února 1881 Londýn) byl skotský spisovatel a historik, jehož dílo velmi ovlivnilo britskou viktoriánskou literaturu.\n\nPocházel z přísně kalvinistické rodiny, touto konfesí byl velmi ovlivněn. Jeho rodiče očekávali, že se stane kazatelem, nicméně křesťanskou víru ztratil při studiu na University of Edinburgh. Celý život ale ctil kalvinistické zásady. Po studiu se Carlyle stal učitelem matematiky. V letech 1819–1821 se vrátil na univerzitu, kde začal intenzivněji studovat německou literaturu. Byl velmi ovlivněn německým transcendentalismem, především dílem Fichteho. Díky sérii časopiseckých esejů a překlady z němčiny (především Goetha) začal být považován za odborníka na německou literaturu. Většinu života žil v Craigenputtocku, sídle v Dumfrieshire, kde také napsal většinu svých děl.\nPřed svým sňatkem s Jane Welshovou měl řadu románků, nejznámější z nich je vztah s Margaret Gordonovou. I po seznámení s Welshovou se zamiloval do Kitty Kirkpatrickové. Vztah byl obapolný, nicméně sňatek se neuskutečnil ze společenských důvodů. Jak Kirkpatricková tak Welshová jsou předobrazem jeho Blumine ze Sartora Resartra.\n\nJane Welshovou si vzal v roce 1826, manželství ale nebylo příliš šťastné. Podle dochovaných dopisů se často hádali. Přestože byla již delší dobu invalidní, v roce 1866 nečekaně zemřela. Po její smrti byl Carlyle zoufalý, odešel ze společenského života, byl jmenován rektorem University of Edinburgh. Později se odstěhoval do Londýna, ale stále si přál vrátit se do Craigenputtocku.\n\nV mládí napsal několik nedokončených románů, přeložil Goethův román Viléma Meistera léta učednická.\n\nJeho největším dílem je filozofický román \"Sartor Resartus\" (doslova \"Přešitý krejčí\", česky ale vyšlo jedinkrát v roce 1920 pod původním názvem), napsaný v roce 1832. Román jakousi útržkovitou biografií německého „filozofa šatů“ Diogena Teufelsdröckha, popisující jeho duchovní cestu od “\"věčného Ne\"“ přes „\"střední lhostejnost\"“ až k „\"věčnému Ano\"“. Velká část knihy je věnována Teufelsdröckhově podivné filozofii. Dílo se pro svou čtenářskou obtížnost zpočátku nesetkalo s valným úspěchem, později se však stalo velmi populární v Americe, dnes je chápáno jako klasické dílo anglické literatury, v mnohem předjímající pozdější filozofické a umělecké směry, jako existencialismus a postmodernismus.\n\nV roce 1834 Carlyle publikoval rozsáhlou třísvazkovou studii \"The French Revolution: A History\" (\"Francouzská revoluce: Historická studie\"). Tato studie je velmi emotivní, což bylo až dosud v historické literatuře neznámé. Carlyle tehdejší události vztahuje k moderní době, většinou užívá přítomný čas.\n\nSvou další knihu, \"Past and Present\" (\"Dříve a dnes\", 1843), Carlyle pojal jako srovnání životopisů muže z 19. století a středověkého opata. Společnost 19. století vnímá jako odlidštěnou ekonomickými problémy, naproti tomu vidí ve středověké mnišské komunitě sjednocení člověka s duchovními hodnotami.\n\nV pozdějších letech se věnoval především esejistice, řada jeho esejů je z dnešního hlediska kontroverzní (eseje rasistické, eseje, zdůrazňující silného „hrdinného vůdce“, který je ukázán na příkladu německého císaře Friedricha II.), ve své době ale velmi ovlivnil socialismus, avšak jeho dílo přispělo i k utváření fašismu. Jeho význam spočívá především v uvedení německé romantické literatury do angličtiny. Jeho tvrzení často používali američtí zastánci otroctví. Přesto je jeho literární dílo (především Sartor Resartus) chápáno jako klasická součást anglické literatury.\n\n"}
{"id": "271274", "url": "https://cs.wikipedia.org/wiki?curid=271274", "title": "Evangelický Kristův kostel (Ostrava)", "text": "Evangelický Kristův kostel (Ostrava)\n\nEvangelický Kristův kostel v Ostravě je kostel postavený v letech 1905–1907 ve stylu holandské renesance. Stavba, nazývaná také \"Červený kostel\", patří mezi významné ostravské památky, 3. 5. 1958 byla zařazena na ústřední seznam kulturních památek České republiky.\n\nV srpnu 1904 vypsala evangelická církev architektonickou soutěž na projekt nového kostela. Stavba měla nahradit nevyhovující hřbitovní kapli, která už nestačila rychle rostoucí moravskoostravské protestantské obci. O účast v soutěži byl velký zájem a sešlo se sto návrhů nového svatostánku, které byly v listopadu 1904 vystaveny na ostravské evangelické faře. Nakonec byl vybrán projekt vídeňských architektů Karla Trolla a Ludvíka Faigla, komisí oceněný druhou cenou. V červenci 1905 byl hotov a vystaven model kostela a v říjnu byl položen základní kámen.\n\nPočátek provázely problémy se založením stavby. Jelikož spodní vrstvy zeminy na staveništi byly značně rozbahněné, bylo rozhodnuto o jejich zpevnění pomocí devíti set dřevěných kůlů. Přesto byla stavba, původně plánovaná na tři roky, dokončena už po dvou letech. Celkové náklady na stavbu a vybavení dosáhly 300 000 korun. Slavnostní vysvěcení se pak uskutečnilo 1. listopadu 1907.\nDo konce druhé světové války patřil kostel německé evangelické církvi, která byla ale československými úřady prohlášena za kolaborantskou a její majetek byl podle Benešových dekretů konfiskován. V padesátých letech 20. století stát předal kostel a faru do užívání českobratrské církvi evangelické a slezské církvi evangelické. Od roku 1997 usilovaly tyto církve o převedení kostela a fary do svého vlastnictví.\n\nV březnu 2009 potvrdilo české ministerstvo kultury rozhodnutí Úřadu pro zastupování státu ve věcech majetkových, který bezúplatně převedl kostel farním sborům Českobratrské církve evangelické a Slezské církvi evangelické augsburského vyznání. Převod po dlouhá léta komplikoval fakt, že nešlo o restituci, ale převedení majetku církvím. Nevyjasněné majetkové poměry tak bránily v investicích do opravy kostela. Podle předpokladů si obnova fasády vyžádá 10 miliónů korun. Také na sloupech a podlaze se objevují trhliny.\n\nSamotná stavba je postavena ve stylu holandské renesance. Jedná se o jednolodní budovu z režného zdiva s kvadratickou věží umístěnou asymetricky do vstupního průčelí.\n\nDominantou interiéru je mramorový oltář se šesti svícny a velkým dubovým křížem. V apsidě se nacházejí čtyři malovaná okna. Kazatelna je stejně jako kříž z dřeva dubu, zatímco křtitelnice z mramoru ladí s oltářem. Strop je sestaven z dřevěných kazet, díky čemuž má kostel výtečnou akustiku.\n\nV kostele se nacházejí varhany, vyrobené firmou Rieger v roce 1907, opus 1403. Jsou vybaveny dvěma manuály a pedálem. V letech 2001–2002 prošly generální opravou.\n\nVe věži se nacházejí tři ocelové zvony ulité v Bochumi roku 1907, laděné do tónů cis–e–g. Nejmenší se jmenuje Práce a je na něm vyryt polský nápis. Na prostředním Lutherovi je německy napsáno \"Hrad přepevný je Pán Bůh náš\", což jsou slova evangelické hymny. Největší zvon váží 1580 kg, jmenuje se Spasitel a je opatřen německým nápisem. Kromě zvonů jsou na věži funkční hodiny s porcelánovým ciferníkem.\n\n"}
{"id": "271275", "url": "https://cs.wikipedia.org/wiki?curid=271275", "title": "Evangelický Kristův kostel", "text": "Evangelický Kristův kostel\n\nEvangelický Kristův kostel se nachází ve více městech:\n\n"}
{"id": "271277", "url": "https://cs.wikipedia.org/wiki?curid=271277", "title": "Milan Syruček", "text": "Milan Syruček\n\nMilan Syruček (* 28. ledna 1932, Kolín) je český novinář, spisovatel, poradce v orgánech Evropské unie.\n\nV prosinci 1950 se stal redaktorem Mladé fronty. Filologickou fakultu Karlovy univerzity zakončil v roce 1960. V roce 1967 získal titul PhDr. V letech 1956 - 1957 absolvoval roční kurz a stáž v Komsomolském pravdě v Moskvě, v letech 1968 - 1970 působil jako stálý zpravodaj Mladé fronty v Paříži. Převážnou část své profesní dráhy se věnoval - a dosud tak činí - zahraniční politice a mezinárodním vztahům. Zúčastňoval se řady událostí, konferencí, summitů, osobně se zná s řadou světových osobností.\n\nS redakcí spolupracoval ještě v době gymnazijních studií jako sportovní reportér. Po přijetí prošel většinu oddělení a zastával nejrůznější funkce, nejdéle byl vedoucím zahraničního oddělení a zahraničním komentátorem. Po roční praxi v Komsomolské pravdě (1956-57) se trvale věnoval zahraniční politice. Byl rovněž zahraničním zpravodajem MF pro západní Evropu se sídlem v Paříži (1968-70). Začátek sovětské okupace v srpnu 1968 zažil jako vedoucí vydání. Protože redakci obsadili sovětští vojáci, začal ve zbraslavské tiskárně vydávat letákovou ilegální Mladou frontu. Vzhledem ke specifickým podmínkám MF nevedl začátek normalizace k vyhazování redaktorů, jen k určitému omezení činnosti, což bylo postupně rušeno. To se týkalo Milana Syručka stejně jako Karla Pacnera, Václava Paciny a dalších komentátorů. Proto se mohl zúčastnit řady mezinárodních konferencí (helsinský proces), všech summitů Reagan – Gorbačov dokonce v užším výběru zahraničních novinářů, a řady reportážních cest zejména do Indočíny, frankofonní Afriky a dalších zemí. V Kambodži pobýval na pozvání prince Sihanuka, Američané ho pozvali do Saigonu. Byl prvním zahraničním novinářem, který vstoupil do Phnompenhu po útěku polpotovců. Zažil některé dramatické okamžiky, např. zemětřesení ve Skopji (1963), americké nálety a čínský útok ve Vietnamu, byl krátce vězněn Tuaregy v Alžírsku.\n\nKoncem 80. let spolupracoval s Československou televizí (zejména vlastním pořadem Slovem a kamerou) a dalšími medii, v devadesátých letech působil na Ukrajině jako poradce českých firem, které se tam chtěly usídlit. Asi 50 firmám pomohl najít partnery a akreditovat je. Pro vydavatelství Economia připravoval založení dceřiného vydavatelství, což se podařilo až o deset let později. V roce 1996 byl jmenován ředitelem divize ekonomického tisku v Economii, působil i jako komentátor Hospodářských novin a Ekonoma, v němž založil zvláštní přílohu, věnovanou problematice integrace České republiky do Evropské unie. Byl autorem a realizátorem projektu Evropská rodina. Podobný projekt realizoval i na Ukrajině v deníku Dělo. Jednalo se jak o porovnání pěti podnikatelských rodin z různých částí země, tak mezinárodní obdobu Evropské rodiny, tentokrát z Polska, ČR, Slovenska a Ukrajiny, rovněž za podpory EU. Další seriál se nazýval Tajná Ukrajina. \n\nV současné době spolupracuje s Literárními novinami, časopisem Eurojournal, vycházejícím v Norimberku a věnuje se literatuře faktu. V říjnu 2019 by měla vyjít jeho kniha Jak se listopad stal jarem (o rocích 1968 a 1989 u nás a ve světě. s předmluvou Michaila Gorbačova a doslovy Petra Pitharta a kardinála Dominika Duky. Pro rok 2020 připravuje rozšířenou reedici knihy o de Gaullovi Dědictví generála, která bude jeho 30. literárním dílem. Pořádá rovněž diskusní fóra v Evropském domě, Slovenském domě a v prostorách ČSVTS na Novotného lávce. \n\nV září 2016 organizoval v Centru doktorandských a manažerských studií UK ve Veleslavíně třídenní mezinárodní konferenci o evropské bezpečnosti a vztazích EU a Ruska za účasti 250 osobností, z toho 30 hostů ze zahraničí (bývalí ministři zahraničí Velké Británie, Nizozemska a dalších zemí, bývalý generální tajemník UNESCO). Byl též pozván Michail Gorbačov, ale před příletem do Prahy onemocněl a poslal video se svým projevem. \n\nV též době organizoval také slavnostní ceremonií k výročí úmrtí francouzského prezidenta F. Mitterranda. U Mitterrandovy busty v sídle Jazzové sekce se uskutečnil křest Syručkovy knihy o Mitterrandovi za účasti prezidenta M. Zemana, premiéra A. Babiše, nejbližšího Mitterrandova spolupracovníka a ministra zahraničí H. Vedrina a dalších osobností. Poté se konala konference v Senátě ČR a na závěr recepce na francouzském velvyslanectví. Podobnou akci připravuje Syruček na oslavy dvou kulatých výročí prezidenta Charlese de Gaulla v říjnu 2020, rovněž za účasti předních francouzských a našich osobností. K tomuto výročí také inicioval zhotovení de Gaullovy busty včetně získání finančních prostředků. \n\nÚzce spolupracuje s Nadací Železná Opona v čele s jejím ředitelem ing. Václavem Vítovcem, která vytvořila a spravuje dvě muzea - Studené války v Rozvadově a ATOMMUZEM v brdském Míšově. Nadace mu také poskytuje záštitu nad většinou akcí. \n\nU příležitosti 100. výročí vzniku ČSR byl 28. října 2018 ve Vladislavském sále Pražského hradu prezidentem vyznamenán medailí 1. stupně Za zásluhy o stát v oblasti kultury a v červnu 2019 v senátě obdržel cenu Společnosti pro vědy a umění, založenou našimi emigranty v roce 1958 ve Washingtonu. Cena byla současně udělena Milanu Kunderovi, Pavlu Tigridovi, Pavlu Kohoutovi, Václavu Hudečkovi, Jiřímu Stivínovi, Gabriele Beňačkové, Janě Semerádové, Tomáši Töpferovi, Davidu Beveridgemu, vědcům prof. Václavu Hořejšímu a Cyrilu Höschlovi. \n\nNa přelomu tisíciletí Milan Syruček vymyslel netradiční projekt – \"Evropská rodina\". Po dobu jednoho roku sledoval život francouzské, německé, polské a české rodiny. Každý měsíc byl zasvěcen určitému konkrétnímu tématu - od představení rodin po jejich rozpočet, vzdělávání dětí, zdravotní péči, otázky zaměstnání, volný čas apod. Do unikátního projektu, podpořeného z fondu EU, se podařilo zapojit kromě HN a Ekonoma také televizi Prima a Český rozhlas – Radiožurnál. Reportáže se tiskly a vysílaly každý týden. Na závěr se v Praze uskutečnilo setkání všech rodin a závěrečná beseda s účastníky projektu a ministrem zahraničí Cyrilem Svobodou, kterou souběžně vysílaly rozhlas a televize.\n\n\nJako zahraniční komentátor a zpravodaj se zúčastnil řady mezinárodních konferencí, například přípravy helsinské konference, jejího průběhu i následného procesu, summitů Gorbačov - Reagan a dalších. Mnohokrát pobýval v Indočíně, procestoval Vietnam, Kambodžu a Laos i během válek, které postihly tyto země. V Kambodži byl na pozvání prince Sihanuka. Specializuje se také na Francii a frankofonní země, několik let pobýval v Paříži, pro přípravu knihy o Mitterrandovi mu byl umožněn pobyt v Elysejském paláci. Na zahraničních cestách se jak setkával s významnými činiteli, tak zažil dobrodružné okamžiky, například zemětřesení ve Skopji, střelbu polpotovců, byl zajat Tuaregy v Alžírsku.\n\n"}
{"id": "271278", "url": "https://cs.wikipedia.org/wiki?curid=271278", "title": "Chakaština", "text": "Chakaština\n\nChakaština je turkický jazyk, kterým mluví Chakasové. Ze 78 500 Chakasů jím mluví asi 60 000. Jazyk má mnoho dialektů. Jazyk je rozšířen v Chakasku v Ruské federaci a dříve v Číně, kam přišli Chakasové z Altaje v roce 1761. U čínských Chakasů již chakaština pravděpodobně zanikla a mladí hovoří pouze čínsky.\n\nV roce 1924 byla zavedena chakaská cyrilice, která byla nahrazena v roce 1929 chakaskou latinkou a v roce 1939 opět nahrazena zpět cyrilicí.\n\nChakaská latinka:\n\nChakaská cyrilice:\n\nVývoj chakaských abeced:\n\n\n"}
{"id": "271279", "url": "https://cs.wikipedia.org/wiki?curid=271279", "title": "Šašek (rozcestník)", "text": "Šašek (rozcestník)\n\nSlovo šašek není zcela jednoznačné, může být označením pro:\n\n\n\n"}
{"id": "271281", "url": "https://cs.wikipedia.org/wiki?curid=271281", "title": "Běloruský rubl", "text": "Běloruský rubl\n\nBěloruský rubl ( \"беларускі рубель\") je zákonným platidlem východoevropského státu Bělorusko. Název rubl má běloruská měna společný s ruskou měnou. Jedna setina rublu se nazývá kopějka (bělorusky \"Капейка\").\n\nPrůměrná hodnota nového běloruského rublu odpovídala v prvním čtvrtletí roku 2017 polovině eura za jeden rubl.\n\nV rámci SSSR používala i Běloruská SSR sovětský rubl. Po získání nezávislosti zavedlo Bělorusko vlastní rubl, který měl kód BYB. V zemi panovala vysoká inflace a rubl se rychle znehodnotil. Proto v roce 2000 proběhla měnová reforma, která udělala z 1000 „starých“ rublů 1 „nový“ rubl, který dostal kód BYR. V roce 2013 byl průměrný kurz rublu něco kolem 12.000 rublů za 1 euro, tedy 1 000 rublů je přibližně 2,20 Kč. 1. července 2016 proběhla další měnová reforma, kdy se do oběhu dostal třetí běloruský rubl BYN. Směnný kurz je 1 BYN = 10 000 BYR. Rubly BYR a BYN byly souběžně v oběhu do 31. prosince 2016, od roku 2017 je jediným oficiálním platidlem rubl BYN. \n\nPrvní běloruský rubl vycházel ze sovětského rublu v poměru 10:1. V roce 1992 byly do oběhu uvedeny bankovky o nominálních hodnotách 50 kopějek a 1, 3, 5, 10, 25, 50, 100, 200, 500, 1000 a 5000 rublů. V roce 1994 následovala bankovka 20 000 rublů, v 1995 pak 50 000 rublů. Bankovka o hodnotě 100 000 pochází z roku 1996, 500 000 z 1998 a bankovky 1 000 000 a 5 000 000 z roku 1999.\n\nBankovky rublů platných do roku 2000 měly motivy různých druhů živočichů (veverka, zajíc, bobr, vlk, rys, los, medvěd a zubr) a význačných budov po celém Bělorusku.\n\nDruhý běloruský rubl neměl taktéž žádné mince, v oběhu byly pouze bankovky v hodnotách 100, 500, 1000, 5000, 10 000, 20 000, 50 000, 100 000 a 200 000 rublů. \n\nTřetí běloruský rubl poprvé od roku 1992 používá i mince. Ty mají hodnoty 1, 2, 5, 10, 20, 50 kopějek a 1 a 2 rubly.\n\nBankovky rublu mají hodnoty 5, 10, 20, 50, 100, 200 a 500 rublů.\nV posledních letech (2019) dochází v pražských ulicích k podvodu spočívajícím v tom, že podvodník turistovi prodá neplatné běloruské rubly s tím, že to jsou české koruny. Sofistikovanější varianta podvodu spočívá v tom, že podvodník stojí u bankomatu, kde předstírá (nebo i reálně provádí) výběr peněz, poté se přitočí k cizinci, který si právě vybral, s žádostí o rozměnění (např. má dvě pětistovky (rublů) a chce tisícovku (korun)). Předává zpravidla nové bankovky, vše vypadá věrohodně. Vzápětí mizí s penězi, turistům zůstávají v rukou bezcenné bankovky.\n\n\n"}
{"id": "271284", "url": "https://cs.wikipedia.org/wiki?curid=271284", "title": "Kostel svatého Mikuláše (Ludgeřovice)", "text": "Kostel svatého Mikuláše (Ludgeřovice)\n\nKostel svatého Mikuláše v Ludgeřovicích je novogotický římskokatolický kostel postavený v letech 1906 až 1907. Kostel včetně fary je chráněn jako kulturní památka České republiky.\n\nJe farním kostelem farnosti Ludgeřovice.\n\nKostel vznikl na popud faráře Aloise Bitty. Projektantem i stavitelem byl Josef Holuscha z Dolního Benešova. Slavnostní položení a posvěcení základního kamene se konalo 15. srpna 1906. Základní stavba trvala 17 měsíců. Zajímavostí stavby byly ruční práce na všem, včetně výroby malty a betonu. V roce 1909 byl instalován hlavní oltář svatého Mikuláše a dva boční oltáře – svaté rodiny a svaté Barbory. Všechny tři vytvořil akademický sochař G. Schreiner z Řezna. Stejný autor posléze dodal i čtrnáct obrazů křížové cesty. V roce 1932 byly do kostela dodány varhany z krnovské firmy Rieger-Kloss.\n\nJedná se o jednolodní stavbu postavenou z režných a glazovaných cihel. Loď uzavírá polygonální kněžiště, po stranách kostela jsou sakristie a kaple, v patře kostela oratoř. Nad kostelem se tyčí 75 metrů vysoká hranolová věž se zvonicí.\n\n\n"}
{"id": "271286", "url": "https://cs.wikipedia.org/wiki?curid=271286", "title": "Andrej Ivanovič Jeremenko", "text": "Andrej Ivanovič Jeremenko\n\nAndrej Ivanovič Jeremenko (korektním přepisem Jerjomenko, vžil se však nefonetický přepis příjmení do češtiny; ; Markivka u Luhansku, Ruské impérium, dnes východní Ukrajina – 19. listopadu 1970) byl sovětský vojevůdce, maršál Sovětského svazu, hrdina SSSR a hrdina ČSSR.\n\nMaršál Andrej Jeremenko osvobodil Ostravu, Olomouc a Pardubice.\n\nNarodil se do rolnické rodiny Ivana Ivanoviče Jerjomenka (1872-1902) ve vsi Markivce v charkovské gubernii (nynější Ukrajina). Prameny o jeho národnosti se liší, buď byl Rus nebo Ukrajinec. Po vykonání základní vojenské služby byl v listopadu 1913 převelen do Ruské carské armády ke 168. Mirogorodskému pěšímu pluku, s nímž vstoupil do první světové války. Bojoval na rumunské frontě v Karpatech a na jihozápadní frontě, vyznamenal se v bitvě o Galicii a roku 1914 byl povýšen na desátníka. V roce 1915 se podílel na obléhání a dobytí Přemyšle. Roku 1917 byl nejprve převelen ke zpravodajskému jízdnímu pluku. Po bolševické revoluci v Rusku roku 1917 byl demobilizován a vrátil se domů. Ve své rodné vsi založil partyzánský oddíl, se kterým bojoval proti německým okupantům a petljurovcům. Koncem roku 1918 vstoupil s partyzánským oddílem do řad Rudé armády. Zde působil jako náčelník rozvědky brigády a současně náčelník štábu pluku, účastnil se ruské občanské války a sovětsko-polské války.\n\nV roce 1923 absolvoval vyšší kurzy velitelů jezdectva, v roce 1935 ukončil studium na Vojenské akademii M. V. Frunzeho a až do roku 1938 byl velitelem 14. jízdní divize. V roce 1939 se zúčastnil obsazení východního Polska a o rok později Litvy. Koncem roku 1940 byl převelen jako velitel 1. armády na Dálný východ. Po zahájení bojů na Východní frontě Velké vlastenecké války byl jmenován velitelem vojsk Západního frontu, od srpna 1941 velel Brjanskému frontu a byl povýšen na generálplukovníka. Koncem roku 1941 byl jmenován velitelem 4. úderné armády. Účastnil se sovětské zimní protiofenzívy u Moskvy, při níž byl těžce raněn. Když se v srpnu 1942 vrátil do služby, byl pověřen velením Jihovýchodního frontu, který bránil přístupy ke Stalingradu. Tento front, přejmenovaný na Stalingradský se účastnil protiútoku, při němž se spojil s vojsky Jihozápadního frontu a uzavřel kruh obklíčení německé 6. armády u Stalingradu. Jako velitel Jižního frontu se účastnil odražení skupiny armád generála Mansteina, který usiloval o vyproštění německých vojsk ze sovětského obklíčení u Stalingradu. V srpnu 1943 se účastnil Smolenské útočné operace, po níž byl povýšen do hodnosti armádního generála. V roce 1944 velel Samostatné přímořské armádě při osvobozování Krymu. Za zásluhy mu byla 29. července 1944 udělena Zlatá hvězda Hrdiny SSSR. V říjnu 1944 velel 2. pobaltskému frontu při útoku na německá vojska v Litvě, na počátku roku 1945 velel 4. ukrajinskému frontu, který se účastnil bojů v Karpatech, při Ostravsko-opavské a Pražské operaci.\nPodle vzpomínek současníků, např. maršála Žukova Stalin Jeremenka neměl rád, kritizoval ho za sebevědomí, pýchu a špatné velení ve složité operaci na Bryanské frontě.\n\nPo druhé světové válce velel postupně vojskům Podkarpatského, Západosibiřského a Severokavkazského vojenského okruhu. Dne 11. března 1955 mu byla udělena hodnost maršála Sovětského svazu. Od roku 1958 byl členem Skupiny generálních inspektorů Ministerstva obrany SSSR. \n\nZe dvou manželství měl pět synů a dvě dcery. První manželka Eudokie Fjodorovna s mladším synem zahynula ve Vilnjusu počátkem druhé světové války, podruhé se Jeremenko oženil na frontě se zdravotní sestrou z polní nemocnice Ninou Ivanovnou.\n\nZemřel 19. listopadu 1970 a byl pohřben u kremelské zdi v Moskvě. \n\n"}
{"id": "271287", "url": "https://cs.wikipedia.org/wiki?curid=271287", "title": "Panožka (améba)", "text": "Panožka (améba)\n\nPanožka (pseudopodium, pseudopodie) je dočasný výběžek cytoplazmy (tekuté části buňky) některých eukaryotických buněk. Díky panožkám dosahují tyto buňky takzvaného améboidního pohybu a organismy se někdy souhrnně označují za améby, i když rod Amoeba (měňavka) je ve skutečnosti daleko užší.\n\nAméboidní pohyb je typický pro říši měňavkovců (Amoebozoa). Z nich je nejznámější měňavka velká (\"Amoeba proteus\"). Typické jsou pro ně široké, prstovité panožky (lobopodie).\n\nDruhou významnou skupinou protistů s panožkami je infraříše Rhizaria (říše Chromista/Chromalveolata, podříše SAR). Z typů panožek jsou pro ni typické kořenovité retikulopodie, tenké filopodie nebo axopodie.\n\nPanožky však mají i zástupci jiných (nepříbuzných) říší prvoků. Lze je nalézt např. u exkavát (lobopodie u Heterolobosea), haptist (axopodia centrohelidních slunivek), heterokontních řas (axopodia aktinophryidních slunivek) či primitivních opistokont (filopodie nuklearií).\n\nMimo to se pomocí panožek pohybují specializované buněčné typy v mnohobuněčných tělech živočichů, namátkou bílé krvinky v lidském těle, jež se pohybují např. po stěně cév a vyhledávají patogeny.\n\nAméboidní pohyb je způsoben vybíháním cytoplazmy díky strukturám zvaným lamelipodia. Hnacím motorem tohoto pohybu na molekulární úrovni je pravděpodobně polymerizace aktinu.\n\n\nK dalším strukturám pohybu buňky patří:\n\n"}
{"id": "271290", "url": "https://cs.wikipedia.org/wiki?curid=271290", "title": "Vazby pletenin", "text": "Vazby pletenin\n\nVazba určuje způsob provázání nití v pletenině.\n\nStřída vazby je nejmenší soustava vazebních prvků, která se v pletenině v příčném i podélném směru opakuje. Velikost střídy se udává počtem sloupků a počtem řádků. \n\nZ několika základních se odvozují desítky vedlejších druhů vazeb. K jejich rozdělení nebo přiřazení neexistuje jednotné pravidlo (jako třeba u tkalcovských vazeb).\n\nPodle české odborné literatury se hlavní druhy vazeb rozdělují následovně:\n\nV zátažné pletenině se tvoří očka a ostatní vazební prvky ve směru řádku. Celý řádek (a celá pletenina) může sestávat jen z jedné niti.\n\nV odborné literatuře se obvykle uvádí čtyři základní skupiny vazeb:\n\nV osnovní pletenině se tvoří očka a ostatní vazební prvky z každé jednotlivé niti ve směru sloupku. Každé očko v řádku pleteniny vzniká ze samostatné niti.\n\nU osnovních pletenin jsou všeobecně známé jen jednolícní a oboulícní vazby, se speciálními jehlami se na osnovních strojích nechají zhotovit také (zřídka používané) obourubní vazby.\nV zahraničí, například v německy mluvících zemích se najde rozdělení osnovních vazeb do 7 základních skupin: \n\n"}
{"id": "271292", "url": "https://cs.wikipedia.org/wiki?curid=271292", "title": "Ekonomika Lichtenštejnska", "text": "Ekonomika Lichtenštejnska\n\nEkonomika Lichtenštejnska je i přes malou rozlohu země a omezené přírodní zdroje mimořádně prosperující a vysoce industrializovaná, se svobodným podnikáním, vitálním finančním sektorem a životními podmínkami srovnatelnými s urbanizovanými oblastmi svých evropských sousedů. Nízké zdanění podnikání (maximální daň je 18 %) a snadná pravidla pro podniky zapříčinila, že v Lichtenštejnsku existuje přibližně 73 700 společností, z nichž velká část zde má pouze nominální sídlo. Daně těchto společností tvoří 30 % státních příjmů. Země je ve společné celní unii se Švýcarskem a používá švýcarský frank jako vlastní národní měnu. Do země se importuje více než 90 % energií. Lichtenštejnsko je členem EEA – Evropského ekonomického prostoru, což je organizace, která sloužila především jako článek mezi Evropskou asociací svobodného obchodu (EFTA) a Evropskou unií – od května roku 1995. Vláda v současnosti pracuje na integraci ekonomické politiky do integrované Evropy.\n\nLichtenštejnsko je velmi malý stát a vyznačuje se extrémně pružnou ekonomikou. Nezúčastnilo se žádné války, nikdy neutrpělo válečné škody. Stejně jako jeho soused Švýcarsko nevstoupilo do Evropské unie.\n\nVelkou většinu všech zisků této malinké země tvoří turismus (leží v Alpách), dále pak bankovnictví, prodej poštovních známek a výroba čokolády.\n\nLichtenštejnskem prochází jediná železniční trať; spojuje rakouské město Feldkirch se švýcarským městem Buchs.\n"}
{"id": "271293", "url": "https://cs.wikipedia.org/wiki?curid=271293", "title": "Waldsassen", "text": "Waldsassen\n\nWaldsassen (zastarale česky \"Valdsasy\") je bavorské město v okrese Tirschenreuth nedaleko od hranic s Českou republikou. V červnu 2005 měl Waldsassen 7483 obyvatel.\n\n\n\n\n\n"}
{"id": "271294", "url": "https://cs.wikipedia.org/wiki?curid=271294", "title": "The Black and White Album", "text": "The Black and White Album\n\nThe Black and White Album je čtvrté studiové album švédské kapely The Hives, které vyšlo v říjnu 2007.\nPrvní singl z alba dostal název \"Tick Tick Boom\" a objevila se i ve hře Madden NFL 08. Píseň se objevila také v reklamě na obuv Nike.\nKapela nahrála na album kolem 30 písní, včetně sedmi, které produkoval Pharrell Williams. S albem jim pomáhal i Timbaland, se kterým kdysi už nahráli píseň Throw It On Me.\n"}
{"id": "271295", "url": "https://cs.wikipedia.org/wiki?curid=271295", "title": "Citerárium", "text": "Citerárium\n\nCiterárium je ostravské muzeum věnované citerám, které založil a provozuje Jan Folprecht. V jeho sbírkách, které jsou ojedinělé v rámci celé střední Evropy, se nachází sto dvacet nástrojů, citerová literatura a 6000 notových partitur. Výstava nastiňuje pravděpodobné příčiny, proč citery upadly v zapomenutí, ačkoliv se jednalo o oblíbené a rozšířené hudební nástroje; na citeru hrál např. František Dvořák, otec Antonína Dvořáka. Citerárium se nachází ve třetím patře budovy někdejšího hotelu Gambrinus na ostravském Masarykově náměstí.\n\n\n"}
{"id": "271296", "url": "https://cs.wikipedia.org/wiki?curid=271296", "title": "Zelené Javorové pleso", "text": "Zelené Javorové pleso\n\nZelené Javorové pleso je jezero v horní části Zelené Javorové doliny, která je boční větví Javorové doliny ve Vysokých Tatrách na Slovensku. Má rozlohu 0,7490 ha a je 133 m dlouhé a 81 m široké. Dosahuje maximální hloubky 9,1 m a objemu 17 190 m³. Leží v nadmořské výšce 1815 m.\n\nMá kruhový tvar. Na severozápadě se zvedá nejprve pozvolna a poté prudce stěna Široké, jež na západě pokračuje směrem na jih hřebenem až ke Štítu nad Zeleným a pak na jihovýchod k Žabímu vrchu Javorovému, který se nachází jižně od jezera. Z něj vybíhá na severovýchod hřeben uzavírající kotlinu jezera z jihovýchodu.\n\nPleso nemá povrchový přítok ani odtok. Pod povrchem z něj na severovýchod odtéká Zelený potok, který ústí do Javorinky. Po velkou část roku bývá zamrzlé. Rozměry jezera v průběhu času zachycuje tabulka:\nPleso není přístupné pro veřejnost. Od zelené turistické značky vedoucí Javorovou dolinou k němu vede neznačená stezka.\n\n\n"}
{"id": "271297", "url": "https://cs.wikipedia.org/wiki?curid=271297", "title": "Elista", "text": "Elista\n\nElista (rusky Элиста́; kalmycky Элст / \"Elst\") je hlavní město Kalmycka, republiky na jihu Ruské federace. Žije zde obyvatel, z toho Kalmykové tvoří asi 50 % a Rusové 45 %. Z průmyslu převažuje spotřební a potravninářský. Ve městě je univerzita (od roku 1970), roku 1996 byl otevřen největší kalmycký buddhistický chrám.\n\nSídlo vzniklo okolo roku 1865, status města má od roku 1930. V letech 1944 až 1957 se Elista jmenovala \"Stepnoj\" (podle okolních stepí).\n\nElista má železniční spojení pouze ve směru na Stavropol, silniční spoje vedou také na Volgograd a Astrachaň.\n\nNa podzim roku 1865 zde bylo 15 statků, tento rok se současně považuje za rok založení města. Status města má Elista od roku 1930. 31. prosince 1942 bylo město osvobozeno Rudou armádou a přibližně rok poté bylo obyvatelstvo obviněno z kolaborantství s Němci a stalinským rozhodnutím násilně vysídlené do Kazachstánu, na Sibiř a do střední Asie. V roce 1944 byla Kalmycká ASSR zrušena a Elista byla pod názvem \"Stepnoj\" (rus. \"Степной\") přidružena ke Stavropolskému kraji. Znovu byla ustanovena v roce 1957 a v témže roce se do ní začali vracet i původní přesídlení obyvatelé a Elista se postupně stala politickým, administrativním, ekonomickým a kulturním centrem Kalmycké republiky.\n\nVzhledem k charakteru obyvatelstva se ve městě míchají dvě kultury: vedle původní kalmycké tradice (buddhismus) se zde nacházejí ruské památníky především z doby komunismu. Centrální a největší náměstí města nese jméno V. I. Lenina. V současnosti se tam nachází komplex \"Pagoda 7 dní\", fontána \"Tři lotosy\" a památník připomínající šachovou olympiádu, která se zde konala v roce 1998. Na kopci v severní části byl vybudován památník osvoboditelům města (6. gardová tanková brigáda 28. armády) a v parku \"Družba\" byl vybudován komplex na památku padlým hrdinům občanské a Velké vlastenecké války. Na Náměstí Gorodovikova zase stojí památník hrdinovi Sovětského svazu, veliteli O. I. Gorodovikovi (1878-1960).\n\n6. července 1995 na 60. narozeniny dalajlámy byla v centru města odhalena socha sedícího Buddhy, zhotovená z bílého uralského mramoru. Dnes je toto místo významným kulturním bodem města. Ve městě se nachází i památník věnovaný pohádkářům, kteří opěvovali tradiční kalmycký epos Džangar, dnes nejrozšířenější národní dílo Kalmycka. Ve městě se také nachází památník věnovaný obětem stalinských deportací a návratu deportovaných v letech 1943-1957.\n\n"}
{"id": "271300", "url": "https://cs.wikipedia.org/wiki?curid=271300", "title": "Čerkesk", "text": "Čerkesk\n\nČerkesk (rusky Черке́сск, kabardino-čerkesky Шэрджэс къалэ) je město v severním Kavkazu, hlavní město Karačajevska-Čerkeska. Leží na pravém břehu Kubáně pouhých 20 kilometrů od hranice Stavropolského kraje. Žije zde obyvatel (Rusové, Čerkesové, Karačajevci)\n\nMěsto bylo založeno v roce 1804 jako vojenské upevnění u Kubanské hraniční čáry, kde v roce 1790 ruské vojsko pod velením generála Germana rozbila tureckou armádu velkou asi 40 000 vojáků (pod velením Batal Paši).\n\nNa podzim roku 1825 bylo založené kozácké osídlení Batalpašinskoje — velmi vzácný případ v historii, kdy obec byla pojmenována na počest poraženého a ne vítěze.\n\nV roce 1931 obec získala status města, jehož jméno nově znělo Batalpašinsk.\n\nV roce 1934 město bylo přejmenováno na Sulimov dle příjmení předsedy národního komisariátu Sovětského svazu. V roce 1937 byl Sulimov zatčen a popraven. Město zase změnilo jméno, tentokrát na Ježovo-Čerkesk, dle příjmení národního komisaře vnitra N. I. Ježova. V roce 1939 poté co i Ježov byl zatčen, město si nechalo jenom druhou část předchozího názvu a začalo se jmenovat Čerkessk.\n\nOd roku 1991 je Čerkesk hlavním městem Karačajevsko-Čerkeska.\n\n\n"}
{"id": "271301", "url": "https://cs.wikipedia.org/wiki?curid=271301", "title": "Francis William Aston", "text": "Francis William Aston\n\nFrancis William Aston (1. září 1877, Harborne, Spojené království – 20. listopadu 1945, Cambridge) byl britský chemik a fyzik. V roce 1922 získal Nobelovu cenu za chemii za jeho objevy izotopů velkého množství neradioaktivních prvků, a za formulaci celočíselného pravidla\n\nV roce 1903 získal stipendium na Univerzitě v Birminghamu. Během své práce na elektrických výbojích objevil fenomén dnes známý jako Astonův tmavý prostor. \n\nRoku 1909 na pozvání J. J. Thomasona odešel do laboratoří Cavendish v Cambridge. V roce 1912 objevili existenci izotopů ve stabilním chemickém prvku (neonu). Po 1. světové válce se vrátil ke svým výzkumům, vynalezl hmotnostní spektrometr, jehož pomocí dokázal izotopy některých dalších prvků a přesně určil relativní atomovou hmotnost jejich izotopů. Za to dostal Nobelovu cenu za chemii za rok 1922.\n\n"}
{"id": "271302", "url": "https://cs.wikipedia.org/wiki?curid=271302", "title": "Saransk", "text": "Saransk\n\nSaransk ( , erzjansky a mokšansky \"Саранск Ош\") je hlavní město Mordvinska. Žije zde obyvatel, převážně Rusů. Ve městě je univerzita a výzkumný ústav mordvinské kultury. Saransk byl založen v roce 1641 jako pevnost.\n\nNa zdejší univerzitě delší čas působil literární vědec Michail Michajlovič Bachtin.\n\nMordvinsko dosáhlo poměrně vysoké míry industrializace a na jeho území je mnoho přehrad s hydroelektrárnami. Z průmyslu převažuje strojírenský, elektrotechnický, farmaceutický, gumárenský a potravinářský.\n\n\n"}
{"id": "271303", "url": "https://cs.wikipedia.org/wiki?curid=271303", "title": "Vladikavkaz", "text": "Vladikavkaz\n\nVladikavkaz (rusky Владикавка́з; osetsky Дзæуджыхъæу) je hlavní město Severní Osetie-Alanie, republiky na jihu Ruské federace v Severokavkazském federálním okruhu. Žije zde obyvatel. Město se rozkládá na jihu Severní Osetie na úpatí Kavkazu podél toku řeky Těrek a je výchozím bodem jak gruzínské vojenské cesty přes Darialskou soutěsku do Tbilisi, tak transkavkazské magistrály vedoucí Rokským tunelem do Severní Osetie a města Gori v Gruzii. Je zde univerzita (od 1967) a vysoké školy. Průmysl je zde potravinářský, textilní, chemický, hutnický (neželezné kovy) a strojírenský.\n\nV roce 1784 byla založena pevnost chránící dopravní cestu do Gruzie, samotné město roku 1860. Vladikavkaz nesl v letech 1931 až 1944 a 1954 až 1990 jméno \"Ordžonikidze\", v letech 1944 až 54 jméno \"Dzaudžikau\".\n\nOrdžonikidze-Vladikavkaz a severně ležící Terekli Mekteb v kalmycké stepi (od Kaspického moře vzdálený 80 km) byly koncem roku 1942 nejjihovýchodějším, resp. nejvýchodnějším místem, kam na území Sovětského svazu dorazil německý wehrmacht.\n\n"}
{"id": "271304", "url": "https://cs.wikipedia.org/wiki?curid=271304", "title": "Alžběta z Valois", "text": "Alžběta z Valois\n\nAlžběta z Valois (13. dubna 1545 Fontainebleau – 3. října 1568 Madrid) byla rodem francouzská princezna a sňatkem královna španělská, neapolská, sicilská, vévodkyně burgundská, lucemburská, brabantská a milánská.\n\nAlžběta se narodila jako druhé dítě (první dcera) francouzského krále Jindřicha II. a jeho manželky Kateřiny Medicejské. O jejím dětství není mnoho informací; má se za to, že byla poznamenána mimomanželskými zálety a dobrodružstvími svého otce, zvláště jeho milostným poměrem s Dianou z Poitiers, kterým se otec nikdy neskrýval.\n\nAlžběta vévodila dvoru „dětí Francie“ (králových potomků) po boku mladé Marie Stuartovny, pozdější skotské královny. Marie byla snoubenkou jejího bratra, dauphina Františka, a  sdílela s Alžbětou komnatu do své svatby v roce 1558.\n\nPrvním uchazečem o Alžbětinu ruku byl anglický král Eduard VI., zemřel však jako velmi mladý roku 1553. Alžběta byla zasnoubena se španělským infantem Donem Carlosem, ale politické turbulence v důsledku smlouvy z Cateau-Cambrésis (sňatek byl potvrzením této mírové smlouvy mezi Francií a Španělskem) nenadále vyžadovaly její sňatek s jeho otcem, španělského krále Filipem II., čerstvým vdovcem (jeho předchozí manželka, anglická královna Marie Tudorovna, zemřela 17. listopadu 1558). Svatba v zastoupení se uskutečnila 22. června roku 1559 v Notre Dame v Paříži; v průběhu svatebních oslav zemřel tragicky její otec, král Jindřich II. (byl smrtelně zraněn při turnaji konaném na oslavu sňatku). Na španělské území vkročila ani ne patnáctiletá Alžběta poprvé 6. ledna následujícího roku 1560 a o měsíc později, 2. února se v Guadalajaře konaly svatební obřady, při nichž se snoubenci poprvé setkali tváří v tvář; Alžběta si dlouho měřila svého manžela, až se jí se smíchem zeptal: \"\"Díváte se, zda nemám bílé vlasy?\"\". Pro nízký věk nevěsty a její nedospělost bylo manželství konzumováno až v květnu roku 1561. Přes velký věkový rozdíl (18 let) byl Filip Alžbětě velmi oddán a byl jí oporou, i když onemocněla pravými neštovicemi.\n\nZe šťastného a spokojeného manželství vzešly dvě dcery, třebaže Alžběta byla čtyřikrát těhotná. Její první těhotenství, jež přišlo až čtyři roky po svatbě v roce 1564, skončilo potratem dvojčat, a protože další těhotenství nepřicházelo, nechala královna přivézt do Madridu ostatky sv. Eugenia, prvního pařížského biskupa a mučedníka. Ať již s boží pomocí či bez ní přirozenou cestou porodila Alžběta 12. srpna 1566 dceru, jež dostala jméno Isabela Klára Evženie – Isabela (= Alžběta) po své matce, Klára podle jména světice dne narození a Evženie podle světce, jehož Alžběta prosila o pomoc. Po roce porodila další dceru Kateřinu Michaelu (10. října 1567); po tomto porodu onemocněla horečkou.\n\n\nV květnu roku 1568 se královnino zdraví opět zhoršilo. Nové těhotenství bylo doprovázeno silnými nevolnostmi s úporným zvracením, jež se pokoušeli zmírnit dvorní lékaři. 3. října 1568 však Alžběta potratila syna, jenž nepřežil, a v průběhu potratu ve věku 23 let zemřela.\n\nByla pohřbena v Královské hrobce kláštera El Escorial, avšak nikoli po boku svého manžela a ostatních královen, neboť se nestala matkou krále Španělska.\n\nAlžběta se objevuje jako jedna z hlavních postav v opeře Don Carlos Giuseppe Verdiho.\n\n"}
{"id": "271309", "url": "https://cs.wikipedia.org/wiki?curid=271309", "title": "Krokodýl bahenní", "text": "Krokodýl bahenní\n\nKrokodýl bahenní (\"Crocodylus palustris\"), také známý jako krokodýl íránský nebo perský (v perštině گاندو \"Gandu\") je velký druh krokodýla obývající Indii, Bangladéš, Srí Lanku, Pákistán, Nepál, jižní část Íránu a pravděpodobně i Indočínu. Krokodýl bahenní je jediným krokodýlem který obývá Írán a Pákistán a nejobvyklejší ze tří indických krokodýlů.\n\nKrokodýl bahenní se vzhledem podobá krokodýlu nilskému, bývá však menší a má širší, tupý čenich. Mláďata jsou tmavě zbarvena s černými křížovitými pruhy na těle i ocase. Tělo dospělců je zbarveno šedě až šedozeleně. Krokodýl bahenní patří mezi větší druhy krokodýlů, vzácně dorůstá délky 500 cm, zpravidla však měří 250-300 cm. Má nejširší čenich ze všech zástupců rodu (\"Crocodylus\"), což mu dodává nezaměnitelný vzhled, podobný aligátoru. Pod kůží má vyvinuty kostěné plátky (osteodermy), které ho chrání před zraněním. Jeho kůže je, právě kůvli osteodermům, pokládána za méně kvalitní. Proto není krokodýl bahenní loven v takové míře, jako některé jiné druhy krokodýlů, jimž osteodermy chybí.\n\nMláďata se živí vodními bezobratlými, korýši, hmyzem a občas i malými rybkami. Dospělci dokáží ulovit i savce velikosti jelena nebo buvola, ale častěji se živí rybami, obojživelníky, plazy (převážně hady, příležitostně želvami), ptáky a středně velkými savci.\n\nSamice po spáření, v období sucha (od prosince až do února) budují hnízda v podobě prohlubně v zemi. Samice kladou obvykle 25 až 30 vajec, ale vzácně mohou naklást i 10 až 48 vajec, která se vyvíjí obvykle 55 až 75 dnů a mláďata po narození měří obvykle kolem 30 cm. Samice dosahují pohlavní dospělosti ve věku 6 let (ve velikosti 1,7 až 2 m) a samci ve věku 10 let (kolem 2,6 m).\n\nKrokodýl bahenní byl jako většina druhů krokodýlů v minulosti nejvíce ohrožován lovem pro svou kůži, ale v současnosti tento druh ohrožuje spíše drastické ničení jeho přirozených biotopů pro značný zemědělský i průmyslový vývoj, ale také úmrtnost v rybářských sítích (pokud se pokoušejí ulovit polapenou rybu); určité části jeho těla se využívají i pro lékařské účely. O počtu krokodýlů bahenních ve volné přírodě se stále spekuluje. V současnosti je na několika místech zřejmě již vyhuben , největší populace jsou na Srí Lance, kde je počet krokodýlů bahenních v přírodě odhadován na 2000 zvířat . Je sice pravda, že více zvířat je v Indii (zhruba 3000 až 5000 zvířat), ale zde jsou rozděleny do 50 menších populací . Krokodýl bahenní je v současnosti v Červeném seznamu IUCN zapsán jako zranitelný druh .\n\n"}
{"id": "271311", "url": "https://cs.wikipedia.org/wiki?curid=271311", "title": "Orlová-Město", "text": "Orlová-Město\n\nOrlová-Město je místní část slezského města Orlová. Bývalá centrální část Orlové byla po připojení Lazů, Poruby a Horní Lutyně označena jako Město. Část města má asi 2500 obyvatel. \n\nOrlovští nazývají Orlovou-Město zlidovělým názvem „Jednička“ a nebo „Staré Město“ či „Stará Orlová“. Dávno však již není centrem Orlové, je pouze torzem bývalého města. Orlová-Město má několik částí (Střed, Kopaniny, Mezilesí, Dvě hranice, Obroky, Pod Lipou, Muhsam, Olšovec, Zimný Důl, Kamenec, Cihelna, Klášterní kolonie), jedná se převážně o čtvrti mající charakter domkářských osad – kromě Středu s náměstím, zámeckým parkem, kostelem a části bývalé hlavní třídy (postupně nazývané \"Haupt Strasse, Masarykova třída, Piłsudskiego ulica, A. Hitler Strasse, Gottwaldova třída\", dnes ul. Petra Cingra).\n\nOrlová-Město má rozvolněnou a velmi řídkou zástavbu, neboť se zde po druhé světové válce začaly demolice kvůli poddolování. Dokonce se uvažovalo o vymazání města z mapy a odstěhování obyvatel do okolních obcí. Díky připojení Horní Lutyně k Orlové vznikla myšlenka vybudovat panelové sídliště a nastěhovat sem většinu obyvatel. Většina služeb se přesouvala na novou část města, avšak některé služby musely být zcela odstraněny. Například železniční stanice Orlová, ležící na Košicko-bohumínské dráze, byla s ostatními zastávkami mezi Bohumínem a Loukami nad Olší (mimo tyto stanice) zrušeny v roce 1967 i přes masivní nesouhlas obyvatelstva a z velké většiny nahrazeny autobusy, přičemž již v roce 1963 došlo k odklonu rychlíků přes Dětmarovice. Také zanikla tramvajová dráha v celém okrese Karviná, která vedla přes Orlovou a Horní Lutyni včetně.\nZ hlediska občanské vybavenosti je zde radnice (odbor životního prostředí a výstavby), pošta, centrální hřbitov, smuteční síň, domov s pečovatelskou službou Altenheim, mateřská škola, poliklinika, sbor dobrovolných hasičů, MHD, obchody a služby (v omezené míře) nebo rekreační Restaurant letiště.\n\nTéto části města vévodí především parky (Zámecký a Gorkého) a rekultivovaná krajina s městskými lesy (Krajčok, Pohřebjanka), které jsou velmi významným ekoprvkem v jinak průmyslové krajině. Největší z lesů Krajčok, zaujímající téměř třetinu rozlohy celé Orlové, se pyšní řadou památných stromů, slouží jako oddechový příměstský les (jeho severní část v Horní Lutyni slouží jako lesopark). Tato část města je protkána rameny potůčků „stružek“ (Doubravská – Orlovská – Petřvaldská – Rychvaldská Stružka), přičemž se do Rychvaldské stružky vlévá říčka Zimovudka (zimná – studená voda). Rychvaldská stružka tak všechny orlovské vody odvádí kolem porubských rybníků (součást Slezské rybniční soustavy od 17. století), z nichž dále za rychvaldským zámkem putuje jako Vrbická Stružka až do řeky Odry v Bohumíně. \n\nJádrová oblast Orlové-Města s šedesáti čísly popisnými je zařazena do tzv. ochranného památkového pásma. Mezi nejvýznamnější památky bezesporu patří chrám Narození Panny Marie, evangelický kostel Krista (Slezská církev evangelická Augsburského vyznání), Husův dům (Českobratrská církev evangelická), radnice, městská poliklinika, bývalá církevní škola řádu sester Karla Boromejského (budova je lidově nazývaná „klášter“), orlovská Harenda (dnes již nestojí kvůli poddolování), památník obětem „orlovské stávky“ z roku 1925, památník padlých při Sedmidenní válce o Těšínsko na hřbitově, budova bývalé Městské spořitelny a další.\n\nKolorit současné čtvrti dotváří řada výduchů metanu a odvětrávacích stanic, které ze starých důlních děl odsávají důlní plyny. \n\n"}
{"id": "271313", "url": "https://cs.wikipedia.org/wiki?curid=271313", "title": "Fortuna", "text": "Fortuna\n\nV římské mytologii je Fortuna bohyní náhody, osudu, je personifikací štěstí, naděje v dobré pořízení a zosobňuje nevypočitatelnost života. Může být zobrazována zahalená a slepá jako moderní pojetí spravedlnosti. Jejím ekvivalentem v řecké mytologii je bohyně Tyché, v severské mytologii je to Spása. Jejími rodiči byli Oceanus a Tethys.\n\nFortuna byla v blahoslavené družině, ve které byla i \"Copia\" (lat. hojnost). Pod jménem \"Annonaria\" chránila dodávky obilí.\n\nFortunu si například nakláněly a uctívaly matky. Její kult je znám z Říma, ze šestého století př. n. l., kde byla uctívána jako Fortuna Populi Romani, Fortuna lidu římského. Tehdy vládl král Servius Tullius. Fortuna má zasvěcený svůj chrám na Foru Boariu, veřejnou svatyni na prastarém Quirinalu, uctívaném jako opatrovnický duch strážný starověkého Říma chrám Fortuna Muliebris, Fortuna ženská ve věštírně v Praeneste, kde malý chlapec určoval budoucnost z dubových výhonků.\n\nCelý římský svět uctíval Fortunu v obrovském množství svatyní a pod různými názvy, které záležely na různých životních okolnostech a na tom, v co lidé věřili, že bude mít ten nejlepší výsledek.\n\nFortuna nebyla jen kladnou a pozitivní postavou. Jako \"Fortuna Dubia\" byla nerozhodná, vrtkavá a nespolehlivá, jako \"Fortuna Brevis\" mohla být nevypočitatelná, přelétavá, vrtošivá a nestálá nebo jako \"Fortuna Mala\" mohla dokonce škodit a přivádět lidi do neštěstí.\n\nJejí jméno zřejmě bylo odvozeno od Vertumna, „toho, kdo otáčí rokem“, avšak můžeme najít ještě dřívější odkazy v Ciceronově díle \"In Pisonem\", cca 55 př. n. l. na takzvané kolo osudu (\"Rota Fortuna\") symbolizující nekonečné změny v životě od prosperity až po katastrofu.\n\nFortuna nezmizela z povědomí lidí s oslavou křesťanství ani ve středověku (viz kresba vlevo).\n\nV 6. století filosof, teolog a politik Boëthius sepsal spis \"Útěcha filosofie\", když byl poslán na smrt, v němž diskutuje mj. o tom, zda je osud člověka v rukou Štěstěny či osudu a dochází k závěru, že i náhodné události jsou součástí božího plánu, který člověk nevidí jasně a kterému by neměl vzdorovat, neboť i nepříznivé okolnosti člověka mohou přivést k nejvyššímu dobru, jímž je Bůh sám. Boëthiovo dílo bylo ve středověku velmi rozšířené.\n\nVšudepřítomné zobrazení kola osudu (Rota Fortuna) se objevuje po celý středověk a bylo také přímým odkazem druhé Boethiovy knihy \"Consolation\". Kolo se ztvárňuje v mnoha případech od malinkých miniatur v iluminacích a rukopisech až po obrovská barevná skleněná okna v katedrálách, podobně jako například v Amiens. Dáma Fortuna je obvykle představována v nadživotní velikosti, aby se zdůraznila její důležitost. Kolo osudu má obvykle čtyři stupně života, se čtyřmi (nebo více) znázorněnými lidskými postavami. Vlevo je obvykle napsáno \"regnabo\" (měl bych vládnout), nahoře \"regno\" (vládnu) a postava má na hlavě královskou korunu, dále pak sestupně vpravo \"regnavi\" (vládl jsem) a ten nejníže vespod umístěný jedinec je označen \"sum sine regno\" (nemám žádné království). Fortuna jako žena kolem otáčí.\n\nFortuna účinkovala v mnohých kulturních dílech středověku. V knize básní Guillauma de Lorrise a Jeana de Meuna \"Le Roman de la Rose\" („Román o růži“) Fortuna zklamala naděje milence, který však byl nakonec zachráněn personifikovanou postavou „Příčina“. V Danteho díle \"Inferno\", které je součástí Božské komedie, v sedmém zpěvu Vergilius vysvětluje povahu Fortuny. John Lydgate vycházel z Boccacciova díla \"De Casibus Virorum Illustrium\" („Osudy slavných mužů“), a vytvořil dílo \"Falls of Princes\" (Pády princů), kde vypráví, jak může docházet při otáčení kola osudu k velkému neštěstí. Fortuna se objevuje v souboru středověkých náboženských, milostných básní a písní, sepsaném kolem roku 1230 a názvem \"Carmina Burana\" (viz obr.).\nFortuna se objevuje ve 25. kapitole Machiavelliho \"Prince\", ve které říká Fortuně, že jedna polovina mužského života záleží na osudu, a druhá na jeho vlastní vůli. Machiavelli upozorňuje čtenáře, že Fortuna je žena, tedy projevuje přízeň mužům silným nebo vládnoucím pevnou rukou, dává protekci více průbojným a statečným mladým mužům než těm bojácným a starým. Pro Shakespeara také není cizí.\n\nCarl Orff Fortuně věnoval první a poslední část (Fortuna Imperatrix Mundi) svého díla \"Carmina Burana\": Text ze 13. století začíná\n\na druhá píseň začíná\n\nStředověké líčení Fortuny zdůrazňovalo její dualitu a nestabilitu jako dvě tváře bok po boku, podobně jako byl zobrazován římský bůh začátků a konců Janus. Jedna tvář se směje, druhá mračí; jedna polovina tváře je černá, druhá bílá; může být slepá se zahalenýma očima, ale bez vah, slepá ke spravedlnosti. Příležitostně nám může její temperamentní oblečení a nebojácná nemravnost připomínat prostitutku. Byla spojována se symbolem jídla a rohem hojnosti (lat. \"cornu copiae\"), kormidlem lodi, koulí nebo kolem. Cornucopia znamená, že hojnost přetéká, kolo kormidelníka manévruje osudem, koule je symbolem šance (komu se dostane štěstí nebo smůla), a kolo osudu symbolizuje že štěstí nebo smůla nikdy netrvá věčně.\n\nV římském kalendáři byl zasvěcen Fortuně 11. červen, a pak se 24. června slavil velký svátek Fors Fortuna (lat. Božstvo šťastné náhody Fortuna).\n\n\n\n\n\n"}
{"id": "271316", "url": "https://cs.wikipedia.org/wiki?curid=271316", "title": "Jef Raskin", "text": "Jef Raskin\n\nJef Raskin (9. března 1943, New York, USA – 26. února 2005, Pacifica, Kalifornie, USA) byl americký inženýr a softwarový vývojář, nejznámější pro svůj podíl na projektu Apple Macintosh koncem 70. let 20. století.\n\nRaskin vystudoval matematiku a filosofii na Newyorské státní univerzitě. Svůj první program vytvořil jako součást diplomové práce. Se Stevem Wozniakem a Stevem Jobsem se seznámil po uvedení počítače Apple II. Jobs najal Raskinovu společnost pro sestavení manuálu pro Apple II BASIC a zakrátko na to, v lednu 1978 se Raskin stal 31. zaměstnancem Apple Computer. Zpočátku se podílel hlavně na dokumentaci a testování. V roce 1979 stál při zrodu projektu Macintosh, pro který byl též přijat do zaměstnání Bill Atkinson, další z vývojářů Macintosh. Raskin opustil Apple v roce 1982.\n\nPozději se věnoval převážně publicistice a hudbě. Zemřel na rakovinu ve věku 61 let.\n"}
{"id": "271317", "url": "https://cs.wikipedia.org/wiki?curid=271317", "title": "Vladislav (moravský markrabě)", "text": "Vladislav (moravský markrabě)\n\nVladislav (1207– 18. února 1227/1228) byl třetí syn českého krále Přemysla Otakara I. a jeho druhé manželky Konstancie Uherské, moravský markrabě v letech 1224–1227.\n\nPo smrti moravského markraběte a králova bratra Vladislava Jindřicha v roce 1222 převzal Přemysl Otakar vládu i nad Moravou. Vladislav Jindřich totiž nezanechal potomky, kteří se zřejmě měli stát moravskými markrabaty, zatímco potomci Přemysla měli právo na královský titul. Král tedy zvýšil počet inspekčních cest na Moravu, přičemž s sebou brával i své syny, zejména svého následníka Václava. V jeho nepřítomnosti jej pak zastupoval na Moravě olomoucký biskup Robert.\n\nNěkdy v červenci 1224 (neví se přesné datum) ustanovil král markrabětem moravským svého syna Vladislava. Ten ovšem zemřel již roku 1227 a ani on nezanechal potomka. Jeho ostatky byly pohřbeny v Opatovickém klášteře. Na jeho místo s určitým časovým zpožděním (způsobené spory s Rakouskem) usedl nejmladší syn Přemysla Otakara I. Přemysl.\n\n"}
{"id": "271318", "url": "https://cs.wikipedia.org/wiki?curid=271318", "title": "Anežka Habsburská (1280–1364)", "text": "Anežka Habsburská (1280–1364)\n\nAnežka Habsburská (1280/1281 – 11. června 1364, Königsfelden, Švýcarsko) byla uherská a chorvatská královna, druhá manželka posledního Arpádovce Ondřeje III.\n\nAnežka, druhá dcera rakouského vévody Albrechta byla v rámci habsburské sňatkové politiky provdána za uherského krále Ondřeje. Svatba se konala 13. února 1296 ve Vídni. Manželství bylo kratičké a zůstalo bezdětné, Ondřej v lednu 1301 náhle zemřel a s ním vymřela i dynastie Arpádovců. Na uherský trůn měl dosednout snoubenec jediné Ondřejovy dcery Alžběty, syn českého krále Václava II., Václav III.\n\nMladá vdova Anežka neměla žádnou faktickou politickou moc, a proto po manželově smrti z Uher odešla zpět do Rakouska. V roce 1308 byl její otec Albrecht I. Habsburský zavražděn a Anežka poté společně s matkou Alžbětou založila na místě vraždy klášter Königsfelden. Roku 1317 se uchýlila do klášterního ústraní v Königsfeldenu. Během Anežčina působení klášter vzkvétal, úpadek přišel po roce 1364, kdy štědrá donátorka zemřela.\n"}
{"id": "271320", "url": "https://cs.wikipedia.org/wiki?curid=271320", "title": "Interlok (pletenina)", "text": "Interlok (pletenina)\n\nInterlok je textilie ze dvou vzájemně prostoupených zátažných pletenin.\n\nDvě jehlová lůžka okrouhlého pletacího stroje stojí přesně v jedné linii proti sobě, takže se nedají současně vysouvat. Při pletení řádku střídavě nepracuje každá druhá jehla protilehlého lůžka. Tak vznikají dva vzájemně propletené oboulícní řádky, jejichž platinová očka se překřižují. Na obou stranách jsou viditelná jen lícní očka, posunutá o polovinu výšky očka ve vedlejším sloupci (jak je naznačeno na \"nákresu vpravo\"), a povrch pleteniny působí jako hladká plocha. Ke známým variantám paří např. \"interlok 2x2\" (2 dlouhé a 2 krátké jehly), \"Bourrelet\", \"Cortina\", \"Cross Miss\", \"dvojitý chyt\", \"dvojitý perlový chyt\", \"interlok jednostranně krytý\", \"Evermonte\", \"výplňkový interlok\" \n\nPodle některých odborníků tvoří interlokové vazby zvláštní skupinu zátažných vazeb (vedle \"jednolícních\", \"oboulícních\" a \"obourubních\").\nK výrobě se hodí jednoduché nebo skané příze skoro ze všech běžných textilních materiálů, ze kterých vzniká hustá, poměrně málo roztažná pletenina. Hotové, většinou jednobarevné výrobky se používají na svrchní ošacení, košile, trička, svetry, tepláky, ložní prádlo.\n\nPleteniny se vyrábějí většinou na okrouhlých strojích velkého průměru (7-20 jehel / cm), na kterých se jedno jehelní lůžko otáčí na válci (svisle) a druhé na talíři (vodorovně). Kolínka jehel jsou vedena v drážkách tzv. zámků, tvarem drážky je vymezeno postavení jehly v každé fázi pletení. Např. stroje o průměru 76 cm mohou zhotovit při 35 ot./min. až 60 metrů pleteniny za hodinu.\n\nZnámé jsou také ploché stroje s jehlovými lůžky postavenými navzájem v pravém úhlu.\n\nNejstarší patent na interlokový stroj pochází z roku 1908 od Američanů \"Scotta\" a \"Williamse\". První stroj (s vačkovým mechanizmem) specializovaný na výrobu interlokových pletenin na trh v roce 1930. \n\n"}
{"id": "271322", "url": "https://cs.wikipedia.org/wiki?curid=271322", "title": "Anna Habsburská (1280–1327)", "text": "Anna Habsburská (1280–1327)\n\nAnna Habsburská (asi 1280 – 19. března 1327, Breslau) byla markraběnka braniborská a kněžna vratislavská pocházející z habsburské dynastie.\n\nByla nejstarší dcerou rakouského vévody Albrechta a jeho ženy Alžběty Goricko-Tyrolské. V rámci habsburské sňatkové politiky byla Anna roku 1293 zasnoubena braniborskému markraběti Heřmanovi. Svatba se konala o dva roky později. Heřmana Anna přežila a v roce 1308 se provdala znovu. Novým manželem se stal vratislavský vévoda Jindřich VI., věrný spojenec Habsburků. Pohřbena byla ve vratislavském klášteře sv. Kláry.\n"}
{"id": "271326", "url": "https://cs.wikipedia.org/wiki?curid=271326", "title": "Anna Habsburská (1318–1343)", "text": "Anna Habsburská (1318–1343)\n\nAnna Habsburská (1318 – prosinec 1343) byla dolnobavorská vévodkyně a poté gorická hraběnka.\n\nNarodila se jako jedna ze dvou dcer rakouského vévody a římského krále Fridricha I. a Isabely, dcery aragonského krále Jakuba II. Roku 1326 byla v Landshutu provdána za Wittelsbacha Jindřicha XV. a roku 1333 ovdověla. Podruhé se provdala roku 1336 za Jana Jindřicha Gorického. Manželství zůstalo bezdětné. O dva roky později Anna znovu ovdověla a stala se abatyší ve vídeňském klášteře klarisek.\n\n"}
{"id": "271328", "url": "https://cs.wikipedia.org/wiki?curid=271328", "title": "The Sweet Escape", "text": "The Sweet Escape\n\nThe Sweet Escape je druhé sólové album americké zpěvačky Gwen Stefani, které vyšlo v prosinci 2006.\n\nPůvodně se po vydání debutové desky Love. Angel. Music. Baby. chtěla vrátit ke své kapele No Doubt, ale rozhodla se vydat ještě druhou desku, která obsahuje materiál natočený pro debutovou desku. Album bylo většinou kritizováno, pro nedostatek silných melodií, které byly na předešlé desce, přesto se desce vedlo v prodejích i hitparádách dobře.\n\nV dubnu 2007 vyjela Gwen i na celosvětové turné k desce, které nazvala \"The Sweet Escape Tour\". Při té příležitosti zahrála i 20. října 2007 v pražské Sazka Areně a natočila v Praze část videoklipu k písni Early Winter.\n\n"}
{"id": "271333", "url": "https://cs.wikipedia.org/wiki?curid=271333", "title": "Magas", "text": "Magas\n\nMagas (cyrilicí Мага́с, v inguštině \"„Sluneční město“\") je hlavní město Ingušska, podkavkazské republiky na jihu Ruské federace. Město bylo založeno v roce 1995 a v roce 2002 nahradilo město Nazraň ve funkci hlavního města. Žije zde obyvatel.\n\nV roce 1992, kdy bylo Ingušsko odděleno od Čečenska, bylo dočasně stanoveno jako hlavní město Nazraň, ale pro tento účel se nehodilo. V roce 1995 prezident Ruslan Aušev založil Magas jen pár kilometrů severně od Nazraně a pojmenoval ho podle středověkého města Maghas, kdysi hlavního města středověké říše Alanie. Nové město bylo zprvu vybudováno pouze pro administrativní účely. Prezidentův palác a sídlo vlády byly vybudovány v bohatém orientálním stylu. Obchodní část je rozestavěná, město je do budoucnosti plánováno pro 30 000 lidí.\n"}
{"id": "271336", "url": "https://cs.wikipedia.org/wiki?curid=271336", "title": "Daydream (album, Mariah Carey)", "text": "Daydream (album, Mariah Carey)\n\nDaydream je šesté studiové album americké zpěvačky Mariah Carey, které vyšlo v říjnu 1995. Celosvětově se jej prodalo přes 25 milionů kusů, čímž se řadí mezi nejlépe prodávaná alba všech dob.\n\nNa albu se poprvé objevuje větší vliv R&B a přední světové časopisy zařadily album mezi Top 10 nejlepších alb roku 1995. Za album získala Mariah šest nominací na cenu Grammy Award, ale žádnou neproměnila ve vítězství. Album obsadilo 116. příčku v žebříčku 200 Nejlepších alb všech dob.\n"}
{"id": "271344", "url": "https://cs.wikipedia.org/wiki?curid=271344", "title": "Amnestie", "text": "Amnestie\n\nAmnestie (z řeckého \"amnéstia\", zapomenutí) je rozhodnutí o hromadném, a to úplném nebo částečném prominutí trestu, a současně o zahlazení odsouzení pro trestný čin. Neruší tedy rozsudek ani občanskoprávní odpovědnost odsouzeného (například povinnost nahradit škodu), ale pouze trest. V České republice bývá doprovázena abolicí, to jest rozhodnutím o zastavení nebo nezahájení trestního řízení pro činy, na něž se vztahuje.\n\nHistoricky je amnestie výsadní právo panovníka, který ji uděloval obvykle při nástupu na trůn. Až do středověku se často týkala odpuštění dluhů, to jest oddlužení zemědělců. Např. v Rakousku jí neomezeně disponoval císař.\n\nNa rozdíl od milosti, udělované individuálně, týká se amnestie všech anebo jen určitých skupin odsouzených a trestaných, například jen za určité zločiny, a může být také omezena například výší trestu. Bývá spojena i s dalšími podmínkami, například se může týkat jen trestaných, kteří neměli kázeňské přestupky, anebo naopak vyžadovat, že amnestovaný po jistou dobu nebude pravomocně odsouzen; pokud by byl, výkon amnestovaného trestu se tím obnoví.\n\nV České republice jde podle čl. 63 odst. 1 písm. k) Ústavy o rozhodnutí ústavně neodpovědného prezidenta, které pouze vyžaduje ke své platnosti kontrasignaci ze strany předsedy vlády nebo jím pověřeného člena vlády. Tímto spolupodpisem ale vláda, která je již ústavně odpovědná, a to Poslanecké sněmovně, za amnestii přebírá odpovědnost. Podle ústavy z roku 1960, která byla platná až do 31. prosince 1992, to ovšem byla zcela výhradní pravomoc prezidenta. Prezident přitom nemá pravomoc udělovat amnestii jen v případě trestů, ale současně i přestupků.\n\nV Rakousku a v některých spolkových zemích Německa je zvykem udělovat amnestie pravidelně před Vánoci vězňům, kteří by jinak byli propuštěni během Vánoc nebo krátce po nich. V Německu může amnestii udělit Spolkový sněm, v Itálii parlament, v USA prezident nebo Kongres, v Rusku Státní duma, v Gruzii parlament. V Rakousku ji uděluje prezident. Ve Francii je možnost omezené amnestie dána prezidentovi, přičemž od roku 2007 se prezidenti dobrovolně zavazují amnestii neudělovat. V Řecku vyhlašuje amnestii prezident na základě doporučení ministra spravedlnosti.\n\nUdílet amnestie byl oprávněn prezident federace.\n\nŠlo o jeden z prvních kroků Václava Havla ve funkci prezidenta, kterým byly prominuty tresty uložené za předchozího režimu. Amnestie se týkala zhruba 23 tisíc osob (na území Česka 15 tisíc) z celkem 31 tisíc uvězněných. Mezi amnestovanými byl i za vraždu odsouzený Jozef Slovák, který po propuštění spáchal nejméně čtyři další vraždy. Jak ale uvádí např. tento zdroj, jeho propuštění s vyhlášenou amnestií nesouviselo (amnestie se na osoby odsouzené mj. za trestný čin vraždy nevztahovala, až na odpuštění jednoho roku trestu odnětí svobody), ale byl podmíněně propuštěn po odpykání dvou třetin trestu v souladu s tehdejšími platnými zákony.\n\nVyhlášena byla „v zájmu posílení záruk demokracie, veřejného klidu a pořádku“ a týkala se pouze abolice ve věcech nedovoleného ozbrojování, za podmínky dobrovolného odevzdání zbraní a výbušnin nejpozději do 1. března 1990.\n\nUdílet amnestie je oprávněn prezident republiky, rozhodnutí ale vyžaduje ke své platnosti spolupodpis předsedy vlády nebo jím pověřeného člena vlády. Odpovědnost za amnestii pak nese vláda.\n\nVáclav Havel ji vyhlásil po svém prvním zvolení prezidentem České republiky. Z celkem 14 tisíc vězňů se týkala jen asi 130 osob.\n\nDalší prominutí trestů vyhlásil Václav Havel u příležitostí svého znovuzvolení. Z celkem 22 tisíc vězňů bylo propuštěno přes 930 osob, u dalších několika set bylo zastaveno trestní stíhání.\n\nPrezident Václav Klaus vyhlásil svou první amnestii krátce před koncem svého druhého funkčního období, u příležitosti 20. výročí osamostatnění České republiky. Podle odhadu Ministerstva spravedlnosti ČR se amnestie týká více než 32 000 lidí. Vězeňské brány opustilo více než 6 145 lidí (původní odhad činil 7 416 pravomocně odsouzených). Rozhodnutí prezidenta se však dotkne i dalších zhruba 14 500 osob podmíněně odsouzených s probačním dohledem a dalších lidí.\n\n\n\n"}
{"id": "271350", "url": "https://cs.wikipedia.org/wiki?curid=271350", "title": "Redemptionis sacramentum", "text": "Redemptionis sacramentum\n\nRedemptionis sacramentum je instrukcí Kongregace pro bohoslužbu a svátosti vytvořenou na základě pověření papeže Jana Pavla II. po poradě s Kongregací pro nauku víry a vydanou dne 25. března 2004. Navazuje na encykliku Ecclesia de Eucharistia a jejím smyslem je prohloubení pochopení liturgických norem a odstranění přestupků v každodenní praxi.\n\n"}
{"id": "271351", "url": "https://cs.wikipedia.org/wiki?curid=271351", "title": "Usťordynský burjatský autonomní okruh", "text": "Usťordynský burjatský autonomní okruh\n\nUsťordynský burjatský autonomní okruh (rusky Усть-Орды́нский Буря́тский автоно́мный о́круг; burjatsky Усть-Ордын Буряадай автономито округ) byl federální subjekt v asijské části Ruska v Irkutské oblasti. Rozlohu mělo 22 400 km², počet obyvatel je asi 140 000. Správním střediskem byl Usť-Ordynskij. Povrch je hornatý, většinou ho pokrývá tajga. Obyvatelstvo tvoří hlavně Rusové (57 %) a Burjati (36 %). Pěstují se obiloviny, rozšířen je chov prasat a skotu. Těží se dřevo a černé uhlí. Autonomní okruh byl ustanoven v roce 1937, zrušen k 1. lednu 2008 sloučením s Irkutskou oblastí.\n"}
{"id": "271352", "url": "https://cs.wikipedia.org/wiki?curid=271352", "title": "Giffenův statek", "text": "Giffenův statek\n\nGiffenův statek je speciální případ pro méněcenný statek, jehož poptávané množství roste s jeho rostoucí cenou. S poklesem ceny klesá i spotřeba tohoto statku. Statek nemůže být Giffenovým statkem pro každé rozpočtové omezení.\nV učebnicích mikroekonomie se na Giffenově statku často demonstruje důchodový a substituční efekt.\n\nGiffenův statek je statek, jehož cenová elasticita poptávky je kladná. (Tj. s poklesem ceny množství poptávaného zboží klesá, s růstem ceny roste.)\n\nJedná se o zboží, které je podřadné, tvoří značnou část výdajů spotřebitele, slouží k uspokojení základních potřeb a současně nejsou k dispozici blízké substituty v odpovídajících cenových relacích.\n\nDříve byla jako příklad tohoto jevu uváděna spotřeba brambor v Irsku za hladomoru v 19. století. Dělníci z důvodu hladu jedli pouze brambory, později, jak začali bohatnout, tak přestali téměř úplně jíst brambory. Cena brambor tak klesla v důsledku toho, že se zvýšily důchody. Pozdější výzkumy však prokázaly, že se tento jev dá vysvětlit pomocí standardního modelu poptávky.\n"}
{"id": "271353", "url": "https://cs.wikipedia.org/wiki?curid=271353", "title": "Usť-Ordynskij", "text": "Usť-Ordynskij\n\nUsť-Ordynskij ( Усть-Ордынский) je sídlo v Rusku v Irkutské oblasti. Město bylo správním střediskem Usťordynskoburjatského autonomního okruhu do jeho zrušení k 1.1.2008. Leží na řece Kuda (přítoku Angary) 62 km severovýchodně od Irkutska. Podle posledního sčítání lidu z roku 2006 zde žije 12 900 obyvatel. Usť-Ordynskij měl v letech 1941 až 1992 status sídla městského typu. V současnosti (2014) jde o vesnici, přesněji sídlo, посёлок (posjolok). Průmysl je zde potravinářský a dřevařský.\n"}
{"id": "271354", "url": "https://cs.wikipedia.org/wiki?curid=271354", "title": "Gardské hory", "text": "Gardské hory\n\nGardské hory jsou pohoří nacházející se v blízkosti jezera Lago di Garda v severní Itálii. Plocha pohoří je 2 400 km² a nejvyšším vrcholem je Monte Cadria (2 254 m) nacházející se v západní části hor. Oblast hor je velmi bohatá na floru a květenu, za což vděčí především teplému klimatu a vápencovému podloží.\n\nNa východě pohoří tvoří hranici údolí řeky Adige, na západě je masiv Gardských hor oddělen od sousedního, zaledněného pohoří Adamello-Presanella tokem řeky Chiese. Dolina Sarca vytváří ohraničení na severu horstva, kde jej dělí od divoce rozeklaného hřbetu Dolomiti di Brenta.\n\nHlavními stavebními prvky pohoří jsou vápenec a dolomit a tak se masiv geologicky řadí do Jižních vápencových Alp.\n\nMasiv Gardských hor představuje nejednotný labyrint samostatných skupin a celků hor. Hory nejsou nijak vysoké, přesto zde vznikají velká převýšení mezi údolím a vrcholy. Někdy je tento rozdíl větší než 2000 metrů, jako například v případě kompaktního 60 km dlouhého hřebene Monte Baldo, rozkládajícího se na východním břehu jezera. Nejvyšší masiv pohoří, skupina Cadria se nachází 15 km severozápadně od Gardského jezera. Při západním břehu se vypínají mnohem nižší, ovšem ostře formované a strmými stěnami spadající hory přírodního parku Parco Alto Garda Bresciano.\n\nGardské hory však nejsou jen jezero Lago di Garda. Severozápadně odsud leží pod vrcholem Cima Pari (1991 m) jezero Lago di Ledro a zhruba 10 km severně od letoviska Riva del Garda nalezneme menší jezero Lago di Tenno.\n\nHory se dělí na několik základních skupin:\n\n\nVzhledem k blízkému Gardskému jezeru je pohoří velmi navštěvované. Velmi hustá je síť značených turistických cest, které propojují jednotlivé horské chaty a doliny. V horách jsou velkým lákadlem zajištěné cesty, kterých je tu mnoho a v různých stupních obtížnosti. \nJedny z nejznámějších cest jsou:\n\n"}
{"id": "271367", "url": "https://cs.wikipedia.org/wiki?curid=271367", "title": "Malonát", "text": "Malonát\n\nMalonát nebo propandioát, též \"'malonan\",' je označení pro aniont kyseliny malonové (kyselina malonová, od níž jsou odtrženy dva vodíkové kationty, jeho vzorec je CH(COO). K malonátům patří soli tohoto aniontu, ale rovněž estery kyseliny malonové, například:\n\nMalonát je kompetitivní inhibitor enzymu sukcinátdehydrogenázy: váže se na aktivní místo enzymu bez jakékoliv reakce a tak „soutěží“ se sukcinátem, obvyklým substrátem enzymu. Skutečnost, že malonát je kompetitivní inhibitor sukcinátdehydrogenázy, byla využita k odvození struktury aktivního místa tohoto enzymu. Malonát také omezuje buněčné dýchání. Připomíná sukcinátový substrát, na rozdíl od něj má však jen jednu methylenovou (-CH-) skupinu, takže nemůže být dehydrogenován.\n"}
{"id": "271376", "url": "https://cs.wikipedia.org/wiki?curid=271376", "title": "Permská oblast", "text": "Permská oblast\n\nPermská oblast byl administrativní subjekt v Ruské federaci. Byl zrušen 1. 12. 2005 jako výsledek referenda, které se konalo v říjnu stejného roku. Oblast byla sloučena s Komi-Permjackým autonomním okruhem za vzniku Permského kraje. \n\nOblastní středisko byla Perm. Zabírala 160 600 km² a podle údajů z roku 2002 zde žilo přibližně 2 819 421 obyvatel.\n\nOblast sousedila (od severu ve směru hodinových ručiček) s: Republikou Komi, Sverdlovskou oblastí, Baškortostánem, Udmurtskou republikou a Kirovskou oblastí.\n"}
{"id": "271381", "url": "https://cs.wikipedia.org/wiki?curid=271381", "title": "Miroslav Kobza", "text": "Miroslav Kobza\n\nMiroslav Kobza (* 7. dubna 1969, Zábřeh) je novinář, fotograf, autor dramatických a písňových textů, spisovatel, rozhlasový redaktor a dokumentarista.\n\nPůvodně se vyučil elektromechanikem a působil v dělnických i technických profesích. Po roce 1989 pracoval jako energetik a vodohospodář a referent životního prostředí. Od roku 1993 působil jako novinář a později šéfredaktor v týdeníku Region. V roce 1997 přechází do týdeníku Moravský Sever. \n\nOd roku 1998 spolupracuje externě s Českým rozhlasem. Mezi léty 2002 až 2014 byl vedoucím slovesné redakce Českého rozhlasu Olomouc. Po jejím zrušení pracuje jako redaktor publicistiky. Vytvořil několik desítek rozhlasových dokumentů a publicistických pořadů zaměřených na technické památky, historii Moravy a Slezska, přírodní zajímavosti, cestování atd.\n\nJe autorem několika rozhlasových her a dramatizací a jako dramaturg se podílel na vzniku mnoha rozhlasových adaptací literárních a dramatických děl. Napsal předlohu pro čtrnáctidílný cyklus pohádek z oblasti severozápadní Moravy \"Povídánky od nitěných knoflíků\". Má za sebou desítky rozhlasových dokumentárních pořadů zaměřených zejména na známé osobnosti a regionální témata Olomouckého a Moravskoslezského kraje.\n\nJe autorem rozhlasového cyklu Od Pradědu na Hanou, který Český rozhlas Olomouc vysílá od roku 2002. Rozhlasových pohlednic z obcí, měst, ale i z přírody, míst zapomenutých i známých bylo odvysíláno už více než 2500 dílů a stále vznikají další.\n\nSpolečně se spisovatelkou Irenou Šindlářovou je autorem tří knih věnovaných řekám, pramenům a potokům Severní a střední Moravy: \"Putování krajinou studánek a pramenů\". \"Tepny krajiny\" a \"Řeky Moravskoslezského kraje\". V roce 2014 vydal knihu pohádek \"Povídánky od nitěných knoflíků\". \n\nUpravil rukopis Františka Šmídy ke knize: \"Mé vzpomínky z vojny 1914 - 1919\", vydané nakladatelstvím Poznání v roce 2014 i rukopis Břetislava Nakládala ke knize \"Vzpomínky na protektorát\" (vydáno v roce 2016 tamtéž).\n\nV roce 2015 vydal v nakladatelství Regia knihu \"Cestou necestou za tajemstvím Hrubého Jeseníku\" a v roce 2018 pak titul \"Putování Zábřežskem po stezkách legend a příběhů\".\n\nJako kytarista, zpěvák, hráč na foukací harmoniku, kapelník a zároveň textař a skladatel hudby působil v několika hudebních seskupeních se zaměřením od folku přes rock po rythm and blues. V současné době vede v skupinu Wilsne!.\n\nMá za sebou několik samostatných i společných výstav fotografií. Věnuje se jak reportážní a dokumentární fotografii, tak i detailu a krajině.\n\nV roce 2015 se stal držitelem \"Ceny města Zábřeha\" a v roce 2018 byl nominován do ankety Osobnost Moravy\n\n"}
{"id": "271382", "url": "https://cs.wikipedia.org/wiki?curid=271382", "title": "Robbins", "text": "Robbins\n\nExistuje více nositelů příjmení Robbins:\n\n"}
{"id": "271385", "url": "https://cs.wikipedia.org/wiki?curid=271385", "title": "Soukromý ostrov", "text": "Soukromý ostrov\n\nSoukromý ostrov je ostrov, jehož celé území je soukromým vlastnictvím. Soukromé ostrovy existují po celém světě, mnoho z nich je ke koupi. Je také mnoho tisíc neobydlených ostrovů, které mohou být jako soukromé ostrovy zakoupeny. \n\nTento způsob komerčního využití neobydlených ostrovů je kritizován ekologickými organizacemi, protože na řadě z nich je velmi křehké životní prostředí. Některé soukromé ostrovy jsou již „vyvinuté“ (jsou na nich domy, silnice atd.), jiné ne. \n\nSoukromé ostrovy vlastní a vlastnila řada celebrit, například Marlon Brando (Tetiaroa, Francouzská Polynésie), John Lennon (Dorinish, Clew Bay, Irsko), Aristoteles Onassis (Skorpios, Řecko).\n\nFakticky všechny ostrovy světa patří nějaké vládě, takže nezávislost a samostatnost ostrova je z právního hlediska nemožná. Přesto jsou často soukromé ostrovy vlastnictvím mikronárodů, které si na ostrovech budují „samostatné“ státy, zaštiťujíce se tvrzením, že moře ve vzdálenosti více než třiceti kilometrů od pobřeží není vlastnictvím žádného státu, a proto se tu mohou pokusit o vytvoření samostatného státu. \n"}
{"id": "271386", "url": "https://cs.wikipedia.org/wiki?curid=271386", "title": "Zemětřesení v Indickém oceánu 2004", "text": "Zemětřesení v Indickém oceánu 2004\n\nZemětřesení v Indickém oceánu v roce 2004 bylo podmořské zemětřesení, které v neděli 26. prosince 2004 (07:58:53 místního času) postihlo oblast západního pobřeží indonéského ostrova Sumatra, následované vlnou tsunami.\nZemětřesení bylo způsobené subdukcí části indické tektonické desky pod barmskou tektonickou desku, což způsobilo vlnu sérii ničivých vln tsunami podél většiny pobřeží pevniny sousedící s Indickým oceánem, usmrtilo 230 000 lidí ve čtrnácti státech a zaplavilo pobřežní sídla vlnou vysokou až 30 metrů. Jde tak o jednu z nejsmrtonosnějších přírodních katastrof. Nejhůře zasaženou zemí byla Indonésie, následované Srí Lankou, Indií a Thajskem.\n\nS magnitudem Mw 9,1 – 9,3 jde o třetí nejsilnější zemětřesení zaznamenané seismografem. Po hlavním otřesu došlo v celé oblasti na sever k dalším desítkám zemětřesení s velikostí větší než 5 stupňů Richterovy stupnice. S délkou trvání 8,3 až 10 minut jde také o nejdéle trvající zemětřesení, které kdy bylo pozorováno. Zemětřesení rozvibrovalo planetu Zemi o 1 centimetr a vyvolalo zemětřesné odezvy. Epicentrum zemětřesení se nacházelo mezi ostrovem Simeulue a pobřežím Sumatry. Utrpení postižených lidí vyvolalo celosvětovou humanitární reakci. Celkově darovalo světové společenství humanitární pomoc v hodnotě více než 14 miliard amerických dolarů.\n\nPůvodní znamenaná hodnota momentové škály byla 8,8. V únoru 2005 vědci původní odhad změnili na 9 stupeň. Ačkoliv Pacific Tsunami Warning Center tato nová čísla přijala, United States Geological Survey dosud nezměnilo svůj odhad 9,1.\n\nHypocentrum hlavního zemětřesení bylo vzdálené přibližně 160 km od západního pobřeží severní Sumatry, v Indickém oceánu severně od ostrova Simeulue v hloubce 30 km pod pod úrovní moře (původní odhad byl 10 km). Severní část sundského zlomu praskala v délce 1 300 km. Zemětřesení (následované vlnou tsunami) bylo citelné v Bangladéši, Indii, Malajsii, Myanmaru, Thajsku, Singapuru a Maledivách. Sekundární poruchy způsobily, že se dlouhé rovné úseky mořského dna vymrštily. To způsobilo nárůst výšky a rychlosti vln, které kompletně zničily město indonéské Lhoknga, které bylo zasaženo 35 metrů vysokou vlnou.\n\nIndonésie leží na rozhraní pacifického Ohnivého kruhu kolem severovýchodních ostrovů náležejících k Nové Guineji a Alpsko-himálajského systému, který se táhne na jihozápadě Sumatry, Jávy, Bali, Floru, Timoru.\n\nOd roku 1900 byla zaznamenána pouze dvě zemětřesení s větší magnitudou konkrétně Velké chilské zemětřesení z roku 1960 (9,5) a Aljašské zemětřesení z roku 1964 (9,2). Pouze dvě další zemětřesení dosáhla či přesáhla magnitudu 9,0. První postihlo roku 1952 ruský Severo-Kurilsk na Kamčatce (magnituda 9,0). Druhé zasáhlo japonskou provincii Tóhoku v roce 2011 silou 9,0. Každé s těchto zemětřesení způsobilo tsunami napříč Tichým oceánem. Avšak počet obětí byl výrazně nižší, zejména v důsledku nižší úrovně zalidnění pobřežních oblastí, větším vzdálenostem vzhledem k zalidněným oblastem, a také kvůli lepší infrastruktuře a pokročilejším varovným systémům jako v případě Japonska.\n\nDalší velmi silná zemětřesení se odehrála roku 1868 v Peru, 1827 v Kolumbii, 1812 ve Venezuele a roku 1700 na západním pobřeží Severní Ameriky.\nHlavní otřesy a dotřesy vznikly na kontaktu tří tektonických desek – australské, indické a sundské. Podle tektonického modelu publikovaného na stránkách USGS NEIC došlo k pohybu desek podél zlomu v oblasti sundského hlubokomořského příkopu (západně od severní Sumatry). Zde dochází k subdukci indické tektonické desky pod sundskou. Maximální vertikální pohyb byl −2 až +5 m při hlavním otřesu, maximální horizontální pohyb 11 m.\nTsunami, která zasáhla pobřeží Indonésie a jižní Asie dosahovala v oblastech severní Sumatry a Nicobarských a Andamanských ostrovů výšky až 17 m. Pobřeží Thajska tsunami zasáhla asi po 50 minutách, Srí Lanku po 2 hodinách a Indii asi za 2–3 hodiny.\n\nVznik takto velké tsunami byl způsoben silou zemětřesení a také mechanismem otřesu, kdy došlo k vertikálnímu posunu tektonických desek. To vedlo ke vzniku několik metrů vysoké vlny. Ta na volné mořské hladině nezpůsobila žádné škody, ale při jejím příchodu k pevninskému okraji došlo k ústupu vodní hladiny a poté k příchodu vlny vysoké až 17 metrů.\n\nPodle United States Geological Survey si zemětřesení vyžádalo 227 898 lidských životů (více v tabulce). Měřeno počtem obětí jde o jedno z deseti nejhorších zemětřesení v zaznamenané historii stejně jako nejsmrtonosnější vlnu tsunami. Nejvíce postiženou zemí byla Indonésie kde se odhady počtu obětí pohybovaly kolem 170 000. Avšak bezprostřední zpráva indonéského ministerstva zdravotnictví odhadovala počet obětí katastrofy v Indonésii na 220 000, čímž by celkový počet oběti dosáhl 280 000.\n\nTsunami způsobila škody a oběti až na východním pobřeží Jihoafrické republiky. Přičemž nejvzdálenější známá oběť vlny tsunami se nacházela 8 000 kilometrů od epicentra zemětřesení. V Jihoafrické republice zahynulo kvůli abnormálně vzedmutému moři celkem osm osob.\n\nOrganizace distribuující humanitární pomoc oznámily, že jednu třetinu obětí vlny tsunami tvoří děti. Což je dáno vysokou mírou zastoupení dětí v obyvatelstvu postižených oblastí a tím že děti mají nižší pravděpodobnost přežití zásahu vlnou kvůli své tělesné konstituci. Oxfam zveřejnil, že ženy se stávaly obětí tsunami čtyřikrát častěji než muži, protože čekaly na pláži až se rybáři vrátí s úlovkem.\n\nK vysokému počtu oběti a pohřešovaných z řad místního obyvatelstva je nutné přičíst nejméně 9 000 zahraničních turistů užívající si vrchol turistické sezony v letoviscích na pobřeží Indického oceánu. Mezi oběťmi převažují Skandinávci, nejhůře zasaženým státem se stalo Švédsko s 543 oběťmi. Na různých místech pobřeží Indického oceánu zahynulo také celkem 8 českých turistů. Smrti o vlásek unikla i modelka Petra Němcová, která byla v tu dobu v Thajsku (později založila nadaci na pomoc obětem podobných katastrof).\n\nStav ohrožení státu byl vyhlášen na Srí Lance, v Indonésii a Maledivách. Organizace spojených národů odhadovala na začátku humanitárních operaci, že půjde o nejnákladnější takovou operaci v dějinách lidstva. Generální tajemník OSN Kofi Annan oznámil, že rekonstrukce po katastrofě potrvá pět až deset let. Zúčastněné vlády a nevládní organizace vyjadřovaly obavy před tím že počet obětí by mohl v vzrůst na dvojnásobek v důsledku vypuknutí epidemie. Tyto obavy se nakonec nenaplnily.\n\n\n"}
{"id": "271387", "url": "https://cs.wikipedia.org/wiki?curid=271387", "title": "Anna Habsburská (1432–1462)", "text": "Anna Habsburská (1432–1462)\n\nAnna Habsburská (12. dubna 1432, Vídeň – 14. listopadu 1462, Eckartsburg) byla provdanou lucemburskou vévodkyní a durynskou lantkraběnkou.\n\nNarodila se z manželství krále Albrechta II. s Alžbětou Lucemburskou. Matka, jako dcera císaře Zikmunda, pocházela z lucemburské dynastie. Otec, syn rakouského vévody Albrechta IV., náležel k dynastii habsburské. V sedmi letech Albrecht II. osiřel a jeho poručníkem se stal Zikmund Lucemburský, s jehož jedinou dcerou Alžbětou se oženil 28. září 1421 v Praze. Po tchánově smrti roku 1437 usedl na uprázdněný trůn český, uherský, chorvatský a římsko-německý. Zemřel 28. října 1439 na vojenském tažení a matka jej do hrobu následovala o tři roky později.\n\nOsiřelou Annu 20. června 1446 v Jeně jako čtrnáctiletou příbuzní provdali za vévodu Viléma III. (1425–1482). Anna se sice zřekla Rakouska, nikoli však Čech, Moravy, Uher a dalších zemí Albrechta II. Její matka předala svému zeti Vilémovi svá práva k lucemburskému vévodství, které obsadil již roku 1441, ale vévodou burgundským (Filipem III.) byl opět vyhnán. Nároky na české země musel Vilém odstoupit Jiřímu z Poděbrad. Po smrti Annina mladšího bratra Ladislava Pohrobka v roce 1457 získal Vilém titul vévody z Lucemburku.\n\nManželství bylo nešťastné; po narození dcer Vilém Annu zapudil a žil ve svazku se svou milenkou Katharinou von Brandenstein, s níž se krátce po Annině smrti oženil. Anna po zapuzení žila až do své smrti na hradě Eckartsburg. Jednou se pokusila vrátit ke svému manželovi, ten jí však místo pozdravu hodil do obličeje dřevák a neprodleně poslal zpět. 14. listopadu 1462 v třiceti letech Anna na Eskartsburgu zemřela. Její ostatky jsou uloženy v klášteře Reinhardsbrunn.\n\nZ manželství Anny a Viléma se narodily dvě dcery:\n\n"}
{"id": "271389", "url": "https://cs.wikipedia.org/wiki?curid=271389", "title": "Anna Habsburská (1549–1580)", "text": "Anna Habsburská (1549–1580)\n\nAnna Habsburská, : Anna von Österreich, : Ana de Austria (2. listopadu 1549, Cigales – 26. října 1580, Badajoz) byla jako dcera císaře Maxmiliána rakouskou arcivévodkyní a jako čtvrtá, poslední manželka španělského krále a vlastního strýce Filipa II. španělskou a portugalskou královnou.\n\nNarodila se jako nejstarší potomek z šestnácti dětí císaře Maxmiliána a jeho manželky Marie Španělské rok po sňatku rodičů během jejich španělského působení, když tu zastupovali Mariina otce, císaře a krále Karla V. Narodila se ve Španělsku, ale od čtyř let věku žila na vídeňském dvoře. Byla nejoblíbenějším dítětem Maxmiliánovým, který ji nechal vychovat v katolické víře, přestože sám inklinoval k luteránství.\n\nJako nejstarší dcera císařova byla Anna velmi žádoucí nevěstou pro příslušníky všech evropských katolických panovnických dynastií. Byla původně zasnoubena se svým bratrancem Karlem, synem španělského krále Filipa II. Karel však v červenci roku 1568 zemřel. O Anninu ruku usilovala i Kateřina Medicejská pro svého syna, francouzského krále Karla IX. (jeho manželkou se posléze stala Annina mladší sestra Alžběta). Záhy po smrti Karla Španělského, v říjnu téhož roku však jeho otec, král Filip potřetí ovdověl a zůstal bez mužského následníka. Se svolením papeže (Pius V., který ovšem zpočátku s tímto záměrem z důvodu blízkého příbuzenství snoubenců nesouhlasil – Filip byl bratrancem Annina otce a bratrem její matky) se s Annou oženil sám. Svatební smlouva byla uzavřena v Madridu 24. ledna roku 1570 a svatba v zastoupení se uskutečnila 4. května téhož roku v Praze na Pražském hradě; v září dorazila Anna do své nové vlasti, do přístavu Laredo, kam cestovala přes Nizozemí, doprovázena svými mladšími bratry Albrechtem a Václavem, kteří měli získat na španělském královském dvoře vzdělání a vychování. Dne 12. září pak se v Segovii slavil svatební obřad.\n\nPůvabná plavovlasá Anna byla veselé povahy a zdědila temperament své jagellonské babičky. Záhy si získala náklonnost obou svých malých nevlastních dcer (Isabela Klára Evženie a Kateřina Michaela). Nejraději se věnovala ručním pracím a podařilo se jí poněkud zmírnit tuhý ceremoniál španělského královského dvora.\n\nZ tohoto manželství trvajícího deset let se narodilo pět dětí, dospělosti se však dožilo pouze jediné – syn Filip, budoucí španělský král.\n\n\nRoku 1580 po smrti bezdětného portugalského krále Jindřicha I. získal král Filip portugalský trůn a Anna se stala královnou Portugalska. Filip se však musel svých nároků domoci silou; při cestě do Portugalska za tímto cílem v Badajozu vážně onemocněl chřipkou. Královna Anna, několik měsíců po porodu svého posledního dítěte, odjela za ním a od manžela se nakazila; lékaři se pokusili zachránit jí život pouštěním žilou, avšak již znovu těhotná Anna po dlouhotrvajícím utrpení předčasně porodila životaneschopné dítě a 26. října v třiceti letech zemřela na srdeční mrtvici. Pohřbena byla v královském klášteře sv. Anny v Badajozu; až po několika letech byly její ostatky přeneseny do královské hrobky kláštera El Escorialu, její srdce však spočívá nadále v badajozském klášteře. Král Filip nesl Anninu smrt velmi těžce (o dva roky později psal v den výročí Anniny smrti své dceři: \"\"Budu vždy na tu noc vzpomínat, i kdybych žil tisíc let\"\") a již se znovu neoženil, třebaže Annu přežil o celých 18 let.\n\n"}
{"id": "271391", "url": "https://cs.wikipedia.org/wiki?curid=271391", "title": "Brave (album, Jennifer Lopez)", "text": "Brave (album, Jennifer Lopez)\n\nBrave je páté anglicky zpívané studiové album americké zpěvačky Jennifer Lopez, které vyšlo v říjnu 2007.\n\nAlbum se v prvním týdnu prodeje umístilo na 12. místě prodejnosti v USA a je to tak první album, které se neumístilo v elitní desítce. První zmínku o tomto albu řekla americké MTV a přislíbila fanouškům taneční album, které bude plné popu a R&B.\n\n"}
{"id": "271392", "url": "https://cs.wikipedia.org/wiki?curid=271392", "title": "Trolejbusová doprava v Kapfenbergu", "text": "Trolejbusová doprava v Kapfenbergu\n\nV rakouském městě Kapfenbergu byla v letech 1944 až 2002 v provozu síť trolejbusové dopravy.\n\nHistorie kapfenberských trolejbusů se začíná psát za druhé světové války, kdy provoz místní autobusové MHD byl zcela ochromen válečným nedostatkem benzínu a náhradních dílů. Plány na zavedení elektrické nekolejové trakce se objevily již v roce 1942. Stavbu trolejbusové tratě prosazovala především firma \"Böhler\", které patřilo mnoho průmyslových podniků, jež se mezi městy Kapfenberg a Bruck an der Mur nacházely. O rok později založila firma \"Böhler\" místní dopravní podnik \"Mürztaler Verkehrsgesellschaft\" (MVG) a započalo se se stavbou první tratě.\n\nProvoz na hlavní trati \"Kapfenberg, Werk VI\" – Kapfenberg, vedoucí v celé trase podél řeky Mürz, byl zahájen 1. července 1944. Provoz se na počátku potýkal s některými nesnázemi (vozovna musela být vystavěna na jiném místě, než bylo plánováno, zahájení provozu s trolejbusy vypůjčenými ze Štýrského Hradce a Salzburgu), ale ty byly překonány a již brzy byly stavěny další tratě.\n\nTrolejbusová síť se poprvé rozrostla již o rok později, kdy byla hlavní trať prodloužena o úsek Kapfenberg – Bruck an der Mur. Roku 1946 byla zprovozněna dlouhá odbočka z hlavní tratě do Apfelmoaru. Další nová trať přibyla v roce 1950. Tehdy byla otevřena krátká odbočka z centra Kapfenbergu do Redfeldu. V 60. letech, kromě mnoha přeložek, byla zrušena doprava právě na poslední zprovoznění trati, do Redfeldu (v roce 1963). Provoz na ní byl ale opět obnoven přesně o 20 let později. Roku 1982 byla prodloužena trať v Brucku o krátký úsek až k \"Forstschule\". Pokud nepočítáme různé kratší i delší přeložky trolejbusových tratí, v tomto stavu se kapfenbegrská síť dožila 21. století.\n\nTrolejbusům se ale stalo osudným převzetí dopravního podniku MVG městem (MVG totiž až do 80. let vlastnila firma \"Böhler\"). Město Kapfenberg totiž brzy po převzetí obnovilo zastaralý vozový park novými duobusy Mercedes-Benz, které ale byly velmi poruchové (zejména při jízdě „na elektřinu“), a tak byly trolejbusové spoje postupně omezovány, až při vší tichosti trolejbusová doprava mezi Kapfenbergem a Bruckem zcela zanikla a byla nahrazena moderními autobusy. Stalo se tak 15. února 2002.\n\nV Kapfenbergu bylo používáno mnoho typů trolejbusů. Nejpočetnější zastoupení měly trolejbusy značky Gräf & Stift (jak standardní, tak článkové vozy). Zpočátku provozu zde jezdily trolejbusy MAN, Vetra, Henschel a Büsssing. Nejnovější článkové duobusy Mercedes byly typu MB O 405 GTD.\n\n"}
{"id": "271395", "url": "https://cs.wikipedia.org/wiki?curid=271395", "title": "James Scott, vévoda z Monmouthu", "text": "James Scott, vévoda z Monmouthu\n\nJames Scott, vévoda z Monmouthu (9. dubna 1649, Rotterdam – 15. července 1685, Londýn) byl nemanželským synem anglického krále Karla II. z rodu Stuartovců. Po smrti svého otce si činil nároky na anglický trůn a stal se vůdcem neúspěšného tzv. Monmouthova povstání.\nNarodil se v roce 1649 jako nemanželský syn pozdějšího anglického krále Karla II. a jeho milenky Lucy Walterové, dcery královského plukovníka z Pembrokeshiru. V době Jamesova narození žil jeho otec Karel II. ve vyhnanství a v Anglii vládl Oliver Cromwell. James vyrůstal v domácnosti své matky, která byla rovněž emigrantkou z Anglie. Když bylo Jamesovi sedm let, rozhodla se jeho matka k návratu do rodné země, ale tam byla i se synem zatčena a uvězněna. Po čase byli oba z Anglie vyhnáni a synovy výchovy se ujal jeho otec. James byl svěřen do péče jednoho Karlova spolehlivého vojáka a dostal nové jméno Croft. Kolem roku 1659 poslal Karel II. Jamese ke dvoru svého bratrance Ludvíka XIV. do Francie, kde se mladý James Croft seznámil s dvorskými zvyky a šlechtickým způsobem života. Po smrti Olivera Cromwella byl roku 1660 konečně povolán zpět do své země i král Karel II. a svého prvorozeného syna brzy přizval na svůj nový královský dvůr v Londýně.\n\nJames byl velmi pohledný a šarmantní mladík, skvělý sportovec a milovník lovu. Král byl tímto svým nejstarším synem nadšen a měl ho ze všech svých dětí nejraději. Jmenoval Jamese vévodou z Monmouthu, udělil mu Podvazkový řád a snažil se mu zajistit čestné akademické tituly v Oxfordu a Cambridge. James ale po svém otci touhu po vzdělání nezdědil. Víc se věnoval plesům, zábavám a sportovním utkáním. Za manželku si vzal bohatou skotskou dívku Annu Scottovou, dceru hraběte z Buccleuchu a po sňatku přijal její jméno. Od té doby se nazýval James Scott, vévoda z Monmouthu. Se svou ženou měl sedm děti, ale manželství příliš šťastné nebylo. James si s chutí užíval postavení dvořana, měl řadu milenek a vedl divoký a nevázaný život.\n\nJames Scott, vévoda z Monmouthu se v několika válkách osvědčil jako statečný důstojník. V první válce s Nizozemskem, v letech 1664 – 1667, sloužil jako dobrovolník u námořnictva pod velením svého strýce Jakuba, vévody z Yorku. Roku 1672 se aktivně účastnil i druhé nizozemské války, tentokrát na souši, když velel anglické brigádě při dobývání Maastrichtu. Karel II. udělil následně svému synovi výnosný úřad nejvyššího podkoního (\"Master of Horse\") a jmenoval jej generálním kapitánem královských pozemních vojsk. V té době také stále víc sílil politický tlak na Karla II., aby svého nemanželského syna prohlásil princem z Walesu a učinil z něj následníka trůnu. Karel II. totiž dosud neměl žádné manželské děti a následníkem trůnu byl tedy jeho bratr Jakub. Problém byl ovšem v tom, že Jakub byl katolík a po smrti své první ženy se navíc oženil s katolickou princeznou Marií Beatricí d'Este, což bylo v zemi, v níž se většina obyvatel hlásila k protestantské anglikánské církvi, něco neslýchaného. Jakub musel kvůli přestoupení ke katolicismu složit všechny své funkce a odejít do Skotska. Karel II. ale svého bratra z následnictví nikdy nevyloučil.\n\nV dobách zmatků kolem následnictví trůnu vznikl spiklenecký klub Green Ribbon Club, jehož členy byli aristokraté, vojáci i vesničtí náboženští fanatici. Vévoda z Monmouthu klub také často navštěvoval, ale členem zřejmě nebyl. Klub a sdružení zvané Exclusionisté si kladlo za cíl buď dosadit na trůn právě protestanta Jamese Scotta, vévodu z Monmouthu, nebo obnovit republikánské zřízení. U dvora se však soudilo, že králův syn byl sveden na špatnou cestu a sám nemá se spiknutím nic společného. Královu částečně ztracenou důvěru si James znovu získal, když potlačil povstání londýnských tkalců a roku 1679 pak povstání presbyteriánských covenantistů. Situace se zhoršila ve chvíli, kdy se členové klubu Green Ribbon Club neúspěšně pokusili připravit atentát na Karla II. i jeho bratra Jakuba. Dva členové klubu byli popraveni, jeden spáchal sebevraždu a řada dalších uprchla ze země. Zatykač byl vydán i na vévodu z Monmouthu, který se ukryl na venkovském sídle Philadelphie Wentworthové a její dcery Henrietty, do níž byl zamilován. Karel II. dobře věděl, kde se skrývá jeho syn, ale záměrně nic nepodnikl. Po půl roce života s Henriettou se James vrátil ke dvoru a požádal otce o odpuštění. Král svému milovanému synovi rád odpustil a James dokonce nemusel v celém případu vypovídat ani jako svědek. Pár následujících týdnů strávil s rodinou. 6. 2. 1684 byl ale přece jen vyzván k tomu, aby vypovídal u soudu proti příteli Johnu Hampdenovi. James se této povinnosti vyhnul a v únoru 1684 odplul do Nizozemí, kde se setkal se svou milenkou Henriettou Wentworthovou. Žili v Goudě a James byl častým hostem na dvoře svého příbuzného Viléma III. Oranžského. Z Anglie byl Jamesův dobrodružný život sledován s rozpaky. V Nizozemí navíc žila řada politických uprchlíků z Anglie, kteří se tu často scházeli a nejednou připravovali i nějaké to spiknutí proti svému králi. Nizozemí nebylo vhodným místem pro život syna anglického krále. Jelikož však odmítl vypovídat před anglickým soudem, nesměl se James vrátit zpět. Přesto se o návrat pokusil a v Londýně se tajně sešel se svým otcem Karlem II., který mu později přislíbil, že se již brzy bude moci vrátit oficiálně. Slib nestačil splnit. 2.2.1685 dostal král Karel II. záchvat mrtvice. Na smrtelné posteli se Karel II. přiznal ke své utajené katolické víře, přijal poslední pomazání a 6.2. zemřel.\n\nPo smrti Karla II. se stal králem jeho bratr Jakub II.. Vévoda z Monmouthu se v dubnu 1685 sešel v Rotterdamu s Archibaldem Cambellem, hrabětem z Argyllu, což byl v Nizozemí žijící anglický utečenec a odpůrce katolictví. Společně se dohodli na tom, že katolický král Jakub II. musí být z trůnu sesazen. V červnu 1685 se James Scott, vévoda z Monmouthu vylodil v Anglii a tzv. Monmouthovo povstání vypuklo. Finanční situace povstalců ale nebyla od samého počátku příliš dobrá a k povstání se nepřidal téměř žádný šlechtic. Armádu vévody z Monmouthu tak tvořili jen sedláci, rolníci, ševci, krejčí a vůbec prostý lid bez válečných zkušeností. Povstalci byli nakonec královským vojskem poraženi a dva dny po poslední bitvě byl v zarostlém příkopu u silnice nedaleko New Forestu nalezen uprchlý vévoda z Monmouthu. Byl poznán, zatčen a dopraven do Rongwoodu, odkud se neúspěšně pokusil o útěk. Poté byl odvezen do Londýna a předveden před svého strýce Jakuba II., kterému se vrhl k nohám a s pláčem jej prosil o milost. Jakub II. milost odmítl a parlament zbavil vévodu z Monmouthu občanských práv.\nMonmouth byl dopraven do Bell Toweru. V Toweru pokračoval v sepisování žádostí o milost. Setkal se také se svou manželkou, která mu ale dala jasně najevo, že se jí jeho neštěstí nijak nedotklo. James byl zdrcen. Když pak konečně také pochopil, že nemá žádnou naději na záchranu života, začal se chovat klidně a rozvážně. 15.7.1685 byl brzy ráno dopraven kočárem k Tower Hillu, kde bylo připraveno popraviště. Jeho poprava byla děsivá, jelikož katovi se ani na pátý úder sekerou nepodařilo Jamesovu hlavu oddělit od trupu. Nakonec musel hlavu odříznout nožem. James Scott, vévoda z Monmouthu tak potupně zemřel ve svých 36 letech na popravišti, ale byl pohřben v královské kapli u sv. Petra v řetězech na Tower Green. Jeho milovaná Hennrietta Wentworthová zemřela o rok později. Tři roky po popravě vévody z Monmouthu došlo v Anglii k dalšímu protestantskému povstání, tzv. Slavné revoluci, která již byla úspěšná. Král Jakub II. uprchl do Francie a na trůn usedl Vilém III. Oranžský a jeho manželka Marie. Anglie se následně stala první konstituční monarchií v Evropě.\n"}
{"id": "271396", "url": "https://cs.wikipedia.org/wiki?curid=271396", "title": "Pěnovec", "text": "Pěnovec\n\nPěnovec je odrůda travertinu. Patří mezi sladkovodní vápence. Pravý travertin vzniká z minerálních pramenů, kdežto pěnovec vzniká ve vodních tocích. Pokud je takto vzniklý vápenec nezpevněný, nazývá se pěnovec.\n\nPěnovce jsou nezpevněné světle šedé, žlutavé až červenkavé, většinou výrazně porézní sedimenty. Většinou bývají nevrstevnaté. Pokud je pěnovec tvořen spojením drobných valounků, bývá nazýván kalkrusta.\n\nVzniká tak, že voda při průchodu horninou rozpouští vápenec, zvláště pokud je v ní přítomen oxid uhličitý. Na povrchu pak stačí oteplení nebo odebrání oxidu uhličitého rostlinami a vzniká vrstva pěnovce. Díky značné rychlosti srážení vápence může obsahovat i fosilie soudobých organismů, které vápnitý sediment přerostl a udusil.\n\nDříve byly pěnovce využívány zemědělci k hnojení polí a k neutralizaci kyselých půd.\n\nV pěnovcovém mokřadu optimálně probíhá srážení hydrogenuhličitanů s vodním sloupcem vysokým jen několik milimetrů.\n"}
{"id": "271397", "url": "https://cs.wikipedia.org/wiki?curid=271397", "title": "Shut Up and Dance", "text": "Shut Up and Dance\n\nShut Up and Dance je druhé album americké zpěvačky Pauly Abdul, které vyšlo v roce 1990. Album obsahuje remixy písní z desky Forever Your Girl. Deska zaznamenala úspěch a v USA se stala platinovou. Celosvětově se desky prodalo přes 5 milionů kusů.\n"}
{"id": "271398", "url": "https://cs.wikipedia.org/wiki?curid=271398", "title": "Anna Rakouská", "text": "Anna Rakouská\n\nAnna Rakouská (22. září 1601 Valladolid – 20. ledna 1666 Paříž), rozená španělská infantka \"Doña Ana María Mauricia\", byla od roku 1615 francouzskou královnou a mezi lety 1643 až 1651 francouzskou regentkou.\n\nNarodila se jako nejstarší dcera z manželství španělského krále Filipa III. ze španělské větve Habsburků s Markétou Habsburskou. Se svým bratrem, princem Asturským, budoucím králem Filipem IV., měla v mládí velmi blízký vztah. Byla vychovávána na strohém španělském královském dvoře, v důsledku čehož byla hluboce věřící katoličkou se zaníceným a upřímným náboženským zápalem.\nV důsledku prošpanělské politiky vedené královnou regentkou Marií Medicejskou, byl dohodnut dvojitý královský sňatek stvrzující spojenectví Francie a Španělska. Samotnému sňatku předcházelo dne 9. listopadu 1615 slavnostní předání princezen na neutrálním území. Na západním úpatí Pyrenejí protéká řeka Bidassoa, která tvoří přirozenou hranici mezi Španělskem a Francií.\n\nV jejím řečišti se nachází Bažantí ostrov (\"Ile des Faisans\"), kde se na okamžik setkala španělská infantka Anna a francouzská princezna Alžběta. Princezna Alžběta, kterou se její matka, na rozdíl od bratra Ludvíka, neobtěžovala doprovodit, byla předána Filipu III. a ve Španělsku se provdala za budoucího krále Filipa IV. Svatba Ludvíka XIII. s Doňou Annou se konala 25. listopadu 1615 na svátek svaté Kateřiny. Ženichovi i nevěstě bylo jen 14 let a Marie Medicejská bezohledně trvala na okamžitém naplnění manželství. Další manželské styky pokračovaly až po 3 letech. V průběhu dalších let Anna opakovaně otěhotněla, vždy však potratila. Ludvík XIII. se svěřil benátskému vyslanci, že měla čtyři mizerné potraty. Ohledně Anniny plodnosti se král vyjádřil, že její břicho je učiněný hřbitov.\n\nOba manželé byli povahově naprosto odlišní. V Ludvíkově vztahu k ženám se odrazilo jeho vnímání matky Marie Medicejské, která se k němu chovala velmi chladně a podceňovala ho. Mateřskou lásku, kterou očekával a potřeboval, věnovala v mnohanásobné míře mladšímu synovi Gastonovi. Jeho vztah k ženám byl po celý život problematický, na rozdíl od jeho otce Jindřicha IV. Těch několik málo žen, které ho zaujaly, obdivoval pouze platonicky. Anna byla velmi krásná a citlivá žena s romantickou duší a toužila po obdivu, kterého se jí však od krále nedostávalo. Byla však také lehkomyslná a důvěřovala intrikánům, kteří se hřáli v její přízni a zneužívali ji. Její přátelství s vévodkyní z Chevreuse, která nenáviděla krále, jenž jí ještě jako paní z Luynes, manželku svého oblíbence, odmítl, prohloubilo propast mezi Annou a Ludvíkem. Vévodkyně lákala Annu k nepředloženostem, které měly vážné následky. Jejich společné skotačení způsobilo Annin potrat.\n\nLudvík XIII. Anně Rakouské nedůvěřoval. Měl k tomu několik důvodů. Měla sklony k flirtování a muži podléhali jejímu kouzlu. Její dvorní dáma paní z Motteville napsala ve svých pamětech, že její úsměv dobyl tisíce srdcí. Dobová šeptanda mluvila o její náklonnosti k Montmorencymu a Buckinghamovi. Annino jméno také figurovalo v řadě intrik, na základě kterých by se měla Anna stát manželkou Gastona Orleánského, svého švagra, v případě úmrtí nebo svržení Ludvíka XIII. V roce 1637 byla zachycena Annina korespondence s bratrem Filipem, což se v době války se Španělskem rovnalo zradě. Byla vykázána na zámek Chantilly a dále byla považována za politicky nespolehlivou.\nAnniny vztahy s kardinálem de Richelieu nebyly takové, jak je popisuje Alexandre Dumas ve svých Třech mušketýrech. Kardinál Richelieu obdivoval krásné ženy a pokoušel se dosáhnout královniny přízně. Vévodkyně z Chevreuse opakovaně na jeho účet žertovala a Anna se smála jejím taškařicím. Vévodkyně z Chevreuse získala dalšího mocného nepřítele a královnu přestal kardinál respektovat. Situace se vyostřila, když si kardinál uvědomil, jakým se Anna, figurující v řadě intrik, stává nebezpečím pro krále.\n\nAnna prožila 22 let v bezdětném manželství. Účastnila se procesí a dovolávala se pomoci svatých, zvláště sv. Leonarda. Neustále byla pod hrozbou zrušení manželství, neboť neplodnost katolická církev považovala za důvod pro zapuzení manželky. Anna, která se blížila k období, kdy plodnost žen této doby končila, opět shledala, že je těhotná. Tentokrát se však cítila velmi dobře a bylo zřejmé, že dítě bez problémů donosí. Mluvilo se o zázraku a také se spekulovalo o otcovství dítěte. Diskuse zarazil Ludvík XIII. prohlášením „že těžko se dá mluvit o zázraku, když manžel, který spí se svou ženou, jí udělá dítě.“ O početí dítěte se vypráví příběh, kdy se Ludvík uchýlil ke své manželce proto, že jej na cestě zastihla bouře a vzhledem k tomu, že s přenocováním nepočítal, neměl s sebou svou postel. Na naléhání svého doprovodu se uchýlil ke královně.\n\n4. září 1638 začala královna rodit na zámku Saint-Germain, kde se také narodil Ludvík XIII. 5. září 1638 v 11.20 hod. porodila, o něco později, než bylo počítáno, zdravého syna, který dostal jméno Ludvík a nazván byl „Dieudoné“, neboli bohem seslaný. Paní z Motteville ve svých pamětech uvádí, že „Spatřili v náruči královny Anny, o níž věděli, že snášela nesmírné ústrky s velkou neochvějností, jejich dětského krále, jako dar seslaný z nebes v odpověď na jejich modlitby.“ Anna na znamení díků dala postavit v klášteře Val-de-Grâce, který byl stánkem španělské komunity, památeční kapli.\n\nNarození dítěte, zvláště syna, změnilo Annino postavení. Nejenom, že hrozba zapuzení byla zažehnána, ale v případě úmrtí krále se královna matka obvykle stávala regentkou vládnoucí za svého syna do jeho dospělosti. Anna se narozením syna změnila. Jakoby se teprve nyní stala skutečně francouzskou královnou a přestala být španělskou infantkou. Brzy na to otěhotněla opět a 22. září 1640 se jí narodil další chlapec, který dostal jméno Filip, kterému říkali malý Monsieur. Po smrti králova bratra Gastona na něj přešly tituly náležící mladšímu dauphinovu bratru a stal se vévodou Orleánským.\n\nAnna byla na svou dobu výjimečná a vřelá matka. S dětmi trávila mnoho času a ovlivňovala jejich výchovu. S jejími výsledky však Ludvík XIII. nebyl vždy spokojen a velmi často vyhrožoval královně, že jí děti odebere a svěří loajálním vychovatelům. Annin život tak pokračoval pod další hrozbou. Získala však spojence, kterého nepředvídala. Stal se jím kardinál Richelieu, který zaznamenal změnu v královnině chování a uvítal ji, jako každou skutečnost, která posilovala francouzskou korunu. Vždy, když král zvažoval odebrání dětí Anně, naléhal na něj, ať toho nečiní. Jejich vztahy se staly korektními v době, kdy mu odhalila přípravu zrádcovské smlouvy se Španělskem v rámci komplotu, který připravoval králův oblíbenec Cinq-Mars. Nelze vyloučit, že byla do komplotu zasvěcená, ale její instinkt jí tentokrát napověděl, jak nebezpečnou hru by hrála. Nepochybně si také uvědomila, že král umírá a bylo třeba se připravit na úlohu regentky a převzetí vlády za malého syna. Oslabení Francie v důsledku smlouvy se Španělskem a nové posílení postavení velmožů se tak příčil zájmům koruny. Richelieu to ocenil. I on věděl, že nejenom královy dny, ale i jeho jsou v důsledku nemoci sečteny a vychoval proto vhodného nástupce, kterým byl Giulio Mazarini. Tohoto hezkého muže představil královně Anně a neodpustil si s úsměvem poznamenat, že se jí bude líbit, neboť se podobá Buckinghamovi.\n\nLudvík XIII. věděl, že umírá. Nedůvěřoval charakteru ani schopnostem Anny Rakouské. Chtěl ji vyloučit z rozhodujícího podílu na moci a zásadně omezit její budoucí regentství. To však znamenalo zásah do tradice. Mazarin mu radil opatrnost. V závěti sice královnu matku ustanovil regentkou, ale zároveň zřídil radu, jejímiž rozhodnutími bude regentka vázána. Radě měla formálně předsedat královna. Dalšími jejími členy byl králův zrádný bratr Gaston Orleánský, vévoda z Condé a čtyři osvědčení služebníci Ludvíka XIII., mezi nimi i Mazarin. Královna Anna byla v šoku. Mazarin jí však vysvětlil, že po Ludvíkově smrti se dá mnohé změnit a požádal o její důvěru. 14. května 1643 zemřel Ludvík XIII. v zámku Saint-Germain na tuberkulózu. Po jeho smrti se celá královská domácnost přestěhovala do Louvru.\n\nDne 18. května 1643 byl svolán pařížský parlament k formální ratifikaci královy poslední vůle ohledně podmínek regentství. Anna Rakouská však nezapřela hrdou Španělku, kterou netečné zacházení jejího manžela dávno zbavilo jakékoliv něhy. Byla však navzdory svému mírnému vzezření „tučné Švýcarky“ náchylná k návalům vzteku, kdy se její hlas měnil v ostrou a pronikavou fistuli. Dostavila se s královským dítětem do Parlamentu a požadovala, aby závěť byla zrušena a její regentství prohlášeno za bezpodmínečné. Ludvíkem XIII. často pokořovaný parlament příležitosti projevit svou moc okamžitě využil. Vyhlásil, že restrikce uvalené na regentku porušují principy a jednotu monarchie. Anna se stala neomezenou regentkou a bude vládnout za pomoci rady složené z jí vybraných osob. Královna parlamentu na oplátku slíbila posílení jeho postavení ve státě. Všeobecně se očekávalo, že této moci využije k rozehnání pozůstalých po kardinálu Richelieuovi. Anna si však za svého prvního ministra zvolila Richelieuova chráněnce Mazarina, kterého jmenovala prvním ministrem nejpozději 21. května 1643.\n\nPropustila nenáviděné služebníky, kteří ji sužovali, využívajíce nesnášenlivosti krále. Z vyhnanství pozvala i své bývalé přítelkyně, a to Marii z Hautefortu a vévodkyni z Chevreuse. Královna však nyní byla jinou ženou než v době, kdy se s oběma ženami přátelila. Zvláště paní z Chevreuse, která stále neúnavně intrikařila, nebyla pro královnin dvůr přijatelná. Královna projevovala dobrou vůli, udělovala požitky, důchody, odměny, úřady, ale také prováděla politiku pevné ruky tak, jak jí radil první ministr. Na rozdíl od své tchyně nebyla pouhou loutkou v rukou oblíbenců, kteří mysleli jen na svůj prospěch. Kardinál Mazarin, i přes řadu negativních povahových vlastností, měl na mysli především blaho Francie. To se však příčilo především vysoké šlechtě, která naléhala na jeho svržení. Královská pokladna byla takřka prázdná. Anna, na návrh kardinála Mazarina, byla nucena zavést úsporná opatření a pro hrazení některých svých potřeb dokonce prodávala své šperky.\n\nI přes rozsáhlé povinnosti regentky se stále důsledně věnovala výchově svých synů a trávila s nimi hodně času. Ke každému z nich však měla odlišný vztah. Ludvíka vychovávala jako budoucího krále. Chovala se k němu s úctou, ale neváhala ho potrestat. K Filipovi však byla odtažitá. Nejspíš z obavy, aby se v budoucnu neopakoval příběh revoltujícího Gastona Orleánského, mlčky přihlížela k tomu, jak hezkého Filipa strojí do holčičích šatiček a vychovávají ho spíše jako dívku. Až příliš pozdě, když dospělý Ludvík vážně onemocněl, si uvědomila, že Filip nebyl vychováván pro postavení krále a jeho nastoupení na trůn by mohlo vážně ohrozit monarchii. Oba synové si s Annou užívali jejích libůstek. Záliba v dobrém jídle, pití, občasném nicnedělání, lovu, jízdě na koni, ale i koupelích, to všechno synové sdíleli s ní. Vychovávala je v upřímné víře a vřelé oddanosti ke katolické církvi.\n\nV roce 1648 vypuklo v Paříži povstání Frondy. Parlament se bouřil, protože nebyly splněny sliby, které jim královna dala. Vysoká šlechta revoltovala, neboť byla potlačována její neomezená moc. Všichni se shodovali v tom, že původcem je první královnin ministr. To nebylo nic nového. Když se v roce 1643 vrátila z vyhnanství vévodkyně z Chevreuse, splétala rozsáhlé intriky za účelem Mazarinova odstranění a k tomuto účelu použila vévodu z Beaufortu. Ten byl přesvědčen, že Annu Rakouskou okouzlí stejně, jako kdysi vévoda z Buckinghamu. Nestalo se tak a vévoda skončil ve vězení pevnosti Vincennes. Později se vévodkyně pokusila zorganizovat Mazarinovo zavraždění, které nevyšlo. Anna Rakouská nařídila vévodkyni z Chevreuse, aby opustila Paříž.\n\nFronda se však vyznačovala intrikami mocných, kteří obratně přecházeli vždy na tu stranu, která jim přinášela větší výhody. Ten, kdo byl dnes spojencem, byl zítra nepřítelem. Mazarin se rozhodl v roce 1651 odejít do exilu a doufal, že se tím situace uklidní. Této situace se snažil využít vévoda z Condé, který přešel na stranu Frondy. Plánoval obejít Parlament, svolat Generální stavy, pozdržet blížící se královu zletilost a vyhlásit nové období regentství, kdy by se stal regentem na místo Anny Rakouské on. Anna hrála o čas. Vyjednávala se znesvářenými stranami a snažila se velmože poštvat proti sobě. 5. září 1651 předstoupil třináctiletý Ludvík XIV. před Parlament, který jej prohlásil zletilým. Jednou z podmínek Parlamentu bylo regentčino potvrzení Mazarinova exilu, což se stalo. Anna Rakouská se vzdala regentství a formálně složila vládu do rukou krále. Po dalších devět let se však ve způsobu vlády nic nezměnilo. V roce 1652 již byla Fronda zažehnána. Condé odešel do Španělska a Ludvík XIV. v budoucnu již nikdy Pařížanům nevěřil. V roce 1653 se vrátil Mazarin z vyhnanství.\n\nLásku Anny Rakouské a vévody z Buckinghamu zidealizoval a romanticky popsal ve svých Třech mušketýrech Alexandre Dumas. Skutečnost však není zdaleka tak poetická.\n\nV květnu roku 1625 přicestoval vévoda z Buckinghamu, ministr krále Karla I. do Paříže, aby sjednal smlouvu o spojenectví mezi Anglií a Francií a dohodl podmínky sňatku mezi svým králem a Jindřiškou Marií Bourbonskou, sestrou Ludvíka XIII. Kardinál Richelieu byl opatrný ohledně spojenectví s Anglií, takže jediným výsledkem byl dohodnutý sňatek mezi anglickým králem a francouzskou princeznou. Princeznu doprovázela na hranice Francie tehdy 24letá Anna Rakouská. S vévodou z Buckinghamu se setkala již při ceremoniích v Paříži, cesta svatebního průvodu umožnila oběma mladými lidem se více poznat.\n\n7. června 1625 dorazil průvod do Amiensu, kde guvernér Pikardie uspořádal velkolepou slavnost. 16. června 1625 se odehrála scéna, která se stala předlohou Dumasova příběhu. Popsal ji ve svých Memoárech královnin komoří La Porte. Večer, v biskupských zahradách se procházela královna Anna, vévoda z Buckinghamu, vévodkyně z Chevreuse, anglický vyslanec lord Holland a královnin doprovod. Anna se s Buckinghamem na chvíli ocitla zcela sama. Buckingham se pod rouškou soumraku osmělil natolik, že se pokusil ji obejmout. Královna však vykřikla a všichni se tam okamžitě seběhli. Příběh byl převyprávěn osobami, které tam nikdy nebyly i jinak. Buckingham se prý pokusil královny dokonce násilím zmocnit. Krásný a ctižádostivý vévoda dostal královnu do nepříjemně kompromitující situace. Lehkomyslná Anna, které jistě vévodův zájem lichotil, jej příkře neodmítla, ač měla, protože vévoda vyvolal již v Paříži nelibost Ludvíka XIII. svým okázalým chováním. Vévoda se přiblížil ke královně opět při loučení v Abbeville, odkud měla jet zpět do Paříže. Se slzami v očích jí skryt za záclonkou kočáru cosi šeptal. Z cesty do Boulogne se Buckingham z ničeho nic rozhodl opět vrátit do Abbeville, kde vešel do královniny ložnice, klesl u jejího lože na kolena, líbal závěsy a říkal spoustu něžných věcí. Anna jej nezahrnula hněvem ani odsouzením. Vévoda proto odešel s úmyslem se co nejdříve do Francie vrátit. Nikdy se tak již nestalo.\n\nHistorikové hledali odpověď na otázku, co bylo důvodem pro toto Buckinghamovo chování. Obvykle se nenechával takto unášet city. Dospěli k názoru, že jej nejspíš posedla myšlenka svést takto vysoce postavenou dámu, jež byla spojena s oběma zeměmi, které ho dle jeho názoru urazily.\n\nTo, jaký byl skutečný vztah mezi Annou Rakouskou a kardinálem Mazarinem, dodnes zkoumají historikové. Ital Giulio Mazzarini byl původně papežský diplomat, který dosáhl kardinálské hodnosti, tudíž nosil kněžský šat, avšak nikdy nebyl vysvěcen na kněze. Svými schopnostmi a výmluvností zaujal kardinála Richelieua natolik, že jej vzal do svých služeb a vychoval z něj svého nástupce. Po vstupu do francouzských služeb změnil své jméno na Jules Mazarin. Ze společné vlády Itala a Španělky měli Francouzi obavy, stále si pamatovali na dobu regentství Marie Medicejské a jejích italských přisluhovačů. Z cizince se však stal oddaný služebník státu a z Anny Rakouské cílevědomá státnice.\n\nAnně byl Mazarin představen ještě za života kardinála Richelieua, který znal královninu slabost pro hezké muže. Annu Rakouskou Mazarin zaujal. Byl velmi pozorný. Se vzdělaným mladým mužem mohla mluvit ve své rodné kastilštině, což jí velmi těšilo. Přijímala od něj dárky z Říma, rukavičky, voňavky, vějíře a další drobné maličkosti. Annina mlsnost byla pověstná, objednával pro ni proto z Itálie nejvybranější šunky, sýry a pomeranče až z Portugalska. Neváhal, když vyhrál v kartách, svou výhru darovat královně. Všemi těmito pozornostmi si získal Anninu přízeň.\n\nAnna mu uvěřila, že dokáže zajistit, aby její regentství nebylo ničím omezováno tak, jak si přál Ludvík XIII. Mazarin svůj slib splnil a na oplátku byl jmenován prvním ministrem. Nezkušená královna se pod jeho vedením změnila v důstojnou a sebejistou regentku. Nenávist šlechty i Pařížanů vůči Mazarinovi, vrcholící v době Frondy, Annu překvapovala. I v tom se projevila její počáteční nezkušenost. Nechápala, proč je nenáviděn někdo, kdo dle jejího názoru všechny své síly vynakládá pro dobro Francie. Bránila Mazarinovu odchodu až do poslední chvíle. On sám jí musel přesvědčovat, aby souhlasila s jeho dočasným odchodem do exilu z důvodu uklidnění situace. V době od 1651–1653 byl ve vyhnanství. Byli však ve stálém písemném kontaktu. Mazarin odpovídal na regentčiny dotazy, poskytoval jí rady a doporučení. Vše s cílem opětného posílení královské autority. Dopisy velmi často doručoval také pan d’Artagnan, který byl po rozpuštění královských mušketýrů v roce 1646 v kardinálových službách. Mazarin se ke dvoru vrátil 2. února 1653.\nNejenom tehdejší vysoká společnost, ale i současní historikové spekulují o možném Mazarinově otcovství obou Anniných dětí. Z dochovaných dokumentů však nelze podobnou domněnku prokázat. S největší pravděpodobností v době početí následníka trůnu nebyl ve Francii.\nJules Mazarin byl ve své korespondenci i v deníku velmi opatrný, pokud se jedná o nástin jeho soukromých vztahů s Annou Rakouskou. Dochovalo se však 11 Anniných dopisů Mazarinovi, svědčících o něze, oddanosti a vřelém vztahu. Není jisté, zdali poměr mezi Annou Rakouskou a Mazarinem byl završen manželstvím. Spekuluje se však o něm stejně tak, jako o manželství Ludvíka XIV. s Madame de Maintenon, o kterém též nezůstaly žádné důkazy. Anna Rakouská byla zbožná žena a lze téměř vyloučit, že by žila v hříchu. Pokud se jejich vztahy staly intimními, historikové se přiklání k teorii tajného sňatku. Taková manželství nebyla nic výjimečného. Byla platně uzavřena, umožňovala soužití, avšak z právního hlediska neexistovala. Je však možné, že vztahy nikdy nepřekročily hranice něžného přátelství. Anna prožila dlouhé nešťastné manželství bez lásky a toužila více než po sexu po něze, loajalitě, přátelství a ochraně. Ať byl mezi oběma lidmi vztah jakýkoliv, je pravdou, že společně vytvořili rodinu pro oba prince. Zvláště Ludvíka pečlivě připravovali pro jeho budoucí roli suverénního vladaře.\n\nMazarin nikdy nezapomněl zahrnovat královskou rodinu řadou pozorností. Věděl, že Anna miluje divadlo, zvláště italské satirické frašky. Ludvík podědil tuto zálibu po ní a později se zaměřil zvláště na balet a operu. Mazarin neváhal přivážet na dvůr pro jejich potěšení ty nejlepší evropské umělce. Od raného věku přiváděl mladého krále na jednání státní rady a zasvěcoval ho do tajů vládnutí. Anna prohlašovala, že je nejlepší přítel, jakého na světě má. Slíbila mu, že se o jeho neteře postará jako o své příbuzné. Ani královna, ani první ministr však nesouhlasili s tím, aby se Ludvík oženil s jednou z nich.\nKardinál zemřel po delší nemoci 9. března 1661. Královnu jeho smrt hluboce zasáhla a oplakala ho. Objednala mu mramorovou hrobku. Kromě jiných věcí odkázal čtrnáctikarátový diamant Anglická růže.\n\nPoté, kdy se Ludvík ujal vlády, se Anna nestáhla do ústraní, jak původně zamýšlela. Za své útočiště si již dříve vyhlédla klášter ve Val-de-Grâce.\nPo smrti Mazarina se oslabil Annin politický hlas. Šlechta podporovala mladého krále v získávání samostatnosti na matce. Suverénní královo postavení se projevilo i v případě Nicolase Fouqueta, královnina spojence, kterého nechal král odsoudit. Anna byla bezmocná. Madame de Sévigné, která patřila k Fouquetovým přátelům, se však ve svém dopise ze dne 20. listopadu 1664 vyjádřila, že nevěří ani za mák tomu, že královna požádá krále o milost pro nešťastného vězně, neboť má své zprávy o útlocitu, který v tomto kraji vládne.\n\nAnna Rakouská vždy podporovala sňatek svého syna se španělskou infantkou Marií Terezou, která byla její neteří. Sňatek sjednal ministr Mazarin v rámci Pyrenejské smlouvy. Marie Tereza se stala pro ni dcerou, kterou nikdy neměla. Společně se věnovaly náboženským obřadům, mluvily španělsky a pily čokoládu. S druhou snachou, anglickou princeznou Henriettou Annou Stuartovnou, která byla taktéž její neteří, však neměla tak dobré vztahy, jako s Marií Terezou. Jindřiška byla příliš galantní, lehkovážná a příliš se podobala módním preciózkám. Její flirtování s mladým králem budilo nejenom Annino pohoršení. Ludvík se však zamiloval do Jindřiščiny dvorní dámy Louisy de La Vallière, důsledkem čehož se jeho vztahy s matkou zhoršily. Královo hledání uspokojení mimo manželské lože zbožnou Annu velmi pobuřovalo. Vyhrožovala odchodem do Val-de-Grâce, Ludvík se však nedal přesvědčit a Anna nakonec ustoupila. Těžce však snášela odcizení s Ludvíkem a také Filipovu zjevnou homosexualitu.\n\nV roce 1664 se královnino zdraví začalo zhoršovat. Trápily ji bolesti, křeče nohou a horečka. Také se u ní projevily první symptomy rakoviny prsu. Léčba obklady z hašeného vápna, aby bylo možné odstranit zasaženou tkáň, byla nesmírně bolestivá. Stejně tak jako následující veřejné chirurgické úkony. Ke konci života byla Annina bolest již natolik ukrutná, že jí nedovolovala ani spát. Domnívala se, že trpí za svou dřívější pýchu na svou krásu. Její nádherné ruce otekly tak, že již nemohla obléci žádné rukavice. I paní z Motteville, věrná královnina dvorní dáma, musela přiznat, že nemoc královnu připravila o veškeré zbytky krásy.\n\nPřed svou smrtí zažila královna ještě jednu špatnou zprávu. Dne 17. září 1665 zemřel její mladší bratr, španělský král Filip IV.\n\nAnna Rakouská zemřela 20. ledna 1666 v nedožitých 65 letech. Pohřeb se konal 12. února 1666 v bazilice Saint-Denis, kam již 28. ledna 1666 přivezli královnino nabalzamované tělo. Srdce ve stříbrné schránce bylo uloženo ve Val-de-Grâce, vnitřnosti v pařížském klášteře karmelitek. Od 29. ledna 1666 se konaly desítky bohoslužeb a mezi chudinu bylo každý den rozhozeno 150 livrů. Syn Ludvík prohlásil, že královna Anna byla jedním z největších králů Francie, čímž jí vzdal hlubokou úctu.\n\n\n"}
{"id": "271400", "url": "https://cs.wikipedia.org/wiki?curid=271400", "title": "Velenec", "text": "Velenec\n\nVelenec je zaniklá vesnice v okrese Praha-východ. Vesnice ležela mezi Velení a Sluhami, na svahu u pravého břehu Ďáblického potoka. K vesnici patřil také mlýn.\n\nPrvní zmínka o vesnici pochází z roku 1318. Původně náležel Velenec chrámu svatého Víta a za dobu své existence vystřídal mnoho majitelů. Zpráva z roku 1593 uvádí, že vsi (Veleň, Velenec, Mírovice) sdílejí stejný osud. V roce 1621 byla vesnice zkonfiskována a v tomto roce se uvádí jako pustá. Z vesnice zůstal jediný domek, který byl na příkaz vrchnosti před rokem 1848 zbořen.\n\n"}
{"id": "271401", "url": "https://cs.wikipedia.org/wiki?curid=271401", "title": "Arnošt Habsburský (1377–1424)", "text": "Arnošt Habsburský (1377–1424)\n\nArnošt Habsburský zvaný \"Železný\" (1377, Bruck an der Mur – 10. června 1424, tamtéž) byl rakouský vévoda, od roku 1406 vévoda korutanský, štýrský, kraňský a od roku 1414 arcivévoda rakouský .\n\nNarodil se jako třetí syn Leopolda III. a Viridis Visconti, dcery milánského vévody Bernaba Viscontiho. V letech 1386–1395 byl jeho poručníkem strýc Albrecht III. Habsburský.\n\nV roce 1396 se Arnoštovým poručníkem stal nejstarší bratr Vilém, který spolu s dalším bratrem Leopoldem IV. uzavřel tzv. vídeňskou smlouvu, při které se dohodli na společné vládě. Po Vilémově smrti roku 1406 převzal vévodství. S Leopoldem soupeřil o větší vliv, především o poručnictví nad Albrechtem, synem jeho bratrance Albrechta IV. a dědicem rakouského vévodství. Tento spor mezi bratry měl neblahý vliv na jejich vládu, a znamenal posílení moci stavů. V Rakousích byl přičiněním stavů Albrecht roku 1411 prohlášen plnoletým a uznán za zemského knížete.\n\nV roce 1411, po Leopoldově smrti se Arnošt stal jediným pánem Vnitřních Rakous. Svůj vliv chtěl rozšířit také na Tyrolsko, ale to se mu nepovedlo. Byl velice schopný vladař, podporoval stavební činnost a dobře vykonával správu Vnitřních Rakous. V roce 1414 získal titul arcivévody. Nechal vyhotovit první variantu korunovačního klenotu arcivévodů. Zemřel v roce 1424 a byl společně s první manželkou pohřben v cisterciáckém klášteře Rein.\n\nPoprvé se oženil v roce 1392 s Markétou ze Zadních Pomořan a Stolpu. Toto manželství zůstalo bezdětné. Roku 1412 se oženil podruhé. Jeho manželkou se stala Piastovna Cimburgis Mazovská, dcera Zemovíta IV. Plockého, se kterou měl devět dětí:\n\n"}
{"id": "271414", "url": "https://cs.wikipedia.org/wiki?curid=271414", "title": "Blanka Francouzská (1305)", "text": "Blanka Francouzská (1305)\n\nBlanka Francouzská ( \"Blanche de France\", \"Blanche von Frankreich\", 1276/1285, Paříž – 19. března 1305, Vídeň) z dynastie Kapetovců, byla jako manželka Rudolfa Habsburského vévodkyní rakouskou a štýrskou.\n\nNarodila se jako dcera francouzského krále Filipa III. a jeho druhé manželky Marie, dcery brabantského vévody Jindřicha II. Dynastická svatba francouzské princezny s Habsburkem Rudolfem, nejstarším synem římského krále Albrechta I. se uskutečnila na základě dlouhodobého plánování (od roku 1295) ze strany ženichova otce a Blančina bratra, krále Filipa IV. a měla za úkol sblížit obě dynastie. Zásnuby se konaly 29. května 1300 ve Vídni. Nevěsta dorazila do Vídně až na Vánoce roku 1300, a její nákladné vybavení a doprovod vyvolaly velký obdiv. Ovšem i později měla Blanka velikou zálibu v přepychu, špercích a nákladném oblečení.\n\nJelikož Blanka chtěla poznat novou vlast, doprovázela svého muže roku 1302 několik měsíců na cestách po Štýrsku. V Rudolfově nepřítomnosti vykonávala jako jeho zástupce vládu ve vévodství. Mladí manželé se však z manželského štěstí dlouho netěšili. V roce 1304 porodila mrtvé dítě a poté již žádné děti neměla.\nBlanka zemřela v březnu roku 1305 ve Vídni. Její původní gotický náhrobek se v roce 1784 ztratil a její ostatky byly poté přeneseny do hrobky ve vídeňském minoritském kostele. Rudolf se stal o půl roku později českým králem a vzal si za manželku královnu vdovu Elišku Rejčku. Zemřel roku 1307 na úplavici na vojenském tažení u Horažďovic.\n\n"}
{"id": "271419", "url": "https://cs.wikipedia.org/wiki?curid=271419", "title": "Karel Španělský", "text": "Karel Španělský\n\nKarel Španělský, \"Carlos de Austria\", \"don Carlos\" (8. července 1545, Valladolid – 24. července 1568, Madrid) byl španělský infant, kníže asturijský a z Girony a hrabě z Cervery.\n\nByl nejstarším potomkem španělského krále Filipa II. z prvního manželství s portugalskou princeznou Marií, která zemřela krátce po jeho narození. Jeho rodiče byli blízkýni příbuznými – měli společné oba dědečky a obě babičky.\n\nMnoho jeho psychických a fyzických nemocí mohlo pramenit právě z častého míchání rodu Habsburků a královské rodiny z Portugalska a Španělska. Brzy se začaly projevovat první příznaky duševní nestability, jako např. nepřiměřené chování a návaly vzteku. Měl deformovaná záda, pravou polovinu těla méně vyvinutou a kulhal.\n\nMládí prožil v Madridu pod dohledem svých tet, španělských infantek Marie a Jany, neboť král byl v letech 1554–1559 převážně v Anglii kvůli sňatku s anglickou královnou Marií Tudorovnou. Karel už jako dítě týral malá zvířata. Učení mu dělalo velké potíže.\n\nPřestože Karlova duševní porucha se stávala stále horší, byl v roce 1560 uznán jako dědic královského trůnu. Filip II. následně rozhodl, že není schopen vládnout a vyloučil ho z následnictví.\n\nOd roku 1561 žil v Alcalá de Henares, kde navštěvoval spolu s královským levobočkem donem Juanem tamní univerzitu. V roce 1562 se Karlovi stala nehoda, říká se, že to byl pád ze schodů, po kterém následovala těžká nemoc a občasná ztráta zraku. Pád zapříčinil těžké poranění hlavy. Lékaři mu museli odstranit část lebky. Po svém zotavení byl Filipem II. v roce 1564 jmenován členem Státní rady. Byl to neúspěšný pokus o zapojení Karla do chodu země. Karel se stal mimořádně divokým a nepředvídatelným. Měl násilnické výbuchy a začal nadměrně pít, jak v soukromí, tak na veřejnosti. Karlovu duševní poruchu ilustruje i to, že týral koně a na služebnictvo i na ministry útočil nožem.\n\nBěhem svého krátkého života byl dvakrát zasnouben – nejdříve s francouzskou princeznou Alžbětou, a poté s Annou Habsburskou. Obě dvě snoubenky se shodou okolností nakonec staly manželkami Karlova otce Filipa II., který obě přežil.\n\nV roce 1567 se pokusil uprchnout do Nizozemí, ale přičiněním dona Juana v tom bylo Karlovi zabráněno. Od ledna roku 1568 byl v domácím vězení, kde ještě téhož roku zemřel. Protestoval pravidelnými hladovkami, které společně s následnou žravostí podlomily jeho již tak křehké zdraví a vedly k předčasnému skonu. Dlouhou dobu se proslýchalo, že byl otráven. Pro toto tvrzení neexistuje žádný důkaz. Je mnohem pravděpodobnější, že Karel zemřel přirozenou smrtí. Pohřben byl v El Escorialu.\n\nDon Carlos je pravděpodobně nejlépe známý jako hrdina z tragédie Fridricha Schillera a Verdiho opery Don Carlos.\n\n"}
{"id": "271420", "url": "https://cs.wikipedia.org/wiki?curid=271420", "title": "Gianni Morbidelli", "text": "Gianni Morbidelli\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "271422", "url": "https://cs.wikipedia.org/wiki?curid=271422", "title": "Klemencie Habsburská", "text": "Klemencie Habsburská\n\nKlemencie Habsburská (1262 – po 7. únoru 1293 Neapol) byla manželka neapolského prince Karla Martela a jedna z dcer římského krále Rudolfa I. z prvního manželství s Gertrudou z Hohenbergu. Dante Alighieri ve své Božské komedii Klemencii umístil do Ráje.\n\nDynastická svatba Habsburků s Anjouovci mezi Klemencií a Karlem Martelem byla uzavřena po šestiletém zasnoubení roku 1281 ve Vídni. Ženich byl synem neapolského krále Karla II. a Marie Uherské. Dědečkem ženicha z matčiny strany byl uherský král Štěpán V., a proto se roku 1290 Karel Martel stal jedním z uchazečů o uherský královský trůn. Dalšími zájemci byl jeho tchán Rudolf Habsburský a Ondřej, vnuk krále Ondřeje II. kterého podporovala i uherská šlechta. Karel Martel uherský trůn nikdy nezískal.\n\nKlemencie byla o devět let starší než její choť a zemřela v únoru roku 1293 po narození dcery Klemencie. Karel Martel zemřel o dva roky později, jsou pohřbeni společně v katedrále v Neapoli.\n\nSyn Karel I. Robert se stal uherským králem a dcera Klemencie francouzskou královnou, druhou manželkou Ludvíka X.\n\n"}
{"id": "271425", "url": "https://cs.wikipedia.org/wiki?curid=271425", "title": "Lobotomie", "text": "Lobotomie\n\nLobotomie (z řečtiny \"lobos\" (mozkový lalok) \"tome\" (řez)) je operativní neurochirurgický zákrok, při kterém jsou přerušena nervová vlákna spojující mozkový lalok s ostatními částmi mozku. Užívala se v psychochirurgii k léčení některých závažných duševních poruch (zejména se prováděla v oblasti frontálního laloku). Později byla invazivní léčba nahrazena psychofarmaky.\n\nLobotomii poprvé provedl portugalský lékař António Egas Moniz. Nechal se mimo jiné inspirovat londýnským neurologickým kongresem, na kterém v roce 1935 Carlye Jacobson a John Fulton prezentovali výsledky chirurgického přerušení nervových spojů mezi čelními laloky a limbickým systémem opičí samičky. Výrazně tak omezili její agresivní projevy. Moniz už na kongresu vznesl otázku, proč neléčit duševní nemoci chirurgicky i u lidí.\n\nPrvní osobou, na které Moniz provedl lobotomii, byla třiašedesátiletá žena trpící těžkými depresemi a úzkostnými stavy. Měla paranoidní představy, kvůli nimž byla přesvědčena, že ji chce otrávit policie apod. Zákrok byl proveden injekční stříkačkou s alkoholem, který měl přerušit nervová spojení. Ta byla zavedena dvěma otvory o průměru pera vyvrtanými v lebce. Pacientka po operaci přestala pociťovat úzkostné stavy, roztěkanost a paranoiu. Správně hodnotila svůj současný duševní stav i stav před operací. Inteligence a chování nebyly zjevně narušeny.\n\nPoté Moniz provedl experiment s dvaceti pacienty, z nichž část odoperoval injekcí s alkoholem a část speciálním skalpelem pro provádění lobotomie – leukotomem. Podle Monize bylo z dvaceti pacientů pomocí lobotomie sedm zcela vyléčeno, sedm pocítilo částečné zlepšení a zbylých šest zůstalo beze změn. Poté, co výsledky v roce 1937 publikoval v American Journal of Psychology, otevřel cestu lobotomii do zámoří. Zde se jí ujali dva chirurgové, Walter Freeman a James Watts. Ti operaci prováděli ostrým špičatým nástrojem, kterým do mozku pronikali těsně nad oční bulvou přes kost oční jamky. Pomocí transorbitální lobotomie, jak techniku nazvali, zaznamenali Freeman s Wattsem u úzkostných a depresivních pacientů podobné výsledky jako Moniz. Operacím se dostalo výrazné mediální pozornosti. Odhaduje se, že v rozmezí let 1936 až 1978 bylo provedeno 35 tisíc lobotomií. Od objevení antipsychotik po roce 1950 počet uskutečněných operací výrazně klesá.\n\nV roce 1949 byl António Egas Moniz za objev lobotomie a založení neurochirurgie vyznamenán Nobelovou cenou.\nLobotomie byla od počátku silně kritizována ze strany některých neurologů. U 30 % pacientů se totiž vyskytly komplikace v podobě epileptických záchvatů. Vyskytly se také případy úmrtí, prasklých cév a u většiny pacientů se proměnily projevy jejich osobnosti (útlum, apatie, ztráta životní jiskry). O špatnou pověst zákroku se postaral také sám Freeman, který cestoval po USA, kdy denně prováděl až 25 operací. Příliš se nezabýval výběrem svých pacientů, nesterilizoval si nástroje a ani pacienty nepřikrýval operační rouškou. \n\nPodstoupila ji i tehdy 23letá Rosemary Kennedyová, sestra prezidenta Spojených států Johna F. Kennedyho, na žádost rodiny pro „přílišnou impulsivnost a prostořekost“. Z jiskrné mladé ženy se po zákroku stala osoba mentálně na úrovni dvouletého dítěte, nebyla schopna chodit ani mluvit a pomočovala se. Rodina ji odklidila do ústraní.\n\nLobotomie rozpoutala diskuzi na téma lékařské etiky. Na ukončení léčby lobotomií v celém světě výrazně zapůsobil americký film režiséra Miloše Formana \"Přelet nad kukaččím hnízdem\".\n\n"}
{"id": "271428", "url": "https://cs.wikipedia.org/wiki?curid=271428", "title": "Hóki (provincie)", "text": "Hóki (provincie)\n\nProvincie Hóki (: 伯耆国; \"Hóki no kuni\") byla stará japonská provincie ležící na ostrově Honšú. Její území v současnosti tvoří západní část prefektury Tottori. Sousedila s provinciemi Inaba, Mimasaka, Biččú, Bingo a Izumo.\n\nStaré hlavní město se nacházelo v oblasti, kde dnes leží Kurajoši. Významné hradní město bylo v Jonago.\n"}
{"id": "271433", "url": "https://cs.wikipedia.org/wiki?curid=271433", "title": "Cimburgis Mazovská", "text": "Cimburgis Mazovská\n\nCimburgis Mazovská (též Cymburka; 1394/7 ve Varšavě – 28. září 1429 v Türnitz) byla rakouská vévodkyně, dcera plockého knížete Zemovíta IV. a Alexandry, sestry polského krále Vladislava II. Jagella. Pocházela z mazovské vedlejší větve polského královského rodu Piastovců. Byla provdána za rakouského vévodu Arnošta Železného z dynastie Habsburků.\n\nSňatek s rakouským vévodou Arnoštem byl uzavřen roku 1412 v Krakově. Arnošt se vydal do Polska v přestrojení. Podle rakouských kronikářů proto, aby viděl svoji budoucí manželku. Hlavním důvodem cesty však byla dohoda o spojenectví s Jagellem. Sňatek byl uzavřen bez vědomí Arnoštovy rodiny, Habsburkové Polákům zazlívali odmítnutí Arnoštova bratra Viléma jako nápadníka princezny Hedviky a uchazeče o polský trůn v roce 1386. Politický význam sňatku spočíval v udržování spojení mezi Habsburky a Polskem a ve společné obraně proti vzrůstající moci římského a uherského krále Zikmunda Lucemburského. Cimburgis se do složitých politických poměrů v Rakousku nijak nevměšovala.\n\nCimburgis byla podle kronikářů krásná a mimořádně silná žena. Říkalo se o ní, že dokázala zatloukat hřebíky holou rukou a lámat podkovy. Porodila Arnoštovi devět dětí. Byl mezi nimi i budoucí císař Fridrich III. V jeho potomcích pokračovala linie rodu, která později vládla ve střední Evropě a ve Španělsku. Cimburgis je proto nazývána (podobně jako Viridis Viscontiová) pramáti novodobých Habsburků.\n\nZemřela při náboženském procesí a je pohřbena v klášteře Lilienfeld v Dolních Rakousích.\n\n"}
{"id": "271435", "url": "https://cs.wikipedia.org/wiki?curid=271435", "title": "Malostranská beseda", "text": "Malostranská beseda\n\nMalostranská beseda respektive bývalá Malostranská radnice je pozdně renesanční budova v Praze 1. Nachází se na Malostranském náměstí čp. 35/21 v centru Malé Strany.\n\nMalostranská beseda je bývalá radniční budova. O původní budově, která stávala v tomto místě a sloužila jako místo jednání radních, existuje zpráva z roku 1407, budova i s písemnostmi však byla zničena husity. Roku 1478 koupili malostranští měšťané od Jana Tovačovského z Cimburka pozemek pro výstavbu nové radnice, která stojí dodnes.\n\nVýznamnou roli sehrála radnice v roce 1575, kdy zde byla sepsána tzv. česká konfese, podklad pro jednání o svobodě vyznání v Českém království. Tuto událost připomíná pamětní deska na budově.\n\nSvou dnešní pozdně renesanční podobu budova získala při přestavbě v letech 1617–1622. Autorem návrhu stavebních úprav byl Giovanni Maria Filippi, avšak ještě předtím, než byly práce realizovány, byl dům v roce 1648 zničen a vydrancován švédskými vojsky při obléhání Prahy. Roku 1660 jej opravil v barokní podobě Vilém Oppenried.\n\nDo roku 1784 sloužila budova jako radnice, poté byly městské části (Hradčany, Staré Město, Nové Město a Malá Strana) sloučeny do jedné části, a správa byla přesunuta na Staroměstskou radnici. V letech 1784-1793 pak došlo k dalším stavebním úpravám domu pro potřeby fiskálního úřadu.\n\nV současné době slouží již po mnoho let coby společenský klub a koncertní sál. Jedná se o jedno z kulturních center Malé Strany, které se nachází, mimo jiné, též na hlavní turistické trase procházející starou Prahou od Prašné brány přes Staroměstského náměstí přes Karlův most na Malou Stranu a odtud pak dále na Pražský hrad.\n\nV letech 2006 až 2009 prošla bývalá radniční budova rozsáhlou rekonstrukcí. Podle původních plánů měla rekonstrukce začít již v roce 2004 a být dokončena koncem roku 2005, ale při průzkumech vyšlo postupně najevo, že dům je v mnohem horším stavu, než se původně předpokládalo a celá rekonstrukce nakonec zabrala více než tři roky. Ve velmi špatném stavu byl například jedinečný renesanční krov, který se nakonec podařilo restaurátorům za použití dobových tesařských technik zachránit. Velmi významným zásahem do vzhledu byla obnova věží, které se na Malostranské besedě nacházely od 17. století do roku 1828, kdy byly, pravděpodobně kvůli nestabilitě, odstraněny. Znovu umístění věží předcházela dlouhá veřejná i odborná diskuse o smysluplnosti a správnosti takovéhoto zásahu do vzhledu Malostranského náměstí. Problematické bylo i samotné technické řešení osazení věží, protože původní budova z 15. století nebyla konstruována tak, aby věže unesla, a až v 17. století byl instalován dřevěný systém, který roznášel hmotnost věží do celé konstrukce budovy. Tento systém byl při poslední rekonstrukci odstraněn a nahrazen systémem ocelovým.\n\n\n\n"}
{"id": "271438", "url": "https://cs.wikipedia.org/wiki?curid=271438", "title": "Evan Lysacek", "text": "Evan Lysacek\n\nEvan Frank Lysacek (* 4. června 1985, Chicago) je americký krasobruslař, olympijský vítěz ze ZOH 2010 ve Vancouveru a mistr světa z roku 2009.\nJe italsko-českého původu, jeho pradědeček František Lysáček emigroval z Československa do Chicaga v roce 1925.\n\n"}
{"id": "271440", "url": "https://cs.wikipedia.org/wiki?curid=271440", "title": "Kněžpole", "text": "Kněžpole\n\nObec Kněžpole se nachází v okrese Uherské Hradiště ve Zlínském kraji. Žije zde obyvatel. Obec je členem Sdružení měst a obcí východní Moravy a Regionu Za Moravú.\n\nObec Kněžpole se nachází v Zlínském kraji. Rozkládá se v rozsáhlé rovině Dolnomoravského úvalu na levém břehu řeky Moravy, která tvoří přirozenou západní hranici obecního katastru. Mezi jejími vodami a obcí se na ploše 333 ha rozprostírá lužní Kněžpolský les. Většina zbývající plochy katastru je zemědělsky obdělávána, včetně jeho kopcovité jižní části.\nPrvní písemná zmínka o obci pochází z roku 1220. Historické názvy obce: Zneispole (r. 1220), Knesepole (1228), Gnespul (1372), Kniezpole (1522), Kniespol (1751) či Kněžpol (1918).\n\nObec měla v roce 2001 255 trvale obydlených domů a ke dni 31. prosince 2006 zde žilo 1095 obyvatel.\n\nV roce 1967 byla při zemních pracích na kněžpolské vodárně v hloubce 2,5 metru nalezena část pánevní kosti mamuta. V únoru 1975 byl při těžbě štěrku z „Kanady“ – slepého ramene řeky Moravy - vybagrován z hloubky 4 metrů úlomek mamutí lopatky.\n\nKromě už zmíněného nálezu mamutí lopatky se také nalezl kamenný sekeromlat a hrob franckého bojovníka. Dále byly na kněžpolském katastru objeveny i pozůstatky pleistocénní fauny.\n\n\n\n"}
{"id": "271444", "url": "https://cs.wikipedia.org/wiki?curid=271444", "title": "Catherine Cesarsky", "text": "Catherine Cesarsky\n\nCatherine Jeanne Cesarsky (* 24. února 1943) je astronomka francouzského původu. V období 1999 – 2007 byla ředitelkou Evropské jižní observatoře, v letech 2006 – 2009 zastávala funkci prezidentky Mezinárodní astronomické unie.\n\nCatherine Cesarsky vystudovala Universitu v Buenos Aires a v roce 1971 i prestižní Harwardovu univerzitu v Massachusetts (USA). Zpočátku se věnovala radioastronomii, později pracovala na vývoji infračervených dalekohledů, což jí přivedlo k objevům v tvorbě hvězd a vývoji galaxií.\n\nOd roku 1974 do 1999 pracovala ve francouzském ústavu pro materiálový výzkum (\"Direction des Sciences de la Matière\" – DSM) v oddělení astrofyziky; v letech 1994 – 1999 byla ředitelkou tohoto ústavu. V letech 1999 – 2007 vedla Evropskou jižní observatoř jako její generální ředitelka. Od roku 2008 pracuje ve Francouzské komisi pro atomovou energii (\"Commissariat à l'énergie atomique\" – CEA) v oddělení astrofyziky.\n"}
{"id": "271445", "url": "https://cs.wikipedia.org/wiki?curid=271445", "title": "UFO (rozcestník)", "text": "UFO (rozcestník)\n\nUFO může znamenat:\n\n"}
{"id": "271446", "url": "https://cs.wikipedia.org/wiki?curid=271446", "title": "UFO (hudební skupina)", "text": "UFO (hudební skupina)\n\nUFO je anglická rocková skupina založená v roce 1969. Jejich styl hry spojuje hudební žánry od space rocku a raného hard rocku přes heavy metal až po Novou vlnu britského heavy metalu. Nejsilnější vliv na heavy metalovou scénu měli UFO v 80. letech a uvádí se, že měli výrazný vliv na Steve Harrise (Iron Maiden), Kirk Hammetta (Metallica), Dave Mustaine (Megadeth) a Frank Hannona (Tesla) a mnohé další začínající umělce\n\n\n\n\n\n\n"}
{"id": "271450", "url": "https://cs.wikipedia.org/wiki?curid=271450", "title": "Prodloužení", "text": "Prodloužení\n\nProdloužení je nastavený čas k základní hrací době sportovního utkání. Toto nastavení se uplatňuje v případech, kdy utkání skončí nerozhodně, avšak pravidla dané soutěže tento výsledek nedovolují. Délka nastaveného času se v různých sportech liší. Rozdílná může být i v různých fázích sportovní soutěže (například ve finále může být delší než v předchozích fázích turnaje apod.).\n\nPříklad: Tým  A hraje ve fotbalové Lize mistrů proti týmu B. Doma tým A vyhraje 2:0 a venku (tedy na hřišti týmu B) prohraje 0:2. Jelikož je celkové skóre shodné (2:2), musí se o vítězi rozhodnout v další fázi, která bude bezprostředně navazovat na utkání hrané na hřišti týmu B. Touto fází bude prodloužení. Pokud se ani v prodloužení nerozhodne, bude se rozhodovat penaltovým rozstřelem.\nV některých pohárových utkáních, v nichž se musí rozhodnout o postupu, se po odehrání normální hrací doby včetně případného nastaveného času k prodloužení nepřistupuje a kope se hned penaltový rozstřel. Týká se to např. některých superpohárů.\n\nVýsledek zápasu, který se rozhodl v prodloužení bývá někdy značen zkratkou „pp.“ nebo „PP“ (po prodloužení). \n\nV ledním hokeji se rozlišují dva typy, prodloužená hra a samostatné nájezdy na branku soupeře. \n\nPokud skončí utkání v ledním hokeji v normální hrací době nerozhodným výsledkem, hraje se dále, dokud nedá některé mužstvo gól, takzvaná \"náhlá smrt\". Po gólu zápas končí. Délka prodloužení a počet hráčů na hřišti se různí podle ligy, ve které se zápas hraje. Když zápas skončí nerozhodně, pokračuje se dále samostatnými nájezdy na brankáře.\n\nV play-off některých lig (např. NHL, KHL a v případě pátých, šestých či sedmých zápasů české extraligy) se prodlužuje, dokud nepadne vítězný gól. Samostatné nájezdy o vítězi nerozhodují. Utkání tak může trvat teoreticky do nekonečna. Rekordem je utkání NHL z 24. března 1936 mezi Detroit Red Wings a Montreal Maroons, které se prodlužovalo šestkrát, a celkový čas prodloužení byl 116 minut a 30 sekund (tedy celkem utkání trvalo 176:30 minut; Detroit vyhrál jediným gólem). Rekord KHL drží čtvrtfinálový zápas play-off HC Lev Praha - HC Donbass Doněck z 21. března 2014, kdy Donbass vyhrál 4:3 gólem ve čtvrtém prodloužení v čase 126:14. Rekordem české ELH byl zápas předkola play-off České Budějovice - Vítkovice (2:3) ze 7. března 2013, který skončil až ve třetím prodloužení v čase 113:51. Teoreticky se může hrát utkání nekonečně dlouho.\n\nKdyž o vítězi utkání nerozhodne ani prodloužená hra, pokračuje se v některých soutěžích dále v samostatných nájezdech. Trenér vybere tři hráče, kteří se snaží nájezdem na branku s brankářem dát gól. Mužstva se střídají po jednom nájezdu a pokud se nerozhodne po třech sériích nájezdů, jede se po jedné sérii dokud se nerozhodne.\n\nSamostatné nájezdy se nepoužívají v playoff v severoamerických ligách, namísto toho se hrají dvacetiminutové úseky hry až do vstřelení vítězného gólu. To někdy vede ke kuriózně dlouhým zápasům.\n\nProdloužení v házené následuje po vypršení regulérního času, jestliže oba týmy zaznamenaly shodný počet branek. Prodloužení sestává ze dvou polovin a každá z nich trvá 5 minut. Délka přestávky je 1 minuta. Jestliže je po skončení stav stále nerozhodný, následuje pětiminutová přestávka a druhé prodloužení ve stejném formátu jako předchozí první (2x5 minut). Pokud ani ve druhém nastavení nevstřelilo žádné družstvo více branek, postupuje se dle rozpisu pořádající soutěže. Variantou je střelba sedmimetrových hodů. Během prodloužení není možné využít žádného oddechového času (time-outu). \n\nV play-off české extraligy házené bylo k sezóně 2015/16 při remíze po základním čase hráno prodloužení 2x5 minut a při neurčení vítěze případné sedmimetrové hody. V československé interlize nebylo prodloužení hráno a následoval přímo rozstřel hody.\n\n"}
{"id": "271451", "url": "https://cs.wikipedia.org/wiki?curid=271451", "title": "Evencký autonomní okruh", "text": "Evencký autonomní okruh\n\nEvencký autonomní okruh (rusky Эвенки́йский автоно́мный о́круг) či Evencko (Эвенки́я) byla územně správní jednotka v Rusku ve východní Sibiři, než byl 1. 1. 2007 spolu s Tajmyrským autonomním okruhem včleněn do Krasnojarského kraje, kde má speciální status rajónu. Zabíral 767 600 km² a na konci své existence měl asi 20 000 obyvatel, z toho 68 % tvořili Rusové a 14 % Evenkové. Urbanizace 29% . Administrativní středisko byla Tura. Byl ustaven dne 10. 12. 1930; do roku 1977 nesl jméno \"Evencký národnostní okruh\". Chovají se zde sobi, významný je chov a lov kožešinové zvěře a těžba tuhy.\n\n"}
{"id": "271454", "url": "https://cs.wikipedia.org/wiki?curid=271454", "title": "Tura (Krasnojarský kraj)", "text": "Tura (Krasnojarský kraj)\n\nTura () je vesnice v Rusku v Krasnojarském kraji, čítá asi 5 tisíc obyvatel. Tura byla do 1. ledna 2007 správním střediskem Evenckého autonomního okruhu, než byl zrušen, a až do roku 2011 byla sídlem městského typu. Leží na řece Dolní Tunguzce. Průmysl je dřevařský, v osadě je regionální muzeum.\n\n"}
{"id": "271460", "url": "https://cs.wikipedia.org/wiki?curid=271460", "title": "Tajmyrský autonomní okruh", "text": "Tajmyrský autonomní okruh\n\nTajmyrský autonomní okruh, též Dolgansko-něnecký autonomní okruh (rusky Таймы́рский (Долга́но-Нене́цкий) автоно́мный о́круг) byla správně administrativní jednotka na severu asijské části Ruska, než byl 1. ledna 2007 spolu s Evenckým autonomním okruhem v souladu s Putinovou centralizační politikou sloučen v Krasnojarský kraj. Měl 862 100 km² a 46 000 obyvatel. Správní středisko byla Dudinka. Nyní jeho území tvoří Tajmyrský rajón Krasnojarského kraje.\n\nOkruh se rozkládal z velké části na poloostrově Tajmyr. Povrch tedy tvoří Severosibiřská nížina, na jihu část pohoří Putorana, na severu pohoří Byrranga v němž se nachází Tajmyrské jezero. Arktické podnebí, velké plochy věčně zmrzlé půdy. Těžba a úprava rud a černého uhlí. Rybolov, chov sobů a kožešinové zvěře. Přístavy Dudinka, Dikson, Nordvik.\n\n"}
{"id": "271461", "url": "https://cs.wikipedia.org/wiki?curid=271461", "title": "Vymírání", "text": "Vymírání\n\nVymírání, vymření, vyhynutí neboli extinkce je konec existence určitého biologického taxonu, nejčastěji druhu. Definuje se jako smrt posledního jedince daného druhu, přestože nejčastěji je druh odsouzen k záhubě mnohem dříve. Tento moment se určuje většinou až zpětně, po několika letech. Pokud vymření nastalo hluboko v geologické historii Země, datuje se přibližný čas podle fosilního záznamu.\n\nZemě je stará přibližně 4,54 miliardy let, život nejméně 3,5 miliardy nebo dokonce až 4,1 miliardy let. Asi 99,9 procent všech druhů (kolem 5 miliard), které kdy žily na Zemi, jsou pravděpodobně vyhynulé. Odhady počtu v současnosti žijících druhů se různí a oscilují od 5 do 14 milionů (nejpravděpodobněji 7,4–10 mil.), z nichž bylo zatím popsáno 1,2 milionů.\n\nBěhem evoluce vznikaly a vznikají nové druhy. Tomuto procesu se říká speciace. Většina druhů ale následně i zaniká, neboť se není schopna přizpůsobit měnícím se životním podmínkám, které jsou ovlivňovány mnoha faktory. Typická délka existence jednoho druhu je odhadována na 1–13 milionů let. Existují ale i druhy, které bez zásadních změn přežily stovky milionů let.\n\nV určitých geologických obdobích Země dochází i k tzv. hromadným či masovým vymíráním. Jedná se o události, kdy během relativně krátké doby (řádově tisíce až několik málo milionů let) vymře nejméně 40–50 % všech druhů. Země už zažila několik masových vymírání, ovšem tato vymírání podporují následnou biodiverzitu organismů. Je pravděpodobné, že v současnosti dochází k dalšímu vymírání, jež je způsobeno činností člověka. Ovšem člověk také vytváří nové druhy, a to přímo i nepřímo.\n\nDruh zmizí, pokud poslední existující jedinec umírá. Jestliže však stále existuje malé množství živých zástupců, kteří ale nejsou schopni vyprodukovat životaschopnou populaci, například kvůli špatnému zdraví, vzájemné vzdálenosti či příbuznosti, říká se tomu „funkční vymření“.\n\nV ekologii se výraz vymření často používá lokálně. Což znamená, že daný druh přestane existovat na vymezeném území. Například vlci obecní byli vyhubeni v mnoha oblastech svého původního výskytu, ale celkově druhu zásadní nebezpečí nehrozí a je považován za málo dotčený.\n\nDalším pojmem je „pseudoextinkce“ („pseudovymření“). Při něm dojde sice k zániku původního druhu či skupiny druhů, ale stále existují druhy dceřiné, vyvinuté z vymřelých. Příkladem můžou být ptáci, kteří se vyvinuli z některých druhů dinosaurů.\n\nZvláštním novodobým fenoménem spojeným výhradně s lidskými aktivitami je tzv. „vyhynutí v divočině“ (\"Extinct in the wild\"). Lidé se snaží některé druhy ochránit před zánikem tím, že je chovají v zajetí a případně se pokoušejí o jejich znovunavrácení do volné přírody, což je většinou velmi obtížné.\n\nVyhynutí jednoho druhu může mít za následek řetězovou reakci dalších vyhynutí. Říká se tomu „řetěz vymření“ a týká se především klíčových druhů.\n\nJako pseudoextinkce se označuje jev, při kterém jeden taxon (většinou druh) vymizí, v následujícím časovém úseku se tento taxon nevyskytuje, nicméně jeho potomstvo se transformuje v jeden nebo více dceřiných taxonů. Tyto taxony nesou většinu genetické informace původních druhů. Příkladem je vývojové stádium současného koně – \"Hyracotherium, \"taxon který vyhynul, avšak vyskytují se přímí potomci, dnešní rod \"Equus \"zahrnující koně, zebry, osly a další druhy\". \"U tohoto rodu byly druhy nebo poddruhy schopny přežít zánik rodičovských druhů.\n\nDalším klasickým příkladem pseudovymření je transformace některých druhů dinosaurů do ptáků.\n\nTaxon tedy vymizí z paleontologického záznamu, ale ne kvůli smrti posledního jedince. Pseudoextinkce je poměrně vzácný jev, obvykle se přemění jen jedna či několik populací a původní druh standardně vyhyne. Někdy je velmi obtížné určit, zda jde o pseudoextinkci nebo jen o vyhynutí příbuzného druhu.\n\nNěkteré druhy byly jistou dobu považovány za vyhynulé, ale poté byly znovu objeveni jedinci, kteří přežili. Takové druhy jsou označovány jako „lazarské“. Lalokoploutvá ryba latimérie podivná považována za vyhynulou přibližně 70 milionů let byla v roce 1938 objevena při východním pobřeží Jižní Afriky nedaleko řeky Chalumna (nyní Tyolomnqa). Laoská skalní krysa (\"Laonastes aenigmamus\"), k jejímuž vědeckému popsání došlo až v roce 2005, je zařazena do archaické čeledi hlodavců Diatomyidae, kteří byli donedávna považováni 11 milionů let vyhynulí.\n\nZa živé fosílie jsou označovány druhy, které tzv. zapomněly vyhynout. Buď jsou evolučně tak dobře vybavené, že jim to umožňuje přežívat v téměř nezměněné podobě nestandardně dlouho, nebo žijí v tak izolovaných oblastech, že v nich byl zmírněn evoluční tlak. Vesměs vykazují nízkou taxonomickou a morfologickou variabilitu. Takto jsou označovány například tyto druhy: pekari Wagnerův (\"Catagonus wagneri\"), bahník americký (\"Lepidosiren paradoxa\")\", \"hoacin chocholatý (\"Opisthocomus hoazin\"), žába \"Nasikabatrachus sahyadrensis\", hatérie novozélandská \"(Sphenodon punctatus), \"ptakopysk podivný\" (Ornithorhynchus anatinus), \"loděnka hlubinná\" (Nautilus pompilius), \"strašilkovci\" (Mantophasmatodea), \"husovec strakatý\" (Anseranas semipalmata),\" krokodýl mořský\" (Crocodylus porosus),\" rod mravenců \"Gracilidris.\" Z rostlin je to například dub druhu \"Eidothea hardeniana\".\n\nMnohé taxony se určitou dobu vyvíjejí a poté zanikají. Odhaduje se, že více než 99,9 % všech druhů, které kdy žily, zanikly. Průměrná životnost většiny druhů je 10 milionů let, i když lze najít značně rozdíly. „\"Existuje celá řada příčin, které mohou přímo či nepřímo přispívat k vyhynutí druhu nebo skupiny druhů.“\" „\"Každý druh jedinečný“\", napsali Beverly a Stephen C. Stearnsové v knize \"Watching, from the Edge of Extinction\" „\"a každý vyhyne ... příčiny jsou různé, některé drobné a komplexní, další zřejmé a jednoduché“\". Každý druh, který nemůže přežít a rozmnožovat se ve svém prostředí a nemůže se přesunout do nového prostředí, kde by tak mohl učinit, vymře a zaniká. Vymírání druhů může přijít náhle (rychlá likvidace jejich životního prostředí) nebo může trvat tisíce či dokonce milióny let.\n\nDůležitým faktorem zapřičiňujícím extinkce během posledních stovek, tisíců a možná dokonce desetitisíců let jsou lidské aktivity, ať už je to nadměrný lov, změna, znečištění či úplné zničení životního prostředí nebo zavlečení invazních druhů. Zřejmě hlavní příčinou moderního hromadného vymírání je obrovský nárůst lidské populace, která má stále větší nároky na prostor a zdroje, jež nehodlá sdílet s jinými druhy, pokud pro ni nejsou tzv. užitečné. Mezinárodní svaz ochrany přírody (IUCN) eviduje 834 taxonů vyhynulých mezi léty 1500–2015. Další neznámé množství vymření mezi udávanými léty nebylo zachyceno.\n\nPopulační genetika a demografické jevy ovlivňují jejich vývoj, a tím i riziko vyhynutí druhů. Omezení dané geografií planety je nejdůležitějším faktorem zániku druhů ze všech, ale stává se irelevantním, pokud nastane masové vymírání. Přírodní výběr způsobuje zvýšení prospěšných genetických vlastností a eliminuje slabé stránky. Je však možné, aby se škodlivé mutace šířily v celé populaci prostřednictvím vlivu genetického driftu. Protože jsou vybírány znaky a ne geny, vztah mezi genetickou rozmanitostí a rizikem vyhynutí může být komplexní a hrají zde roli faktory jako balanční selekce, skrytá genetická variabilita, fenotypová plasticita a degenerace. Různorodý genofond populace dává vyšší šanci na přežití nežádoucích změn podmínek. Efekty, které způsobují ztráty nebo zisky genetické rozmanitosti, můžou zvýšit šance na vyhynutí druhu. Populační úbytek typu efektu hrdla láhve obvykle zásadně sníží genetickou různorodost, protože se výrazně omezuje reprodukce jednotlivců a příbuzenská plemenitba je častější. Dalším fenoménem snižujícím kvalitu je zakladatelský efekt. Při něm dochází ke speciaci pomocí malého množství zakladatelských jedinců.\n\nČistokrevné taxony (mnohdy jde o poddruhy), které jsou málo početné či vzácné, mohou čelit hrozbě vyhynutí i tím, že jejich populace je vystavena nekontrolovanému genetickému znečištění neboli kontaminaci. Může dojít k jejich zániku prokřížením s cizí a větší populací příbuzného taxonu. Buď jsou jejich potomci neplodní a populace vzácnějšího taxonu záhy zaniká, nebo jsou dále schopni rozmnožování a větší taxon postupně vzácnější pohltí. Dochází k tomu například při zavlečení invazního druhu člověkem nebo při prolomení některých přírodních bariér, které doposud vzájemnému kontaktu a křížení bránily. Tento typ vyhynutí není často patrný morfologicky, ale až na základě genetických zkoumání. Příkladem ze současnosti může být ohrožení divoké populace buvola arni v důsledku genetického znečištění ze strany domácího vodního buvola, jenž byl právě z arniů vyšlechtěn, nebo křížení vzácnějšího orla volavého s běžnějším orlem křiklavým. Genetická příbuznost však může hrát i pozitivní roli. Například příbuznost tygra kaspického s tygrem ussurijským a tygra čínského s tygrem indočínským možná pomůže při „znovuoživení“ prvně jmenovaného, respektive k omezení inbreedingu u již jen v zajetí chovaného tygra čínského.\n\nPoškozování, změna či destrukce životního prostředí je hlavním antropogenickým důvodem vymírání druhů. Jedná se především o rozvoj zemědělství, růst měst, těžbu dřeva, těžbu nerostných surovin a průmyslový rybolov. Může jít o přímé efekty jako například znečištění prostředí toxickými látkami nebo nepřímé, kdy je určitým druhům omezena schopnost soupeřit o limitované zdroje. Lidmi způsobená toxicita může vyhubit některé lokální druhy velmi rychle tím, že je rychle usmrtí nebo učiní sterilními. Tento proces může být i pomalejší, pokud dosahuje jedovatost jen malého stupně.\n\nKlasickým příkladem ničení životního prostředí je kácení tropických deštných pralesů a jejich nahrazování poli, pastvinami či monokulturními plantážemi. Kromě mnoha jiných taxonů tím trpí například kapraďorosty, které potřebují tmavé, trvale zastíněné plochy, jež jim dokáže poskytnout jen hustý les.\n\nMezi především přírodní důvody vymření taxonů patří lov (predace), mezidruhové soupeření (kompetice) a neschopnost vyrovnat se s nemocemi, které přerostou v epidemie či pandemie. Ačkoliv jde o původně přirozené příčiny vymírání, lidská činnost k tomu zásadním způsobem přispívá. Člověk jakožto přemnožený superpredátor dokáže svými loveckými aktivitami zcela zdecimovat populace některých taxonů. Již v době, kdy lidí bylo relativně málo, mohl mít jejich příchod do prostředí, kde fauna nebyla adaptována na jejich lovecké techniky, devastační efekt. Jedná se například o vyhynutí australské megafauny (před cca 40 000 lety), americké megafauny (před cca 12 000 lety) a zmizení mnohých druhů na Madagaskaru, Havaji a Novém Zélandu (cca 300–1500 n. l.). Ačkoliv příchod lidí zřejmě nebyl jedinou příčinou extinkce, šlo o důležitý vliv, který mohl působit například v kombinaci se změnou klimatu. S některými druhy predátorů lidé soupeří o kořist, což snižuje početnost populací a může přivést taxony k vyhynutí.\n\nIntrodukcí nepůvodních taxonů na různá místa (především na ostrovy), ať už záměrně (dobytek), či omylem (krysy), rovněž dochází buď k predaci původních populací, soupeření s nimi, k zavlečení chorob, nebo k degradaci životního prostředí, což vše může mít za následek jejich vyhubení. Příklady zvířat, která takto vyhynula, jsou krysa buldočí (epidemie), dronte mauricijský (predace a kompetice ze strany zavlečených druhů) či ropucha zlatá (houba zavlečená z Afriky do Ameriky).\n\nKlasickým příkladem zavlečeného predátora, který následně zdecimoval původní ptačí populace, je bojga hnědá a její invaze na Guam, k níž došlo ve 40. letech 20. století.\n\nKe koextinkci neboli spoluvymření dochází v případě, že na vyhynutí jednoho druhu reagují další na něj navázané taxony rovněž vymřením. Dochází k tomu například u specializovaných parazitů, pokud vyhynou jejich hostitelé. Nebo u predátorů silně vázaných na jeden typ (druh) kořisti. Pokud vymře kořist, brzy ji následuje i predátor. Příkladem může být vyhynutí velkého nelétavého ptáka moa a jeho lovce orla Haastova na Novém Zélandu. Další koextinkci se snaží zabránit lidé ve Španělsku, kdy po rapidním poklesu počtů divokého králíka hrozilo vyhynutí rysovi iberskému, pro nějž byl králík téměř výhradní kořistí. V tomto případě by nešlo o klasickou koextinkci, neboť králíkovi vyhynutí nehrozí, jen by zmizela jeho lokální populace. Ke koextinkci dochází často v případě, kdy vymře klíčový druh.\n\nVymírání v důsledku klimatických změn je navrhováno pro mnoho historických událostí. Příkladem je vymření obojživelníků během tzv. karbonského kolapsu deštných pralesů před 305 miliony let, kdy došlo k formaci vyvřelých hornin v okolí Skagerraku. Podobně největší hromadné vymírání, permské vymírání, pravděpodobně způsobily vulkanické Sibiřské trapy. Vymírání mělo nastat i v době, kdy Země procházela fází tzv. sněhové koule a byla z části pokrytá silnou vrstvou ledu, ale vymírání není jisté. Klimatické změny mají jen 7 % podíl na současném vymírání druhů. Některé studie předpokládají vymření 15–37 % suchozemských druhů do roku 2050 v důsledku klimatických změn. OSN však uvádí, že jen 5 % druhů je pouze ohroženo vyhynutím při oteplení klimatu o 2°C. Velmi ohrožená může být oblast Kapska, Karibiku a tropických And. Klimatické změny mohou nastat vlivem různých okolností, například kolísáním sluneční aktivity, zvýšenou sopečnou činností či výbuchem supervulkánu. K poslední explozi supersopky došlo před asi 74 tisíci lety, kdy explodoval supervulkán Toba, což způsobilo globální ochlazení o 3 až 5 stupňů Celsia (skeptici tvrdí jen o 1 °C) a následné velké vymírání.\n\nSrážka s vesmírným tělesem může způsobit lokální, regionální či globální katastrofu, záleží především na velikosti dopadajícího tělesa a také na místě dopadu. Obzvláště velkou hrozbou mohou být velké meteority, asteroidy a komety. Čím je těleso větší, tím je menší pravděpodobnost jeho srážky se Zemí, ale větší ničivá síla srážky. Předpokládá se, že tělesa o průměru více než několik kilometrů již mohou způsobit globální katastrofu spojenou s masovým vymíráním. Asteroid, jehož dopad byl hlavní příčinou hromadné extinkce na konci křídy, mohl mít v průměru 6–14 km. Některé studie však předpokládají, že k masovému vymírání je potřeba souběh dopadu velkého tělesa a zvýšené vulkanické činnosti.\n\nLidé se snaží vymýtit některé choroby, což je v podstatě snaha o plánovanou extinkci. Zřejmě se jim to povedlo v případě pravých neštovic a moru skotu, jejichž viroví původci jsou uchováváni pouze v laboratořích a ve volné přírodě již neexistují. Další viry, bakterie, paraziti a jisté druhy hmyzu mají být rovněž zlikvidovány. Jedná se například o parazitického červa vlasovce medinského (\"Dracunculus medinensis\"), bakterii \"Treponema pallidum pertenue,\" původce frambézie, dále existuje snaha vyhubit některé druhy komárů za použití genetických metod.\n\nDe facto řízenou extinkcí byl pokus nacistů vyhladit během 2. světové války židy, i když z exaktně biologického hlediska by o vymření nešlo, neboť etnikum není taxonomická jednotka.\n\nKaždý taxon resp. gen má biologicky naprogramováno se replikovat, tedy množit a dále se šířit. Stejně tak člověk, ale ten jediný si dokáže uvědomit následky přemnožení a dokonce vědomě umí regulovat svou replikaci. Existuje dokonce skupina lidí sama sebe nazývající Hnutí za dobrovolné vyhynutí lidstva (\"The Voluntary Human Extinction Movement\"), která považuje člověka za škodlivý a silně přemnožený druh a usiluje v krátkodobém horizontu o výraznou redukci lidské reprodukce a populace a v dlouhodobém horizontu dokonce o dobrovolné vymření lidstva v zájmu veškerého života na Zemi.\n\nV paleontologické historii máme záznamy o několika velkých vymíráních, kdy došlo k masovému úbytku některých skupin v relativně krátkém geologickém čase. Pět největších extinkcí se označuje jako velká pětka. Největším masovým vymíráním vůbec byla událost na přelomu permu a triasu před 251 miliony let, kdy zmizelo okolo 90 % všech druhů. Důvodem byl zřejmě souběh vícero příčin: dopady meteoritů, masivní vulkanické erupce v oblasti dnešní Sibiře, rozsáhlé uhelné a plynové požáry a obří úniky metanu způsobené mikroorganismy (především archeou \"Methanosarcina\").\n\nNejznámější hromadnou extinkcí je pak vymírání na přelomu křídy a terciéru před 65–66 miliony lety, kdy vyhynuli dinosauři a s nimi nejméně 50 % nebo možná až 80 % všech soudobých druhů. Tato událost byla s největší pravděpodobností způsobena dopadem asteroidu do oblasti dnešního Yucatánu. Nejstarší hromadné vymírání vyšších organizmů se odehrálo před víc jak 500 milióny lety, nejmladší historické před zhruba pouhými 100–10 tisíci lety, kdy zmizela pleistocénní megafauna. Navíc asi 70 % vědců má za to, že v současnosti probíhá další vymírání, jež bezprostředně navazuje na poslední zmíněné a jehož hlavním viníkem je člověk.\n\nV současné době hraje největší roli ve vymírání druhů člověk, ale zároveň právě on se snaží vymírání zabránit. Ohrožené druhy nicméně často nejsou chráněny s ohledem na svůj ekologický význam. Na nemnohé taxony taky byly vynaloženy obrovské finanční prostředky, přičemž se staly ikonami ochranářských hnutí, zatímco jiné neobdržely téměř žádnou péči, podporu a pozornost, ačkoli jejich přežití je z hlediska ekologických nik podstatně důležitější.\n\nNejsofistikovanější možností jak dosáhnout de-extinkce neboli znovuoživení biologického taxonu je jeho naklonování. Je k tomu potřeba co nejméně poškozená DNA z co největšího množství jedinců a v případě vyšších živočichů i žijící příbuzný taxon, jehož samice dokáží odnosit klonované embryo. Existuje několik projektů, jejichž snahou je naklonovat například mamuty či jeskynní lvy. Nedávné pokusy provedené na 108 let mrtvém do lihu naloženém mladém jedinci vakovlka přinesly dostatek genetického materiálu pro případné naklonování. Nejdále zatím zašlo úsilí oživit kozorožce pyrenejské \"(Capra pyrenaica pyrenaica)\". V letech 2000–2003 bylo vytvořeno celkem 285 embryí, 54 přeneseno do lůna samic (kříženci kozy a kozorožce), ale jen 2 přežily první dva měsíce březosti předtím, než také uhynuly. 30. července 2003 se jedné samici podařilo porodit živý klon, který však během několika minut zemřel na selhání plic.\n\nKromě klonování existuje ještě metoda selektivního křížení. Touto metodou došlo ke znovuoživení pratura či kvagy. „Oživení“ jedinci však nejsou geneticky ani morfologicky totožní s jedinci původního druhu, jen jim jsou velmi podobní.\n\n\n"}
{"id": "271465", "url": "https://cs.wikipedia.org/wiki?curid=271465", "title": "Byrranga", "text": "Byrranga\n\nByrranga ( ) je pohoří v Rusku na poloostrově Tajmyr v Krasnojarském kraji. Pohoří je součástí Velké Arktické Státní Přírodní Rezervace, největší přírodní rezervace v Rusku. Celá oblast je odlehlá, s téměř žádným obyvatelstvem a přístup do ní je velice obtížný kvůli chybějícím silnicím a osadám.\n\nDélka pohoří Byrranga je 1 100 km. Tvoří oblouk jdoucí přibližně od jihozápadu k severovýchodu. Nejvyšší hora Lednikovaja se nachází na východě a její nadmořská výška je 1 146 m n. m., průměrná výška pohoří se však pohybuje okolo 500 m n. m. Jsou zde hluboké kaňony a rokle, ve vyšších polohách jsou především v severních částech ledovce. Zaledněno je celkem 30 km² území. Prekambrijní pohoří je tvořeno ze slitovce rozrušeného do kamenů, podloží má neutrální pH. Jsou zde však také rozsáhlé obnažené vápencové útvary. Pohoří je pokryto kamennou arktickou tundrou. Při jižním úpatí je velké Tajmyrské jezero. Pohoří Byrranga bylo poprvé prozkoumáno v roce 1736, je to jedno z nejpozději prozkoumaných míst v Arktidě. Klima je kontinentální a kruté, v zimě s častými bouřemi.\n\n"}
{"id": "271467", "url": "https://cs.wikipedia.org/wiki?curid=271467", "title": "Bitva u Karrh", "text": "Bitva u Karrh\n\nBitva u Karrh byla svedena v roce 53 př. n. l. poblíž parthského města Karrhy mezi římským vojskem vedeným Markem Liciniem Crassem a vojskem Parthů v čele se Súrénem, vojevůdcem krále králů Oróda II.\n\nMarcus Licinius Crassus měl ze všech tří triumvirů nejslabší pozici v Římě. Byl sice ze všech tří nejbohatší, ale slávou se žádnému z nich nemohl rovnat. Caesar v té době úspěšně bojoval v Galii a Pompeius si již dříve získal slávu při svém východním tažení. Pro zvýšení své prestiže v Římě tedy zahájil Crassus ze Sýrie se sedmi legiemi v roce 53 př. n. l. tažení proti parthské říši. Po několikadenním pochodu po proudu řeky Eufrat opustil bezpečí řeky a vydal se na rovinatou poušť. Parthové disponovali vynikající jízdou a Crassovo rozhodnutí vydat se přes poušť bylo největší chybou jeho života.\n\nNa počátku tažení nekladli Parthové Římanům žádný odpor. Při pochodu do nitra Parthie zvolil Crassus klasické rozestavení vojska – roztáhl své jednotky do linie a na křídla umístil jízdu. Avšak pak si to rozmyslel a vytvořil čtvercovou formaci (každou stranu čtverce tvořilo 12 kohort a část jízdy). Jeho legie pronikly až k řece Balissos, kde se chtěli římští velitelé utábořit. Avšak Crassus byl jiného názoru a rozhodl se pochodovat dále. Zde však již čekal nepřítel.\n\nProti sedmi římským legiím (asi 45 000 mužů) stálo 10 000 jízdních lučištníků a 1 000 elitních parthských jezdců (řecky zvaných \"katafraktoi\"). Jakmile byli Římané na dosah, uslyšeli obrovský hluk parthských bubnů a trumpet. Poté zahájili Parthové útok, ale jejich snaha zahnat Římany za pomoci dlouhých kopí nevyšla. Súrénas tedy své muže stáhl a nařídil jim obklíčit římskou formaci. Crassus odpověděl vysláním lehkooděnců. Jejich útok však skončil pod parthskými šípy. Když si Crassus uvědomil sílu nepřítele, bylo již pozdě. Súrénas svojí armádou Římany obklopil a ze všech stran nařídil svým mužům pálit na bezmocné protivníky. Poté co se Římané pokusili o protiútok, parthská jízda ustoupila, ale i nadále vystřelovala šípy.\n\nV tomto okamžiku nařídil Crassus svému synovi Publiovi, aby se s 1 300 jezdci, osmi kohortami a 500 lučištníky pokusil vymanit z obklíčení. Publiovi se podařilo přinutit Parthy ústupu, ale místo aby čekal na zbytek armády, vydal se pronásledovat ustupující Parthy. Ti ústup pouze předstírali, náhle se obrátili zpět a spolu s čerstvými silami obklíčili a pobili Publia i s jeho armádou. Poté jeho hlavu nabodli na oštěp, projížděli s ní kolem skleslých Římanů a začali opět podnikat drobné výpady.\n\nKdyž nastala noc, Súrénas se rozhodl přerušit boj a Crassus se stáhl do města Karrh, kde přečkal příští den a v noci se pokusil odvést zbytky své armády zpět do Sýrie. Kvůli špatné viditelnosti se ale římská armáda rozdělila na menší skupiny. Crassovu skupinu Parthové obklíčili, ale nenapadli ji. Místo toho jim Súrénas nabídl mír. Crassus byl svými vojáky přinucen kapitulovat, a když dojel do parthského tábora, byl zajat a popraven. Podle legendy byl zabit tak, že mu jakožto nejbohatšímu Římanovi nalili do krku roztavené zlato.\n\nBitva u Karrh byla jednou z největších porážek v římských dějinách. O život přišlo kolem 20 000 vojáků. Velká část přeživších Římanů byla zajata. Navíc se Parthové zmocnili sedmi orlů, standart, římských legií. Ztráty Parthů byly zanedbatelné.\n\n\n"}
{"id": "271468", "url": "https://cs.wikipedia.org/wiki?curid=271468", "title": "Ian Pooley", "text": "Ian Pooley\n\nIan Pooley (vlastním jménem Ian Pinnekamp, *1975) je německý hudební producent a DJ s irskými předky. Svoji hudbu komponuje s použitím prvků různých hudebních žánrů. Obecně se dá obecně charakterizovat jako house nebo tech-house s brazilskými vlivy. Také je známý svými techno remixy.\n\nPo dlouhé spolupráci s vydavatelstvím V2 Records, během níž vydal několik úspěšných alb (například \"Meridian\" nebo \"Since Then\") založil své vlastní vydavatelství, \"Pooled Music\".\n\n\n"}
{"id": "271470", "url": "https://cs.wikipedia.org/wiki?curid=271470", "title": "Lednikovaja", "text": "Lednikovaja\n\nLednikovaja () je hora na poloostrově Tajmyr v Rusku. Je to nejvyšší hora pohoří Byrranga. Vrchol je tvořen slitovcem a je obklopen ledovcem.\n"}
{"id": "271474", "url": "https://cs.wikipedia.org/wiki?curid=271474", "title": "Dudinka", "text": "Dudinka\n\nDudinka je město v Rusku v severovýchodní Sibiři. Do zrušení Tajmyrského autonomního okruhu byla jeho správním centrem; nyní je střediskem Tajmyrského rajónu Krasnojarského kraje. Žije zde téměř 24 tisíc obyvatel (2010), z toho Rusové tvoří 79 %, Dolgani 12 % a Něnci 7 %. Cizinci potřebují ke vstupu do města povolení. Je zde důležitý přístav na Jeniseji. Průmysl rybný. Prochází zde nejsevernější železnice světa (Dudinka – Norilsk – Talnah (Norilsk)).\n\n"}
{"id": "271475", "url": "https://cs.wikipedia.org/wiki?curid=271475", "title": "Karl Troll", "text": "Karl Troll\n\nKarl Troll (1. listopadu 1865 – 30. prosince 1954) byl rakouský architekt.\n\nProjektoval např. městskou školu v obvodu Vídeň 10 (1902, s Augustem Rehakem), evangelický kostel v Ostravě (1905–1907, s L. Faiglem) a katolický kostel v Grillenbergu (1910–1911, s J. Stoppelem).\n\n"}
{"id": "271482", "url": "https://cs.wikipedia.org/wiki?curid=271482", "title": "Noční můra", "text": "Noční můra\n\nNoční můra se nazývá zlý sen, který sužuje spícího během noci. V lidové tradici ji zpodobňuje přízrak, který sedne spáči na hruď a ztěžuje mu tak spánek.\n\nNoční můry jako zlé sny se dostavují během „snové“ REM fáze spánku. Po probuzení si postižený noční můru jasně pamatuje. Noční můry se vyskytují obvykle u dětí a dospělých, kteří prožili nějaké trauma.\n\nPodobným fenoménem je noční děs, který se ovšem dostavuje v průběhu hlubokého NREM spánku, takže si jej postižený po probuzení zpravidla nepamatuje.\n\nVýraz můra je odvozen od germánského slova \"mar\", který lze přeložit jako \"přízrak\". Germáni si povšimli, že staří lidé často umírají ve spánku. Mar pro ně byla tajemná bytost, která si v noci odnese duši spícího. S tímto slovním základem pak jazyky naložily různě – například anglické \"nightmare\" doslovně znamená \"noční kobyla\", původní význam anglického slova mare je ovšem noční démon nebo skřet, který své oběti mučí děsivými sny.\n\nČeské slovo \"mor\" a jméno slovanského zosobnění smrti \"Morana\" pochází z tohoto slovního základu, etymologickou souvislost má i výraz mráz. Slovo \"můra\" je stejného původu, neboť motýl, který létá v noci, se zdál být lidem něčím zlověstným. Výraz můra – přízrak je tedy staršího původu než můra – noční motýl.\n\nNoční můra jako přízrak je blízká upírovi, který se staročesky označoval jako morous.\n\n\n"}
{"id": "271483", "url": "https://cs.wikipedia.org/wiki?curid=271483", "title": "Labina Mitevska", "text": "Labina Mitevska\n\nLabina Mitevska (makedonsky Лабина Митевска, * 1975 Skopje) je severomakedonská herečka a producentka.\n\nHereckou kariéru zahájila ve svých 19 letech v roce 1994 při studiích ve Skopje, Dánsku a na Arizonské univerzitě hlavní rolí ve filmu Milča Mančevského \"Pred doždot\" (\"Před deštěm\"), nominovaném na Oscara.\n\nDále sehrála vedlejší roli ve filmu Michaela Winterbottoma \"Welcome To Sarajevo\" (\"Vítejte v Sarajevu)\" z roku 1997 a jednu z hlavních rolí v české filmové komedii \"Samotáři\".\n\nJejí sestrou je režisérka Teona Strugar Mitevska (* 1974).\n\n\n"}
{"id": "271484", "url": "https://cs.wikipedia.org/wiki?curid=271484", "title": "Boží jména v judaismu", "text": "Boží jména v judaismu\n\nBoží Jméno zaujímá v judaismu mimořádně důležité místo. Nakládání s Božími jmény vyžaduje zvláštní úctu a obezřetnost, neboť 3. přikázání z Desatera nařizuje „nebrat je nadarmo“. Ve starověku se věřilo, že jméno vyjadřuje i charakter - znalost jména osoby tudíž znamenala i znalost jeho charakteru a vnitřního já, znalost jmen bohů pak měla umožňovat ostatním bohům nebo i lidem tyto bohy vzývat, eventuálně mohli svého boha „přemluvit“ či jinak jej přimět, aby konal dle jejich přání – báje o moci božských jmen a o síle, kterou propůjčují, jsou známé již ze starého Egypta.\n\n\n\n\n\n\nV hebrejštině je toto jméno známo od středověku jako \"ha-Šem ha-meforaš\" - (). Vzniklo výkladem verše :\nKaždý z těchto tří po sobě následujících veršů obsahuje 72 znaků, jejichž kombinací je možné získat Boží Jméno. Každý z veršů začíná písmenem ו \"vav\", které má hodnotu 6. Počet 72 je atraktivní právě z numerologického hlediska, neboť 72 je 6×12, tj. 6×(6+6).\n"}
{"id": "271490", "url": "https://cs.wikipedia.org/wiki?curid=271490", "title": "Krokodýl americký", "text": "Krokodýl americký\n\nKrokodýl americký (\"Crocodylus acutus\") je nejrozšířenějším ze čtyř druhů amerických krokodýlů. Obývá pobřeží Atlantského a Tichého oceánu na území Belize, Kolumbie, Kostariky, Dominikánské republiky, Ekvádoru, El Salvadoru, Guatemaly, Haiti, Hondurasu, Nikaragui, Mexika, Panamy, Peru, Spojených států a Venezuely (viz mapka). Množí se také na Kubě, Jamajce a Hispaniole. Ve Floridě v USA je počet volně žijících krokodýlů amerických odhadován na přibližně 2000 jedinců. Kvůli ilegálnímu lovu a ztrátě svého přirozeného biotopu je v mnoha oblastech krokodýl americký považován za ohroženého. Oficiálně je však v Červeném seznamu IUCN zařazen do kategorie zranitelných druhů .\n\nKrokodýl americký má podobně jako všichni krokodýlovití čtyři krátké a silné končetiny, dlouhý a silný ocas, tělo i ocas pokrytý řadami tvrdých desek a silné a velké čelisti, které potřebuje při trhání potravy. Oči chrání zvláštní blány, stejně jako nozdry a uši jsou umístěny na vrcholu hlavy, což umožňuje, aby mohl zůstat zbytek těla skrytý pod vodou.\n\nJeho tmavě hnědé až načernalé zbarvení mu umožňuje splývat s vodou a překvapit svou kořist až neuvěřitelnou rychlostí. Je vůbec jedním z největších krokodýlů, jelikož samci dosahují délky až 5 m a hmotnosti 180–450 kg.\n\nKrokodýl americký bývá poměrně často zaměňován s aligátorem severoamerickým, zvláště díky stejnému zbarvení, velikosti a areálu rozšíření. Spolehlivým odlišným znakem je jejich čenich, který má u aligátorů tvar písmena U a čenich krokodýlů připomíná spíše písmeno V. U čenichu však existuje i jiná, spolehlivá charakteristika. Pokud má aligátor tlamu zavřenou, jdou vidět pouze horní zuby, zato u krokodýla jdou vidět z uzavřené tlamy zuby horní i dolní.\n\nObývá převážně sladkovodní, případně poloslané až slané vodní plochy jako jsou ústí řek, slaná jezera (zvláště jezero Enriquillo v Dominikánské republice), ale hlavně mangrovové bažiny. Občas ho můžeme zahlédnout také v moři.\n\nKrokodýl americký se vydává za potravou v noci a loví především ryby a jiné vodní druhy živočichů jako jsou želvy a krabi, občas uloví i různé druhy ptáků. Ve více zalidněných oblastech má na svědomí časté zmizení domácích zvířat (převážně koz a ovcí). Mláďata se živí podobně jako u ostatních krokodýlů různými malými vodními bezobratlými. U krokodýla amerického bylo zaznamenáno již několik útoků na člověka, např. v Kostarice nebo v Guatemale nejsou zprávy o napadení člověka tímto druhem příliš ojedinělé. Útoky však nejsou tak časté a strašné jako u jeho větších a agresivnějších příbuzných krokodýla nilského nebo mořského.\n\nObdobí hnízdění probíhá během období sucha a období námluv může být velice dlouhé, často i dva měsíce. Samice krokodýlů amerických si pro kladení vajec většinou vyhrabávají prohlubeň v zemi, ale pokud jsou vhodná místa pro tento typ hnízd zabraná či nedostupná, postaví samice většinou kopcovitá hnízda z jakéhokoliv přístupného rostlinného materiálu. Samice musí místo pro své hnízdo vybírat pečlivě, jelikož vody podél řek a bažin stoupají a časté záplavy způsobují na mláďatech vysokou úmrtnost. Proto si samice hnízda staví v období sucha, kdy jsou záplavy takřka minimální. V hnízdě je minimálně 20, častěji však 30 až 60 poměrně velkých vajec.\n\nLíhnutí mláďat, které se koná zhruba po 90 dnech po kladení, přichází spolu s obdobím dešťů a mláďata měří po narození asi 25 cm. Míra rodičovské péče se jeví jako proměnná, jelikož některé samice jeví o ochranu hnízda poměrně menší zájem než druhá skupina samic, která u něj tráví většinu času, pomáhá co nejrychleji mláďatům z hnízd a aktivně je následně brání před jejich největšími predátory, které představují ptáci, divoké kočky a dokonce i velké druhy ryb. Samice mláďata opouští velice brzy - hned několik dnů po\n\n"}
{"id": "271492", "url": "https://cs.wikipedia.org/wiki?curid=271492", "title": "Wysoka Kopa", "text": "Wysoka Kopa\n\nWysoka Kopa ( ) je nejvyšší hora Jizerských hor, nachází se ve Vysokém jizerském hřebeni v polské části hor, ležící přibližně 3900 m SV směrem od hranic s ČR. Patří mezi vrcholy Koruny hor Polska. Někdy bývá začleňována do masivu takzvané Zielone Kopy. Vrchol je odlesněný v důsledku vysokých imisí v 80. letech 20. století. Dnes pokrývají horu mladé smrčiny. Je tvořena ortorulou, což je hornina vzniklá přeměnou žulové vyvřeliny.\n\nVrchol je plochý, označený pouze vrcholovým triangulačním bodem a je na něj přístup po neznačené pěšině, vzdálené 0,5 km od červeně značené cesty, přecházející nejvyšší jizerský hřeben (Świeradów Zdrój - Szklarska Poręba), která nese název \"Hlavní sudetská trasa\" (\"Główny Szlak Sudecki\"). Z vrcholu je dobrý výhled na Krkonoše, Jizerské hory a do polského vnitrozemí.\n\nV nevýrazném sedle mezi Přední kupou a Vysokou kupou leží ve výšce 1100 m n. m. nejvýše položené rašeliniště Jizerských hor, velmi bohaté na poměrně neobvyklé druhy rostlinstva. Nalézají se zde i malá jezírka. Mezi Zlatými jámami a Vysokou kupou leží další vrchoviště, které je také bohaté na vegetaci. Zajímavostí je také prudký zářez Jehněčího potoka (Jagnięcy Potok).\n\nNenachází se zde kleč, nýbrž zakrslý smrkový porost prorostlý suchopýrem pochvatým a suchopýrkem trsnatým. Zástupci vzácné flory zde jsou především šicha černá, šicha oboupohlavná (v české části hor roste jen u Pytláckých kamenů).\n"}
{"id": "271493", "url": "https://cs.wikipedia.org/wiki?curid=271493", "title": "Ľadové pleso", "text": "Ľadové pleso\n\nĽadové pleso je jezero ve Zlomiskové dolině, která je větví Mengusovské doliny ve Vysokých Tatrách na Slovensku. Nachází se v ledovcovém karovém kotli zvaném Ľadová kotlina. Má rozlohu 2,255 ha. Je 225 m dlouhé a 150 m široké. Dosahuje maximální hloubky 9,6 m a objemu 87 397 m³. Leží v nadmořské výšce 1925 m.\n\nNa jihu se nachází Lúčné sedlo. Na západě se táhne hřeben od Končisté přes Štolskou vežu, Malou Končistou a Sedlo pod Drúkom po Popradský Ľadový štít. Na severu od plesa je Železná kotlina a hřeben Kozí stráže.\n\nPleso nemá povrchový přítok. Odtéká z něj Ľadový potok do Popradského plesa. Je tedy jedním z pramenů řeky Poprad. Rozměry jezera v průběhu času zachycuje tabulka:\nPleso je přístupné pěšky pouze s horským vůdcem v rámci výstupů do sedel Lúčné sedlo, Východní Železná brána nebo Sedlo pod Drúkom. K plesu vedla ještě v 70. letech 20. století žlutá turistická značka od Popradského plesa, ale z důvodu ochrany přírody byla zrušena.\n\n\n"}
{"id": "271494", "url": "https://cs.wikipedia.org/wiki?curid=271494", "title": "Sigurd I. Jorsalfar", "text": "Sigurd I. Jorsalfar\n\nSigurd I. Magnusson, později zvaný Sigurd I. Jorsalfar (staronorsky \"Sigurðr Jórsalafari\" – ten, jenž táhl do Jeruzaléma, 1090 – 26. března 1130 Oslo) byl norský král v letech 1103–1130. Nejprve se o vládu dělil se svými bratry Olavem a Øysteinem a samostatné vlády se ujal až roku 1123.\n\nV roce 1098 mladý Sigurd doprovázel svého otce krále Magnuse III. na výpravu na Orknejské ostrovy, Hebridy a do Irského moře. Ten rok se stal Sigurd králem Orknejských ostrovů a stejně tak se na ostrovy přesunuly úřady jarlů. Není zcela jasné, zda se Sigurd po expedici vrátil se svým otcem zpět do Norska. Je však známo, že byl na ostrovech přítomen, když sem opět zavítal král Magnus III. v roce 1103. Ten vyjednal s irským vládcem z Dublinu Muircheartachem Ua Briainem spojenectví založené na sňatku Muircheartachovy dcery se Sigurdem. Nicméně o rok později byl Magnus III. v Ulsteru zabit a čtyřnáctiletý Sigurd se vrátil do Norska, aby se se svými bratry chopil královské koruny.\n\nV roce 1107 Sigurd I. vedl kontingent na podporu nových křižáckých států, které vznikly po první křížové výpravě na Blízkém východě – do Jeruzalémského království. Stal se tak prvním evropským vladařem, který se vydal na křížovou výpravu, za což si vysloužil svou pozdější přezdívku Jorsalfal, pod kterou jej dějiny znají.\n\nJeho výprava vedla po moři a nejprve se výprava zastavila v Lisabonu, kde se angažoval v potyčce mezi místními křesťanskými vládci a Maury na několika různých ostrovech. V sicilském Palermu navštívil sicilského krále Rogera II. a zastavil se i v Konstantinopoli. V Jeruzalémě nakonec spojil své vojenské síly s králem Balduinem I., kterému v roce 1110 pomohl dobýt přístavní město Sidon.\n\nPo návratu do Norska v roce 1111 si Sigurd I. zvolil za své sídelní město Konghelle (dnešní Kungälv ve Švédsku) a nechal zde vybudovat hrad, kam umístil relikvie (tříska z Pravého kříže), které si přivezl od krále Balduina z Palestiny. V roce 1123 vytáhl znovu do boje ve jménu křesťanství, tentokrát do švédského Smålandu, jehož obyvatelé křesťanství nejprve přijali, ale poté se od něj odvrátili a začali znovu uctívat staré pohanské bohy.\n\nBěhem Sigurdovy vlády upevnila v Norsku svou moc latinská církev a král nechal zavést placení desátků. Ve Stavangeru nechal král zřídit diecézi, aby nebyl odkázán na biskupa v Bergenu, se kterým neměl nejlepší vztahy.\n\nKrál Sigurd I. Jorsalfar zemřel v roce 1130 a byl pohřben v kostele Hallvardskirken v Oslu. Zanechal však po sobě pouze dceru, ale ne legitimního syna, který by mohl nastoupit na norský trůn. Tato situace vedla k mocenskému zápasu mezi různými nelegitimními syny zemřelého krále a nejrůznějšími zájmovými skupinami, což vyústilo v otevřenou občanskou válku.\n\nPo rozluce s irskou princeznou Blathmin O'Brien se Sigurd oženil s Malmfrid Kyjevskou. Manželství nebylo šťastné a vzešla z něj jediná dcera:\n\nBěhem manželství s Malmfridou měl Sigurd milenku \"Borghild Olavsdatter\" a jejich synem byl budoucí Magnus IV. V roce 1128 Sigurd manželství nechal anulovat, aby se mohl oženit se ženou jménem \"Cecilie\".\n\n\n"}
{"id": "271499", "url": "https://cs.wikipedia.org/wiki?curid=271499", "title": "Vývoj židovské populace", "text": "Vývoj židovské populace\n\nŽidovská populační centra se během časů velmi měnila a to především kvůli neustálému proudu židovských uprchlíků, který byl tvořen vyhnáními, perzekucemi a oficiálně schválenými vraždami Židů na různých místech v různých obdobích. 20. století zaznamenalo velký posun židovské populace především kvůli perzekuci ve východní Evropě následované Holocaustem, migrací do Spojených států amerických, vytvořením Izraele a následným vyhnáním Sefardských a Mizraškých Židů z arabského světa.\n\nTóra obsahuje mnoho tvrzení o počtu Židů, kteří opustili Egypt. Celkem se jednalo o potomky sedmdesáti synů a vnuků Jákobových, jichž, včetně Levitů bylo 611 730, kteří znovunavázali na jejich život v zemi Izraelské. Počet Židů nepocházející z kmene Lévi reprezentuje počet mužů vhodných pro vojenskou službu, tj. mezi dvaceti a šedesáti lety; počet Levitů zobrazuje počet mužů zavázaných k chrámové službě (muži mezi dvaceti a padesáti lety). To by znamenalo populaci zhruba 3 000 000 Židů. Cenzus za krále Davida tvrdí, že je 1 300 000 mužů starších dvaceti let, což by znamenalo populaci nad 5 000 000. Počet Židů navrátivších se z Babylonského exilu je 42 360. Tacitus prohlašuje, že v Jeruzalému v době jeho pádu bylo 600 000 lidí; Josefus, že se tam nacházelo 1 100 000, z čehož 97 000 bylo prodáno do otroctví. Toto jsou všechna čísla dostupná z dob starověku a jejich důvěryhodnost je diskutabilní.\n\nPodle Diona Cassiuse (lxix. 14), bylo během hadriánských válek zavražděno 580 000 Židů. Podle Theodora Mommsena se v 1. století n. l. nenacházelo v Egyptě méně než 1 milion Židů z celkového počtu 8 milionů obyvatel. Z čehož 200 000 žilo v Alexandrii, jejíž celková populace byla 500 000.\n\nAdolf Harnack (Ausbreitung des Christentums, Lipsko, 1902) se domnívá, že v časech císaře Nerona se v Sýrii nacházelo zhruba 1 milion Židů a 700 tisíc jich bylo v Palestině a na dalších místech zhruba 1,5 milionu, což by celkem činilo v 4,2 milionu Židů na celém světě v 1. století n.l.\n\nPokud jde o Židy ve středověku, tak Benjamin z Tudely kolem roku 1170 vypočítal celkový počet na 1 049 565. Z tohoto čísla připadá 100 tisíc na Persii a Indii, 100 tisíc na Arábii a 300 tisíc na oblast zvanou „Tanajm“. V zemích, které navštívil v tu dobu nebylo více než 500 tisíc Židů a celkem jich nebylo zřejmě více než 750 tisíc. Jediná reálná data z období středověku pocházejí od židovských obcí.\n\nStředověk byl převážně obdobím vyhnanství. V roce 1290 bylo 16 tisíc Židů vyhnáno z Anglie, roku 1306 100 tisíc Židů z Francie a roku 1492 zhruba 200 tisíc Židů ze Španělska. Menší, avšak pravidelná, vyhnání se děla v Německu a to tak, že začátkem 16. století zbyla pouze čtyři hlavní židovské komunity. Patřil mezi ně Frankfurt s 2000 Židy, Worms s 1400, Praha s 10 tisíci a Vídeň s 3000 (Heinrich Grätz, Geschichte der Juden x. 29). Odhaduje se, že během pěti století od roku 1000 do roku 1500 zahynulo 380 tisíc Židů během perzekucí, což zredukovalo celkový počet světového židovstva na 1 milion. V 16. a 17. století byly hlavními centra židovské populace Polsko a země při středozemním moři (hlavně Španělsko).\n\nJacques Basnage počátkem 18. století odhadl celkový počet evropských Židů na 1 360 000, ale podle cenzu při prvním dělení Polska z roku 1772 se v Republice obou národů nacházelo 308 500 Židů. Tato polská populace tvořila velkou část evropského židovstva a spolu s Židy z muslimských zemí nemohl být celkový počet všech Židů větší než 1 milion.\n\nZa předpokladu, že jsou tato čísla správná byl růst židovské populace v následujících několika století rapidní. Tento předpoklad byl přezkoumán v Německu a konfrontován se zákony limitující počet Židů v určitých městech. Podle Jacobse bylo roku 1786 v Praze 7951 Židů a v roce 1843 celkem 5646. Ve Frankfurtu pak 2214 Židů v roce 1811.\n\nChubinsky oznámil, že v roce 1840 byli Židé v jižním Rusku zvyklí bydlet po třinácti v jednom domě, zatímco mezi běžnou populací bylo zvykem, že v domě žily 4-5 osob (Globus, 1880, p. 340). Prudký vzrůst židovské populace měl bezesporu příčinu v sňatcích v raném věku a nízké kojenecké úmrtnosti ve stálých obcích. Hlavní data známá po nejdelší údobí pocházejí z Nizozemska, Maďarska, Polska a Württembergu. Více informací v tabulce napravo.\n\nJacobs v Židovské encyklopedii představuje důkazy, že židovský přirozený přírůstek v tomto období může překročit všeobecný přirozený přírůstek, ale zároveň dodává, že tato čísla mohou být velmi často zkreslena, jelikož nemusí zahrnovat pouze přirozený přírůstek spočívající ve více narozených než zemřelých, ale že může být ovlivněn imigrací. Toto se vztahuje zejména Německo během počátečního období 19. století, kdy Židé z Haliče a Polska využili každou příležitost v migraci na západ. Arthur Ruppin, myslitel konce 19. století, v období, kdy bylo využito velkých tlaků, aby se zabránilo v usidlování ruských Židů v Německu, ukazuje, že se růst židovské populace v Německu téměř úplně zastavil, kvůli poklesu porodnosti a emigraci. Podobně, během tohoto období, Anglie a Spojené státy uvádějí znatelnou židovskou imigraci.\n\nTento růst však byl ve reálných číslech vyvažován konverzí mimo judaismus. Zatímco Halacha říká, že Žid, ačkoliv konvertuje, zůstává stále Židem, v atmosféře perzekucí, které během tohoto období zasahovaly Evropu, mělo sklony konverzi doprovázet zřeknutí se židovské identity a konvertováním ke křesťanství přestal být konvertita považován za součást židovské komunity. Židovská encyklopedie uvádí statistiky konvertování Židů k protestanství, katolictví, pravoslaví a řecko-katolicismu. Závěr je, že během 19. století konvertovalo ke křesťanství přibližně 2000 Židů, nicméně ke v 90. letech 19. století to již bylo 3000 Židů za rok (1000 z Rakouska-Uherska, 1000 z Ruska, 500 z Německa a zbytek z anglosaského světa). Tuto skutečnost mírně vyvažovalo 500 konvertitů k judaismu každý rok, zejména pak bývalé křesťanky, které se provdaly za Žida. Konverze v Rusku, Haliči a Rumunsku převážili nad emigracemi: v poslední čtvrtině 19. století z této oblasti Evropy emigroval přibližně 1 milion Židů, zejména do Spojených států, ale mnoho také do Spojeného království.\n\nPřed koncem 19. století se odhady počtů Židů ve světě pohybovali od 6,2 milionů po 10 932 777. To kontrastuje se zhruba polovičním číslem, které bylo před pouhými 60 lety.\n\nNásledující tabulka je založena na datech z tabulky pocházející z Židovské encyklopedie z let 1901-1906.\n\n\nData o židovské populaci jednotlivých zemí z roku 1900 z Židovské encyklopedie jsou porovnána s daty o židovské populaci k roku 2005. Jméně některých států byla změněna (Habeš byla změněna na Etiopii, Palestina na Izrael, Britské ostrovy na Spojené království, Persie na Írán, Srbsko na Srbsko a Černou Horu). V případě, že název státu neodpovídá, objeví se v buňce sloupce pro rok 2005 „nezjištěno“. Jiné údaje jsou také problematické: například dnešní Německo neleží na stejném území jako Německo roku 1900. Rakousko-uherskému soustátí odpovídají státy Rakousko, Maďarsko a Polsko (ne celé dnešní Polsko), zahrnovalo by také současné Česko, Slovensko, Transylvánii, atp.\n\n\"Poznámka: Celkový součet židovské světové populace k roku 1900 na konci zobrazuje celé židovstvo, ne pouze vyjmenované země.\"\n\nZdroj dat těchto tabulek pochází z roku 1900. Srovnání se současností lze zhlédnutím tabulek ve článku Židé podle země. Čtvrtý sloupec představuje procentuální podíl židovské populace v daném regionu (Židé v regionu * 100 / celkovou populací regionu). Poslední sloupec představuje procentuální podíl židovské populace s celosvětovou židovskou populací (Židé v regionu * 100 / celková židovská světová populace).\n\nUvedená čísla platí pro rok 1900.\nUvedená čísla platí pro rok 1900.\nUvedená čísla platí pro rok 1900.\nUvedená čísla platí pro rok 1900.\nUvedená čísla platí pro rok 1900.\nSrovnání zemí v letech 1900 a 2005 podle celkové židovská populace.\n\n"}
{"id": "271502", "url": "https://cs.wikipedia.org/wiki?curid=271502", "title": "Arch Enemy", "text": "Arch Enemy\n\nArch Enemy je švédská deathmetalová skupina založená roku 1996 kytaristou ze skupiny Carcass – Michaelem Amottem.\n\nSkupinu v původní sestavě založil Michael Amott spolu se svým mladším bratrem Christopherem, ke kterým se připojil zpěvák Johan Liiva a bubeník Daniel Erlandsson. V roce 1998 byl do skupiny přijat basák Martin Bengtsson a bubeník Peter Wildoer a v této nové sestavě vydali album \"Stigmata\". Tímto albem si získali popularitu jak v Evropě tak i v Americe. Byl to jejich první celosvětově vydávané album.\n\nDaniel Erlandsson se vrátil zpět k bicím v roce 1999. Vyšlo album \"Burning Bridges\" a nedlouho za ním i \"Burning Japan Live 1999\", jehož prodej měl být omezen jen pro Japonsko, ale později bylo vydáno celosvětově. Album \"Burning Bridges\" znamenalo změnu, bylo melodičtější než předešlá alba.\n\nJohan Liiva byl v roce 2001 požádán, aby od skupiny odešel. Michael Amott usoudil, že Johan není přiměřen ke zbytku skupiny a chtěl více „dynamického“ frontmana. Nahradila ho Angela Gossow, amatérská žurnalistka a deathmetalová zpěvačka z Kolína nad Rýnem, od které Michael toho roku dostal, během jednoho interview, její demonahrávku. První album po přijetí Angely bylo \"Wages of Sin\". V prosinci 2001 se zúčastnili „Japan's Beast Feast 2002“, kde účinkovali i Motörhead a Slayer.\n\nAlbum \"Anthems of Rebellion\" bylo vydáno v roce 2003 a přineslo některé inovace do jejich hudebního projevu, jako je například dvojhlas ve skladbě „End of the Line“. V listopadu následujícího roku vydala skupina Arch Enemy album \"Dead Eyes See No Future\", které obsahovalo i coververze některých skladeb od Megadeth, Manowar a Carcass. V červnu 2005 skupina dokončila nahrávání šestého alba \"Doomsday Machine\".\n\nV červenci 2005 kytarista Christopher Amott opustil skupinu, aby se mohl víc věnovat svému osobnímu životu. Na jeho místo nastoupil Fredrik Åkesson, kterého v roce 2007 znovu Christopher vystřídal.\n\nVydaní nového alba \"Rise of the Tyrant\" pro rok 2007 mělo předznamenat EP \"Revolution Begins\". EP vyšlo 7. září, 2007 a album mělo být vydáno 25. září 2007. Přes P2P se album Rise of the Tyrant dostalo už 27. července 2007\n\nV březnu 2014 se rozhodla Angela ze skupiny odejít. Jak uvedla, chce se více věnovat rodině a jiným zájmům. Na webu skupiny uvedla: \"„Zůstávám věrna metalu, jen opouštím záře reflektorů, abych tak řekla. Předávám pochodeň nesmírně talentované Alisse White-Gluz, která je jednak skvělá zpěvačka, ale také má blízká kamarádka. Vždycky jsem si říkala, že by si zasloužila šanci zazářit – a tak ji teď dostává. Stejně jako jsem ji dostala já v roce 2001.“\" Angela ale skupinu zcela neopoustila, dále ve skupině zůstává jako manažerka.\n\nV roce 2015 byl na pozici sólové kytary přijat kytarista Jeff Loomis, který dříve účinkoval ve skupině Nevermore a také měl svou vlastní sólo dráhu.\n\n\n\n\n\n"}
{"id": "271507", "url": "https://cs.wikipedia.org/wiki?curid=271507", "title": "Gustav Winter", "text": "Gustav Winter\n\nPhDr. Gustav Winter (20. června 1889 Radenín – září 1943 Londýn) byl sociálnědemokratický novinář a publicista.\n\nNarodil se v Radeníně u Tábora jako páté ze šesti dětí v chudé rodině židovského nájemce mlýna. Po absolvování gymnázia v Praze vystudoval filosofii na Karlově univerzitě v Praze. Během studií se živil kondicemi a částečně jej podporovali i starší bratři Lev Winter a Arnošt Winter.\n\nStejně jako jeho bratři byl již od studií činný v sociálnědemokratické straně. Po studiích se stal redaktorem \"Práva lidu\" a v letech 1926-38 byl jeho zpravodajem v Paříži. Od roku 1939 byl činný v československém zahraničním odboji ve Francii a ve Velké Británii. Zahynul po delší nemoci v roce 1943 v Londýně.\n\nByl uznávaným znalcem francouzské a španělské politické a kulturní scény. Překládal z francouzštiny, angličtiny a němčiny; do francouzštiny přeložil některá díla Karla Čapka. Jeho zkušenosti z novinářské práce jsou patrné i z jeho knih. Za svou \"Knihu o Francii\" obdržel státní cenu za rok 1931.\n\n\n"}
{"id": "271508", "url": "https://cs.wikipedia.org/wiki?curid=271508", "title": "Vyhynulý taxon", "text": "Vyhynulý taxon\n\nVyhynulý taxon (zkratka EX, z anglického ) je stupeň ohrožení podle červeného seznamu IUCN. Označuje, že poslední exemplář zemřel nebo je pokládán za mrtvý. IUCN stanovilo rok 1500 jako předěl pro moderně vyhynulé taxony (dříve vyhynulé taxony se obvykle označují jako fosílie).\n\n\n"}
{"id": "271512", "url": "https://cs.wikipedia.org/wiki?curid=271512", "title": "Tha Last Meal", "text": "Tha Last Meal\n\nTha Last Meal je páté album amerického rapera Snoop Dogga. Umístilo se na 4. místě v The Billboard 200 a získal Platinové ocenění RIAA. Tato deska je třetí a zároveň poslední pod labelem No Limit Records.\n\n"}
{"id": "271515", "url": "https://cs.wikipedia.org/wiki?curid=271515", "title": "Paid Tha Cost To Be Da Bo$$", "text": "Paid Tha Cost To Be Da Bo$$\n\nPaid Tha Cost To Be Da Bo$$ je šesté album amerického rapera Snoop Dogga. Umístilo se na 12. místě v The Billboard 200 a získal Platinové ocenění RIAA.\n\n"}
{"id": "271519", "url": "https://cs.wikipedia.org/wiki?curid=271519", "title": "Evangelická církev v Rakousku (1781–1918)", "text": "Evangelická církev v Rakousku (1781–1918)\n\nEvangelická církev v Rakousku vznikla po vydání tolerančního patentu. Tvořila až do rozpadu Rakousko-Uherska poměrně volnou správní unii luteránů a reformovaných (kalvinistů) na území Předlitavska. V letech 1867–1915 se oficiálně nazývala Evangelická církev augšburského a helvétského vyznání v královstvích a zemích na říšské radě zastoupených. Sbory obou vyznání spojovaly společné vrcholné orgány a společné církevní právo.\n\nEvangelická církev v Rakousku se zformovala na základě tolerančního patentu a navazujícího tolerančního zákonodárství.\n\nRoku 1869 fungovalo v západní části Habsburské monarchie 373 školních obcí, roku 1913 jejich počet poklesl na pouhých 174 konfesních škol.\nPřed rozpadem Rakousko-Uherska se církev skládala z 10 superintendencí, 23 seniorátů a 291 farních sborů. K církvi se hlásilo na 590.000 osob. Kázáno bylo v němčině, češtině a polštině. Část církve helvétského vyznání byla z 90 % českojazyčná.\n\nPo rozpadu Rakousko-Uherska vytvořily jednotlivé části církve nové církevní organizace v nástupnických státech, případně se spojily s jinými církvemi. Na území Československa se české reformované sbory sloučily s českými luterskými sbory v Českobratrskou církev evangelickou v roce 1918, německé luterské a reformované sbory se sloučily v Německou evangelickou církev v Československé republice v roce 1919 a převážně polské luterské sbory na Těšínsku se sloučily v Augšburskou církev evangelickou ve východním Slezsku v Československu.\n\nObě protestantské církve byly rozděleny do správních obvodů, které se nazývaly superintendence. V Rakousku bylo zřízeno pět superintendencí a. v. (1. dolno- a vnitrorakouská; 2. hornorakouská a salcburská; 3. česká; 4. moravsko-slezská; 5. haličská) a tři, resp. čtyři superintendence h. v. (1. dolnorakouská; 2. česká; 3. moravská; [4.] haličská). V čele superintendencí stáli duchovní s titulem superintendent (pouze v čele haličské „superintendence“ h. v. stál senior, který byl bezproztředně podřízen konzistoři).\n\n\n\n\n\n\n\n\n\n\n"}
{"id": "271520", "url": "https://cs.wikipedia.org/wiki?curid=271520", "title": "Nymfa (biologie)", "text": "Nymfa (biologie)\n\nNymfa je nedospělé životní stadium (larva) některých skupin hmyzu, které prodělávají vývoj nepřímý s proměnou nedokonalou. Nikdy se nekuklí, jen se svléká. Nymfa je zvláštní larva, protože značně připomíná dospělce. Nemá však křídla ani pohlavní orgány. \n\nNymfu mají: \nV širším slova smyslu se někdy jako nymfy označují larvy některých skupin vodního hmyzu nazývané přesněji najády, které mají podobný ontogenetický vývoj, dospělce však připomínají jen vzdáleně. Mívají však larvální orgány, které dospělcům chybí (tracheální žábry, lapací maska). \n\nNajádu mají: \n\n"}
{"id": "271524", "url": "https://cs.wikipedia.org/wiki?curid=271524", "title": "Zbojnícke Ľadové pleso", "text": "Zbojnícke Ľadové pleso\n\nZbojnícke Ľadové pleso je ledovcové jezero na dně Rovienkové kotliny v horní části Veľké Studené doliny ve Vysokých Tatrách na Slovensku. Má rozlohu 1,7350 ha. Je 180 m dlouhé a 135 m široké. Dosahuje maximální hloubky 18 m a objemu 101 133 m³. Leží v nadmořské výšce 2057 m. Je to největší pleso ve Veľké Studené dolině.\n\nNa sever od plesa se zvedá hlavní hřeben Vysokých Tater s vrcholy Malého Javorového štítu, Hranaté veže a Rovienkové veže, přičemž první dva odděluje sedlo Malý závrat.\n\nPleso nemá povrchový přítok ani odtok. Pod povrchem z něj odtéká Veľký Studený potok. U hladiny dosahuje teplota vody maximálně 4 °C. Rozměry jezera v průběhu času zachycuje tabulka:\nPleso není veřejnosti přístupné. Asi 300 m východně od plesa prochází žlutá turistická značka ze Zbojnícke chaty k Téryho chatě.\n\n\n"}
{"id": "271525", "url": "https://cs.wikipedia.org/wiki?curid=271525", "title": "Kamehameha I.", "text": "Kamehameha I.\n\nKamehameha I. zvaný též Kamehameha Veliký (anglicky: \"Kamehameha the Great\", celé havajské jméno: Kalani Paiʻea Wohi o Kaleikini Kealiʻikui Kamehameha o ʻIolani i Kaiwikapu kauʻi Ka Liholiho Kūnuiākea) založil v roce 1810 Havajské království vojenským sjednocením všech ostrovních klanů a kmenů. Sebe označil jako krále a založil tak dynastii Kamehameha. Jeho manželkou byla regentka Elizabeth Kaʻahumanu.\n\nVznik království sahá do roku 1778 kdy došlo k objevu Havajských ostrovů Jamesem Cookem. V té době vládl každému ostrovu jeden vládce zvaný \"aliʻi nui\". Mezi vládci docházelo k bojům o vládu nad ostrovy. Přimíchal se do nich i James Cook a při tom byl zabit. Po mnoha letech menších nebo větších bitev a konfliktů koncem 18. a začátkem 19. století si upevnil ambiciózní Kamehameha svou vojenskou sílu nad ostrovy a násilím připojil k Havajským ostrovům ostrov Kauai. Na jeho vítězství se podíleli i západní poradci a použití evropských zbraní.\n"}
{"id": "271527", "url": "https://cs.wikipedia.org/wiki?curid=271527", "title": "Federální shromáždění (budova)", "text": "Federální shromáždění (budova)\n\nNová budova Národního muzea, původně budova Federálního shromáždění (parlamentu), se nachází v Praze mezi historickou budovou Národního muzea a Státní operou, v pásu mezi směry Severojižní magistrály, který je průnikem mezi městskou částí a obvodem Praha 1 a čtvrtí Vinohrady. Při stavbě byl využit mostový nosník a ve své době největší závěsná skleněná stěna v Československu.\n\nPůvodní budova Peněžní burzy byla postavena v letech 1936–1937 podle vítězného návrhu architekta Jaroslava Rösslera. Budova parlamentu byla původně plánovaná na Letné (architektonické soutěže v letech 1928 a 1947), po roce 1948 a zrušení burzy sem bylo sídlo parlamentu (Národního shromáždění) přesunuto z Rudolfina.\n\nNa rozšíření budovy parlamentu byla vypsána soutěž probíhající v letech 1965–1966. Vítězný návrh architektů Karla Pragera, Jiřího Kadeřábka a Jiřího Albrechta byl realizován za provozu v letech 1968–1973. Od ledna 1969 v budově zasedalo Federální shromáždění jako nástupce dřívějšího Národního shromáždění.\n\nPřed budovou stojí bronzové sousoší \"Nový věk\" od Vincence Makovského vytvořené pro výstavu Expo 58 v Bruselu. Stejná socha stojí také před Brněnským výstavištěm. Sousoší získalo Velkou cenu Expa 58. Po stranách symbolu slunce je postava muže s plány budoucích staveb a ženy s plody a květy v nadživotní velikosti na žulovém podstavci.\n\nPo zániku Československa a zrušení Federálního shromáždění ji v letech 1995 až 2009 využívalo Rádio Svobodná Evropa/Rádio Svoboda.\nRoku 2000 Ministerstvo kultury budovu bývalého federálního shromáždění prohlásilo za kulturní památku. V roce 2004 byla v anketě časopisu Architekt budova zařazena mezi deset nejvýznamnějších českých staveb posledních padesáti let.\nPo teroristických útocích v USA roce 2001 začala být z důvodu svého významu hlídaná nejprve armádou a pak policií. Zároveň byl výrazně omezen provoz na sousedících komunikacích – byly zrušeny některé jízdní pruhy na magistrále a na spojce navazující na Vinohradskou ulici a budova byla obestavěna několika liniemi betonových zábran.\n\n22. listopadu 2006 rozhodla vláda České republiky o přidělení budovy Národnímu muzeu pro jeho trvalé rozšíření. Slavnostní předání se odehrálo po odchodu Rádia Svobodná Evropa/Rádia Svoboda dne 1. června 2009. Vedení muzea se rozhodlo, že stavbu spojí podzemním tunelem se svou historickou budovou a zpřístupní ji z části veřejnosti. Tím se také umlčely spekulace o skleněném tubusu, který by spojoval oba komplexy a značně narušil historický vzhled celého okolí.\n\nPrimátor Prahy Bohuslav Svoboda v roce 2011 prohlásil, že by bylo možno uvažovat o zbourání budovy Federálního shromáždění tak, aby byla odhalena původní burza. Ke zbourání však nedošlo.\n\nStavba byla přejmenována na Nová budova Národního muzea a slouží pro pořádání krátkodobých výstav. V roce 2019 byla budova propojena podzemním tunelem do Historické budovy NM. V roce 2020 by zde měla být otevřena výstava Dějiny 20. století.\n\n\n"}
{"id": "271528", "url": "https://cs.wikipedia.org/wiki?curid=271528", "title": "R&amp;G (Rhythm &amp; Gangsta): The Masterpiece", "text": "R&amp;G (Rhythm &amp; Gangsta): The Masterpiece\n\nR&G (Rhythm & Gangsta): The Masterpiece je v pořadí sedmé album amerického rapera Snoop Dogga. Obsadilo 6. místo v The Billboard 200 a stalo se platinovým.\n\n"}
{"id": "271529", "url": "https://cs.wikipedia.org/wiki?curid=271529", "title": "Vladislav Český", "text": "Vladislav Český\n\nVladislav (1227 – 3. leden 1247) byl nejstarší syn českého krále Václava I. a jeho manželky Kunhuty Štaufské, starší bratr Přemysla Otakara II. Vladislav byl moravský markrabě v letech 1246–1247 a krátce také rakouský vévoda.\n\nKunhuta Štaufská dala Václavovi dědice tři roky po svatbě, která se konala v roce 1224. Zhruba šest let po prvorozenci se narodil i druhý syn, Přemysl. Oba bratři pak měli ještě tři sestry. Není jasné, jestli se dcery narodily v době mezi syny, žádné zprávy o tom nemluví. Přemysl tak mohl i nemusel být dítětem nejmladším. Po smrti bratra Václava I., bezdětného moravského markrabího Přemysla, v roce 1239 byli synové českého krále a jeho manželky jedinými mužskými potomky přemyslovského rodu.\n\nKrál Václav vedl ve třicátých letech spory se svým bratrem Přemyslem, markrabím na Moravě, i s rakouským vévodou Fridrichem Bojovným. Bratra ovšem donutil k poslušnosti. Co se týče rakouského vévody, císař Fridrich II. Štaufský vévodu Fridricha uvrhl do říšské klatby (1236). Diplomacie říšských knížat, obávajících se toho, že by císař ziskem Rakous příliš posílil svou moc, vedla ovšem k usmíření Václava s Fridrichem. Svou neteř Gertrudu zaslíbil Václavovu synovi Vladislavovi a jako věno odevzdal pod českou správu území Rakous severně od Dunaje.\n\nFridrich Bojovný ovšem poté nabídl Gertrudu, svou potenciální dědičku, přímo císaři. Václavovi slíbil pomoc uherský král Béla IV., jemuž Fridrich Bojovný odňal část území za vpádu Tatarů, a také Ota Bavorský. České vojsko sice zůstalo nepodpořeno a poraženo, Václav ovšem docílil sňatku markraběte Vladislava s Gertrudou (1246). Rakouský vévoda Fridrich téhož roku opět napadl Uhry a zemřel v bitvě na Litavě.\n\nVladislav se ovšem z titulu rakouského vévody příliš dlouho neradoval, protože zemřel bez potomků už o půl roku později. Ačkoliv mu bylo teprve dvacet let, žádné zprávy nenasvědčují tomu, že by jeho smrt byla nepřirozená. Vdova Gertruda se pak ještě dvakrát vdala, ani jeden z jejích manželů se ovšem v Rakousku neprosadil.\n\nVáclava I. smrt jeho dědice zdrtila a postupně ztrácel v Rakousku vliv, což se nelíbilo šlechtě ani mladšímu synovi, teď už jediné naději na pokračování českého královského rodu Přemyslovců. Šlechta chtěla nahradit v úřadech Václavovy oblíbence a ctižádost mladého Přemysla, který se na Moravě stal bratrovým nástupcem, se jim jistě hodila. Uprostřed bojů mezi manželem a synem zemřela v roce 1248 i královna Kunhuta. Král ovšem nakonec vzpouru svého syna a šlechty potlačil a Přemysl se po krátkém věznění stal znovu markrabětem.\n\n"}
{"id": "271530", "url": "https://cs.wikipedia.org/wiki?curid=271530", "title": "Resekce", "text": "Resekce\n\nResekce (\"re\" předpona, \"sekce\" místo) v chirurgii znamená odstranění části nebo celého orgánu. \n\n"}
{"id": "271536", "url": "https://cs.wikipedia.org/wiki?curid=271536", "title": "Tha Blue Carpet Treatment", "text": "Tha Blue Carpet Treatment\n\nTha Blue Carpet Treatment je osmé album amerického rapera Snoop Dogga. Obsadilo 5. místo v The Billboard 200 a získalo zlaté ocenění RIAA.\n\n"}
{"id": "271537", "url": "https://cs.wikipedia.org/wiki?curid=271537", "title": "Tracheotomie", "text": "Tracheotomie\n\nTracheotomie je chirurgický zákrok, který slouží k otevření přístupu (vytvoření otvoru) do průdušnice a k zajištění dýchání. Tracheotomie pochází z řeckého slovního základu \"tom-\", které znamená \"řezat\", vztahuje se k akutnímu proříznutí průdušnice (\"trachea\"). \n\nTento zákrok je prováděn záchranáři, lékaři a chirurgy, kdy se do otvoru v průdušnici zasune tracheostomická kanyla. V případě první pomoci lze tracheotomii nahradit vbodnutím jedné či více širokých jehel, a to buď v místě koniotomie, a nebo horní tracheotomie.\n\nTracheotomie se zpravidla provádí na dvou základních místech:\n\nNěkdo by mohl zaměnit pojem tracheotomie s tracheostomií, avšak tracheotomie je chirurgický zákrok, kdežto tracheostomie je stav, kdy je průdušnice uměle vyústěna na povrch těla po vykonání tracheotomie, tedy po vytvoření otvoru v průdušnici a zasunutí tracheostomické kanyly. Cílem tracheostomie je tedy zajištění průchodnosti dýchacích cest pro umožnění ventilace (spontánní nebo s pomocí přístroje). Může být trvalá nebo dočasná.\n\nTracheostomii mohou mít pacienti dočasně nebo dlouhodobě, v dlouhodobém případě se pacient musí potýkat s překážkami v komunikaci, které jde však řešit mluvicí kanylou bez balónku v kombinaci se speciálním ventilem, toto řešení umožní proudění vzduchu kolem hlasivek a následnou komunikaci. Pro pacienty, kterým to činí potíže a je jim to velmi nepříjemné, je tu další řešení: elektrolarynx. Elektrolarynx je elektrický generátor zvuku o velikosti ruční svítilny, který po zapnutí a přiložení na měkké části krku vydává slyšitelné vibrace, pohybem úst a jazyka uživatelé vytváří jednotlivá slova a jsou schopni verbální komunikace. Přístroj těmto pacientům nahrazuje hlasivky a umožňuje jim mluvit, dalo by se říci, že funguje na stejném principu jako hlasivky až na to, že k tomu nepotřebuje proudění vzduchu.\n\n"}
{"id": "271539", "url": "https://cs.wikipedia.org/wiki?curid=271539", "title": "Otolity", "text": "Otolity\n\nOtolity (z řeckého \"oto\" – ucho a \"lithos\" – kámen) jsou tělíska tvořená uhličitanem vápenatým, která se nacházejí ve vnitřním uchu ve váčcích blanitého hlemýždě. \n\nOtolity fungují tak, že se při pohybu organismu přesýpají a rozhýbají tak endolymfu – tekutinu, která vyplňuje prostor blanitého hlemýždě. Endolymfa následně tlačí na vláskové buňky, které rozhýbají perilymfu – hranici mezi hlemýžděm blanitým a kostěným. Vzniká vzruch, který je vedený po sluchově rovnovážném nervu do sluchového ústředí. Organismům takto slouží především ke zjišťování polohy těla a jeho pohybu.\n\nU ryb je možné pomocí výbrusů otolitů zjišťovat jejich stáří.\n"}
{"id": "271543", "url": "https://cs.wikipedia.org/wiki?curid=271543", "title": "Arnošt Winter", "text": "Arnošt Winter\n\nArnošt Winter (24. prosince 1880 Nové Dvory – 1944 Osvětim) byl český a československý politik, meziválečný senátor Národního shromáždění za Československou sociálně demokratickou stranu dělnickou a odborník na železniční stavby.\n\nNarodil se v Nových Dvorech u Chýnova u Tábora jako třetí ze šesti dětí v chudé rodině židovského rolníka a později nájemce mlýna. Na studiích gymnázia v Táboře se – stejně jako jeho starší bratr Lev Winter – živil sám, převážně kondicemi. Vystudoval železniční inženýrství na německé univerzitě v Praze. Po studiích pracoval jako zeměměřič a projektant dopravních staveb v rakouských Alpách. Od roku 1908 do roku 1939 pracoval na ředitelství státních drah v Plzni – naposledy jako náměstek ředitele. Byl odborníkem na železniční vlečky a autorem několika patentů na železniční výhybky.\n\nAngažoval se i politicky. Od mládí byl aktivním členem sociální demokracie, stejně jako oba jeho bratři. Psal články do \"Práva lidu\", \"Akademie\", \"Odborového sdružení\" a \"Studentského sborníku\", který do roku 1905 vedl. V roce 1905 převzal rubriku sociální politiky v Masarykově \"Naší době\", kterou vedl až do zimy 1914, kdy Masaryk odešel do ciziny. Ve stejné době publikoval i pod pseudonymem \"Chmurný Z.\" a překládal z němčiny a francouzštiny.\n\nV říjnu 1918 se jako představitel drážní správy v Plzni podílel na přebírání moci československým státem. Na jaře 1920 navštívil spolu se Šmeralem sovětské Rusko. O své cestě vydal útlou knížku. Tím, co tam viděl, byl hluboce rozčarován. K bolševismu se pak stavěl odmítavě. Nicméně víru v socialismus si podržel a v roce 1933 navrhl neúspěšně pojmenovat v Plzni některou z významných ulic po Karlu Marxovi k 50. výročí jeho úmrtí. Většinu života působil v Plzni, kde byl členem městské rady a později i místostarostou. V říjnu 1928 byl pod jeho vedením v Plzni ustaven regulační poradní sbor, jehož úkolem bylo připravit územní plán tohoto západočeského velkoměsta. V roce 1936 byl zvolen předsedou Národohospodářského sboru západočeského.\n\nPo parlamentních volbách v roce 1929 získal za sociální demokraty senátorské křeslo v Národním shromáždění. Mandát ale nabyl až dodatečně roku 1932 jako náhradník poté, co zemřel senátor Gustav Habrman. Mandát obhájil v parlamentních volbách v roce 1935. V senátu setrval až do jeho zrušení roku 1939, přičemž krátce předtím, v prosinci 1938, ještě přestoupil do nově zřízené Národní strany práce. V letech 1932–1935 byl zpravodajem technicko-dopravního výboru a ve volebním období 1935–1939 byl jeho předsedou. Zároveň byl členem zahraničního výboru a branného výboru a jednatelem Klubu senátorů Československé sociálně demokratické strany.\n\nV lednu 1942 byl ze svého bydliště v Praze deportován do Terezína a odtud v říjnu 1944 do koncentračního tábora Osvětim, kde byl z rasových důvodů zavražděn.\n"}
{"id": "271545", "url": "https://cs.wikipedia.org/wiki?curid=271545", "title": "Kudymkar", "text": "Kudymkar\n\nKudymkar ( a komi-permjacky \"Куды́мкар\") je město v Rusku, bylo střediskem Komi-permjackého autonomního okruhu před jeho zrušením. Nyní je součástí Permského kraje. Město leží na Uralu v nadmořské výšce 175 m 1 080 km od Moskvy. Čítá necelých 30 000 obyvatel. Čas ve městě je UTC+5.\n\nMěsto bylo založeno nejpozději v 16. století, první písemná zmínka o něm pochází z roku 1579.\n"}
{"id": "271549", "url": "https://cs.wikipedia.org/wiki?curid=271549", "title": "Kamčatská oblast", "text": "Kamčatská oblast\n\nKamčatská oblast byla správní administrativní subjekt Ruské federace, než byla 1. 1. 2007 sloučena s Korjackým autonomním okruhem v Kamčatský kraj. Nacházela se na Dálném východě v severovýchodní Sibiři na poloostrově Kamčatce a na ostrovech Komandorských a Karaginském. Zabírala 170 800 km², měla 334 000 obyvatel, oblastní středisko byl Petropavlovsk-Kamčatskij.\n"}
{"id": "271552", "url": "https://cs.wikipedia.org/wiki?curid=271552", "title": "Myši Natálie Mooshabrové", "text": "Myši Natálie Mooshabrové\n\nMyši Natálie Mooshabrové je sociální román Ladislava Fukse s prvky antiutopie, hororového příběhu, grotesky i fantastické pohádky. Pod povrchem hlavního, celkem obyčejného příběhu chudé stařeny lze vycítit krušnou atmosféru strachu a příběh je tak brilantní ukázkou života jedinců v odosobněném, totalitním státě. Na rozdíl od Orwellova 1984 jde v tomto případě o totalitu spíše tušenou a zastíranou. Román byl poprvé vydán v r. 1970.\n\nRomán se odehrává v blíže neurčené budoucnosti v období hvězdoletů, ale v bídném pavlačovém domě neurčeného města. Hlavní hrdinkou je chudá, zdánlivě podivínská stařena, Natálie Mooshabrová, která přežívá v ubohém bytě činžovního domu v dialozích s domovnicí a líčením pastí na myši. Jejím zaměstnáním je údržba několika hrobů, o něž se už nikdo nestará. Kromě toho pracuje v \"Péči o matku a dítě\", což je ústav, zabývající se kontrolou zanedbaných dětí, případně jejich odebráním od rodičů a svěřením do náhradní výchovy. Tuto práci ovšem paní Mooshabrová vykonává zdarma, obdobně jako její zaměstnavatelé a kolegové, kteří jsou členy pětitisícového sboru a připravují uvedení velkého rekviem. \nPaní Mooshabrová má potíže se svými dospělými dětmi, jimiž jsou krutý kriminálník a hromotluk Wezr, jeho sestra, prostitutka Nabule a jejich kumpán s přezdívkou Černý pes. Ti matku neustále trýzní rozličnými způsoby: z Nabuliny svatby Nabule ji vyženou, při návštěvě si u ní ukryjí balíky z loupeže na nádraží, při jejím příchodu na hřbitov nainstalují náhrobní desku s jejím jménem a siluetou myši. V den, kdy paní Mooshabrová nastoupila jako zmocněnkyně \"Péče\" k Oberonu Felsachovi, synovi místního průmyslníka, a přinesla z domova upečené koláče, dojde ke státnímu převratu a senzačnímu odhalení. Ministerský předseda je zajat. Wezr a Nabule nejsou skutečnými dětmi paní Mooshabrové, ale osvojené děti zemřelého kočího Mosshabra. Paní Mooshabrová převzala jeho jméno až na společném útěku z knížecího zámku, ale nikdy s ním oddána nebyla. Je to ve skutečnosti kněžna - vdova Augusta Tálská, panovnice země, která se ukryla před nastoupivším předsedou vlády Albínem Rappelschlundem, když nastolil totalitní diktaturu a pátral po ní, aby se jí mohl zbavit. Příběh končí příchodem představitelů nové vlády k Felsachům, přišli povolat kněžnu alias paní Mooshabrovou zpět na trůn. Ta si však připravila koláč s jedem na myši, snědla jej a se slovy \"Byl to osud\" podlehla otravě. \n\nJako v jiných Fuksových románech se i zde objevují prvky grotesknosti a černého humoru, smíšené s pochmurným, až hororovým příběhem. Také styl vyprávění je pro Fukse typický – příběh je vyprávěn zvolna, s tendencí k opakování identických situací a preciznímu detailnímu popisu banálních situací.\n\nDramatizaci románu roku 2006 pro Český rozhlas připravil Miroslav Stuchl a natočil režisér Aleš Vrzák, četl Jiří Ornest. \n\nLadislav Fuks se jistou dobu obával, že trpí schizofrenií, a proto začal navštěvovat přednášky psychiatra prof. Vladimíra Vondráčka (autora pozoruhodné knihy \"Fantastické a magické z hlediska psychiatrie\") a z úcty mu daroval jeden výtisk svých \"Myší\". Profesor si knihu přečetl a Fuksovi za ni poděkoval, přičemž řekl: „A kdybyste měl, pane doktore, nějaké potíže, s důvěrou se na mě obraťte...“\n\n\n"}
{"id": "271553", "url": "https://cs.wikipedia.org/wiki?curid=271553", "title": "Vombat severní", "text": "Vombat severní\n\nVombat severní (\"Lasiorhinus krefftii\"), známý též pod názvem Krefftův, je velice vzácný vačnatec a jeden ze tří žijících zástupců čeledi vombatovitých (\"Vombatidae\"). V minulosti se v Austrálii vyskytoval od Nového Jižního Walesu až po Queensland, dnes přežívají poslední jedinci v malé kolonii čítající asi 70 nor ve střední části Queenslandu. Celá oblast měří něco přes 15 km², část tohoto území je vyhlášena národním parkem.\n\nJe o něco menší než jeho známější příbuzný vombat obecný (\"Vombatus ursinus\"). Dorůstá délky asi 1 m a hmotnosti až 36 kg. Jeho srst je poměrně jemná a pokrývá i čenich.\n\n"}
{"id": "271555", "url": "https://cs.wikipedia.org/wiki?curid=271555", "title": "Nelson Piquet Jr.", "text": "Nelson Piquet Jr.\n\nNelson Angelo Piquet (* 25. července 1985 Heidelberg), Nelsinho Piquet nebo Nelson Piquet Junior je bývalý brazilský pilot Formule 1, syn trojnásobného mistra světa Nelsona Piqueta.\n\nV letech 2005 a 2006 závodil v GP2, v roce 2006 skončil v celkové klasifikaci šampionátu na 2. místě, za Lewisem Hamiltonem. V roce 2007 byl testovacím pilotem Renaultu a od sezony 2008 jejich závodním pilotem. V roce 2009 ho tým Renault za neuspokojivé výsledky po velké ceně Maďarska vyhodil. V současné době jezdí závody elektrických Formulí E, (pod záštitou FIA) v teamu China Racing.\n\nNelsinhovi rodiče se rozešli, krátce poté, co se narodil. Se svojí matkou, Holanďankou Sylvií Tamsma, žil do 8 let v Monaku, a poté se odstěhoval za svým otcem do Brazílie Nelsonem Piquetem, který byl třikrát mistr světa F1. Ten začal financovat kariéru svého syna.\n\nNelsinho má dvě sestry, Kelly a Julii, a čtyři bratry, Geraldoa, Laszla, Pedra a Marca.\n\nNelsinho začal závodit s motokárami v Brazílii v roce 1993. S motokárami závodil do roku 2001 a získal několik brazilských titulů. V dalších dvou letech závodil v jihoamerickém šampionátu formule 3 v týmu svého otce. V roce 2001 v této formulové kategorii vyhrál titul jihoamerického mistra.\n\nOd roku 2003 Nelsinho závodil v britském mistrovství formule 3 opět v týmu svého otce. V první sezoně vyhrál 6 závodů a v celkovém pořadí se umístil na třetím místě. V další sezoně se stal britským mistrem formule 3 ve svých 19 letech a 2 měsících zatím nejmladším vítězem této série. V tomto roce také poprvé usedl do monopostu formule 1 týmu Williams k premiérové testovací jízdě.\n\nV sezoně 2005-2006 reprezentoval svou zemi v A1 Grand Prix. Ve svém prvním závodě vyhrál jak sprint, tak hlavní závod a navíc si připsal bod za nejrychlejší kolo závodu. Ve stejném roce také začal závodit v Sérii GP2, v týmu HiTech/Piquet Sports. V tomto roce také podruhé usedl do vozu formule 1, tentokrát do BARu-Honda. V roce 2005 zajistil Brazílii v Brands Hatch historicky první vítězství v závodě A1GP.\n\nV roce 2006 vyhrál 4 závody v GP2, ale v konečném pořadí šampionátu skončil na druhém místě, za Lewisem Hamiltonem.\n\nV roce 2007 byl testovacím a rezervním jezdcem týmu Renault.\n\nV roce 2008 mu nabídl šéf týmu Renault, Flavio Briatore, aby se stal stálým jezdcem Renaultu vedle dvojnásobného mistra světa Fernanda Alonsa, který se do Renaultu vrátil po ročním angažmá u McLarenu. Debut se mu ve formuli 1 příliš nevydařil. Ve GP Německa se mu podařilo získat druhé místo a poté se ve výkonech zlepšil a sbíral body. V roce 2009 ho tým Renault za neuspokojivé výsledky po velké ceně Maďarska vyhodil.\n\nTučně – Pole position\n\"Kurzívou\" – Nejrychlejší kolo závodu\n\n\nPiquetův průměrný bodový zisk za závod je 1,06 bodu a na sezónu 18 bodů.\n\n"}
{"id": "271556", "url": "https://cs.wikipedia.org/wiki?curid=271556", "title": "Runářov", "text": "Runářov\n\nRunářov (něm. \"Runarz\") je horská vesnička 3 km jižně od Konice. Je s Konicí spojena silnicí z Jednova a protéká jí potůček runářovský.\n\nNejstarší zpráva o Runářově je z roku 1351. Tehdy drželi Konici s několika sousedními vesnicemi i s Runářovem synové Adam z Choliny, Adam a Jan z Konice a roku 1379 bratři Kropáčkovi z Holštejna.\n\nJméno dostala vesnice od jinak neznámého Runáře a značila lid Runářův. Karel Sedlák připouští i druhou možnost, a sice že by mohlo místní jméno pocházet z německého „Runo-Runa“. Roku 1351 měl jméno Runarzow, roku 1493 Runářov, později Runař, roku 1860 Runařov. Za protektorátu byl zabrán do Říše a dostal jméno Runarz. Patřil do okresu Moravská Třebová, byl vyfařen z Konice a přifařen do Německého Brodku. Od roku 1960 je v okrese prostějovském.\n\nObecní pečeť měla ve znaku dvě ratolesti a v nich strom a u něho běžící zvíře, snad zajíce.\n\nPůvodně byli runářovští Češi. Následkem válek a nemocí byly některé obce na Konicku vysídleny. Roku 1669 čítal Runářov jen 14 popisných čísel a měl 84 obyvatel. Všichni měli příjmení česká. Roku 1690 v seznamu poddaných na panství konickém mají již všichni usedlíci v Runářově příjmení německé.\n\nRoku 1834 čítal Runářov 123 domů a 618 obyvatel, roku 1869 129 domů a 769 obyvatel, roku 1880 131 domů a 748 obyvatel (645 Němců, 10 Čechů), roku 1890 126 domů a 780 obyvatel (771 Němců, 9 Čechů), roku 1913 846 obyvatel, roku 1921 137 domů a 662 obyvatel (119 Čechů a 543 Němců), roku 1930 139 domů a 627 obyvatel (547 Němců, 79 Čechů a 1 cizinec).\n\nPo vysídlení Němců roku 1947 bylo zde napočítáno 312 Čechů a roku 1970 klesl počet obyvatel obce na 246.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nPůvodně byl Runářov přiškolen k farní škole konické. V obci byla povolena škola teprve roku 1781. Z Veselé chodili později do Runářova školský pomocník. Roku 1804 byla zde škola s vyučovacím jazykem německým obnovena. Školní budova byla postavena v letech 1872–1875. Roku 1918 byla zde zřízena pro českou menšinu česká jednotřídka.\n\nTrati měly názvy většinou německé: Otterfeld (Zmijí pole), Otterwald (Zmijí les), Graben (Jamy, Doly), Trub (tmavé, smutné místo). České pojmenování měly trati: Švábensko (polní i lesní), Křivé pole, Obecní pole, České pole, Zadní les, Na hranicích, Oblisko, Hura, Horka, Březina.\n\n\n"}
{"id": "271557", "url": "https://cs.wikipedia.org/wiki?curid=271557", "title": "Příběh kriminálního rady", "text": "Příběh kriminálního rady\n\nPříběh kriminálního rady je psychologický román Ladislava Fukse. Hlavním hrdinou je dospívající chlapec Viki, který je přísně vychováván svým chladným despotickým otcem, vrchním kriminálním radou Heumannem. Příběh se odehrává v hlavním městě nejmenovaného západoevropského státu. Román byl poprvé vydán v r. 1971.\n\nDospívající chlapec Viki Heumann se cítí ve své domácnosti osamělý a odstrčený. Matka mu zemřela v dětství, a tak je vychováván pouze svým otcem, vrchním kriminálním radou, chladným a přísným mužem, který se v minulosti silně zasazoval o to, aby v zemi nebyl zrušen trest smrti. Kriminální rada řeší případ záhadných vražd dvou malých dětí, které se odehrály ve dvou vesnicích nedaleko města. Vikimu se zdá, že je jeho otec v pátrání zcela bezradný a rozhodne se, že se pokusí případ vyřešit na vlastní pěst, aby otci dokázal svou cenu. Zároveň Viki s přítelem plánuje na příští léto dobrodružnou cestu do Turecka. Když jednou přijde Viki pozdě domů, otec mu plánovaný výlet zakáže. Komorník, sloužící v Heumannově domácnosti, Vikimu doporučí, aby upustil od svého nápadu pátrání na vlastní pěst. Viki má komorníka rád a jeho radu respektuje. Později je spáchána třetí vražda malého chlapce, a na kriminálního radu je ze strany veřejnosti vyvíjen značný nátlak a očekává se, že pokud rychle nedojde k vyřešení případu, bude muset na svou funkci rezignovat. Jednoho dne kriminální rada náhle povolí Vikimu zakázanou cestu do Turecka. Poté pozve syna na projížďku. Cestou mu vysvětlí, že v polích za městem dojde k dopadení vraha a že Viki alespoň uvidí uzavření případu, o nějž se tak zajímal. V opuštěné krajině kriminální rada svého syna zastřelí a poprvé od svého dětství uroní slzu lítosti. V závěru příběhu kriminální rada dopadne skutečného pachatele, který je usmrcen během výslechů. Jen kriminální rada a jeden jeho kolega znají skutečnou pravdu: Pachatel Brikcius spáchal první dvě vraždy a jeho usmrcení ve vězení bylo tedy oprávněné, protože trest smrti by jej stejně neminul. Třetí vraždu spáchal Viki, který se chtěl otci pomstít a doufal, že kriminální rada přijde o svou funkci a skončí jako zlomený muž. Když tedy kriminální rada zastřelil svého syna, vykonal na něm popravu za spáchaný zločin, avšak uchránil jeho památku od hanby.\nRomán bývá často prezentován jako detektivka, nicméně lze říci, že se tomuto žánru spíše podobá, ale nenaplňuje jeho podstatu. Na začátku románu je sice spáchán zločin, jehož pachatel je na konci odhalen, nicméně vyšetřovací postup, jímž k tomuto odhalení dojde, zůstává čtenáři utajen a není pro děj knihy ani podstatný. Proto se o detektivku v pravém slova smyslu nejedná. Hlavní důraz románu spočívá na detailním rozpracování pochroumaného vztahu otce se synem a ukazuje na zvrácené klima v rodině, jejíž hlava se celý život zabývá zločinem a drží ve svých rukou státní právo trestu smrti a veškerou policejní moc.\n"}
{"id": "271560", "url": "https://cs.wikipedia.org/wiki?curid=271560", "title": "Sankce", "text": "Sankce\n\nSankce (lat. \"sanctio\" od \"sancire\", zasvětit, ustanovit, potrestat) může označovat:\n\n"}
{"id": "271561", "url": "https://cs.wikipedia.org/wiki?curid=271561", "title": "Leon Max Lederman", "text": "Leon Max Lederman\n\nLeon Max Lederman (15. července 1922, New York, New York, USA – 3. října 2018, Rexburg, Idaho) byl americký fyzik. \n\nV roce 1988 obdržel spolu s Jackem Steinbergerem a Melvinem Schwartzem Nobelovu cenu za fyziku za metodu neutrinového svazku a demonstraci existence leptonových dubletů objevem mionového neutrina.\n\n"}
{"id": "271562", "url": "https://cs.wikipedia.org/wiki?curid=271562", "title": "Haploskupina R1b (Y-DNA)", "text": "Haploskupina R1b (Y-DNA)\n\nHaploskupina R1b (M343) (starší označení Hg1 nebo Eu18) je haploskupina chromozómu Y lidské DNA.\n\nNejčastěji se vyskytuje v Západní Evropě a díky migraci zdejších lidí také v Severní Americe, Jižní Americe a v Austrálii). V jižní Anglii je zastoupena u 70 % populace, v severních a západních částech Anglie, ve Španělsku, Portugalsku, Francii, Walesu a Irsku převyšuje její výskyt 90 %.\n\nBryan Sykes ve své knize Krev ostrovů použil pro praotce haploskupiny R1b jméno \"Oisín\".\n\nHaploskupina R1b se vyčlenila z haploskupiny R1 (M173). R1b je charakteristická přítomností markeru M343.\n\nVětšina ze současných Evropanů s markerem M343 vlastní zároveň markery P25 a M269. Tato kombinace tvoří podskupinu R1b1c. \n\nPodskupina R1b1c vznikla pravděpodobně ve Střední Asii v oblasti Sibiře, kam dorazila ze Západní Asie spolu s aurignackou kulturou (32 000–21 000 př. n. l.). Přestože není známa přesná trasa pohybu markeru M269, archeologické nálezy naznačují, že aurignacká kultura přišla v době vrcholného paleolitu do Malé Asie spíše z Evropy než z Íránské vysočiny. Vše nasvědčuje tomu, že se následně přesunula do Evropy buď z oblasti Ukrajiny/Běloruska nebo ze Střední Asie (Kazachstánu) přes pobřeží Černého moře nebo Baltu. Do Evropy dorazila patrně ještě před poslední dobou ledovou. Tato kultura je spojována s Kromaňonci, prvními moderními lidmi, kteří vstoupili do Evropy. Kromaňonci jsou považování za první umělce. Proslavily je především jejich důmyslné jeskynní malby. Mezi významné lokality patří především Lascaux ve Francii, Cueva de las Monedas ve Španělsku a údolí Foz Côa v Portugalsku (největší lokalita pod širým nebem na území Evropy). \nS rozšířením zalednění v době ledové se stával kontinent neobyvatelným. S tím, jak se populace soustředila do několika pobřežních útočišť v Jižní Evropě a Malé Asii, klesala díky efektu hrdla lahve a efektu zakladatele genetická různorodost. Současná západoevropská populace patřící ke skupině R1b je patrně potomstvem útočiště na Pyrenejském poloostrově (Portugalsko a Španělsko), kde mohla haploskupina R1b1c dosáhnout genetické homogenity. Se zlepšením podmínek před 12 000 lety př. n. l. potomci této skupiny migrovali a následně kolonizovali celou Západní Evropu. Haploskupina R1b je tak dominantní od Pyrenejského poloostrova až po Skandinávii.\n\nJiná populace patřící k R1b1c, jež se mírně liší v zastoupení jednotlivých haplotypů, přežívala vedle jiných haploskupin v oblasti Malé Asie. Odsud se následně rozšířila do Východní Evropy. Zde však není tak dominantní, jako R1b v Západní Evropě. Ve Východní Evropě je naopak nejběžnější haploskupina R1a, která je často spojována s migrací Protoindoevropanů z východu.\n\nZa zmínku stojí, že haploskupiny R1b a R1a vznikly v rozdílných dobách. Mutace charakterizující haploskupinu R1b se vyskytla před zhruba 30 000 lety, zatímco u haploskupiny R1a to bylo před zhruba 10 000 lety.\n\nV současnosti je nejběžnější podskupinou R1b1c*. Vyskytuje se nejčastěji na Pyrenejském poloostrově a Irsku s postupným úbytkem směrem na východ, kde se zvyšuje výskyt markerů S21 a S28 (počínaje Nizozemím a Východní Francií). Představuje nejspíš paleolitické lovce a sběrače, kteří přečkali poslední dobu ledovou ve východošpanělském útočišti, odkud se následně rozptýlili východním směrem až po Střední Evropu.\n\nPodskupiny R1b1c4 (M153) a R1b1c6 (SRY2627 (M167)) jsou typické pro Basky; řídce se vyskytují u obyvatel ostatních částí Španělska, sporadicky pak u zbytku evropské populace. To by mohlo svědčit o nějakém efektu zakladatele, případně genetickém driftu mezi geneticky izolovanou populací předchůdců dnešních Basků. Mutace M167 se vyskytuje v Jihozápadní Anglii a Irsku, v menším rozsahu také ve Skotsku. Nalezena byla též ve Francii, nejvýchodněji pak v Německu. Jedním z problémů při hledání původu R1b je fakt, že centrum výskytu se nalézá v Baskicku, Pyrenejích a jihozápadní Francii, kde je zároveň nízká diverzita příslušných haplotypů. \n\nPodskupina R1b1c7 (M222) je typická pro Iry a Skoty; relativně vysoký výskyt v severozápadním Irsku patrně souvisí v pozitivním sociálním výběrem. Předpokládá se, že k této skupině patřil klan staroirského krále Uí Néilla.\n\nPodskupina R1b1c9 (S21/U106) je patrně nejrozšířenější větví z řady R1b1c. Vysokých podílů dosahuje ve fríské populaci (Nizozemí). Vznikla pravděpodobně na sklonku poslední doby ledové v oblastech severní Evropy.\n\nPodskupina R1b1c9a (L1/S26) se vyskytuje na jihu a východě Anglie a v Německu. Mutace L1/S26 se nachází v oblasti markeru DYS439 a pokud je přítomna, znemožňuje jeho čtení. Některé laboratoře na tuto skutečnost upozorňují tak, že ve výsledku přidají k hodnotě markeru 439 speciální znaky. \n\nPodskupina R1b1c9b (S29) byla kvůli omezenému vzorku zjištěna zatím pouze na jihu Anglie a v těch oblastech Německa, které byly v historických dobách obývány Sasy. Bez dalších výzkumů nelze rozhodnout, zda vznikla na britských ostrovech nebo na evropské pevnině a do Anglie se dostala díky Anglosasům v 5. století.\n\nPodskupina R1b1c10 (S28/U152) se vyskytuje v německé části Alp a Švýcarsku. Dále byla zaznamenána v pásu od Biskajského zálivu ve Francii až po Řecko. Patrně souvisí s laténskou kulturou, tedy Kelty. Jedna z větví byla zaznamenána severněji, v Jutsku (Kimbrové/Teutoni) a jihovýchodním Norsku, kam se přemístila pravděpodobně v době bronzové.\n\nNově objevené markery většinou nesplňují podmínku výskytu mezi alespoň 2 % R1b populace. Jen tak je lze považovat za významné a vytvářet další podskupiny. Lze je však využít pro testy menšího rozsahu. Často se pro ně používá pojem rodinné markery.\n\nPopulace označené R1b1a (M18), R1b1b (M73) a R1b1d (M335), s těmito vzájemně se vylučujícími markery, avšak bez M269, byly nalezeny v Sardinii, Eurasii a Malé Asii. Předpokládá se, že jsou potomky haploskupiny R1b1, avšak z jiných útočišť vzniklých v době ledové.\n\nPotomci haploskupiny R1b1 byli nalezeni též mezi Ouldemy v Severním Kamerunu. \n\nSoučástí haploskupiny R1b jsou modální haplotypy. Jedním z nich je Atlantský modální haplotyp (AMH), někdy označovaný jako haplotyp 15. Vyskytuje se především na Pyrenejském poloostrově a na britských ostrovech. V Portugalsku představuje 33 % populace.\n\nJiným haplotypem je haplotyp 35 s hodnotou markeru DYS393=12, někdy označovaný jako ht35. Nejčastěji se vyskytuje v jihovýchodní Evropě a západní Asii. Nositelé tohoto haplotypu jsou patrně ranými potomky R1b, kteří našli během doby ledové útočiště v Malé Asii. Dnes se vyskytují v Arménii, na Blízkém Východě, mezi židovskou populací, v jihovýchodní Evropě a na Kavkazu. Vyskytuje se též v ujgurské populaci v západní Číně. Zde se předpokládá, že jde o pozůstatky Tocharů, Indoevropanů, kteří osídlili Tarimskou kotlinu ve Střední Asii, kde byli později absorbováni tureckými kmeny. Ht35 se vyskytuje také v Británii v oblastech vysokých koncentrací haploskupiny J. To naznačuje, že se sem mohly dostat spolu s římskými vojáky.\n\nPříklad detailního popisu mutace M343:\n\nVýše uvedený popis odkazuje na daný bázový pár sekvence DNA po reakci za použití dvou primerů, jejichž řetězce jsou zde uvedeny.\n\n\n"}
{"id": "271564", "url": "https://cs.wikipedia.org/wiki?curid=271564", "title": "O statečném Cibulkovi", "text": "O statečném Cibulkovi\n\nO statečném Cibulkovi (italsky \"Il romanzo di Cipolino\", 1951) je kniha pro děti od italského spisovatele Gianni Rodariho, v Česku známá také díky zdařilým ilustracím Ondřeje Sekory. Kniha má jednoduchý, až banální děj o povstání lidu proti zlému knížeti, který je však okořeněn poutavým vyprávěním, svérázným jazykem a pohádkovým motivem, kdy zde místo lidí vystupuje ovoce a zelenina. Poprvé byla česky vydána v r. 1955 (SNDK), prozatím naposledy v r. 1997 (Albatros).\n\nStarý Cibulák jednou nedopatřením šlápne na palec krutému knížeti Citrónovi, který jej za to uvrhne do žaláře, kde má strávit celý život a poté tam být i pohřben. Jeho nešťastný syn Cibulka si za ním přijde pro radu a Cibulák jej pošle do světa, aby studoval darebáky. Cibulka dojde do cizí vesnice, kde jsou chudí vesničané sužováni hraběnkami z Třešní a zejména jejich majordomem, rytířem Rajské jablko. Cibulka si postupně získá oblibu vesničanů pro svou statečnost a dobré nápady, jimiž zesměšňuje Rajské jablko. Spřátelí se také s malým hrabětem Třešničkou, a tak pozná, že i mezi bohatými se najdou dobří lidé. Nakonec je Cibulka přece dopaden a uvržen do vězení, ale pomůže mu starý Krtek, který prokope cestu z vězení ven. Uprchlí vězňové spontánně spustí revoluci, v níž je kníže Citrón sesazen a je vyhlášena republika. Kníže Citrón je poslán do vyhnanství, a s ním odejdou i hraběnky z Třešní a zrádný advokát Hrášek, ale Rajskému jablku i ostatním padouchům je brzy odpuštěno a od těch dob v té zemi žijí šťastně.\n\nTitulní hrdina, neohrožený chlapec, který jako jediný dokáže dvakrát rozplakat rytíře Rajské jablko.\nCibulkův otec, starý moudrý muž. Kromě nejstaršího Cibulky má ještě sedm dětí.\nStarý upracovaný vesničan. Celý život toužil mít vlastní dům a k stáru si konečně z naspořených cihel postavil malý domeček. Rytíř Rajské jablko mu však stavbu zakáže, Cibulka domek ukryje do lesa, a ten se tak stane hlavní příčinou hněvu Rajského jablka vůči vesničanům. Pan Tykvička si každý den odkládal jeden vzdech, takže mu jich spousta zbyla a neustále vzdychá.\nŠevcovský mistr, k němuž Cibulka nastoupí do učení. Když si něco promýšlí, potřebuje se škrabat šídlem na hlavě. Jako přirozený vůdce se na konci knihy stává starostou.\nŠtíhlý muž, proslulý svými dlouhými vousy, na nichž jeho žena věší prádlo.\nHlavní záporný hrdina, Cibulkův soupeř. Protože nemá srdce, nikdy nepláče. Osudným se mu stane den, kdy vytrhne Cibulkovi chomáč vlasů a rozpláče se jako dvě fontány, což Cibulkovi nikdy nezapomene. Na konci knihy je mu odpuštěno a pracuje jako zahradník v bývalém zámku.\nPrvní a Druhá dáma se neustále hádají a vůbec se nestarají o chudobu lidu.\nBratranec První dámy, který celé dny pořád jí (spí jenom hodinu). Když sní všechno na svém panství, včetně stromů máčených v oleji a soli, pozve se na návštěvu do Třešní. Přes svou poživačnost má v hloubi kus dobrého srdce, a když na konci knihy musí pracovat jako nosič kufrů na nádraží, zbude z něj jen hubený dobrák.\nBratranec Druhé dámy. Kdykoli něco chce, vyskočí na skříň a vyhrožuje, že se zabije, jestli nebude po jeho. Na konci knihy žije jen z dobroty barona Pomeranče.\nMalý syn hraběte, sirotek. Celé dny se usilovně učí, ale hraběnky z Třešní si na něj stále jen stěžují. Spřátelí se s Cibulkou, jemuž Třešničkovy široké vědomosti často pomohou v jeho plánech.\nPřísný vychovatel malého Třešničky. Nic mu neunikne - když si chce Třešnička odpočinout, don Petržel vždycky odněkud vyskočí, vysmrká se do kostkovaného kapesníku a zadá Třešničkovi nový úkol. Na konci knihy se stane školníkem ve škole na kterou je přeměněn hraběcí zámek.\nKrutý a zbabělý vládce země. Jednou například nechá pořádat závody zabrzděných vozů, aby viděl zmučené koně (v knize je představují okurky). Když vypukne revoluce, uprchne a ukryje se v hromadě hnoje.\nZmatený detektiv, najatý na vypátrání ukrytého Tykvičkova domku. Padne do pasti, připravené Třešničkou. Všude jej následuje jeho věrný pes Slídil, který po něm často opakuje věty, dodávaje nejčastěji \"velmi, velmi\", nebo \"mnoho, mnoho\".\nAdvokát žije ve vesnici, aby byl po ruce vždy, když Rajské jablko potřebuje dokázat, že má pravdu. Později je uvržen do vězení a před oběšením jej zachrání Cibulka se starým Krtkem. Přesto je advokát zradí a znovu přejde na panskou stranu. Na konci knihy raději prchne do ciziny.\nPavouk, který roznáší dopisy ve vězení v němž je zavřen Cibulkův otec i Cibulka sám. Pokusí se doručit Cibulkův dopis Třešničkovi, ale cestou zahyne. Dopis však doručí jeho přítel Sedmapůlka.\nStarý krtek nesnášející světlo (hlava jej bolí i z pohledu na zhasnutou svíčku), který pomůže zachránit advokáta Hráška a později pomůže utéci Cibulkovi a ostatním žalářovaným z vězení, čímž začne revoluce.\n"}
{"id": "271565", "url": "https://cs.wikipedia.org/wiki?curid=271565", "title": "Nortel", "text": "Nortel\n\nNortel (oficiální označení je Nortel Networks Corporation, TSX:NT) je kanadská firma specializovaná na navrhování, výstavbu a implementaci telekomunikačních sítí.\n\nSídlo firmy se nachází v Toronto (Kanada). Nortel má zastoupení ve více než 150 zemích světa: Severní Americe, Evropě, Asii a Pacifiku, Karibské oblasti, v Latinské Americe, na Středním Východě a v Africe.\n\n\n"}
{"id": "271566", "url": "https://cs.wikipedia.org/wiki?curid=271566", "title": "Prevence", "text": "Prevence\n\nPrevence (z lat. \"praevenire\", předcházet) je soustava opatření, která mají bránit výskytu nějakého nežádoucího jevu, snižovat jeho pravděpodobnost, předcházet například nemocem, drogovým závislostem, zločinům, nehodám, neúspěchu ve škole, sociálním konfliktům, násilí, ekologickým katastrofám a podobně. Opatření tohoto druhu se nazývají preventivní.\n\n\nV různých oblastech se cíle a metody prevence liší, např.:\n\n"}
{"id": "271568", "url": "https://cs.wikipedia.org/wiki?curid=271568", "title": "Exodus (software)", "text": "Exodus (software)\n\nExodus je nástupce WinJabu, jednoho z prvních grafických jabber klientů. Má netradiční ovládání, je malý a podporuje mnoho funkcí. Vývoj započal Peter Millard v Borland Delphi.\n\nRozhraní Exodusu lze modifikovat. Lze volit mezi samostatnými okny pro seznam kontaktů i jednotlivé konverzace, nebo zobrazením v jednom velkém okně, členěném na panely (taby). Umí také zobrazovat avatary, a to i v seznamu kontaktů.\n\nJelikož hlavní a de-facto jediný vývojář Peter Millard dlouho zápasil se zákeřnou rakovinou, které nakonec 26. dubna 2006 podlehl, nebyl klient dlouhou dobu (veřejně) vyvíjen. Exodus však byl nedávno vzkříšen Millardovými spolupracovníky ze společnosti Jabber, Inc., kde byl klient nadále vyvíjen pro interní použití.\n\n\n\n"}
{"id": "271569", "url": "https://cs.wikipedia.org/wiki?curid=271569", "title": "Petr Julián Eymard", "text": "Petr Julián Eymard\n\nSvatý Petr Julián Eymard (4. února 1811, La Mure, Grenoble, Francie – 1. srpna 1868) byl kněz, katolický světec, zakladatel eucharistiánů (zkratka SSS).\n\nPetr Julián se narodil v La Mure, městečku ve Francii, 4. února 1811 v prostých poměrech. Pocházel z deseti dětí, z nichž se ale dospělosti dožil jen on a jeho sestra Marie. Spolu s nimi vyrůstalo ještě jedno děvče, kterého se Juliánovy rodiče ujali, když osiřelo.\n\nRodina byla velmi zbožná. Petr Julián si záhy vypěstoval velkou lásku ke Kristu v Eucharistii. Farářem v La Mure byl tehdy kněz, kterého silně ovlivnil později církví zavržený jansenismus. Tento kněz způsobil, že se děti, mezi nimi i Petr Julián, začali Boha bát.\n\nPetr byl tímto farářem připraven k prvnímu svatému přijímání a tento mu pak odpíral přijímat častěji než jednou za měsíc. Při jedné pouti se Petr zpovídal a teprve zde se dozvěděl, že Bůh je nejen spravedlivý, ale také milosrdný. Tento kněz mu později na faráři z La Mure vymohl, aby směl přijímat každou neděli.\n\nV mladém Petru zrálo povolání ke kněžství. Jeho známý, který za něj předtím prosil u La Murského faráře kvůli svatému přijímání, ho seznámil s tím, že je nutno se učit latinu, pokud chce být knězem. Koupil si tedy latinskou gramatiku, a začal se sám a tajně učit. Tajně proto, že otec neměl pro jeho tíhnutí ke kněžství příliš pochopení.\n\nV sedmnácti letech mu otec vybral nevěstu s tím, že o studiích nechce nic slyšet. Přál si, aby syn převzal jeho obchod. Petrovi se následně s pomocí dobrodinců dostalo nabídky studovat, ovšem na stipendiu pro chudé žáky. Ze synovské úcty to odmítl.\n\nV roce 1829 se v La Mure konaly lidové missie a Petrovi pomohl jeden z misionářů, kněz řádu Oblátů Panny Marie. Vydal se za jeho otcem a domluvil mu.\n\nV roce 1831 mohl Petr konečně jako bohoslovec nastoupit do kněžského semináře v Grenoblu (La Murský farář mu odmítl vystavit nezbytné doporučení domácího duchovního správce, tak se do semináře vydal bez něj a ku podivu byl přijat). Za tři roky přijal kněžské svěcení a byl ustanoven jako kaplan ve farnosti nedaleko La Mure.\n\nV roce 1837, ve třetím roce svého kněžství jej biskup ustanovil za faráře v jedné venkovské farnosti, kde nebyl od francouzské revoluce žádný náboženský život. Kostel byl zpustlý, fara téměř neobyvatelná.\n\nPetr dokázal tuto farnost duchovně pozvednout. Jeho duchovním vůdcem byl v té době svatý farář arsský, Jan Maria Vianney, se kterým měl Petr mnoho společného.\n\nMladý kněz ale pociťoval, že jeho povoláním je řeholní život. Vstoupil do kongregace maristů v Lyonu. Působil jako spirituál v řádovém kněžském semináři, kde si mezi bohoslovci získal značnou oblibu. Později se stal provinciálem řádu.\n\nV roce 1845 při průvodu Božího Těla prožil silný duchovní zážitek, který popisuje takto: \"Nesl jsem Nejsvětější Svátost a má duše se cítila velmi blaženě. Byla proniknuta vírou a láskou k Ježíši a jeho Svátosti. Položil jsem mu k nohám všechno: Církev, Francii, sebe samého.\"\n\nO dva roky později cítil povolání založit novou kongregaci, věnující se hlavně adoraci Nejsvětější Svátosti a působení mezi mravně ohroženými lidmi. Generálního představeného požádal o propuštění z kongregace maristů. Ten mu, ač nerad, vyhověl. Maristé se s ním ve zlém rozešli.\n\nPetr Julián kolem sebe shromáždil několik stejně založených mužů a to byl počátek nové kongregace. Takto oficiálně vznikla v roce 1856 kongregace eucharistiánů.\n\nKongregace měla zpočátku jen několik členů, někteří nevydrželi a odešli. Později se rozrostla a dnes je rozšířena po celém světě.\n\nV roce 1868 se Petr Julián zotavoval z těžké nemoci u sestry a cestou do kláštera byl raněn mozkovou mrtvicí. Zemřel 1. srpna téhož roku. Blahořečen byl roku 1925 a v roce 1962 jej papež Pavel VI. kanonizoval. Liturgická památka se připomíná 2. srpna.\n\n\n"}
{"id": "271576", "url": "https://cs.wikipedia.org/wiki?curid=271576", "title": "Krokodýl čelnatý", "text": "Krokodýl čelnatý\n\nKrokodýl čelnatý či krokodýl pralesní (\"Osteolaemus tetraspis\") je jeden ze tří žijících zástupců čeledi krokodýlovitých žijící v Africe; jediný zástupce rodu \"Osteolaemus\". Obývá převážně tropické oblasti Západní a západ Střední Afriky v rozmezí od Senegalu až k Angole, kde žije ve vodních tocích a jezerech. Rozeznáváme u něj dva poddruhy, poddruh \"O. t. tetraspis\" (krokodýl západoafrický) obývá spíše západní území areálu rozšíření, poddruh \"O. t. osborni\" (krokodýl osbornský) obývá tropické deštné lesy Konžské republiky.\n\n\nKrokodýl čelnatý je nejmenší žijící krokodýl na světě a svým vzhledem připomíná spíše kajmana. Tělo dospělého jedince dosahuje délky kolem 1,5 metru (místy více než 1,7 metru) a váží 18–45,5 kilogramu. Dospělci jsou na zádech zbarveni tmavě, nejčastěji černě, na bocích bývají občasné žluté skvrny, které však nejsou tak výrazné a časté jako u mláďat, která je mají i na hlavě a ocasu a která mají záda zbarvena obvykle hnědě. Břicho je jak u dospělců, tak u mláďat světlejší, nejčastěji do žlutava. V zajetí může být zaměněn se vzhledově podobným kajmanem černým (\"Melanosuchus niger\"), který však žije v Jižní Americe a dorůstá poněkud větších rozměrů.\n\nV důsledku své malé velikosti a zvýšené bezbrannosti vůči svým predátorům má tento druh krokodýla silně obrněný krk, záda i ocas. Nápadný je i jeho dlouhý a široký čenich a nápadně vystouplé čelo, podle kterého získal i český název.\n\nKrokodýl čelnatý je pomalý plaz s převážně noční aktivitou. Jelikož je velice plachý, spatřit ho v přírodě je poměrně vzácností. Jako ostatní krokodýli je masožravec, živí se velkými bezobratlými, převážně pak korýši a měkkýši, které drtí zakulacenými zuby v zadní části tlamy, menší část potravy tvoří ryby, plazi a drobní savci. Nepohrdne ani mršinami. Potravu si hledá ve vodě i na břehu, při lovu se nikdy nevzdaluje daleko od vody.\n\nKrokodýl čelnatý je samotářský živočich, který přes den odpočívá většinou pod velkými kameny nebo v prohlubních, které si v zemi dělá. Jednotlivci, kteří k tomu postrádají správné podmínky většinou odpočívají mezi kořeny stromů, které se vyskytují v blízkosti místa, kde žijí.\n\nKrokodýl čelnatý vyhledává společnost pouze v období páření. Samice staví kopcovitá hnízda na počátku období sucha, zhruba v rozmezí mezi květnem a červnem. Hnízdo je umístěné poblíž vody a tvoří ho hromada mokré, rozpadající se vegetace, která spolehlivě inkubuje vejce díky teplu vytvářeném hnijícím rostlinným materiálem. Samice kladou malé množství, nejčastěji kolem 10 vajec, ve výjimečných případech jich může v hnízdě být i 20. Mláďata se líhnou zhruba po 85 až 105 dních a po narození měří kolem 28 cm. Matka svá mláďata střeží jak v období inkubace, tak i neurčitou dobu po narození. Čerstvě narozená mláďata mají celou škálu přirozených predátorů, zvláště pak ptáků, větších ryb, savců a plazů, ale i jiných a větších druhů krokodýlů.\nV současné době krokodýli čelnaté nejvíce ohrožuje ilegální lov pro maso a hromadná ztráta jejich přirozeného biotopu, kterou způsobuje masivní odlesňování. Není však zdaleka tak ohrožený jako ostatní obyvatelé pralesa, jelikož několik populací obývá poměrně rozsáhlé území.\n\nKrkokodýl čelnatý má pod kůží mnoho kostěných štítků (osteodermů), proto se kůže nehodí pro průmyslové zpracování. Místně se kůže z ulovených krokodýlů používá, průmyslově však využívána není. Z téhož důvodu není krokodýl čelnatý chován ani na farmách.\n\nKrokodýl čelnatý je poměrně mírumilovný a dorůstá přijatelných rozměrů pro terarijní chov. Proto je častým a oblíbených chovancem zoologických zahrad, ale i teraristů, kteří si mohou dovolit chovat ho např. ve vytápěném skleníku. Pro chov v bytě se však ani u tohoto druhu dospělí jedinci příliš nehodí. V České republice chovají krokodýla čelnatého následující zoologické zahrady a veřejné instituce:\n\n\n"}
{"id": "271584", "url": "https://cs.wikipedia.org/wiki?curid=271584", "title": "Johannes Ockeghem", "text": "Johannes Ockeghem\n\nJohannes Ockeghem (také Jean de; příjmení Okeghem, Ogkegum, Okchem, Hocquegam, Ockegham a další varianty) (asi 1410, Saint-Ghislain, dnešní Belgie – 6. února, 1497, Tours, Francie)\nbyl nejslavnějším hudebním skladatelem franko-vlámské školy ve druhé polovině 15. století. Vedle skladatelských úspěchů byl rovněž ceněn jako zpěvák, sbormistr a učitel.\n\n\n\n\n\n\n\n\n\n"}
{"id": "271588", "url": "https://cs.wikipedia.org/wiki?curid=271588", "title": "Indri", "text": "Indri\n\nIndri (\"Indri indri\") je jediným druhem monotypického rodu indri (\"Indri\"). Je to lemur z podřádu poloopic.\n\nŽije v primárních nížinných i horských deštných pralesích východního Madagaskaru až do nadmořské výšky 1500 m, převážně v chráněných oblastech: Ambatovaky, Analamazaotra, Anjanaharibe-Sud, Betampona, Mangerivola, Mantady, Marotandrano, Verezanantsoro a Zahamena.\n\nIndri je největší z přežívajících lemurů, váží průměrně okolo 7 kg, samice bývají těžší. Někteří jedinci dosahuji váhy i 10 kg. Srst má velmi hustou, hedvábnou, zbarven je směsí černé a bílé, jedinci na severu bývají tmavší než na jihu. Délka těla s hlavou bývá 60 až 90 cm, ocas má zakrnělý, pouze 5 cm. Jeho nohy jsou dlouhé a štíhlé, ruce má v porovnání s nimi krátké. Má dlouhý krk a hlavu podobnou lišce, uši kulaté a okolo nich ježaté chlupy, čenich dlouhý, oči okrově žluté. Malý palec je protistojný, ostatní prsty jsou částečně srostlé. Samice mají jeden pár prsních bradavek.\n\nIndri je hlavně folivor, ale kromě listí žere také doplňkově ovoce, semena a květy. Samci žerou více ovoce než samice. Nejčastěji konzumují listy a plody z rostlin rodu: \"Canarium\", \"Cynometra\", \"Dialium\", \"Gaertnera\", \"Gomphia\", \"Ravensara\", \"Rhus\", \"Symphonia\" a \"Uapaca\". Listy trhá přímo tlamou, plody rukama. Občas líže půdu, tak si doplňuje chybějící minerály.\n\nV korunách stromů se pohybuje mohutnými skoky dlouhými až 10 m, odráží se přitom od kmene zadními nohami, tělo je při skoku ve svislé poloze a má roztaženou náruč. Mnohdy se přesunuje ze stromu na strom zhoupnutím na pružné větvi. Občas sestoupí na zem, tam skáče po zadních a ruce drží nad hlavou.\n\nJsou to denní stromové opice, které stráví 30 až 60 % času krmením, denně se za potravou přemístí o 300 až 700 m. Společenské aktivity, tj. péče o sebe, hraní a sexualita jim zabírá jen 2 % času. Hrají si především mláďata, zápasí mezi sebou. Po zbytek dne tráví potravu a odpočívají. Jsou to silně teritoriální tvorové, ale pro řídkost osídlení se málokdy jejich území překrývají, s jinými druhy lemurů se snášejí. Svá území o velikostí 18 až 40 ha dospělí samci značkují močí, výměšky žláz které mají umístěny na boku a pod tlamou a hlavně hlasem. Před setměním se skupina usazuje ke spánku na své stromy ve výšce 10 až 30 m, samice spí s mláďaty a samec opodál.\n\nZvuková komunikace je různorodá a hlavně hlasitá. Jednotlivé skupiny mají své „písně“, kterými pravidelně ohlašují svou přítomnost. Skládá se z úvodního zakřičení, pak následuje řada plačtivých zvuků promíšena s vytím. Indri indri mají hrdelní rezonanční vaky, jejich křik je slyšitelný až do vzdálenosti 3 km. Četnost těchto akustických projevů je závislá na blízkosti jiných skupin, ročním období i počasí (za deště je menší). Ozývají se nejvíce z rána a v odpoledních hodinách, odpovídají také druhým skupinám, někdy jen dvojhlasně, jindy všichni. Domorodci mají pro tyto jejich děsivé, naříkavé písně před nimi respekt. Vydávají další, méně hlasité zvuky kterými vyjadřují strach, upozorňují na predátora nebo se svolávají.\n\nJsou monogamní, žijí ve skupinkách, ve kterých jsou rodiče a 2 až 3 nedospělci, dominantní jsou většinou samice, mají přednostní přístup ke zdroji potravy a vedou skupinu při cestování za novým místem ke krmení. Vzájemné vztahy ve skupině utužují recipročním čištěním kůže na hlavě a krku.\n\nPři páření je samice zavěšena pod větví a páří se ve ventro-ventrální (žaludek proti žaludku) pozici. Většinou jen jedno mládě se rodí v nepravidelných intervalech, asi jednou za dva až tři roky, nejčastěji po 120 až 150 dnech březosti v květnu nebo červnu. Samice mláďata kojí asi 8 měsíců třikrát až čtyřikrát denně. Do 4 až 5 měsíců jsou zavěšena na břichu matky, pak je nosí na zádech a do dvou let se ještě zdržují v blízkosti samice. Pohlavně dospělá jsou za 7 až 9 let.\n\nPravděpodobně se v přírodě dožívají 25 až 40 let. V zajetí jsou chováni výjimečně, nepřežívají dlouho. Pokusy o jejich rozmnožování jsou také neúspěšné. Přirozených predátorů nemají, snad jen mláďata jsou ohrožována dravými ptáky. Neexistuje žádné sčítání, ale odhaduje se jejich počet na 1000 až 10 000 jedinců.\n\nPodle Červeného seznamu IUCN je \"Indri indri\" považován za ohrožený druh.\nJe ohrožován zmenšováním území vhodnému k jejich životu, přeměnou pralesů v obdělávaná pole, cesty a mýcením lesních úseků s cenným dřevem. Přestože jejich lov byl dříve u domorodců tabu, v současnosti jsou pytláky loveni pro kůži i pro maso. V oblastech výskytu \"Indri indri\" je vedena široká kampaň proti nelegálnímu lovu.\n\nJsou uváděny dva poddruhy, které se od sebe odlišují barvou srstí.\n\n"}
{"id": "271591", "url": "https://cs.wikipedia.org/wiki?curid=271591", "title": "Židovská populace", "text": "Židovská populace\n\nŽidovská populace je počet Židů ve světě, což je obtížně zjistitelné, vzhledem k neustálým debatám o tom kdo je vlastně Žid. Všechny demografické údaje uvedené v tomto článku jsou odhady z citovaných zdrojů.\n\nPodle celosvětového průzkumu židovské populace () z roku 2002, byl počet světového židovstva na počátku roku 2002 spočítán na 13 296 100. Podle studie Židovské agentury (\"Sochnut\") z roku 2002, se ve světě nachází 12,9 milionu Židů.\n\nOdhady pro rok 2006 obvykle židovskou populaci určují na 14 milionů. Internetový server adherents.com tvrdí, že letech 1970, 1977, 1983, 1992, 1995 a 1998 bylo ve světě 14 milionů Židů. Další zdroje uvádí populace v rozmezí od 12,8 do 18,2 milionů.\n\nMetropolitní oblasti s největšími židovskými populacemi jsou:\nŽidovská autonomní oblast je nadále autonomní oblastí Ruské federace. Guvernér Nikolaj Michaljovič Volkov oznámil, že chce podporovat každou hodnotnou iniciativu, kterou budou provádět místní židovské organizace. Birobidžanská synagoga byla v roce 2004 otevřena k výročí 70 let založení této oblasti v roce 1934. Vrchní rabín z Birobidžanu, Mordechaj Scheiner tvrdí, že v hlavním městě žije 4000 Židů.\n\nTato tabulka obsahuje data z roku 2002. \nPodle průzkumů světové židovské populace () z roku 2002, je velikost židovské populace na začátku roku 2002 celkem 13 296 100 osob. Z toho vyplývá, že světové židovstvo má na celosvětové populaci podíl 2,19 ‰ (promile). Každý 457. člověk na světě je tedy Žid. Podle zrevidovaných dat byl meziroční růst mezi lety 2001 a 2002 celkem 0,3%, což je přibližně 44 tisíc Židů.\n\nPodle studie Židovské agentury z roku 2002 počet židovské populace každoročně klesá o 50 tisíc lidí.\n\nHlavní populační centra židovských komunit jsou:\n\n\nVšechny odhady populace v této sekci jsou vytvořeny tak, že se vezme procentuální podíl každé země a vynásobí se počtem obyvatel dané země. Ačkoliv se údaje v tabulce mohou zdát přesné na několik desetinných míst, jsou často značně nepřesné a mohou se významně lišit od čísel z jiných zdrojů. Tato data jsou sepsána pro utvoření přibližného přehledu židovské populaci ve vybraných zemích. Přesnější odhady u jednotlivých zemích jsou dostupná níže.\n\nNapříklad následující tabulka uvádí židovskou populaci v Argentině jako 195 tisíc, ale nejlepší průzkumy předkládají čísla 185-250 tisíc.. Údaje uvedené v následující tabulce jsou přibližné odhady a neměly by být pokládány za naprosto přesné.\n\nProcento židovské populace v jednotlivých zemích bylo získáno z Mezinárodní zprávy náboženské svobody Ministerstva zahraničních věcí () z roku 2004 a v případě, že údaje nebyly dostupné tak z Židovských populačních tabulek (). Celková populace v jednotlivých zemích byla za rok 2005 převzata ze serveru census.gov..\n\nTato čísla reprezentují Židy jako etnikum. Mnoho z nich, ale ne všichni, praktikují judaismus.\n\n\"Poznámka: Celkový součet na konci tabulky reprezentuje celosvětovou tabulku, ne pouze vyjmenované státy.\"\nTyto údaje byly spočítány z dat z předchozí tabulky. Ve čtvrtém sloupci jsou uvedena procenta populace židovského obyvatelstva v dané oblasti (židé v oblasti * 100 / celková populace oblasti). Poslední sloupec představuje procentuální podíl židovského obyvatelstva v oblasti k celosvětovému židovstvu (židé v oblasti * 100 / celková židovská populace).\n\n\"(Poznámka: Egypt, Súdán, a arabské státy Maghrebu jsou započítány do severní Afriky, ne do Blízkého východu).\"\n\n\n"}
{"id": "271594", "url": "https://cs.wikipedia.org/wiki?curid=271594", "title": "Marie Anna Španělská", "text": "Marie Anna Španělská\n\n"}
{"id": "271596", "url": "https://cs.wikipedia.org/wiki?curid=271596", "title": "Šema Jisra'el", "text": "Šema Jisra'el\n\nŠema Jisra'el ( , doslova Slyš, Izraeli; zkráceně Šema, hebrejsky , „Slyš!“) je jedna z nejdůležitějších židovských modliteb a vyznání víry (krédo) judaismu. Jedná se o jeden z ústředních a nejstarších prvků židovské liturgie. V souvislosti s liturgií se takto někdy označuje i celá pasáž, přesně nazývaná \"kri'at Šema\", dosl. „čtení Šema“. Text prvních dvou částí \"Šema\" je obsažen také ve svitcích mezuzy a tfilin.\n\nČtení Šema Jisra'el tvoří důležitou část ranní a večerní bohoslužby. Skládá se ze tří částí: , a . První dvě pasáže jsou zařazeny proto, že výslovně obsahují příkaz číst tato slova „při uléhání a při vstávání“. Poslední pasáž byla do \"kri'at Šema\" přidána jako připomenutí vyjití z Egypta, které je rovněž potřeba připomínat ve dne i v noci.\n\nÚstředním tématem je víra v jediného a všemohoucího Boha, kterého mají Židé milovat „celým svým srdcem a celou svou duší a celou svou silou“. Druhý odstavec rozvíjí motiv odměny za oddanost Bohu a trestu v případě odpadnutí. Třetí odstavec přidává příkaz zhotovení cicit na připomínku božích přikázání.\n\nPři pronášení modlitby se mezi verš \"„Slyš, Izraeli, Hospodin je náš Bůh, Hospodin jediný“\" a \"„Budeš milovat Hospodina, svého Boha,“\" vkládá šeptem verš: „Požehnáno je vznešené jméno Jeho království na věky věků“ ( \"Baruch šem kevod malchuto le-olam va-ed\"). Pouze na Jom kipur se tento verš recituje nahlas.\n\nPokud není přítomen minjan, recitující vkládá před \"Šema\" supliku \"El melech ne'eman\", „Bože, věrný králi“. Důvod je ten, že za normálních okolností má Šema 248 slov, což je počet pozitivních přikázání v Tóře. Pokud ale není minjan přítomen, chazan neopakuje větu \"Hašem Elohejchem emet\", „Hospodin, váš Bůh, je pravda“ a tři slova tak chybí. Recitací slov \"El melech ne'eman\" se tak počet slov Šema doplní opět na 248.\n\nPři ranní i večerní modlitbě se k samotnému čtení Šema připojují předepsaná požehnání, označovaná jako \"birchot kri'at Šema\". Ačkoli samotná modlitba \"Šema\" je identická, připojená požehnání se v ranní a večerní verzi liší: ranní verze má požehnání tři, večerní čtyři. Celkový počet požehnání, sedm, souvisí s veršem ze žalmu: „Sedmkrát denně Tě chválím.“\n\nPři šacharitu (ranní modlitbě) se říkají následující požehnání:\n\n\nPři ma'arivu (večerní modlitbě) se říkají následující požehnání:\n\n\nV gaonském období byla k večerní recitaci přidána ještě pasáž \"Baruch ha-Šem le-olam\", složená z veršů z proroků a spisů, a požehnání \"Jir'u ejnejnu\". Dnes je zvykem recitovat tyto části pouze v některých aškenázských komunitách v diaspoře.\n\n\n"}
{"id": "271604", "url": "https://cs.wikipedia.org/wiki?curid=271604", "title": "Josef I.", "text": "Josef I.\n\nJosef I. je jméno těchto panovníků:\n"}
{"id": "271606", "url": "https://cs.wikipedia.org/wiki?curid=271606", "title": "Karel Vladislav Zap", "text": "Karel Vladislav Zap\n\nKarel Vladislav Zap, také Karl Zapp, vl. jménem Karel František Zap (8. ledna 1812, Praha – 1. ledna 1871, Benešov), český úředník, učitel, muzejník, vlastenec, spisovatel, historik a publicista. Věnoval se hlavně historii a památkám Prahy. Autor prvního přehledu o dějinách českého umění pro Riegrův slovník naučný.\n\nNarodil se v Praze jako nejstarší přeživší z 11 dětí v německé rodině obchodního zástupce a společníka Ringhofferovy kotlárny Antona Zappa (1776–1856), původem z Jáchymova. V Praze na Novém Městě absolvoval piaristické gymnázium. Studia práv nedokončil. Na Karlo-Ferdinandově univerzitě studoval učitelství dějepisu a jazyky. Tam se seznámil s Jungmannem, Hankou a dalšími osobnostmi českého obrození, což podstatně ovlivnilo jeho příklon k českému vlastenectví a literární tvorbu.\nV roce 1836 se ve Lvově (dnes západní Ukrajina, tehdy rakouská Halič) stal úředníkem v účetní kanceláři. Tady se také poprvé oženil, vzal si Honoratu (1825–1856) ze šlechtického rodu Wišniowských, také literárně činnou. Ze Lvova o životě místních obyvatel psal např. do časopisů Kwěty české, Vlastimil, Česká včela, Časopisu českého musea.\n\nPo letech se v roce 1845 s manželkou a třemi dětmi vrátil do Prahy. Zap zde nastoupil do zaměstnání nejprve jako účetní. V roce 1848 se zúčastnil Slovanského sjezdu a Svatováclavských bouří. Od roku 1849 byl středoškolským profesorem na První české reálce, učil češtinu a dějepis. Podruhé se oženil s Františkou, vdovou Wolfovou, rozenou Grimovou (1819–1887).\n\nOdborně se zabýval starými českými památkami (například Týnským chrámem nebo klášterem Ostrovským), archeologií, historií a historickou topografií. Byl konzervátorem Českého muzea a členem jeho Archeologického sboru. Zasloužil se o založení, uspořádání a redakci časopisu \"Památky archeologické a místopisné\", jež od počátku vycházely v jeho redakci i s jeho statěmi. Spolupracoval také úzce s Maticí českou, která mu některé spisy pomohla vydat. Za nejdůležitější jeho práci je považována trojdílná, bohatě ilustrovaná \"Českomoravská kronika\" popisující historii do r. 1526, jejíž 1. díl napsal už ve Lvově. Třetí díl nestačil dopsat, dokončili jej po roce 1874 Josef Kořán, Antonín Rezek a Josef Svátek. Zapojil se také do činnosti Jednoty svatovítské pro dostavbu chrámu sv. Víta. Pro svůj zájem o umělecké památky je řazen spolu s Janem Erazimem Vocelem mezi české zakladatele dějin umění.\n\n\n\n"}
{"id": "271609", "url": "https://cs.wikipedia.org/wiki?curid=271609", "title": "Bilhorod-Dnistrovskyj", "text": "Bilhorod-Dnistrovskyj\n\nBilhorod-Dnistrovskyj (ukrajinsky Білгород-Дністровський; rusky Бе́лгород-Днестро́вский; rumunsky \"Cetatea Albă\"; turecky \"Akkerman\") je město na jižní Ukrajině. Leží v Oděské oblasti při Dněsterském limanu, 18 km od Černého moře a 90 km jihozápadně od Oděsy. Je centrem rajónu a největší stanicí na trati Oděsa – Izmajil.\n\nMěsto je jedním z nejstarších sídel v zemi: pod názvem \"Tyras\" je založili řečtí kolonisté zřejmě roku 502 př. n. l. V průběhu dějin patřilo mnoha státům; mezi světovými válkami bylo součástí Velkého Rumunska. Dochovala se zde původně turecká tvrz \"Akkerman\". Většinu z 51 000 obyvatel tvoří Ukrajinci, dále zde žijí Rusové, Bulhaři a Rumuni/Moldavané.\n\n"}
{"id": "271611", "url": "https://cs.wikipedia.org/wiki?curid=271611", "title": "* (haploskupina)", "text": "* (haploskupina)\n\nHaploskupina Y-DNA a mtDNA se označují písmeny velké abecedy. Je-li výsledkem genealogického testu DNA haploskupina doplněná hvězdičkou (*), znamená to, že testovaná osoba patří do dosud neznámé podskupiny dané haploskupiny. Typicky jde o případy, kdy vzorek neobsahuje žádnou z dosud známých mutací.\n\nNapříklad nositel haploskupiny R (Y-DNA) může patřit do podskupiny R1 (charakterizované markerem M173) nebo R2 (M124). Osoba bez obou mutací je zařazena do skupiny R*.\n"}
{"id": "271612", "url": "https://cs.wikipedia.org/wiki?curid=271612", "title": "Aaron Burckhard", "text": "Aaron Burckhard\n\nAaron Burckhard je americký bubeník, který v roce 1987 hrál s Nirvanou.\n\nBurckhard hrál s Nirvanou na jednom z jejich prvních vystoupení na párty v Raymondu ve Washingtonu. Jeho představa o tom, jaký styl hudby by měla skupina tehdy hrát, se značně rozcházela s představami dalších členů skupiny, kterými byli Kurt Cobain a Krist Novoselic, a proto se s kapelou brzy rozešel.\n"}
{"id": "271616", "url": "https://cs.wikipedia.org/wiki?curid=271616", "title": "Husajn Šáh", "text": "Husajn Šáh\n\nZillulláh Abú-l-Muzaffar Sultán Husajn Šáh (říjen 1668 – listopad 1726 Isfahán) byl perský šáh z dynastie Safíovců panující v letech 1694–1722. Byl nejstarším ze sedmi synů šáha Safího II. a vnukem jeho předchůdce Abbáse II. († 1666).\n\nŠáh Husajn je v pramenech většinou popisován jako bigotní muž, podléhající vlivu bohoslovců a právníků, a do jisté míry neprávem mu bývá přisuzován rozvrat safíovské říše v 18. století, který měl dalekosáhlé důsledky pro celou oblast. Za Husajnovy vlády sice opravdu došlo k určitému uvolnění ústřední moci ve státě, avšak řada faktorů způsobujících krizi (např. vysoké daně) je mnohem staršího data – některé z nich se objevují již v době Abbáse Velikého.\n\nNavenek přivodili rozvrat safíovské říše Afghánci z kmene Ghilzáj, jejichž náčelník Mír Uvajs se zmocnil Kandaháru spolu s přilehlým územím, aniž by mu v tom vláda v Isfahánu mohla zabránit. Uvajsův syn Mír Mahmúd se již odvážil vytáhnout do boje přímo proti Husajnovi, obklíčil ho v hlavním městě a 23. října 1722 jej donutil k abdikaci v jeho prospěch. Husajnův syn Tahmásp byl sice 24. listopadu prohlášen v Kazvínu novým šáhem, Afghánci ho však porazili a jeho vliv zůstal omezen jen na část Persie. Sám Husajn byl v roce 1726 zavražděn na příkaz bratrance Míra Mahmúda Ašrafa Šáha.\n\n\n"}
{"id": "271620", "url": "https://cs.wikipedia.org/wiki?curid=271620", "title": "Tulsa", "text": "Tulsa\n\nTulsa je druhé největší město v Oklahomě a 45. největší město v USA. V roce 2006 zde žilo 382 872 obyvatel, jde o hlavní městskou oblast v Tulsa Metropolitan Statistical Area (Statistická městská oblast Tulsa), v oblasti žije 897 752 obyvatel.\n\nTulsa byla osídlena okolo roku 1830 původními Američany, v roce 1921 se udály rasové nepokoje. V Tulse se nachází petrochemický průmysl, říká se jí \"Hlavní město ropy\".\n\nPodle sčítání lidu z roku 2010 zde žilo 391 906 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 14,1 % populace.\n\n\n"}
{"id": "271630", "url": "https://cs.wikipedia.org/wiki?curid=271630", "title": "Dave Foster", "text": "Dave Foster\n\nDave Foster je americký bubeník, v pořadí třetí bubeník grungeové kapely Nirvana. V době hraní v Nirvaně Foster bydlel nedaleko Krista Novoselica a Kurta Cobaina. Ti ho z kapely vyloučili hlavně kvůli tomu, že Dave nechodil na zkoušky.\n"}
{"id": "271631", "url": "https://cs.wikipedia.org/wiki?curid=271631", "title": "Chad Channing", "text": "Chad Channing\n\nChad Channing (* 31. ledna 1967) byl od roku 1988 až do svého odchodu v roce 1990 bubeníkem rockové skupiny Nirvana. Odešel, jelikož se nepohodl s ostatními členy kapely Kurtem Cobainem a Kristem Novoselicem. Jeho místo zastoupil Dave Grohl, který působil na postu bubeníka v kapele nejdéle. Na prvním albu Nirvany s názvem Bleach hrál ještě Chad Channing, na následujících nahrávkách (vyjma písně Polly z alba Nevermind) již ne.\n"}
{"id": "271636", "url": "https://cs.wikipedia.org/wiki?curid=271636", "title": "Židé v Eritreji", "text": "Židé v Eritreji\n\nEritrejská židovská komunita byla pravděpodobně založena jemenskými Židy, které zaujaly nové finanční možnosti, jež se naskytly po italské koloniální expanzi ke konci 19. století. \n\nBěhem britské vlády byla Eritrea často místem internace pro izraelské židovské guerrilly. Mezi těmi uvězněnými byl budoucí izraelský ministerský předseda Jicchak Šamir a Haim Corfu, zakladatel fotbalového klubu FC Beitar Jerusalem.\n\nPoté co byla roku 1961 Eritrea anektována Etiopií, a začala Eritrejská válka nezávislosti, začali Židé Eritreu opouštět. V 70. letech emigrace ještě vzrostla vlivem stupňujícího se násilí mezi Eritreou a Etiopií. \n\nV roce 1993 získala Eritrea oficiální nezávislost a dnes v této zemi žije pouze jediný rodilý Žid Sami Kohen, který navštěvuje Asmarskou synagogu a hřbitov.\n\nJudaismus není v Eritreji jedním ze čtyř vládou uznávaných náboženství.\n"}
{"id": "271639", "url": "https://cs.wikipedia.org/wiki?curid=271639", "title": "Židé v Dominikánské republice", "text": "Židé v Dominikánské republice\n\nŽidé v Dominikánské republice mají zvláštní historii. Když v roce 1938 nechtěl žádný jiný národ přijmout židovské uprchlíky, dominikánský vůdce Rafael Trujillo nabídl přijetí 100 tisíc Židů. Mezi lety 1940 a 1945 bylo vydáno 5 tisíc dominikánských víz, avšak pouze 645 Židů se vydalo do Dominikánské republiky. Uprchlíci se usadili v malém pobřežním městě Sosua.\n\nKaždému uprchlíkovi bylo přiděleno 80 akrů půdy, 10 krav, mula a kůň. Ačkoliv byli profesí noví osadníci z Německa a Rakouska většinou umělci, rychle si zvykli na život zemědělce, jenž jim nabízelo městečko Sosua a založili úspěšné židovské družstvo , které dnes produkuje většinu masných a mléčných výrobků v zemi. \n\nTrujilliho velkorysost pravděpodobně pramenila z potřeby, aby svět přehlédl jeho brutální masakr 25 tisíc obyvatel Haiti z roku 1937 a z touhy „obílit“ jeho národ. Věřil, že mladí evropští muži se ožení s dominikánskými ženami a budou mít potomky světlejší barvy pleti. Měl pravdu v tom, že většina osadníků byli mladí muži, kteří se oženili s dominikánskými děvčaty. Jejich děti se většinou považují za Židy a mnoho z nich zůstalo v Sosue.\n\nDnes v Sosue zůstalo pouze 50 z původních židovských rodin. Ve 40. letech se téměř 700 obyvatel přesunulo buď do New Yorku nebo do Miami. Židé ze Sosui tvoří velmi úzce svázanou komunitu, ač někdy v Dominikánské republice již nebydlí. Vesnice Sosua se díky otevření nedalekého mezinárodního letiště Puerto Plata stala jednou z hlavních destinací cestovního ruchu v Dominikánské republice.\n\nDnes má Sosua 3000 dlouhodobých obyvatel, z toho 120 Židů. Ti, kteří v Sosue zůstali a ponechali si svou půdu vydělali jmění. Jeden z původních osadníků z Vídně, Erik Hauser, nyní vlastní blok v lukrativní čtvrti s hotely a restauracemi, které byly postaveny na jeho 80 akrech. V současné době je nejbohatším občanem města Sosua.\n\nMěsto Sosua má činnou synagogu, v níž se konají bohoslužby každý Šabat a o vysoké svátky. Pesachové sedery slaví každý z židovské obce ve svých domovech a každoroční purimový karneval je hlavní událostí obce. Tato malá židovská komunita má také muzeum věnované uchování historie a příběhů původních židovských osadníků.\n"}
{"id": "271641", "url": "https://cs.wikipedia.org/wiki?curid=271641", "title": "Jozef Kundlák", "text": "Jozef Kundlák\n\nJozef Kundlák (* 12. října 1956, Bratislava, Československo) je slovenský operní zpěvák (tenor).\n\nVyrůstal v Bratislavě a jejím okolí. Studoval na konzervatoři v Bratislavě u profesorky Idy Černecké. Po ukončení studií se v roce 1984 zúčastnil Letního operního kurzu Evropského operního centra v Belgii.\n\nOd roku 1983 byl Jozef Kundlák sólistou opery Slovenského národního divadla v Bratislavě. S touto divadelní scénou hostoval na mnoha místech světa, mezi jiným v Anglii, Španělsku, Nizozemí, Švýcarsku, Rakousku, Německu, Estonsku, ve Velkém divadle v Moskvě a v Japonsku. Pravidelně hostuje v České republice.\n\nPo dobu své pěvecké kariéry se zúčastnil několika pěveckých soutěží, jako například soutěže Antonína Dvořáka (v roce 1978) a soutěže Mikuláša Schneidera Trnavského (v roce 1981). Z těchto soutěží si odnesl i ocenění. V roce 1985 se zúčastnil pěvecké soutěže Luciana Pavarottiho ve Philadelphii a stal se jejím vítězem.\n\nAž doteď zpíval na pódiích většiny významných evropských a světových operních scén, například v Milánské La Scale, Teatro San Carlo v Neapoli, Teatro Communale v Bologni, v Římě, Florencii, v Mnichově, v Opeře ve Frankfurtu, v Německé opeře v Berlíně, v Opeře ve Philadelphii, v Číně, v Japonsku (2005) a jiných. Také spolupracoval s mnoha světoznámými dirigenty, jako například s Brunem Bartolettim, F. Luisim, Riccardem Mutim, Václavem Neumannem, Wolfgangem Sawallischem, Petrem Schreierem, Ch. Thielemannem a jinými.\n\nÚčinkuje v mnoha populárních operních a koncertních skladbách světoznámých autorů minulosti i současnosti.\n\n"}
{"id": "271644", "url": "https://cs.wikipedia.org/wiki?curid=271644", "title": "Igor Otčenáš", "text": "Igor Otčenáš\n\nIgor Otčenáš (* 23. září 1956, Partizánske, Československo) je slovenský spisovatel-prozaik, publicista, literární kritik a překladatel, autor literatury pro děti a diplomat.\n\nStudoval na Pedagogické fakultě v Banské Bystrici a pracoval jako učitel, aspirant Literárněvědního ústavu Slovenské akademie věd, v letech 1991-1992 pracoval na Ministerstvu kultury Slovenské republiky. V současnosti žije v Radoli na Kysucích a pracuje ve Film-servisu Slovakia v Bratislavě.\n\nKromě vlastní tvorby se věnuje i překladům z angličtiny (Louis L'Amour, Rosamunde Pilcherová, Sidney Sheldon a jiní) a ruštiny.\nV letech 1999-2003 působil jako kulturní atašé na velvyslanectví Slovenské republiky ve Washingtonu DC. V současnosti je kulturním atašé slovenského velvyslanectví v Praze a zároveň ředitelem zdejšího Slovenského institutu.\n\n\n"}
{"id": "271645", "url": "https://cs.wikipedia.org/wiki?curid=271645", "title": "Židé v Bahrajnu", "text": "Židé v Bahrajnu\n\nŽidé v Bahrajnu tvoří jednu z nejstarších a nejmenších světových židovských komunit. Místní komunita má vlastní synagogu, židovský hřbitov a čítá okolo třiceti lidí.\n\nŽidovská komunita v Bahrajnu je zmíněna jak v Talmudu tak v arabských textech již od časů proroka Mohameda.\n\nŽidovská komunita v Bahrajnu má přibližně padesát členů a má jako jediný stát v Perském zálivu synagogu. Židé patří mezi další komunity tvořící jádro liberální střední třídy a několik se jich angažuje v politice. Židovský obchodník Ebrahim Daúd Nunu, stejně jako jeho příbuzná Huda Ezra Nunu zasedá v horní komoře parlamentu a Ezra Daúd Nunu navíc předsedá výboru pro lidská práva, který vystupuje proti znovuzavedení trestu smrti v tomto království.\n\nMezi významné období moderní bahrajnské židovské komunity patří počátek 20. století, kdy do země imigrovali Židé z velké irácké židovské komunity v Bagdádu. Tvrdí se, že tato migrace přivedla do Bahrajnu více než 600 Židů, nicméně toto číslo pokleslo po založení Izraele a po šestidenní válce. V roce 1948 byly v Bahrajnu nepokoje, ale Huda Nunu pro noviny Independent prohlásil: „\"Nemyslím si, že to jsou Bahrajnci, kdo jsou za nepokoje zodpovědní. Zodpovědní jsou lidé ze zahraničí. Mnoho Bahrajnců se stará o Židy v jejich domovech.\"“ Tento názor podpořil Sir Charles Belgrave, bývalý politický poradce bahrajnské vlády – následný britský protektor – který ve svých pamětech napsal: „\"Vládnoucí arabové byli velmi šokováni ... většina z nich, pokud mohli, poskytli přístřeší a ochranu svým židovským sousedům ... (nepokoje) měly překvapivý efekt; ukončily veškerou aktivní agresi mezi bahrajnskými Araby a Židy.\"“\n\nK roku 2007 čítá židovská populace v Bahrajnu 36 osob. V současné době pokračuje náboženská tolerance vůči Židům a to především díky politice bahrajnského krále Hamad ibn Isa Al Kalífa. Bahrajnským Židům je zakázáno cestovat do Izraele a do roku 2004 byl ze strany tohoto ostrovního státu vyhlášen bojkot izraelskému zboží, čemuž zamezila dohoda o volném obchodu se Spojenými státy.\n"}
{"id": "271649", "url": "https://cs.wikipedia.org/wiki?curid=271649", "title": "Malát", "text": "Malát\n\nMalát je:\n"}
{"id": "271653", "url": "https://cs.wikipedia.org/wiki?curid=271653", "title": "Kooptace do Federálního shromáždění 1989–1990", "text": "Kooptace do Federálního shromáždění 1989–1990\n\nRezignace poslanců československého Federálního shromáždění během Sametové revoluce probíhaly hromadně od prosince 1989 do února 1990.\n\nKooptace nových poslanců probíhaly od 28. prosince 1989 do 27. února 1990. Dne 28. prosince 1989 přijalo Federální shromáždění tzv. kooptační zákon, tedy ústavní zákon č. 183/1989 Sb., o volbě nových poslanců zákonodárných sborů, podle něhož se v případě uprázdnění poslaneckého místa neměly konat nové volby, ale nového člena si volil zákonodárný sbor sám. Tento zákon měl stanovenou účinnost do dne voleb, nejpozději však do konce roku 1990. Současně byl přijat i ústavní zákon č. 182/1989 Sb., jímž se změnilo znění poslaneckého slibu.\n\nOd 23. ledna 1990 do 31. března 1990 mohli být podle ústavního zákona 14/1990 Sb., o odvolávání poslanců zastupitelských sborů a volbě nových poslanců národních výborů, přijatého 23. ledna 1990 a vyhlášeného a účinného od téhož dne, poslanci, kteří v rámci rozložení politických sil nebo vzhledem k svému dosavadnímu působení neskýtají záruky rozvoje politické demokracie, ze své funkce odvoláni politickou stranou, jejímiž jsou členy. Poslance bez stranické příslušnosti mohl odvolat příslušný orgán Národní fronty po vzájemné dohodě s Občanským fórem v České socialistické republice a s hnutím Veřejnost proti násilí ve Slovenské socialistické republice. Současně byla možnost kooptací, která pro všechny tři parlamenty platila již od prosince 1989, i možnost odvolávání poslanců stranou nebo NF nově rozšířena na všechny stupně národních výborů. Fakticky byla odvolání poslanců obou komor přijata předsednictvy sněmoven během dvou dnů, 29. a 30. ledna 1990.\n\nZa autora myšlenky této kooptace, kterou mnozí přijímali s nesouhlasem či rozpaky, bývá označován Zdeněk Jičínský, který to považoval za akt spravedlivé odplaty za odstranění reformních komunistů z Federálního shromáždění kooptací v roce 1969. \n\nO měsíc později vláda konstatovala, že toto řešení zdiskreditovalo Československou republiku v zahraničí. 28. prosince 1989 byl předsedou Federálního shromáždění zvolen čerstvě kooptovaný poslanec Alexander Dubček.\n\nÚdaje o tehdejších poslancích se dochovaly ve Společné česko-slovenské digitální parlamentní knihovně.\n\nDne 13. prosince 1989 předsednictvo SL přijalo rezignaci těchto 5 poslanců: \n\nDne 19. prosince 1989 předsednictvo SL přijalo rezignaci těchto 8 poslanců: \n\nV den 5. schůze Sněmovny lidu, 28. prosince 1989, přijalo předsednictvo SL rezignaci těchto 3 poslanců: \n\n28. prosince 1989 bylo kooptováno 13 nových poslanců za poslance odstoupivší k 13. 12. a k 19. 12. 1989.\n\nDne 16. ledna 1990 přijalo předsednictvo SL rezignace těchto 13 poslanců: \n\nDne 23. ledna 1990 přijalo předsednictvo SL rezignace těchto 25 poslanců: \n\n6. schůze Sněmovny lidu 30. ledna 1990 přijala rezignaci těchto 19 poslanců:\n\n6. schůze Sněmovny lidu 30. ledna 1990 přijala informaci o odvolání těchto 19 poslanců:\n\n\nNa 6. schůzi SL dne 30. ledna 1990 bylo konstatováno, že je uvolněno 79 poslaneckých mandátů. Na schůzi byl předložen předsedou sněmovny návrh na doplnění 76 mandátů, 77. byl v úvodu schůze doplněn ústně, na další dva mandáty nebyli navrženi noví kandidáti.\n\nV prosinci 1989 navrhl předseda Sněmovny lidu ke zvolení 13 poslanců:\n\nNavržených 13 kandidátů bylo zvoleno bez připomínek. Mnoho jich bylo zvoleno jednomyslně, u několika z nich se jeden či dva poslanci zdrželi hlasování nebo hlasovali proti.\n\nZa české volební obvody: \n\nZa slovenské volební obvody: \n\nNa 6. schůzi Sněmovny lidu, 30. 1. 1990, bylo předsedou sněmovny navrženo 76 nových poslanců Sněmovny lidu FS. 77. kandidát byl předsedajícím předsedou navržen přímo na schůzi..\n\n76 ze 77 navržených poslanců bylo zvoleno, většina jednomyslně. V několika případech někteří poslanci nebyli pro, například v případě Vasila Mohority byl jeden poslanec proti a 5 poslanců se zdrželo, v případě Miroslava Grebeníčka se tři poslanci zdrželi hlasování a nikdo nebyl proti, v případě Pavola Kanise se 8 poslanců zdrželo a nikdo nebyl proti, v několika dalších případech se zdržel jeden či dva poslanci. Kandidát Ivan Laluha se nedostavil na schůzi, a proto se o něm nehlasovalo.\n\nPoslanci za české volební obvody: \n\nPoslanci za slovenské volební obvody: \n\nDne 22. února 1990 navrhl předseda Sněmovny lidu zvolení 7 nových poslanců:\n\nO kandidátech se hlasovalo 27. února 1990, v první den 24. společné schůze Federálního shromáždění. Volných bylo 7 mandátů Sněmovny lidu, zvoleno bylo všech 7 kandidátů navržených KSČ po dohodě s OF a VPN na tato poslanecká místa. Poslanci opět neměli k návrům žádné připomínky, hlasování však bylo tentokrát již mnohem méně jednomyslné než dřívější kooptace.\n\nNa téže schůzi byly přijaty zákony o zkrácení volebního období a o volbách v červnu 1990.\n\nZa české volební obvody: \n\nZa slovenské volební obvody: \n\nÚdaje o tehdejších poslancích se dochovaly ve Společné česko-slovenské digitální parlamentní knihovně.\n\nNa 7. schůzi Sněmovny národů, konané 28. prosince 1989, byla oznámena rezignace 10 poslanců. Prosincová rezignace dalších dvou poslanců byla oznámena až na lednové schůzi sněmovny.\n\nZa ČSR: \n\nZa SSR: \n\nDo 8. schůze Sněmovny národů, konané dne 30. ledna 1990, rezignovalo celkem 42 (23 českých a 19 slovenských) poslanců: \nV seznamu jsou zahrnuti i poslanci, kteří rezignovali již v prosinci.\n\nZvolení za ČSR: \n\nZa SSR: \n\nDo 8. schůze Sněmovny národů, konané dne 30. ledna 1990, bylo odvoláno těchto 16 (6 českých a 10 slovenských) poslanců:\n\nZvolení za ČSR: \n\nZvolení za SSR: \n\nCelkem bylo ve třech vlnách kooptováno 60 poslanců Sněmovny národů.\n\nDo Sněmovny národů FS bylo 28. prosince 1989 navrženo zvolit 8 českých a 2 slovenské poslance.\n\nNavržení poslanci bylo zvoleni na 7. schůzi Sněmovny národů, konané 28. prosince 1989. Přítomných bylo 64 poslanců zvolených za ČSR a 65 za SSR. Hlasování o všech kandidátech bylo sloučeno do společného hlasování. Poslanec Š. Trško se zdržel hlasování pro nesouhlas s kooptačním zákonem, hlasování se zdrželi ještě další čtyři poslanci, nikdo nebyl proti.\n\nNavržení poslanci v ČSR: \n\nNavržení poslanci v SSR: \n\nDo Sněmovny národů FS bylo v nedatovaném sněmovním tisku č. 252 navrženo zvolit 20 českých a 25 slovenských poslanců.\n\nVšichni navržení poslanci byli zvoleni na 8. schůzi Sněmovny národů, konané dne 30. ledna 1990. Přítomných bylo 47 poslanců na ČSR a 41 poslanců za SSR. Volba proběhla ještě dříve, než poslanci dostali příslušné sněmovní tisky. Téměř všichni kandidáti byli zvoleni jednomyslně, pouze v případě Jiřího Machalíka se jeden poslanec zdržel hlasování.\n\nNavržení poslanci v ČSR: \n\nNavržení poslanci v SSR: \n\nDne 27. února 1990 navrhl předseda Sněmovny národů zvolení 5 nových poslanců:\n\nO kandidátech se hlasovalo 27. února 1990, v první den 24. společné schůze Federálního shromáždění. Volných bylo 5 mandátů Sněmovny národů, zvoleno bylo všech 5 kandidátů navržených KSČ po dohodě s OF a VPN na tato poslanecká místa. Přítomných bylo 66 poslanců Sněmovny národů zvolených za ČSR a 68 poslanců Sněmovny národů zvolených za SSR, hlasování již nebylo jednomyslné.\n\nNa téže schůzi byly přijaty zákony o zkrácení volebního období a o volbách v červnu 1990.\n\nZa ČSR: \n\nZa SSR: \n\n\n"}
{"id": "271666", "url": "https://cs.wikipedia.org/wiki?curid=271666", "title": "Ocas", "text": "Ocas\n\nOcas (latinsky \"cauda\") je podlouhlá končetina, která se nachází u některých živočichů na zadním konci jejich těla. Tzv. pravý ocas je ocas strunatců, do kterého nezasahuje trávicí trubice (nachází se celý až za řitním otvorem, je tedy postanální). U člověka je však zakrnělý a zbývá z něj jen kostrč.\n\nŠířeji tento termín označuje veškeré ohebné přívěsky připojené k trupu.\n\nOcas jako orgán slouží k mnohým účelům. U ovcí se v něm skladují tukové zásoby. U kopytníků, jako je například tur, slouží k odhánění obtížného hmyzu. U bobrů slouží k pohybu ve vodním prostředí. Chápani na ocase mají výběžek, díky němuž se s ocasem mohou velmi dobře zachytávat na větvích v korunách stromů. I další savci žijícím v korunách stromů využívají ocasu k pohybu, ale zejména jako kormidlo při skákání ze stromu na strom. Ocasy veverek jsou tak huňaté, že zachytávají vzduch a prodlužují skok. Také u klokanů slouží ocas k pohybu - pomáhá jako pružina při skákání.\n\nNěkteří živočichové jsou schopni odvrhnout ocas čili provést tzv. kaudální autotomii. Odvrhnout ocas jsou v případě nebezpečí schopny konkrétně mnozí ocasatí obojživelníci, haterie novozélandská, někteří ještěři, amfisbény, ale i několik hadů, a dokonce někteří hlodavci.\n\nPokud ocas ztratil funkci, obvykle zakrňuje (stává se z něj rudiment, např. u člověka kostrč). Dalším příkladem jsou lenochodi a koaly. Ti se sice pohybují v korunách stromů, ale neskáčou a pohybují se v korunách velice obezřetně.\n\n"}
{"id": "271667", "url": "https://cs.wikipedia.org/wiki?curid=271667", "title": "Ocásek (diakritika)", "text": "Ocásek (diakritika)\n\nOcásek ( ', \"ocásek\", ', \"nosík\", \"\", \"jeho malý nos\") je diakritické znaménko latinky připojené k písmenu vpravo dole (případně uprostřed). Užívají jej polský, litevský, elvdalský a některé indiánské jazyky. \n\nNa rozdíl od cedilly se připojuje jen k samohláskám a jeho konec směřuje doprava.\n\nOcáskem se zapisují:\nV severoamerických jazycích je akceptováno a často i preferováno, aby ogonek nebyl k písmenu připojen vpravo dole, ale aby byl umístěn vzhledem k písmenu pod jeho středem.\n\nPísmena s ocáskem \n\n"}
{"id": "271668", "url": "https://cs.wikipedia.org/wiki?curid=271668", "title": "Kasárne (Makov)", "text": "Kasárne (Makov)\n\nKasárne (česky \"Kasárna\") je osada a rekreační oblast o rozloze asi 35–50 hektarů, ležící na severozápadním svahu Veľkého Javorníku, součást slovenské obce Makov. V letech 1993–2001 byla tato oblast předmětem jednání mezi Slovenskem a Českem, kdy se česká vláda po zániku Československa neúspěšně snažila toto území získat pro Českou republiku výměnou za jiné území. Osada je významným lyžařským střediskem Javorníků.\n\nJiž v první polovině 16. století začala být oblast zvaná Urgatina (Urgantina) mezi hřebenem Javorníků a Vsetínskou Bečvou s Provazným potokem třecí plochou mezi Moravou a Uhrami. Centrem sporné oblasti byly Velké Karlovice. V době počátku sporů patřila ta strana Javorníků, která spadá do povodí Vsetínské Bečvy, k Moravě. \n\nJak vyplynulo z výpovědí svědků při komisním prošetřování v roce 1590, rožnovské a vsetínské panství kdysi dočasně povolilo přilehlým uherským vesnicím pást a sušit seno na Javorníkách. Z toho uherská strana odvozovala svůj dle Moravanů chybný výklad, že jde o uherské území. \n\nUherský rod Podmanických se však snažil si území podmanit. Požádali uherského krále Ludvíka o přeložení zemské hranice na Vsetínskou Bečvu. Ludvík jim roku 1522 vyhověl, avšak nepožádal moravský zemský sněm o svolení ke změně hranic ani moravským pánům změnu v neprospěch Moravy neoznámil. Na sporném území začalo docházet k násilným střetům. Moravští páni vyslali do oblasti v letech 1523 a 1525 komisi, která měla hranici společně s uherskou stranou vytyčit. Došlo sice k dohodě, že hranice vede hřebenem Javorníků, ale uherská strana tuto dohodu poté nerespektovala a pokračovala v násilných nájezdech. \n\nRoku 1535 se sporem zabývali moravští stavové i panovník. Uherská vrchnost sice roku 1549 slíbila, že se bude chovat pokojně, ale nadále pokračovala například v zajímání moravského dobytka, Moravané na oplátku zajímali uherský dobytek. V říjnu 1549 císař slíbil svolání komise na 5. května 1550 a stanovil předběžná opatření, která však Podmaničtí nerespektovali a pokračovali v útocích, zajímání lidí i dobytka a vypalování moravských obydlí. Komise pak nebyla svolána. Další jednání neúspěšně proběhla v roce 1590. Od roku 1723 a pak v roce 1733 se spory opět vyhrotily do násilných akcích s oběťmi na životech (v roce 1733 bylo 13 mrtvých) i na majetku. 31. srpna 1734 byla dohodnuta kompromisní hranice. Území dnešní osady Kasárna zůstalo v části oddělené od Moravy. Úmluva byla císařem schválena rámcově 27. ledna 1735 a definitivně 27. ledna 1738. Ještě v roce 1844 se uherská strana pokusila nárokovat celé sporné území, hranice z roku 1734 však zůstala s několikaletou přestávkou zachována dodnes. \n\nV osadě Kasárna bývalo strážní středisko pro ochranu hranic mezi Moravou a Uhrami. V roce 1833 zde byla vybudována kasárna pro vojáky, kteří při epidemii cholery v Uhrách bránili rozšíření nákazy na Moravu. \n\nNa dobu 2. světové války byla hranice mezi Protektorátem Čechy a Morava a Slovenským státem vytyčena tak, že celé sporné území přináleželo k Moravě. Po válce však byla obnovena hranice z roku 1734. Hraniční znaky z doby 2. světové války zůstaly z velké části zachovány. \n\nLyžování na zdejších svazích začalo být populární už za první republiky. Po druhé světové válce zde byly vybudovány klubové i soukromé chaty a lyžařské vleky. Vlastníky nemovitostí byly zejména subjekty ze Zlína, Vsetína a Otrokovic. \n\nPřístupová silnice pro automobily vedla jen z moravské strany. \n\nPři zániku Československa byla podle Generelní smlouvy (Smlouva mezi Českou republikou a Slovenskou republikou o generelním vymezení společných státních hranic, podepsaná 29. října 1992 v Praze, č. 229/1993 Sb. ČR) ustanovena Společná česko-slovenská rozhraničovací komise (ČSRK). \n\nPředmětem jednání byla jak varianta, že k ČR bude připojeno celé území o rozloze 600 ha, které bylo od Moravy odtrženo roku 1734, tak varianta, že bude převedena pouze rekreační oblast Kasárna o rozloze asi 50 ha. Česká delegace navrhovala první variantu, slovenská strana žádnou z těchto variant neakceptovala. \n\nSlovenská strana kvůli podpoře svého stanoviska postavila novou silnici ze slovenské strany, a to z Makova přes osadu Kopanice do sedla Pindula, v němž křižuje hranici z doby před rokem 1734. Odtud vede členitým terénem do osady Kasárna. \n\nPráva moravských vlastníků nemovitostí zůstala zachována. Tito vlastníci (nikoliv už jejich návštěvníci) obdrželi od slovenských orgánů povolení k přístupu vozidly z moravské strany. Mezistátní smlouva zároveň umožnila všem občanům ČR a SR překračovat česko-slovenskou hranici pěšky v kterémkoliv místě. \nČeská vláda se v roce 1994 snažila tuto oblast získat výměnou za jinou. \n\nTo se nezdařilo, českým majitelům chat byla uzavřena doposud užívaná hlavní přístupová cesta z Česka, poté na objížďce byly zavedeny hraniční kontroly, na nichž docházelo k problémům. \n\nV roce 2001 obecní úřad Makov zaregistroval pozemky, na nichž byly nemovitosti moravských majitelů, na katastrálním úřadě jako pozemky v majetku této slovenské obce a vzápětí je obec Makov prodala slovenským občanům. Petr Pithart sliboval pomoc, majitelů chat se zastali senátorka Irena Ondrová (ODS), poslanec Bohuslav Záruba (ODS) a ministr vnitra Stanislav Gross (ČSSD). Premiéři měli o řešení v květnu 2001 jednat. \n\n28. května 2001 jednali premiéři Miloš Zeman a Mikuláš Dzurinda v Praze. Na tiskové konferenci poté prohlásili, že nechtějí do konfliktu vstupovat dříve, než se strany (zlínské a otrokovické sportovní kluby s chataři a soukromé firmy, jimž obec Makov prodala své pozemky) pokusí vyřešit problém samy, k čemuž mělo dojít na jednání do 31. května 2001. Starosta obce Makov Marián Masnica zásadně odmítá změnu státní hranice a závěr premiérů ocenil. \n\nÚčastníci sporu se 30. května 2001 sešli na schůzce v Makově a vydali společné prohlášení, podle něhož se zúčastněné strany v této věci obrátí na premiéry obou států. \n\nPremiér Dzurinda v následujících dnech zopakoval svůj postoj, že další jednání mezi českými chataři, slovenskými majiteli pozemků a obcí Makov jsou jedinou možnou cestou, jak vyřešit spor ve slovensko-české příhraniční oblasti Kasárna ohledně zdejších pozemků, na kterých stojí české chaty, a kterákoliv ze zainteresovaných stran se v případě nespokojenosti může domáhat svých práv u slovenské justice.\n\n"}
{"id": "271672", "url": "https://cs.wikipedia.org/wiki?curid=271672", "title": "Who (Unix)", "text": "Who (Unix)\n\nStandardní příkaz operačních systémů Unix – codice_1 zobrazuje na displeji seznam uživatelů, kteří jsou právě připojeni do systému.\n\nPříkaz codice_1 je analogický příkazu codice_3, který poskytuje stejné informace a k tomu přidává další data a statistiku.\n\nSyntaxe příkazu je specifikována v Single Unix Specification (SUS) a v rozšíření X/Open System Interfaces Extension (XSI). Ve výpisu je udáván uživatel, terminál, čas přihlášení, ID procesu, čas od poslední aktivity na terminálu, případně další informace podle použitých přepínačů.\n\nPříkaz může být vyvolán s argumenty codice_4 nebo codice_5 (tedy codice_6 nebo codice_5), který zprostředkuje výpis informací vztažený pouze k aktuálnímu uživatelskému terminálu (analogicky lze užít přepínač codice_8, výsledek je ekvivalentní).\n\nSUS specifikuje přepínače codice_8, codice_10, a codice_11, ostatní specifikace přepínačů je v rozšíření XSI.\nPříkaz who s přepínačem\n\n"}
{"id": "271684", "url": "https://cs.wikipedia.org/wiki?curid=271684", "title": "Goliathus", "text": "Goliathus\n\nGoliathus (Goliáš) je rod brouků z podčeledi Cetoniinae čeledi vrubounovití. Jeho příslušníci jsou považováni za jedny z největších brouků na Zemi, posuzováno podle velikosti, objemu a hmotnosti.\nBrouky goliáše lze nalézt v mnoha rovníkových pralesech Afriky, kde se živí hlavně mízou stromů a rostlin, nebo ovocnými šťávami. Larvy brouka se živí trouchnivějícím dřevem a v substrátu obsaženými bílkovinami (vajíčky a larvami jiného hmyzu). Je málo známé, že v zajetí byli úspěšně vychováni goliáši od vajíčka až po dospělé imago, za pomocí běžně prodávaného krmiva pro psy a kočky, které je bohaté na proteiny.\n\nDospělí brouci goliáši měří od 50 do 110 mm a mohou v larválním stadiu dosáhnout hmotnosti od 80 do 100 gramů, ačkoliv hmotnost dospělého brouka je jenom poloviční. Brouk je tak opancéřován, že když letí, připomíná svým letem i zvukem, který jej doprovází, malou helikoptéru. Samice jsou zbarveny od tmavě hnědé po hedvábně bílou, ale samci jsou obvykle hnědo-bílo-černí nebo černo-bílí.\n\nGoliáši jsou ve vědecké klasifikaci zařazováni do řádu brouci (Coleoptera), čeledi vrubounovití (vrubounovití), podčeledi zlatohlávci (Cetoniinae), podtribu Goliathini, rodu \"Goliathus\".\n\nVšichni brouci druhu \"Goliathus\" žijí v rovníkových pralesích v Africe, pouze jeden druh, \"G. albosignatus\", žije v jihovýchodní části Afriky.\n\nZačátkem období dešťů naklade samice \"goliáše\" do půdy vajíčka. Larvy goliášů jsou, pro svou vysokou spotřebu proteinů, výjimečnými mezi ostatními z podčeledi \"zlatohlávkovití\". Granule krmiva pro psy a kočky (zahrabaných za určitých podmínek do chovného substrátu), jsou vhodným krmivem pro larvy goliáše chované v zajetí. Do substrátu je pak vhodné přidat zvlhčené tlející listí a dřevo, aby se tak vytvořily co nejvhodnější podmínky pro růst larev. Mladé larvy ve svém prvním vývojovém stadiu tuto směs substrátu a granulí požírají. Za optimálních podmínek trvá larvám několik měsíců, než dorostou do velikosti vhodné k zakuklení. V zajetí dorůstají až 250 mm délky dosahují hmotnosti přesahující 100 gramů. Když larva dosáhne maximální délky, začne si vyzdívat v zemině tenkou a pevnou komůrku kokon, ve které larva prodělává proměnu v kuklu. Přeměna larvy v kuklu je vývojovým stadiem mezi larvou a dospělým broukem. Během stadia kukly jsou tkáně larvy metamorfózou reorganizovány do stavu v jakém je má dospělý jedinec. Jakmile je metamorfóza dokonána, brouk opustí svou kuklu a ve stavu hibernace přečkává dospělý jedinec až do konce období sucha. Když začnou deště, brouk otevře svůj kokon, najde si partnera a celý cyklus začne znova. Dospělí brouci se živí potravinami bohatými na cukr, zvláště pak mízou stromů a šťávami z ovoce. V zajetí se brouk od vylíhnutí dožívá až jednoho roku. V přírodě je délka života zkrácena takovými faktory, jako jsou přirození nepřátelé brouka a počasí.\n\n\n"}
{"id": "271685", "url": "https://cs.wikipedia.org/wiki?curid=271685", "title": "František Kovář", "text": "František Kovář\n\nprof. ThDr. PhDr. František Kovář (2. září 1888 Sebranice – 12. června 1969 Praha) byl český římskokatolický reformistický kněz, později teolog, religionista, publicista, novinář, překladatel, editor, duchovní a třetí biskup-patriarcha Církve československé (husitské), profesor-biblista a děkan Husovy československé evangelické fakulty bohoslovecké (HĆEFB), po roce 1950 profesor Husovy československé bohoslovecké fakulty (HČBF) v Praze.\n\nPo absolvování gymnaziálních studií v Boskovicích (1900-1908) vystudoval teologickou fakultu Karlovy univerzity (1909–1913), kněžské svěcení přijal 6. 7. 1913. Krátce působil jako zatímní katecheta v Doubravce u Plzně (1913) a kaplan ve Stříbře (1913–1914), v letech 1914–1918 na své alma mater zastával pozice adjunkta a suplenta stolice novozákonní vědy. Na základě obhájené disertační práce \"Jesus Christus qua Magister et Paedagogus\" (Ježíš Kristus jako učitel a vychovatel) získal v roce 1916 doktorát teologie. Vedle svého akademického působení vyučoval náboženství na soukromých gymnáziích v Praze (1916-1919), souběžně navštěvoval další přednášky na Filozofické fakultě UK. Po vzniku samostatné Československé republiky vstoupil do služeb Ministerstva školství a národní osvěty, kde s přestávkami a v různých funkcích působil v období 1919–1935; zůstal však přitom aktivním účastníkem událostí souvisejících se vznikem a následným vývojem Církve československé.\nVzhledem k tomu, že po celou dobu vysokoškolských studií i svého pedagogického angažmá patřil ke stoupencům idejí katolického modernismu, zapojil se aktivně do činnosti obnovené \"Jednoty katolického duchovenstva československého\" (7. 11. 1918) i jejího radikálního křídla \"Ohnisko\", v dubnu – září 1919 spolu s Matějem Pavlíkem redigoval jeho tiskový orgán \"Právo národa\". Zúčastnil se valného sjezdu \"Klubu reformních kněží\" 8. 1. 1920 v pražském Národním domě na Smíchově, v jehož průběhu byla ustavena Církev československá, i první schůze jejího řídícího grémia (\"Církevní výbor\") 9. 1. 1920, oficiálně se však jeho voleným členem nestal. 2. 8. 1920 se oženil s Helenou, roz. Brožovou, s níž měl dceru Helenu (1923) a syna Blahoslava (1926).\nDoktorát filozofie získal na Filozofické fakultě UK 28. 6. 1921 (disertační práce \"Filosofické myšlení hellenistického židovstva\"). 1. 3. 1923 byl jmenován docentem pro obor abstraktní vědy náboženské na FF UK (habilitační spis z roku 1922 \"Představy pársismu a židovství o posledních věcech světa a lidstva\"), na tuto funkci však v roce 1924 rezignoval. V CČS zpočátku sledoval spíše slovansko-pravoslavnou orientaci, po svém přímém začlenění do jejích organizačních struktur se od roku 1925 stal jedním z nejbližších spolupracovníků patriarchy ThDr. Karla Farského, s nímž ho pojilo osobní přátelství již od studentských let.\nS jménem Františka Kováře je v následujících desetiletích spjata nejen pedagogická, ale také rozsáhlá a systematická vydavatelská, osvětová, ekumenická, badatelská i publicistická činnost, vznik čtvrtletníku (později dvouměsíčníku) \"Náboženské revue CČS\" (v prvních dvou ročnících 1929–1930, následně pak 1936–1944, 1946–1950 a 1953–1962 byl jejím vedoucím redaktorem). Zastával rovněž funkci ředitele bohoslovecké koleje CČS v Praze-Dejvicích v letech 1926–1930, kde organizoval doplňkové kurzy z věrouky i oborů praktické teologie pro bohoslovce CČS, studující tehdy na pražské Husově československé evangelické fakultě bohoslovecké; po zřízení samostatné sekce CČS na HČEFB se v roce 1935 stal nejdříve mimořádným, od 1. 1. 1938 řádným profesorem novozákonní vědy a religionistiky. Po uzavření českých vysokých škol okupačními úřady pracoval jako ideový a organizační referent v ústředí církve (1940–1945), přednášel, publikoval a pololegálně organizoval výchovu duchovenského dorostu církve (kurzy, přednášky, semináře, biblické hodiny v dejvické koleji i v některých pražských náboženských obcích).\nPo osvobození republiky se v červnu 1945 vrátil na HČEFB, zároveň se stal správcem pražské diecéze (1945–1946). Na mimořádném zasedání II. řádného sněmu CČS v roce 1946 byl zvolen třetím patriarchou CČS(H), své akademické dráhy se však nevzdal. Paralelně pokračoval ve své pedagogické, badatelské, vydavatelské i publicistické činnosti, v letech 1949–1950 vykonával funkci děkana HČEFB a po vzniku samostatné HČBF(1950) stál ještě další rok v čele její katedry biblické teologie. V úřadu patriarchy na druhé volební období byl ve svých osmašedesáti letech potvrzen volbou 12. 10. 1956 v průběhu IV. řádného sněmu CČS. Složité a církevním společenstvím nepřátelské politické poměry od února 1948, vyčerpávající práce a zhoršený zdravotní stav jej vedly k abdikaci na funkci patriarchy (1. 7. 1961), úřad oficiálně předal 29. října 1961. Konec života strávil v ústraní, zemřel 12. 6. 1969 v Praze.\nO Františku Kovářovi jako představiteli a vůdčí autoritě církve lze říci, že svou soustavnou vědeckou a kazatelskou prací nad biblí položil základy k tomu, co se pak v CČS(H) jako zásadní ideové východisko prosadilo pod názvem \"biblicko-teologická orientace\". Ačkoli byl vzdálen levicovým názorům, bylo mu dáno spravovat CČS(H) v době nejrepresivnější fáze tehdejšího totalitního režimu, kdy církevní politiku KSČ spoluurčovaly a řídily osoby jako Václav Kopecký, Zdeněk Fierlinger či Alexej Čepička a v samotné církvi zaujímali vůdčí pozice duchovní „oddaní věci socialismu“. Na počátku jeho patriarchátu se církvi podařil určitý rozmach, ve zbytku padesátých let se jí však již dotýkaly spíše mnohé restrikce, ideologická i praktická marxisticko-ateistická ofenzíva a množící se konflikty s tzv. státní správou na všech úrovních organizační struktury CČS.\n\n\n\n\n"}
{"id": "271689", "url": "https://cs.wikipedia.org/wiki?curid=271689", "title": "Jindřich Stuart, lord Darnley", "text": "Jindřich Stuart, lord Darnley\n\nJindřich Stuart, lord Darnley, vévoda z Albany (7. prosince 1545 – 10. února 1567) byl skotský král, manžel skotské královny Marie Stuartovny a otec skotského krále Jakuba VI., který se stal roku 1603 také králem Anglie a Irska jako Jakub I. Stuart.\n\nPocházel z rodu Stuartovců a byl synem Matyáše Stuarta, IV. hraběte z Lennoxu a jeho manželky Markéty Douglasové. Jindřichův otec pocházel z mladší rodové linie skotského vládnoucího rodu Stuartů. Zakladatelem této mladší rodové linie byl Sir Jan Stewart (anglicky Stuart), lord Bonkyl (zemřel roku 1298), mladší bratr Jakuba Stewarta, pátého dědičného skotského Stewarta (tedy skotského zemského správce). Jindřich byl zároveň také potomkem dcery skotského krále Jakuba II. Jindřichova matka byla zase dcerou Archibalda Douglase, hraběte z Angusu a jeho ženy Markéty Tudorovny, dcery anglického krále Jindřicha VII. Tudora. Jindřich Stuart byl tedy z matčiny strany pravnukem anglického krále Jindřicha VII. a ze strany otce pravnukem skotského krále Jakuba II. a tedy příbuzným skotských i anglických králů.\n\nNarodil se roku 1545 v pevnosti Newsham v Leedsu, v západním Yorkshiru. Od narození držel titul lord Darnley. 29. července 1565 se v paláci Holyrood Palace v Edinburghu oženil devatenáctiletý Jindřich se svou dvacetitříletou sestřenicí Marií Stuartovnou, vdovou po francouzském králi Františku II. Marie Stuartovna byla dcera skotského krále Jakuba V. a stejně jako její druhý manžel Jindřich Stuart byla i ona příbuznou anglického krále Jindřicha VII. Tudora (Jindřich VII. Tudor byl pradědečkem obou manželů). Jindřich Stuart získal sňatkem titul krále skotského, ale pouze ve formě král-manžel (king consort), tedy bez skutečné moci, kterou držela v rukou jeho žena. Jindřich Stuart nebyl u skotské šlechty příliš oblíben. Byl násilnické povahy a velmi brzy po sňatku si začal dělat nároky na větší pravomoce, než jaké mu příslušely. Byl také velmi žárlivý a svoji manželku nechal neustále sledovat. V jednom ze svých záchvatů žárlivosti nechal dokonce zabít sekretáře své ženy Davida Rizzia. Rodinné vztahy se zlepšily poté, co se Jindřichovi a Marii narodil syn Jakub. Ke své ženě se Jindřich od té doby choval údajně příjemněji, ale i nadále byl nevrlý a zlostný na všechny ostatní osoby u dvora.\nJindřich Stuart, lord Darnley a jeho manželka Marie Stuartovna přijíždějí 1. února 1567 do starého proboštství v Kirk o´Fieldu, které leželo u hradeb Edinburgu, kde se chce Jindřich v klidu léčit ze své nemoci (podle některých indicií se jednalo o neštovice, ale mohlo jít také o kožní chorobu, kterou způsobila jiná infekce - syfilis). 10. února 1567 v noci došlo ve starém proboštství v Kirk o´Field k výbuchu, kterým byl dům zcela zničen. Jednalo se o atentát na Jindřicha Stuarta, lorda Darnleye. Jindřich útok údajně přežil, ale následně byl zavražděn v zahradě domu. Jisté je, že jeho nahé a mrtvé tělo bylo beze stopy násilí nalezeno v zahradě zničeného domu a vzniklo podezření, že zde byl až po výbuchu uškrcen i se svým sluhou. Je ale také možné, že tělo bylo do zahrady vymrštěno samotným výbuchem a shodou náhod na něm nebyla vidět žádná povrchová zranění. Z provedení atentátu byl obviněn James Hepburn. James Hepburn ll poté unesl královnu vdovu Marii Stuartovnu, která byla v době výbuchu na plese, a týden ji držel v zajetí. Vzhledem k tomu, že se Marie Stuartovna za Jamese Hepburna, hraběte Bothwella ještě téhož roku provdala, existují dodnes spekulace o tom, zda atentát na svého manžela nenaplánovala právě ona a zda onen následující únos byl opravdu únosem. Tyto teorie ale nebyly nikdy potvrzeny.\n\nZavražděním Jindřicha Stuarta, lorda Darnleye, začalo období úpadku samostatného skotského království, které se nakonec roku 1603 spojilo v personální unii s Anglií a Irskem. Králem všech tří zemí se stal syn Jindřicha Stuarta a Marie Stuartovny Jakub I. Dynastie Stuartovců pak v těchto zemích vládla s přestávkami až do roku 1714, kdy byla vystřídána dynastií hannoverskou.\n"}
{"id": "271690", "url": "https://cs.wikipedia.org/wiki?curid=271690", "title": "Gustav Adolf Procházka", "text": "Gustav Adolf Procházka\n\nGustav Adolf Procházka (11. března 1872 Kosmonosy – 9. února 1942 Praha) byl druhý patriarcha Církve československé (husitské). Původně římskokatolický kněz orientovaný reformisticky, později spoluzakladatel, duchovní, biskup a nakonec patriarcha Církve československé (husitské). Dále teolog, profesor Vysoké školy bohovědné CČS, v letech 1935–1939 suplent pro praktickou teologii Husovy československé evangelické fakulty bohoslovecké (HČEFB) v Praze.\n\nStudoval na klasickém gymnáziu v Mladé Boleslavi, po úspěšně složené maturitní zkoušce (1891) absolvoval kněžský diecézní seminář v Litoměřicích (1891–1895). Kněžské svěcení přijal od biskupa Mons. Emanuela Schöbla v roce 1895, poté až do roku 1912 působil jako kaplan ve Vysokém nad Jizerou, Lounech a Jenišovicích u Turnova, kde byl ustanoven farářem (1912). Od studentských let měl blízko k ideám české reformace a katolického modernismu, až do jejího zákazu v roce 1907 pracoval v původní \"Zemské jednotě katolického duchovenstva\" a v \"Katolické moderně\". Pozornost i polemiky vyvolaly jeho články o postavení, úloze a reformních snahách řadových kněží, uveřejněné v letech 1917–1918 v deníku Národní listy.\n\nPo vzniku samostatné Československé republiky se aktivně zapojil do činnosti obnovené \"Jednoty katolického duchovenstva československého\" (7. 11. 1918), jejího radikálního křídla \"Ohnisko\" a po jeho přejmenování také \"Klubu reformních kněží\" (KRK). Patřil k nejagilnějším účastníkům valného sjezdu KRK 8. 1. 1920, v jehož průběhu dal bezprostřední podnět k založení Církve československé, jako člen jejího prvního řídícího grémia \"Církevního výboru\" byl jedním ze čtyř signatářů provolání \"Národu československému\" z 10. 1. 1920.\n\nV následujících letech patřil k předním organizátorům vnitrocírkevní práce CČS a jejím výrazným představitelům zejména v severovýchodních Čechách; v letech 1920–1923 jako farář náboženské obce Jenišovice a východočeský vikariátní správce, v období 1923–1928 pak volený biskup od roku 1921 postupně konstituované východočeské diecéze, jejímž sídlem se po Turnovu stal Hradec Králové (1925). Po smrti ThDr. Karla Farského byl v závěru roku 1927 převážnou většinou náboženských obcí (171 ze 194) zvolen druhým patriarchou a tím rovněž biskupem západočeské (dnes pražské) diecéze Církve československé, do úřadu biskupa-patriarchy byl uveden 18. 3. 1928.\nV dalších téměř čtrnácti letech se v duchu odkazu prvního patriarchy snažil dále konsolidovat CČS po stránce ideové, organizační i ekonomické. Pod jeho vedením se uskutečnilo ve dnech\n28.–30. 3. 1931 2. zasedání I. řádného sněmu, které přijalo \"Učení náboženství křesťanského pro věřící CČS\", novou státně pak schválenou \"Ústavu CČS\" a potvrdilo též obřadní, organizační a sociální směřování církve na základech položených oběma valnými sjezdy delegátů náboženských obcí CČS (leden a srpen 1921) i 1. zasedání I. řádného sněmu ze srpna 1924.\nPřes veškeré tehdejší vážné vnitrostátní a také mezinárodněpolitické ideologické tlaky církev odolala náporu hospodářské krize, soustavně rostla nejen její členská základna (v průběhu třicátých let dosáhl počet věřících 700 000), ale také počet sborových budov. Netušenou měrou se rozvinuly laické iniciativy ve sférách mládežového hnutí, široce pojatých sociálních, publikačních i vydavatelských aktivit a organizování původně volných sdružení inteligence z řad příslušníků církve do pevněji organizačně konstituované \"Společnosti ThDr. Karla Farského\" (1933).\nV průběhu jeho patriarchátu církev pronikla na Slovensko a Podkarpatskou Rus, osobní angažovanost druhého patriarchy přispěla k výraznému rozšíření mezinárodních ekumenických styků CČS. Od roku 1931 byl viceprezidentem \"Světové aliance pro mezinárodní přátelství prostřednictvím církví\", členem \"Ekumenické rady pro praktické křesťanství\" a členem komise pro vysokoškolské studium při \"Světovém svazu pro svobodné křesťanství\". V roce 1934 jeho úsilí ocenila \"Meadville Lombard Theological School\" v Chicagu udělením čestného doktorátu teologie.\n\nVýrazně se zasloužil o specifikaci bohoslovecké výuky budoucích duchovních CČS, kteří byli do té doby vzděláváni na Husově československé evangelické fakultě bohoslovecké. V letech 1932–1934 na základě jeho iniciativy byl zřízen první samostatný teologický ústav \"Vysoká škola bohovědná CČS a jiných svobodných církví křesťanských v Praze\", na níž G. A. Procházka působil jako profesor pastorální teologie. Projekt nezískal oficiální státní uznání, po návratu studentů na HČEFB však byla v jejím rámci od roku 1935 zřízena samostatná sekce pedagogů Církve československé s profesory Aloisem Spisarem a Františkem Kovářem; druhý patriarcha pak v jejím rámci přednášel jako suplent praktickou teologii v letech 1935–1939.\n\nZávěr jeho patriarchátu byl poznamenán nacistickou okupací. ThDr. Gustav Adolf Procházka, vážně nemocen od podzimu 1941, zemřel 9. 2. 1942 v Praze ve věku nedožitých sedmdesáti let. Po jeho skonu již nesměl být západočeský (pražský) biskupský a církevní patriarší stolec do konce války obsazen.\n\n\n\n\n"}
{"id": "271692", "url": "https://cs.wikipedia.org/wiki?curid=271692", "title": "Jasan u Krombergerova pavilonu", "text": "Jasan u Krombergerova pavilonu\n\nJasan u Kronbergerova pavilonu byl památný strom nacházející se ve městě Písek. Rostl se na místě starého hradebního příkopu v \"Komenského ulici\". Zasazen byl někdy kolem roku 1840 a jeho mladý kmínek byl protažen úzkým otvorem v kamenné desce lavičky, která se kolem stromu nachází.\n\nVýška stromu byla 20 m a obvod kmene činil 290 cm.\n\nBěhem let kmen stromu neustále zesiloval, což vedlo ke zvětšování otvoru v kamenné desce. Otvor byl dvakrát zvětšen, až se s dalším zvětšováním nepokračovalo, což mělo za následek, že kmen postupně zarostl do kamenné desky. V Písku pak vznikla pověst, že až kamenná deska vlivem zvětšujícího se tlaku stromu praskne, bude konec města Písek.\n\nStrom měl být několikrát poražen, když se zdálo, že je již na pokraji svých sil, ale vždy opět znovu ožil. Z důvodu silně narušené stability stromu a špatného zdravotního stavu byla 14. ledna 2020 ochrana památného stromu zrušena.\n"}
{"id": "271693", "url": "https://cs.wikipedia.org/wiki?curid=271693", "title": "Century Media Records", "text": "Century Media Records\n\nCentury Media Records je nezávislá hudební nahrávací společnost s pobočkami v osmi zemích světa (USA, Německo, Spojené království, Austrálie, Švédsko, Itálie, Francie, Nizozemsko). Založená byla v roce 1988 a orientuje se na metalové hudební skupiny, hlavně žánry jako power, death a black metal, ale najde se i vícero výjimek.\n\nZa největší úspěch společnosti jsou v současnosti považovány skupiny Lacuna Coil (jejíž album \"Comalies\" se stalo nejlíp prodávaným v historii Century Media) a Shadows Fall.\n\n"}
{"id": "271695", "url": "https://cs.wikipedia.org/wiki?curid=271695", "title": "Fraktura", "text": "Fraktura\n\nFraktura je odborné označení pro zlom či zlomeninu. Termín se používá v mnoha odvětvích. Slovo původně pochází z latinského slova .\n\n\n"}
{"id": "271696", "url": "https://cs.wikipedia.org/wiki?curid=271696", "title": "Marabu africký", "text": "Marabu africký\n\nMarabu africký či čáp marabu (\"Leptoptilos crumeniferus\") je velký brodivý pták, kterého řadíme do čeledi čápovitých (Ciconiidae). Obývá africký kontinent jižně od Sahary, téměř celou střední, východní a malou část jižní Afriky. Spatřit ho můžeme jak ve vlhkých, tak ve vyprahlých lokalitách, často poblíž území obývaných člověkem. Příbuzným, dávno vyhynulým zástupcem obřích rozměrů, byl indonéský druh \"Leptoptilos robustus\".\n\nMarabu africký je nepříliš vzhledný a masivní pták, který běžně dosahuje výšky nad 150 cm, hmotnosti kolem 9 kg a rozpětí křídel přinejmenším 3,2 m, což ho činí jedním z největších brodivých ptáků na světě. Na rozdíl od většiny zástupců čápovitých dokáže marabu africký téměř celou hlavu i s krkem zatáhnout a skrýt pod peřím podobně jako volavky. Je nezaměnitelný díky své velikosti, holé hlavě a krku, černým zádům a bílému břichu. Má narůžovělý až světle červeně purpurový vak, který se s nacpanou potravou dokáže zvětšit až na délku větší jak 30 cm od základu zobáku. Nápadný je i veliký růžovočerný lalok na hrdle. Pohlaví jsou si velice podobná, mladší pták má snědší peří a menší lalok. Létá i ve velkých výškách a teplé vzdušné proudy ho vynáší do výšky přes 4000 m.\n\nJako většina čápů je i marabu společenský a koloniální pták. Spolu s počátkem období dešťů (kdy je potrava nejlépe a nejsnadněji dostupná) si staví poměrně velké stromové hnízdo, do kterého klade dvě, maximálně tři vejce. Jako ostatní čápovití prožívá i marabu africký nepříliš hlučné, ale pozoruhodné námluvy, ve kterých hlavně samci využívají svůj lalok k vytváření nejrůznějších zvuků. Inkubační doba vajec je 29–31 dnů a mláďata se rodí na počátku období sucha, kdy přichází velká úmrtnost díky nedostatku vody. Pohlavní dospělosti dosahuje zvíře zhruba ve čtyřech letech a v přírodě se mohou dožít i 40 let.\n\nI přesto, že je marabu čáp, při hledání mršin se chová spíše jako sup. Vznáší se ve velké výšce a svůj velký zobák používá k roztrhávání zahnívajícího masa zdechlin. Podobně jako sup má také holou hlavu a krk, což je adaptace, která mu brání, aby si znečistil peří při konzumaci své oblíbené potravy. Marabu africký se však živí i živými živočichy, většinou drobnými, ale často i většími savci, plazy, ptáky, i obojživelníky, zvláště pak termity, rybami, sarančemi, kobylkami, housenkami, žábami, hlodavci, holuby, dokáže ulovit i dospělého plameňáka. Rád si pochutná i na vejcích krokodýlů, plameňáků a jiných druhů ptáků, která rozbíjí díky svému silnému a špičatému zobáku. Naráz dokáže tento mrchožrout spolknout až 1 kg masa.\n\nV Česku byl marabu ve volné přírodě (patrně jako uprchlík z chovu) pozorován jednou: v květnu 2002 nejprve na rybníku Vyšatov u Křenovic a později pravděpodobně stejný kus na rybníce Naděje u Frahelže.\n\nMarabu africký je chován přibližně ve 130 evropských zoo. Mezi nimi také v šesti českých zoologických zahradách:\n\n\nNa Slovensku je pak tento druh chován v Zoo Bojnice a Zoo Košice.\n\nV Zoo Praha patří tento druh mezi tradičně chované. První jedinec se do zoo dostal již tři roky po jejím otevření. Tento první samec žil v zoo po dobu deseti let. V 50. letech 20. se objevili další zástupci tohoto druhu. Přelomovým rokem se stal rok 1992. Tehdy přišel z ústecké zoo samec Oskar, který doplnil samici Otinu, jež žila v zoo již osm let a pocházela z volné přírody. Po úhynu Otiny byla připojena k Oskarovi jiná geneticky cenná samice pocházející rovněž z přírody. Dostala jméno Mařena. Uhynula roku 2010. Oskar žije v zoo dosud a funguje jako pěstoun. Odchovává totiž podsazená mláďata pocházející z jiných spolupracujících zoo. Mezitím se do Zoo Praha dostali další jedinci: samec Vilík z Tiergarten Schönbrunn ve Vídni, samec Mára ze Zoo Zlín, samice Ema z nizozemské Zoo Emmen a Romana z římského Bioparco di Roma. V roce 2014 se podařilo, že samice Ema i zkušený pražský Oskar odchovali pěstounským způsobem dvě mláďata ze Zoo Dvůr Králové. Roku 2015 pěstounský samec odchoval 3 mláďata. V roce 2016 byl úspěšný nový chovný pár – vyvedl dvě mláďata. V roce 2017 bylo odchováno jedno mládě – samice. Ke konci roku 2017 byli chováni tři samci a dvě samice. 30. 1. a 1. 2. 2018 se Vilíkovi (Vildovi) a Emě vylíhla dvě mláďata, která byla úspěšně odchována. Další dvě mláďata se vylíhla 25. 1. 2019. V průběhu ledna 2020 přišla na svět tři mláďata. \n\nDo roku 2014 se podařilo odchovat 22 mláďat. \n\nTento druh je k vidění v dolní části zoo v expozičním celku Vodní svět a opičí ostrovy společně voduškami.\n\n"}
{"id": "271699", "url": "https://cs.wikipedia.org/wiki?curid=271699", "title": "Marabu", "text": "Marabu\n\nMarabu (\"Leptoptilos\") je rod tropických čápovitých ptáků. V současnosti žijí dva druhy v jižní Asii a jeden v subsaharské Africe. Existuje ale řada fosilních dokladů o dalších druzích tohoto rodu.\n\nMarabuové jsou větší než čáp bílý, jejich výška dosahuje 110–150 cm a rozpětí křídel mají 210–250 cm. Záda a křídla jsou černá, břicho bílé. Hlava a krk jsou holé jako u kondorů a supů. Zobák mají tlustý a dlouhý. Mláďata jsou méně nápadně zbarvená, hnědá.\n\nŽijí koloniálně v mokřinách (ale jsou více suchozemští než jiní čápi), na stromech si budují velká hnízda. Živí se žábami (u vysychajících kaluží), hmyzem, mladými ptáky, ještěry a hlodavci. Jsou ale hlavně známí svou mrchožravostí, právě jejich holý krk a hlava je adaptací na tuto potravu (podobně jako u kondorů, o kterých se občas uvažuje jako o příbuzných čápů). Při pojídání mršin se totiž hlava a krk velmi snadno potřísní krví a dalšími látkami a ptáci, kteří mají tato místa holá, se rychleji a snadněji očistí než ptáci opeření. Marabuové ale většinou nežerou mršinu hned, často čekají, až ji začnou požírat supi.\n\nMají výrazný hrdelní vak, využívají ho pro termoregulaci (brání se pomocí něho proti přehřání) a při námluvách. Pelichání probíhá v pohnízdním období.\n\nNa rozdíl od většiny čápů při letu krčí krk jako volavky.\n\n\n\n\nNěkteří dnes již vyhynulí marabuové dosahovali velkých rozměrů. \"Leptoptilos robustus\" byl až 1,8 metru vysoký a vážil 16 kg. Velký byl také \"Leptoptilos titan\" a \"Leptoptilos falconeri\" byl jeden z největších čápů pliocénu.\n\n"}
{"id": "271701", "url": "https://cs.wikipedia.org/wiki?curid=271701", "title": "Bitva u Dogger Banku (1915)", "text": "Bitva u Dogger Banku (1915)\n\nBitva u Dogger Banku v roce 1915, byla námořní bitva první světové války, ve které se utkaly eskadry britského a německého loďstva. Bitva se uskutečnila ráno a dopoledne 24. ledna 1915 u Dogger Banku (též Doggerbank) v Severním moři a ačkoliv v ní Britové zvítězili, nedokázali využít své početní převahy a průzkumný svaz německých bitevních křižníků kontradmirála Hippera zlikvidovat.\n\nBěhem prvního válečného roku 1914 podnikla německá \"Hochseeflotte\" (kromě převážně minovacích operací lehkých sil) dva nájezdy na britské pobřeží. Toto první ostřelování Anglie od dob admirála de Ruytera a fakt, že britská \"Grand Fleet\" mu nedokázala zabránit, vyvolal v Anglii vlnu zděšení. Britové přesunuli část jednotek \"Grand Fleet\" více na jih, aby byli schopni pružněji reagovat a zároveň rozmístili hlídky v oblasti Dogger Banku.\n\nNa německé straně císař Vilém II. po srpnové první bitvě u Helgolandské zátoky nařídil, že žádné operace nesmějí být prováděny bez jeho výslovného souhlasu a toto prohlášení doplnil 10. ledna 1915 směrnicí, ve které zdůraznil, že prioritou je zachovat \"Hochseeflotte\" netknutou pro případné mírové jednání. Tlak na větší aktivitu \"Hochseeflotte\" ale rostl a tak císař povolil vrchnímu veliteli \"Hochseeflotte\" admirálovi von Ingenohlovi podnikat dle vlastního uvážení častější výpady do Severního moře za účelem likvidace menších sil nepřítele silnějšími vlastními.\n\n19. ledna 1915 dokonce provedly britské bitevní křižníky admirála Beattyho výpad do oblastí západně od Helgolandu. Von Ingenohl proto nařídil veliteli průzkumné eskadry bitevních křižníků kontradmirálovi von Hipperovi průzkum bojem v oblasti Dogger Banku: zjistit sílu nepřítele a případně ho zničit.\n\nV 17:45 23. ledna opustil Hipperův svaz kotviště v ústí řeky Jade a vydal se splnit úkol. Téměř současně ale z Rosythu vyplul mnohem silnější britský svaz admirála Beattyho, protože Britové byli o plánovaném vyplutí německé eskadry informováni díky schopnosti číst německé radiogramy. Neznali sice cíl výpadu, ale předpokládali, že to bude další výpad do Severního moře, aspoň do oblasti Dogger Banku. Beattyho svaz, tvořený pěti bitevními křižníky s doprovodem, se měl 24. ledna v 7:00 setkat s harwichským svazem komodora R. Y. Tyrwhitta, tvořeným lehkým křižníkem a sedmi torpédoborci. Místo setkání se nacházelo asi 30 mil (48 km) severně od Doggerské mělčiny a 180 mil (290 km) západně od Helgolandu. Další britské lodě zajišťovaly ochranu východního pobřeží a večer 23. ledna vyplul na moře i admirál Jellicoe s jádrem \"Grand Fleet\". Tyto síly ale do nadcházející bitvy zasáhnout nestihnou.\n\nRáno 24. ledna pluly německé bitevní křižníky \"SMS Seydlitz\" (vlajkový), \"SMS Moltke\", \"SMS Derfflinger\" a pancéřový křižník \"SMS Blücher\" severozápadním kurzem. Předvoj tvořily lehké křižníky \"SMS Graudenz\" a \"SMS Stralsund\", zatímco \"SMS Rostock\" hlídkoval na pravém křídle a \"SMS Kolberg\" na levém.\n\nBeatty a Tyrwhitt se setkali na dohodnutém místě v 7:10. Viditelnost byla dobrá (cca 13–16 km), moře poměrně klidné (3-4° Baufortovy stupnice) a vítr vál od východoseverovýchodu. Krátce po setkání (asi v 7:20) zpozoroval předsunutý britský lehký křižník \"HMS Aurora\" německý \"SMS Kolberg\" a pustil se s ním do dělostřeleckého souboje, ve kterém oba soupeři zaznamenaly zásahy. Když Hipper zjistil, že stojí proti mnohem silnějšímu protivníkovi, nařídil otočit a ustoupit zpátky na základnu. Britské bitevní křižníky zvýšily rychlost a když v 8:52 nařídil Beatty další zvýšení rychlosti, začaly oba starší bitevní křižníky tvořící 2. eskadru kontradmirála Moorea \"HMS New Zealand\" a \"HMS Indomitable\" zaostávat. Vážnou hrozbou německému svazu ale představovaly bitevní křižníky 1. eskadry viceadmirála Beattyho, které pluly v pořadí \"HMS Lion\" (vlajkový), \"HMS Tiger\" a \"HMS Princess Royal\", které se začaly přibližovat. Německý svaz byl totiž zpomalován přítomností pancéřového křižníku \"SMS Blücher\", který měl ještě parní stroje, zatímco ostatní německé lodě již byly poháněny mnohem výkonnějšími turbínami.\n\nOba svazy teď pluly jihovýchodním kurzem ve schodovitě odstupňované formaci. V 9:05 zahájily první tři britské bitevní křižníky ze vzdálenosti 18 000 m palbu na poslední loď německé formace — \"SMS Blücher\". V 9:20 začaly na vzdálenost 16 500 m odpovídat německé křižníky a v 9:30 se k palbě na \"SMS Blücher\" přidal i \"HMS New Zealand\", zatímco \"HMS Indomitable\" byl stále mimo dostřel. Když se vzdálenost zmenšila na 16 000 m, nařídil v 9:35 Beatty střílet na německé lodě na odpovídající pozici (tedy první na první, druhá na druhou, etc…), ale jeho signál nebyl správně pochopen. Neschopnost signalizovat a rozumět signálům byla koneckonců lodím Beattyho svazu vlastní. Výsledkem špatně pochopeného rozkazu tedy bylo, že nejnovější britský bitevní křižník \"HMS Tiger\" střílel stejně jako vedoucí loď formace \"HMS Lion\" na německou vedoucí loď \"SMS Seydlitz\", zatímco \"SMS Moltke\" zůstal nepostřelován. \"HMS Tiger\" se ale nevyznamenal ani při střelbě na chybný cíl, neboť jeho dělostřelci si spletli dopady vlastních granátů s dopady granátů z \"HMS Lion\" a podle nich korigovali svoji palbu, takže jeho granáty neškodně přelétávaly svůj cíl a neškodně dopadaly do moře asi 2 500 m za \"SMS Seydlitz\". Tato nejhůře střílející loď Beattyho eskadry tak během celé bitvy vystřelila celkem 255 granátů ráže 343 mm, aniž zaznamenala jediný zásah. \"HMS Princess Royal\" pochopil signál správně a střílel na \"SMS Derfflinger\". \"HMS New Zealand\" pálil na \"SMS Blücher\" a \"HMS Indomitable\" zůstával stále mimo dostřel.\n\nV 9:43 byl \"SMS Seydlitz\" zasažen 343mm granátem z \"HMS Lion\" na zádi. Granát pronikl přes palubu, prorazil pancéřovou barbetu zadní dělové věže „D“, kde zapálil připravené prachové nálože. Oheň vnikl do přípravny střeliva pod věží a potom i přes průlez, kterým se snažila posádka věže uniknout, do sousední věže „C“. Naštěstí pro vlajkovou loď prachové nálože jenom hořely, ale neexplodovaly. Nejhoršímu pravděpodobně zabránil námořník Wilhelm Heidkamp, který otevřel rozžhavené ventily a nechal skladiště zatopit. Utrpěl při tom popáleniny rukou a plic a o několik let později zemřel. Plameny ze zasažené věže šlehaly do výšky 60 m a zahynulo 150 námořníků z obsluhy obou zadních věží, které byly obě vyřazeny z boje. \"SMS Seydlitz\" nabral na zádi 1 000 tun vody, ponor se zvětšil přibližně o 2 metry a loď zpomalila.\n\nVšechny tři německé bitevní křižníky soustředily svoji palbu na vedoucí britskou loď \"HMS Lion\". Ten byl poprvé zasažen v 10:01 280mm granátem ze \"SMS Seydlitz\" a pak v 10:18 dvěma 305mm granáty ze \"SMS Derfflinger\". Jeden z nich zasáhl pancéřový pás na levoboku na čáře ponoru, který se prohnul dovnitř a do lodi začala pronikat mořská voda.\n\nOd samého počátku střetnutí dopadaly britské granáty na \"SMS Blücher\", který byl několikrát zasažen. V 10:30 se ale opakoval scénář ze \"SMS Seydlitz\", když se po britském zásahu vznítily prachové nálože v muničním výtahu a následkem toho vyletěly do povětří obě dvě přední boční hlavní dělové věže. Zásah poškodil parovodní potrubí a kormidelní mechanismus. Loď zpomalila na 17 uzlů (31,5 km/h) a začala zaostávat za ostatními. Hipper se rozhodl zachránit svoje velké lodě za cenu obětováni \"SMS Blücher\", kterému chtěl odlehčit protiútokem velkých torpédovek, ale ten se nestihl rozvinout…\n\nPřibližně v 10:47 totiž začal \"HMS Lion\" ztrácet rychlost a později musela být zastavena levá turbína. Loď s náklonem 10° na levobok musela opustit místo v čele britské formace a zatáčkou vlevo napřed plul kolmo na kurz protivníka a později se začal vzdalovat z bojiště. Ostatní britské bitevní křižníky rovněž otočily o 90° doleva na severovýchodní kurz, protože z \"HMS Lion\" byl zahlédnut údajný periskop německé ponorky. Nejbližší německá ponorka ale byla vzdálená asi 60 mil (97 km), a tak šlo pravděpodobně o torpédo vystřelené jednou z německých velkých torpédovek. Hipper téměř současně změnil kurz na jižní, aby umožnil již výše zmíněný protiútok torpédovek, ale v nastalé situaci poznal, že torpédový útok nemá moc šancí na úspěch, a torpédovky odvolal. Nařídil znovu kurz na jihovýchod a \"SMS Blücher\" ponechal jeho osudu.\n\nBeatty chtěl nechat poškozený \"SMS Blücher\" na starosti \"HMS Indomitable\" a lehkým křižníkům, zatímco zbývající bitevní křižníky se měly postarat o unikající německé lodě. Jelikož na poškozeném \"HMS Lion\" vypadla elektřina, nechal rozkaz signalizovat. V 11:05 vyvěsil rozkaz „Zaútočte na konec nepřátelské formace“, což spolu s předchozím vyvěšeným rozkazem ke změně kurzu na severovýchod zmátlo velitele ostatních bitevních křižníků a zejména kontradmirála Moorea, který po vyřazení \"HMS Lion\" převzal velení. Další chyba v britské signalizaci zapříčinila, že se všechny nepoškozené bitevní křižníky vrhly na ochromený \"SMS Blücher\". Německá loď bojovala statečně a i když již celá hořela, poslední dvě 210mm děla odpovídala zdrcující britské přesile do poslední chvíle. Teprve po zásahu torpédy z křižníku \"HMS Arethusa\" se \"SMS Blücher\" převrátil na levobok a přibližně ve 12:30 potopil. Britové zachránili a vzali do zajetí 234 námořníků (z toho 45 zraněných), zbývajících 792 zahynulo. Celkem byl německý křižník zasažen asi 70 granáty velké ráže a nejméně dvěma torpédy.\n\nKdyž Beatty viděl, že jeho rozkaz nebyl pochopen, přesedl v 11:50 na torpédoborec \"HMS Attack\" a ve 12:20 vztyčil znovu svoji vlajku na \"HMS Princess Royal\". Chtěl obnovit stíhání Hipperova svazu, ale ten již byl daleko a tak ve 12:45 pronásledování vzdal a nařídil kurz k návrat na základnu. \"HMS Indomitable\" musel vzít ochromený \"HMS Lion\" do vleku. Rovněž zbývající německé lodě se již nikým nerušeny vrátily na základnu.\n\nAčkoliv Britové v této bitvě zvítězili, na hlavy kontradmirála Moorea (velitel 2. eskadry bitevních křižníků) a námořního kapitána Pellyho (velitel \"HMS Tiger\") se na britské straně snesla vlna kritiky zejména od admirálů Jellicoea (velitel \"Grand Fleet\") a Fishera (první námořní lord admirality). Bylo jim vytýkáno zejména to, že umožnili únik německé eskadry, že se věnovali pouze doražení poškozeného pancéřového křižníku, a rovněž nedostatek bojového ducha, i když měli převahu v rychlosti, počtu lodí, hlavních děl i jejich ráže… Jedinou personální změnou na britské straně bylo převelení kontradmirála Moorea na Kanárské ostrovy jako velitele 9. eskadry křižníků. Další změnou bylo přesunutí části jádra \"Grand Fleet\" do Rosythu, zatímco Beatty se měl se svými křižníky přesunout do ústí řeky Humber.\n\nNa německé straně bylo uznáno, že zařazení koncepčně zcela jiného plavidla — jakým \"SMS Blücher\" bezesporu byl — do formace bitevních křižníků byla chyba celého velení \"Hochseeflotte\", a tak se Hipper nemusel zodpovídat ze ztráty jedné ze svých lodí. Z těžkého poškození \"SMS Seydlitz\" (opravy budou trvat až do konce května 1916) a jeho těsného úniku zkáze vyvodili Němci důsledky a podnikli konstrukční úpravy, které měly zabránit zášlehům plamene do skladišť střeliva. Britové si však z tohoto (a několika jiných příkladů) ponaučení nevzali, což se jim vymstilo později v bitvě u Jutska/Skagerraku. Velitel \"Hochseeflotte\" admirál von Ingenohl na svou funkci 2. února 1915 rezignoval a nahradil ho dosavadní náčelník admiralitního štábu Hugo von Pohl.\n\nStejně jako později v bitvě u Jutska/Skagerraku se i tady ukázal lepší výcvik a přesnost německých dělostřelců. Německé bitevní křižníky vystřílely celkem 976 granátů hlavní ráže a dosáhly 16 zásahů na \"HMS Lion\" a 6 na \"HMS Tiger\", oproti 1043 těžkým granátům vypálených Brity, přičemž pouze \"HMS Lion\" dvakrát zasáhl \"SMS Seydlitz\" a \"HMS Princess Royal\" jednou zasáhl \"SMS Derfflinger\". Tato statistika je ale mírně zavádějící, protože v ní chybí granáty vystřelené ze \"SMS Blücher\", zásahy, které se jeho dělostřelcům podařily, a zásahy, které sám utržil, i když většina jich byla vypálena až v závěru bitvy z bezprostřední blízkosti.\n\nAž do bitvy u Jutska/Skagerraku na přelomu května a června 1916 v Severním moři k žádnému střetu hlavních sil obou znepřátelených mocností nedošlo. Britové se soustředili na blokádu Německa a Němci spíše na operace na Baltu spojené s podporou pozemních operací. V Severním moři tak až na občasné krátké výpady, při nichž ale nedošlo k setkání obou loďstev (i když dvakrát se v roce 1915 ocitla na moři současně: 17.-18. května a 29.-31. května), odehrávala hlavně tzv. malá válka lehkých plavidel a ponorek.\n\n"}
{"id": "271706", "url": "https://cs.wikipedia.org/wiki?curid=271706", "title": "Lupolt Olomoucký", "text": "Lupolt Olomoucký\n\nLupold nebo také Lupolt Olomoucký (asi 1102 – 1143) byl syn českého knížete Bořivoje II. a jeho manželky Helbirgy Babenberské, dcery rakouského markrabího Leopolda II. V letech 1135–1137 byl knížetem olomouckého údělu.\n\nSoběslav I. sice Lupoltovi dal v roce 1135 do správy Olomoucko, ale už o dva roky později ho o toto území připravil a olomouckým knížetem jmenoval svého syna Vladislava. Měl to být politický důkaz toho, že Soběslav syna považuje za svého nástupce na trůně v Praze.\n\nV letech 1140–1142 se Lupolt účastnil společně s dalšími údělnými knížaty rebelie proti novému knížeti Vladislavovi II., Soběslavovu synovci. O rok později, v roce 1143, Lupolt umírá.\n\n"}
{"id": "271707", "url": "https://cs.wikipedia.org/wiki?curid=271707", "title": "Židé v Kanadě", "text": "Židé v Kanadě\n\nŽidé v Kanadě tvoří čtvrtou největší židovskou komunitu na světě. Podle kanadského sčítání lidu z roku 2001 žije v Kanadě 351 000 Židů.\n\nŽidé, přestože jsou v Kanadě minoritou, byli důležití při formování kanadské identity a kultury a jejich přítomnost zde začíná příchodem prvních imigrantů poté co Britské impérium zabralo téměř veškeré francouzské kolonizované území, zvané Nová Francie, po Dohodě z Paříže z roku 1763, která ukončila sedmiletou válku.\n\nNa rozdíl například od amerických Židů, kteří se považují především za Američany, považují kanadští Židé sami sebe především za Židy. I sionismus byl v Kanadě mnohem silnější než ve Spojených státech, naproti tomu antisionismus se zde téměř vůbec neprojevil.\n\nKanadští Židé se spíše podobají britským Židům než americkým, jelikož drtivá většina synagog je ortodoxních a pouze malá menšina je konzervativních a reformních.\n\nŽidovské obce zde zastupuje Kanadský židovský kongres (), založený roku 1919. Různé sionistické organizace jsou seskupeny v Kanadském sionistickém kongresu ().\n\nVelký důraz je kladen na židovské vzdělání. Všechny obce bez ohledu na velikost mají denní židovskou školu. Sdružení hebrejských škol (), které vzniklo na počátku 20. století, bylo se svými 3000 žáky v roce 1982 jednou z největších židovských škol na světě.\n\nNejvětší židovské komunity v Kanadě jsou:\n\n\"Zdroj dat: 2001 Census Analysis The Jewish Community of Canada\"\n\n\nŽidovské zpravodajské servery\n\nŽidovské organizace\nStatistická data\n"}
{"id": "271711", "url": "https://cs.wikipedia.org/wiki?curid=271711", "title": "Urban III.", "text": "Urban III.\n\nUrban III. (latinsky Urbanus), rodným jménem Uberto Crivelli (asi 1120 – 20. října 1187) byl papež v letech 1185–1187.\n\nDíky svému předchůdci, papeži Luciovi III. se stal arcibiskupem a kardinálem v Miláně. Když 25. listopadu 1185 nastoupil do úřadu papeže, energicky pokračoval ve sporech, které měl Lucius III. s římsko-německým císařem Fridrichem I. Barbarossou, včetně stálého sporu o nástupnictví na územích hraběnky Matyldy Toskánské. Dokonce i když již byl papežem, stále držel úřad milánského arcibiskupa, z jehož moci nepřipustil korunovaci syna Fridricha I. Jindřicha italským králem, který byl ženatý s Konstancií, dědičkou Sicilského království. Zatímco Jindřich z jihu spolupracoval s rebelujícím římským senátem, Fridrich I. Barbarossa zablokoval na severu alpské cesty, čímž odřízl papeže (který sídlil ve Veroně) a jeho přívržence v německých zemích. Urban III. reagoval tím, že císaře exkomunikoval, ale obyvatelé Verony se proti tomu vzbouřili, proto papež ustoupil až k Ferraře a cestou zemřel. Jeho nástupcem se stal Řehoř VIII. Urban III. údajně zemřel poté, co se dověděl o katastrofální porážce křesťanské jeruzalémské armády od muslimů v bitvě u Hattínu.\n\n\n"}
{"id": "271712", "url": "https://cs.wikipedia.org/wiki?curid=271712", "title": "Jamný", "text": "Jamný\n\nJamný je část obce Záhoří, ležící asi 2 km severovýchodně od něj, po levé straně silnice Písek–Tábor. V roce 2011 zde trvale žilo 106 obyvatel.\n\nPůvod názvu Jamný je dle Augusta Sedláčka od slova jam.\n\nPrvní písemná zmínka o vesnici pochází z roku 1323, kdy bylo písemně potvrzeno držení této vesnice a obce Tukleky k hradu Zvíkov.\n\n\n\n"}
{"id": "271713", "url": "https://cs.wikipedia.org/wiki?curid=271713", "title": "Vladislav Olomoucký", "text": "Vladislav Olomoucký\n\nVladislav Olomoucký († po 1165) byl nejstarší syn českého knížete Soběslava I. a jeho manželky Adléty Uherské, kníže olomouckého údělu v letech 1137–1140.\n\nOtec Soběslav zbavil vlády na Olomoucku předchozího vládce Lupolta a dosadil sem v roce 1137 svého syna Vladislava. Byl to jakýsi důkaz, že kníže má v úmyslu ustanovit syna svým nástupcem v Praze. V květnu 1138 se kníže účastnil dvorského sjezdu nového německého krále Konráda III. v Bamberku, kde si vymohl udělení Čech v léno pro svého syna Vladislava. O měsíc později svolal Soběslav své stoupence do Sadské a donutil je potvrdit nástupnictví pro Vladislava.\n\nAčkoliv tak byly splněny dva nástupnické principy, po smrti Soběslava v roce 1140 se knížetem stal jiný Vladislav, ne jeho syn, ale synovec. Šlechta totiž mylně pokládala tohoto syna někdejšího knížete Vladislava I. za slabého. Olomoucký údělník poté uprchl do Uher.\n\nS Vladislavem II. se Soběslavův syn setkal v roce 1146, poté o něm zprávy dlouhá léta mlčí. Kolem roku 1152 se snad oženil s dcerou Albrechta I. Medvěda. Naposledy je zmiňován v roce 1165.\n\n"}
{"id": "271714", "url": "https://cs.wikipedia.org/wiki?curid=271714", "title": "Dale Crover", "text": "Dale Crover\n\nDale Crover (* 23. října 1967 Aberdeen, Washington) je americký rockový hudebník. Působil jako bubeník skupiny Melvins a jednu dobu hrál na bicí v Nirvaně. V Melvins hrál od roku 1984 a chvíli dokonce hrál na baskytaru ve Fecal Matter, první kapele Kurta Cobaina.\n\n"}
{"id": "271715", "url": "https://cs.wikipedia.org/wiki?curid=271715", "title": "Haploskupina R1a (Y-DNA)", "text": "Haploskupina R1a (Y-DNA)\n\nHaploskupina R1a je haploskupina chromozómu Y lidské DNA, která je charakterizována genetickým markerem M17.\n\nHaploskupiny R1a a R1a1 se vyčlenily z haploskupiny R1 pravděpodobně na území Jižní nebo Západní Asie. Jejich rozšíření je spojováno s mohylovou kulturou, která osídlila Evropu po ústupu ledovce. Tato kultura byla šiřitelem indoevropských jazyků, dále je známá domestikací koně. V novodobé historii se haploskupiny R1a a R1a1 šířily s migrací Slovanů (od 5. stol. n. l.).\n\nHaploskupina R1a1 se vyskytuje východně od České republiky až k pohoří Altaj a dále jižním směrem napříč celou centrální Asií. Haploskupina vznikla zhruba před 10 000 až 15 000 lety v oblasti jižního Ruska nebo Ukrajiny. Některé studie kladou její vznik do období před 13 000 až 7 600 lety a to do oblasti údolí řek Dněpr a Don. Spojují ji s Ahrensburskou kulturou. Jednalo se o lovce sobů, kteří se zhruba před 12 000 lety přesunuli z údolí Dněpru do Skandinávie.\n\nPrvními nositeli haploskupiny R1a byli lidé obývající v době ledové útočiště na území Ukrajiny (před 15 000 lety). Nomádský životní styl rozšířil tyto geny do eurasijských stepí. Současné teorie spojují tyto geny s šiřiteli protoindoevropského jazyka a mohylovou kulturou, díky nimž se geny rozšířily dále do Asie a většiny Evropy. Nízký výskyt v Západní Evropě svědčí o přítomnosti nějaké dosud neobjasněné bariéry, která zamezila jejímu dalšímu šíření na západ.\n\nVyšší výskyt haploskupiny R1a1 u Slovanů Východní a Střední Evropy naznačuje, že vznikla mezi jejich předky.\n\nNa území Evropy se haploskupina R1a1 vyskytuje nejčastěji ve Střední a Východní Evropě – v Polsku a Maďarsku (56 % až 60 %), na Ukrajině (44 % až 54 %, v závislosti na zdroji), v Rusku (50 %). V případě Maďarska se studie různí – od zmiňovaných 60 % až po pouhých 20 %. Relativně vysoké hodnoty byly zjištěny u Lužických Srbů (63 %) ve východním Německu, a ve Skandinávii (nejvíce 23 % na Islandu). Na Ukrajině byla zaznamenána nejvyšší diverzita haplotypů a tudíž je tato oblast považována za místo vzniku této haploskupiny. Vysoká diverzita haplotypů byla dále zaznamenána na severu Polska a překvapivě také na Balkáně v Makedonii.\n\nRozšíření haploskupiny R1a na území Evropy lze přičíst třem hlavním faktorům: rekolonizaci Evropy po ústupu ledovce z ukrajinského útočiště, migraci ze severních stepí před 5 000 až 3 000 lety a masivní slovanské migraci v 5.–7. století n. l. \n\nV Asii je haploskupina R1a1 nejvíce zastoupena mezi Iškašimy (68 %), Tádžiky (64 %) a Kyrgyzy (63 %). Za těmito hodnotami je patrně genetický drift, protože diverzita jejich haplotypů je relativně nízká, navíc se jedná o etnika charakteristická malým počtem lidí žijících v omezeném prostoru údolí hor. Pokud by se velikost jejich populace zmenšila, mohlo by se stát, že nositeli R1a1 budou buď všichni, nebo nikdo.\n\nV Indii bylo rozšíření haploskupiny R1a1 spojováno s indo-árijskou migrací z centrální Asie, další studie však odhalily, že na území Indie byla tato haploskupina přítomna mnohem dříve. \n\nV oblasti Jihovýchodní a Východní Asie se haploskupina R1* téměř nevyskytuje.\n\nHaploskupina R1a1 je podskupinou haploskupiny R (M207).\n\n\nHaploskupina R1a je příbuzná s haploskupinou R1b (M343), která dominuje v Západní Evropě, a vzdáleně příbuzná s haploskupinou R2 (M124).\n\nBryan Sykes ve své knize Krev ostrovů použil pro praotce haploskupiny R1a jméno Sigurd.\n\n\n"}
{"id": "271716", "url": "https://cs.wikipedia.org/wiki?curid=271716", "title": "Dan Peters", "text": "Dan Peters\n\nDan Peters (* 18. srpna 1967) je bubeník skupiny Mudhoney. Krátkou dobu také hrál s Nirvanou, jinou americkou hudební skupinou. S Nirvanou nahrál skladbu „Sliver“. V Mudhoney působí od osmdesátých let až doposud.\n"}
{"id": "271717", "url": "https://cs.wikipedia.org/wiki?curid=271717", "title": "Speciace", "text": "Speciace\n\nSpeciace je evoluční proces vzniku nových biologických druhů (latinsky \"species\"). Procesem speciace se štěpí a větví evoluční linie a vznikají i vyšší taxony než druh.\n\nSpeciace probíhá díky vzniku mutací v genetickém kódu. V populaci obvykle převládnou mutanti s kladnými znaky, které podporuje darwinovský přirozený výběr. Nový mutant je ale ohrožen křížením s původní populací a aby ke speciaci skutečně došlo, musí být nějak oddělen. Pokud se část populace oddělí do dvou geografických celků (např. dvě populace izolované řekou nebo pohořím), mluvíme o alopatrické speciaci. Při parapatrické speciaci má geografická izolace jen druhotný význam. K oddělení může dojít buď proto, že mutant si najde jiný biotop (u cizopasníků například jiného hostitele), že se s většinovou populací křížit nemůže (saltační speciace), anebo proto, že heterozygoti (tedy jedinci vzniklí křížením daných dvou populací) mají nižší fitness.\n\nNěkdy však v populaci mohou převládnout i negativní znaky a i ty mohou utvořit nový druh. V tomto ohledu jsou známé procesy jako genetický drift.\n\nČlověk přirozený výběr napodobuje šlechtěním - záměrným výběrem a oddělováním určitých mutantů. Tento jev se nazývá domestikace. Domestikací vlka vznikl pes.\n\n"}
{"id": "271722", "url": "https://cs.wikipedia.org/wiki?curid=271722", "title": "Kolibabovce", "text": "Kolibabovce\n\nKolibabovce jsou obec ležící na východním Slovensku v okrese Sobrance v košickém kraji. Nejbližší pošta je vzdálena 1 km v obci Porúbka. První písemná zmínka 1567.\n"}
{"id": "271723", "url": "https://cs.wikipedia.org/wiki?curid=271723", "title": "Vladimír Olomoucký", "text": "Vladimír Olomoucký\n\nVladimír Olomoucký (1145 - 10. prosince před r. 1200) byl syn olomouckého údělného knížete Oty III. Dětleba a jeho manželky Durancie. Spolu se svým bratrem Břetislavem byl vládcem olomouckého údělu od roku 1189 do přelomu století, kdy bylo zřízeno markrabství moravské.\n\nV roce 1189 se olomoucký údělník Konrád II. Ota stal českým knížetem a z vyhnanství povolal své příbuzné. Vladimír a jeho bratr pak vládli Olomoucku víc než deset let, s výjimkou let 1192-4, kdy je nahradil Vladislav Jindřich jako moravský markrabí.\n\n"}
{"id": "271724", "url": "https://cs.wikipedia.org/wiki?curid=271724", "title": "Poletuška slovanská", "text": "Poletuška slovanská\n\nPoletuška slovanská (\"Pteromys volans\") je hlodavec z čeledi veverkovití (Sciuridae). Ač by se mohla zdát jako člen řádu letuch, není tomu tak, podobnost vznikla konvergencí. Svoje jméno získala díky svým osrstěným blánám, díky kterým může plachtit ze stromu na strom. Má dlouhý ocas, vzhledem mírně připomíná veverku. Poletuška slovanská má jako jeden z mála hlodavců téměř dokonalý systém přezimování: dutiny ve stromech od října naplňuje mechem a v době krutých mrazů žije v jedné dutině s několika jedinci a navzájem se zahřívají (při venkovní teplotě -16 °C bývá v dutině až 22 °C nad nulou). Živí se listy a pupeny a to i v zimě. Obývá Skandinávii, Sibiř a její častý výskyt je i na ostrově Hokkaidó.\n\nBiologie pro gymnázia, Jan Jelínek, Vladimír Zicháček. Nakladatelství Olomouc, 2006\n"}
{"id": "271725", "url": "https://cs.wikipedia.org/wiki?curid=271725", "title": "Jason Everman", "text": "Jason Everman\n\nJason Everman (* 16. srpna 1967) je americký kytarista, který hrál se skupinami Nirvana a Soundgarden.\n\nV únoru 1989 začal hrát s Nirvanou jako doprovodný hráč na kytaru. Je zaznamenaný jako druhý kytarista na albu Bleach (na jejím obalu je i zobrazen), ve skutečnosti na něm však nehrál. Jeho členství v kapele bylo do velké míry založeno na jeho finančním příspěvku 606,17 dolarů, který kapele daroval, aby mohla album nahrát.\n\nPoté z Nirvany odešel a vstoupil do Soundgarden. Když opustil i ji, tak se stal vojákem americké armády. Letmo se objevil v dokumentu pojednávající o frontmanovi britské kapely Motörhead \"Lemmy (2010).\"\n"}
{"id": "271727", "url": "https://cs.wikipedia.org/wiki?curid=271727", "title": "Uranius Tholus", "text": "Uranius Tholus\n\nUranius Tholus je kupovitá hora vzniklá sopečnou činností na povrchu Marsu, která se nachází na severní polokouli v severní části oblasti Tharsis západně od sopky Uranius Patera, severně od další sopky Ceraunius Tholus, východně od zlomového systému Tractus Fossae a Tractus Catena táhnoucího se v jiho-severním směru. Na severu se pak nachází rozmezí mezi oblastí Tempe Terra a lávových plání spojených se vznikem staré štítové sopky Alba Patera. Jedná se o nejmenší sopku sopečné skupiny \"Uranius\".\n\nKužel sopky ukazuje jasné dva impaktní krátery, které vznikly v minulosti. Při srovnání počtu kráterů se sopkou Olympus Mons vychází, že Uranius Tholus je starší sopka. Jeden impaktní kráter s částečně překrytým okrajem lávou v severní oblasti a další tři krátery se nacházejí západně od kužele sopky. Předpokládá se, že samotná sopka vznikla přibližně před 3 miliardami let (spodní hesperian). Sopka vznikla ve starší tektonicky aktivní oblasti, když následně došlo k překrytí okolních plání novým vulkanickým materiálem. Sopečný kužel v současnosti vystupuje přibližně 3 km nad okolní pláně (jiný zdroj uvádí 4 km).\n\nPodobně jako další sopky v oblasti (Uranius Patera, Ceraunius Tholus) je Uranius Tholus interpretována jako štítová sopka vznikla efuzivním vulkanismem lávy s nízkou viskozitou (pravděpodobně bazalt), která byla mobilní, což umožnilo značné rozprostření do okolí. Uranius Tholus současně také ukazuje doklady o pyroklastických erupcích, které byly následně překryty efuzivním materiálem. Vrchol sopky ukazuje struktury typické pro erozi způsobenou tekoucí vodou. Svahy sopky nepřesahují sklon 6 až 12°. Odhadované množství materiálu, které tvoří základnu sopky, je 3×10 km lávy. Sopečná činnost trvala nejspíše 27 000 let.\n\nNa vrcholku se nachází sopečná kaldera o rozměru 22 × 19 km. Pojmenována byla v roce 1973 po řeckém bohu nebes - Uranosovi.\n\n\n"}
{"id": "271728", "url": "https://cs.wikipedia.org/wiki?curid=271728", "title": "Břetislav Olomoucký", "text": "Břetislav Olomoucký\n\nBřetislav Olomoucký († před 1201) byl syn olomouckého údělného knížete Oty III. Dětleba a jeho manželky Durancie. Spolu se svým bratrem Vladimírem byl vládcem olomouckého údělu od roku 1189 do přelomu století, kdy bylo zřízeno markrabství moravské.\n\nV roce 1189 se olomoucký údělník Konrád II. Ota stal českým knížetem a z vyhnanství povolal své příbuzné. Vladimír a jeho bratr pak vládli Olomoucku víc než deset let, s výjimkou let 1192-4, kdy je nahradil Vladislav Jindřich jako moravský markrabí.\n\nBřetislav po sobě zanechal syna Sifrida.\n\n"}
{"id": "271729", "url": "https://cs.wikipedia.org/wiki?curid=271729", "title": "Mahámudra", "text": "Mahámudra\n\nMahámudra (tib. Chagchen, wylie \"Phyag chen\", také \"Chagya Chenpo\", wylie ; \"phyag rgya chen po\", doslova \"velký symbol\", \"Velká pečeť\") je buddhistická nauka většinou předávaná podle tradice Kagju. Tato nauka je podle učení mistrů vadžrajány předávána od samotného Buddhy přes Sarahu, Maitripu a další učitele až do dnešního dne. Slavným autorem písní Mahámudry, byl indický siddha Saraha. Tyto písně byly zapsány teprve díky Maitripovi. V dnešní době se za největšího učitele mahámudry podle tradice považuje karmapa.\n\n\n\nMahámudra je započítávána do skupiny nauk buddhismu vadžrajány a je její esencí. Může být uskutečněna okamžitě („mahámudra jednoho skoku“) nebo díky 4. etapám :\n\n"}
{"id": "271730", "url": "https://cs.wikipedia.org/wiki?curid=271730", "title": "Pat Smear", "text": "Pat Smear\n\nPat Smear (* 5. srpna 1959 jako Georg Ruthenberg) je americký kytarista, který působil hned v několika populárních rockových kapelách. Hrál mimo jiné s The Germs, Nirvanou a Foo Fighters.\n\nNarodil se a vyrůstal v Los Angeles. S Nirvanou poprvé hrál v roce 1993 v Saturday Night Live. Jako doprovodný hráč se též objevil na albu MTV Unplugged in New York. S kapelou Foo Fighters, kterou po rozpadu Nirvany založil Dave Grohl nahrál v roce 1997 album The Colour and the Shape, ovšem při turné k jeho propagaci z kapely odešel. Vrátil se k ní v roce 2006 jako doprovodný kytarista na turné a v roce 2011 s ní nahrál desku Wasting Light a stal se opět oficiálním členem.\n\n"}
{"id": "271731", "url": "https://cs.wikipedia.org/wiki?curid=271731", "title": "Jmeniny v Norsku", "text": "Jmeniny v Norsku\n"}
{"id": "271733", "url": "https://cs.wikipedia.org/wiki?curid=271733", "title": "Sifrid (syn Břetislava Olomouckého)", "text": "Sifrid (syn Břetislava Olomouckého)\n\nSifrid († 1227) byl syn knížete olomouckého údělu Břetislava a jeho neznámé manželky a královský kaplan.\n\nSifrid se musel věnovat církevní kariéře, jelikož moc na Moravě patřila markrabímu Vladislavu Jindřichovi. V roce 1220 je Sifrid zmiňován jako královský kaplan. V roce 1226 se stal děkanem olomoucké kapituly. Často kritizoval krále Přemysla i biskupa, což samozřejmě vedlo ke sporům.\n\n"}
{"id": "271741", "url": "https://cs.wikipedia.org/wiki?curid=271741", "title": "Spotřební zboží", "text": "Spotřební zboží\n\nSpotřební zboží je pojem, který se používá v různých oborech zabývajících se obchodem. Obecný význam tohoto pojmu není ostře vymezen, typicky pojem zahrnuje zejména menší věci, které se rychle spotřebovávají nebo opotřebovávají a pravidelně znovu nakupují, zejména potraviny, oděvy, osobní hygienické potřeby atd., tedy v užším smyslu zboží krátkodobé spotřeby.\n\nV širším významu, jaký zavádí legislativa ochrany spotřebitele, se tak definují takřka všechny movité věci prodávané maloobchodním způsobem, včetně zboží dlouhodobé spotřeby. Běžně se jako spotřební zboží označují i domácí audiovizuální přístroje a jiné spotřebiče včetně tzv. bílé techniky jako jsou ledničky, pračky atd., domácí potřeby, nádobí, nábytek, hudební nástroje, sportovní potřeby, nářadí, počítače a jejich příslušenství, drogistické a kosmetické výrobky, psací a kancelářské potřeby, upomínkové a dekorační předměty atd.\n\nJako komplementární protiklad pojmu spotřební zboží se používá například termín obchodní zboží.\n\nDefinice spotřebního zboží v evropské legislativě je přizpůsobena tomu, aby se vztahovala na veškeré zboží, na které se má vztahovat ochrana spotřebitele, tedy prodej koncovým zákazníkům – fyzickým osobám.\n\nV české legislativě je evropská směrnice 1999/44/ES implementována v § 616 a násl. občanského zákoníku, kde se používá především termín „prodávaná věc“. V § 620 odst. 1 je pojem \"spotřební zboží\" přímo použit, aniž by byl výslovně definován, a to v ustanovení o dvouleté záruční lhůtě. Potravinářské zboží, krmiva a zvířata jsou v rámci spotřebního zboží vyjmenovány zvlášť kvůli kratší záruční lhůtě.\n\nSpeciální úpravou je Zákon o ochraně spotřebitele, 634/1992 Sb. v platném znění. Ten sice zavádí související pojem pojem „spotřebitel“, ale zboží se v tomto zákoně nazývá „výrobky nebo služby“.\n\nV Německu byl zákonem ze dne 26. 11. 2001, BGBl. I, S. 3138, s účinností od 1. 1. 2002, zaveden pojem spotřebitelské smlouvy.\n\n"}
{"id": "271745", "url": "https://cs.wikipedia.org/wiki?curid=271745", "title": "Haploskupina R (Y-DNA)", "text": "Haploskupina R (Y-DNA)\n\nHaploskupina R je haploskupina chromozómu Y lidské DNA, která je charakterizována genetickým markerem M207.\n\nHaploskupina R se vyčlenila z haploskupiny P a to zhruba před 30 000 až 35 000 lety někde v oblasti severozápadní Asie. Většina jejich raných forem a stejně tak i blízce příbuzná haploskupina Q se však dnes nachází ve Střední Asii, Jižní Asii, Austrálii, na Sibiři, mezi původními obyvateli amerického kontinentu, v Egyptě a Kamerunu.\n\nVětšina nositelů haploskupiny R patří k haploskupině R1, charakteristické genetickým markerem M173. R1 je běžná na území Evropy a západní Eurasie. Předpokládá se, že její rozšíření souvisí s rekolonizací Evropy po ústupu ledovce. Mezi její hlavní podskupiny patří R1a (SRY1532) a R1b (M343).\n\nJednou z izolovaných skupin, které patří k haploskupině R1*, jsou původní obyvatelé severního Kamerunu. To se vysvětluje migrací starodávné eurasijské populace zpět do Afriky. Některé výzkumy objevily ve zdejší populaci též stopy haploskupiny K2, což potvrzuje blízkost těchto lidí s eurasijskou populací. Některé blízce příbuzné vzorky kamerunské R1b1* byly nalezeny v Egyptě. Řada severokamerunských obyvatel mluví čadskými jazyky, které se považují za starobylou větev afroasijské jazykové rodiny; do stejné jazykové rodiny patřil dnes již zaniklý jazyk starých Egypťanů.\n\nHaploskupina R* byla zaznamenána mezi Austrálci.\n\n"}
{"id": "271747", "url": "https://cs.wikipedia.org/wiki?curid=271747", "title": "Křížová kytka", "text": "Křížová kytka\n\nKřížová kytka (též jednoduše kytka, kytice) je ozdobný prvek zdobící v gotické architektuře vrcholek fiály či vimperku. Je tvořená čtveřicí dekorativních lístků obklopujících objekt většinou ze všech čtyř stran. Pod křížovou kytkou se na těle fiály ve vertikálních řadách nacházejí tzv. kraby, nad ní pak čtveřice lístků zvaná poupě.\n"}
{"id": "271748", "url": "https://cs.wikipedia.org/wiki?curid=271748", "title": "Kytka", "text": "Kytka\n\nKytka může být :\n\n\n\n"}
{"id": "271752", "url": "https://cs.wikipedia.org/wiki?curid=271752", "title": "Laponsko (Finsko)", "text": "Laponsko (Finsko)\n\nKraj Laponsko (fin. \"Lapin maakunta\") je největší, nejsevernější a nejřidčeji obydlená provincie Finska. Na západě sousedí s Botnickým zálivem a švédským krajem Norrbotten, na severu s norskou Finnmarkou a na východě s ruskou Murmanskou oblastí. Jižně od Laponska leží provincie Severní Pohjanmaa. Finské Laponsko zaujímá 29 % rozlohy Finska a žije zde 3,4 % finské populace. Necelých 5 % zdejší populace tvoří Sámové. Největšími městy jsou Rovaniemi, Kemi a Tornio. Stejně jako další finské provincie, má i Laponsko určené své symboly z ptačí říše, flóry, zvířat a ryb. Jsou jimi slavík modráček, upolín evropský, sob polární a losos obecný.\n\nNejvyšším bodem regionu i celého Finska je \"Halti\" o nadmořské výšce 1 328 m n. m.\n\nLaponsko bylo v roce 2018 rozděleno do 6 okresů (finsky seutukunta) a 21 obcí (finsky kunta). Tučně zvýrazněné obce jsou městy.\n"}
{"id": "271753", "url": "https://cs.wikipedia.org/wiki?curid=271753", "title": "Blew", "text": "Blew\n\nBlew je první ze dvou oficiálně vydaných EP Nirvany.. Album bylo vydáno ve stejný rok jako Bleach, první studiové album kapely.\n\n"}
{"id": "271757", "url": "https://cs.wikipedia.org/wiki?curid=271757", "title": "Oblomov", "text": "Oblomov\n\nOblomov () je světoznámý román ruského spisovatele Ivana Alexandroviče Gončarova, poprvé vydaný v roce 1858. Podstatná část románu vznikla při Gončarovově pobytu v Mariánských Lázních.\n\nHlavní postavou románu je statkář Ilja Iljič Oblomov, mimořádně líný a pasivní, extrémní případ zbytečného člověka, motivu typického pro ruskou literaturu 19. století. Oblomov je extrémně pasivní i vzhledem k ději románu – prakticky nedojde k dějovému zvratu nebo změně v ději, na níž by měl Oblomov sám výraznější podíl.\n\nPrávě díky své titulní postavě se román stal mimořádně známý, název, který je v knize použit pro Oblomovův životní přístup, totiž oblomovština, pronikl i do češtiny.\n\nNa hamletovskou otázku „\"Být či nebýt\"?“ Oblomov odpovídá \"„Ne“\". Na prvních asi sto padesáti stranách románu vůbec neopouští svůj pokoj a jen zřídka vyleze z postele. Sice neustále plánuje různá vylepšení na svém chátrajícím statku Oblomovka, ale nikdy je nerealizuje a ani nesepíše.\n\nŽije sám, pouze se svým sluhou Zacharem, který ho sice nesmírně ctí a váží si ho, ale je k němu drzý a okrádá ho, a jeho manželkou, která u něj pracuje jako kuchařka. Jeho zděděná vesnice Oblomovka nevydělává tak, jak by potřeboval, nadto se musí přestěhovat do nového bytu. Stýká se s výjimkou svého přítele Štolce, jeho pravého opaku, úspěšného a aktivního muže, jen s podvodníky a příživníky, jako je například Taranťjev. S Taranťjevem domluví Oblomov pronájem drahého bytu u jeho příbuzného v odlehlé části Petrohradu a také správu jeho vesnice jiným jeho přítelem, také podvodníkem. Oblomov vzpomíná na své krásné, poklidné dětství v Oblomovce, a touží po tom se do tohoto klidu navrátit.\n\nPříběh se vyvíjí až v okamžiku, kdy mu Štolc představí svou známou Olgu, mladou a krásnou dívku a talentovanou zpěvačku, do které se Oblomov zamiluje. Ta ho ale donutí být aktivnější, více číst a chodit do společnosti, s pomocí Štolce Oblomov dokonce začne konečně na své vesnici provádět ona plánovaná zlepšení, takže začne opět prosperovat.\n\nMusí se ale přestěhovat do bytu, který si už pronajal; smlouva se nedá zrušit a na jiný byt nemá peníze. Musí se proto přestat častěji stýkat s Olgou. Ta odjíždí do Paříže, kde naváže vztah se Štolcem. Později se vezmou. U domácí, krásné vdovy Agafie, příbuzné Taranťjeva, ale najde druhou Oblomovku. Znovu může žít v klidu a líně. Postupem času se do Agafie zamiluje, nakonec si ji vezme. Svého syna, kterého s ní má, pojmenuje po Štolcovi Andrej. Když ho ale Štolc navštíví, zděsí se, jak opět upadl do apatie. Když Oblomov po čase zemře, Štolc Andreje adoptuje, aby nedopadl stejně jako Oblomov.\n\nČesky Oblomov vyšel mnohokrát, nejrozšířenější je vydaný překlad Prokopa Voskovce. Autory dalších překladů jsou pak např. Vilém Mrštík, Emanuel Vávra a Stanislav Minařík. Oblomov byl také zdramatizován (dramatizace byla hrána a knižně vydána také v České republice) a zfilmován (SSSR, 1979, režie Nikita Michalkov, v hlavní roli Oleg Tabakov).\n"}
{"id": "271758", "url": "https://cs.wikipedia.org/wiki?curid=271758", "title": "Come as You Are (píseň, Nirvana)", "text": "Come as You Are (píseň, Nirvana)\n\n„Come as You Are“ je píseň grungeové skupiny Nirvana. Je to třetí skladba na albu \"Nevermind\" a v pořadí druhý singl, který předcházel vydání desky. Hned po singlu „Smells Like Teen Spirit“ je „Come as You Are“ asi nejznámějším a nejúspěšnějším singlem i písní kapely.\n\nDále se nyní diskutuje o případném okopírování motivu z písně Eighties od formace Killing Joke.\n"}
{"id": "271765", "url": "https://cs.wikipedia.org/wiki?curid=271765", "title": "Haploskupina P (Y-DNA)", "text": "Haploskupina P (Y-DNA)\n\nHaploskupina P je haploskupina chromozómu Y lidské DNA, která je charakterizována genetickým markerem M45.\n\nTato haploskupina je předkem téměř všech dnešních Evropanů a také původních obyvatel amerického kontinentu. Zahrnuje též minimálně třetinu populace v oblasti Střední a Jižní Asie.\n\nHaploskupina P se vyčlenila z haploskupiny K (M9). Vznikla zhruba před 35 000 až 40 000 lety severně od pohoří Hindúkuš, na Sibiři, v Kazachstánu nebo Uzbekistánu.\n\nPozději se z ní vyčlenily haploskupiny Q (M242) a R (M207).\n\nVedle typicky evropské/jihoasijské haploskupiny R a sibiřské/indiánské haploskupiny Q byly zaznamenány i jiné podskupiny, označované souhrnně jako P*. Vyskytují se u obyvatel Střední Asie, Sibiře, Východní Asie a na Dálném Východě. Významný výskyt haploskupiny P* byl zjištěn na ostrově Hvar v Jaderském moři u chorvatské Dalmácie, což může souviset s příchodem Avarů ze Střední Asie. Haploskupina P* byla zjištěna též mezi Aškenázy, Indiány a některými obyvateli Jižní Asie a Oceánie.\n\n"}
{"id": "271767", "url": "https://cs.wikipedia.org/wiki?curid=271767", "title": "Vilém z Tyru", "text": "Vilém z Tyru\n\nVilém z Tyru (latinsky \"Willelmus Tyrensis\", francouzsky \"Guillaume de Tyr\", anglicky \"William of Tyre\"; asi 1130 — 29. září 1186) byl jeruzalémský historik, kronikář a arcibiskup z Tyru, který působil ve 12. století.\n\nVilém se narodil v Jeruzalémě kolem roku 1130. Pocházel z druhé generace Evropanů patrně francouzského či italského původu, kteří se usadili v Palestině po první křížové výpravě. Měl jednoho bratra, který se jmenoval Ralph, který byl obchodníkem. V každém případě Vilém nepocházel z urozené rodiny. Jako mladík studoval v Jeruzalémě, kde se vystudoval latinu, řečtinu a snad i arabštinu a jeho spolužákem byl pozdější jeruzalémský král Balduin. Protože v Jeruzalémském království neexistovala žádná univerzita, odešel Vilém v polovině čtyřicátých let do Evropy, kde v Orléans a Paříži studoval teologii a svobodná umění. Později studoval civilní a církevní právo na boloňské univerzitě .\n\nPo návratu do Jeruzalémského království kolem roku 1165 se stal kanovníkem katedrály v Akkonu. S králem Amaurym I. měl Vilém dobré vztahy a stal se díky němu arciděkanem v Tyru O rok později byl králem vyslán na diplomatickou misi do Konstantinopole k byzantskému císaři Manuelovi I., aby dokončil smlouvu mezi oběma panovníky pro společnou expedici proti Egyptu. V roce 1169 navštívil Řím, aby reagoval na obvinění, která proti němu vznesl Fréderic de la Roche, arcibiskup z Tyru. O co přesně však v jejich sporu šlo, není dnes jasné, v každém případě však vyhrál díky svému osobnímu přátelství s jeruzalémským králem.\n\nPo návratu do Jeruzaléma z Říma roku 1170 se Vilém stal učitelem a vychovatelem králova syna, budoucího krále Balduina IV., u kterého také objevil první příznaky lepry, jež se u Balduina v pozdějším věku zcela rozvinula. V této době také začal sepisovat svou Historii Zámoří, která byla podporována (a sponzorována) králem Amaurym. Král však roku 1174 předčasně zemřel a na trůn nastoupil mladý a energický, avšak stále nezletilý Balduin IV. Proto se tripolský hrabě Raimond III. stal regentem království. Ten Viléma jmenoval kancléřem Jeruzaléma a arcibiskupem v Nazaretu. Později se stal arcibiskupem v Tyru a staral se o důležité civilní státní záležitosti. Roku 1177 řídil pohřební obřady za švagra Balduina IV. Viléma VII. z Montferratu, protože jeruzalémský patriarcha byl v té době nemocný.\n\nV roce 1179 byl Vilém společně s Herakliem, arcibiskupem z Caesareje, akkonským biskupem a Guillaumovým budoucím nástupcem v úřadu arcibiskupa v Tyru Josciem, biskupy ze Samaří, Betléma a Tripolisu a opatem z hory Sion jedním z delegátů ze Zámoří, kteří se zúčastnili Třetího lateránského koncilu. Delegaci se na něm nepodařilo přesvědčit papeže Alexandra III., že je nutné vyhlásit novou křížovou výpravu. Vilém byl poté papežem pověřen diplomatickým úkolem k byzantskému císaři Manuelovi I. a o rok později se vrátil do Palestiny.\n\nNedlouho po Vilémově návratu zemřel jeruzalémský patriarcha a on otevřeně zvažoval svou kandidaturu na uvolněné místo. Královský dvůr však byl rozdělen do dvou frakcí — jedna z nich, soustředěná kolem Raimonda III. z Tripolisu, Viléma podporovala, druhá frakce vedená Guyem de Lusignan prosazovala arcibiskupa z Caesareje Heraklia. Jejich mocenský zápas byl velmi vyrovnaný, oba měli velmi dobré vzdělání, i když Vilém měl výhodu, protože zastával více veřejných funkcí a byl královým vychovatelem. Volba patriarchy následovala precendens z voleb roku 1157, kdy král nechal volbu na své matce, Agnes de Courtenay, nyní manželce Reginalda, pána v Sidonu, a ta vybrala za patriarchu Herakleia. Vilém byl v nemilosti, protože měl blízko k hraběti Raimondovi, zůstal však arcibiskupem v Tyru a kancléřem království.\n\nDatum Vilémova úmrtí bylo později zaznamenané jako 29. září, ale rok již zcela přesně znám není. V květnu 1185 byl však jmenován nový královský kancléř a o rok později nový arcibiskup v Tyru, takže jako nejpravděpodobnější rok připadá 1185.\n\nVilém se sám hlásí k soupisu popisu Lateránského koncilu, dále k dílu \"Historia\" či \"Gesta orientalium principum\", kde se zabývá dějinami Svaté země od dob proroka Mohameda až do své současnosti (tj. maximálně rok 1184). Nicméně žádné z těchto děl se nedochovalo do současnosti.\n\nJeho další veliké dílo je kronika složená z třiadvaceti nedokončených svazků. Kronika začíná dobytím Palestiny Umarem I., ale největší prostor dopřává první křížové výpravě a následnému politickému vývoji Jeruzalémského království. Pro kroniku používal práce starších autorů, včetně kroniky Fulchera ze Chartres, který se první křížové výpravy přímo účastnil a i jiná díla neznámých autorů. Po Vilémově smrti bylo jeho dílo překládáno do mnoha jazyků a bylo rozšířeno po celé Evropě. Kopii jeho práce měli také Jacques de Vitry a Matthew Paris, kteří ji užili i ve vlastních kronikách. Obzvláště rozšířený byl překlad do starofrancouzštiny, který měl mnoho anonymních vydání, včetně takzvané Ernoulovy kroniky. V renesanci jeho dílo jeden autor překládal starý francouzský text zpět do latiny, nevěda přitom, že latinský originál již existuje.\n\nDnes se neví, jak Vilém své dílo vlastně pojmenoval. Nejrozšířenější název dnes však je , překládané jako \"Dějiny skutků konaných za mořem\". Latinský originál byl vydáván na různých místech, včetně \"Patrologia Latina\" a \"Recueil des historiens des croisades\". Současné kritické latinské vydání se jmenuje \"Willelmi Tyrensis Archiepiscopi Chronicon\", a vydalo jej \"Corpus Christianorum\", editoval jej R. B. C. Huygens.\n\n\n\n"}
{"id": "271770", "url": "https://cs.wikipedia.org/wiki?curid=271770", "title": "Kamenice (Zákupy)", "text": "Kamenice (Zákupy)\n\nKamenice (dříve Německá Kamenice, něm. \"Deutsch Kamnitz\", za okupace jen \"Kamnitz\") je vesnička připojená v roce 1980 k Zákupům v okrese Česká Lípa. Od Zákup je vzdálená severovýchodně necelé 3 km. Žije zde asi 174 obyvatel v 70 staveních, z nichž část patří chalupářům. Vesnicí protéká Kamenický, do roku 1945 nazývaný Zlatý potok (Gold-Bach), nad nímž je ves ohraničena Kamenickým kopcem.\n\nDíky středověké kolonizaci se zde usadili od 14. století převážně Němci. První písemná zmínka se datuje rokem 1395, kdy byl zmiňován v 13km vzdálené České Lípě konšel Mikuláš z Kamenice. V roce 1399 Kamnitz darovací smlouvou Václav IV. předal Hanušovi Pancířovi ze Smojna, od nich je získali Berkové z Dubé, poté Novohradští z Kolowrat. Dále je vrchnost společná se Zákupy. V obci byla už roku 1612 výsadní krčma. Do roku 1849 zde byla rychta, od té doby obecní úřad. V roce 1712 zde byla postavena velká, dnes již neexistující kaple sv. Prokopa. Většina historických událostí obce se pojila s nedalekými Zákupy a vývojem Sudet.\nPo II. světové válce byl 5. července 1945 založen Místní národní výbor, v jehož čele byl Josef Šubrt. Jsou zaznamenána jména dalších předsedů MNV: Josef Kos, Jaroslav Kupec, 1961–1964 J. Hlavnička, 1964–1976 František Henrych, 1976–1980 J. Pokorný. K 1. červenci 1980 byla Kamenice připojena k Zákupům.\n\nDle Ottova slovníku zde bylo v roce 1890: 77 domů, 344 lidí, Kamnitz patřila pod hejtmanství Česká Lípa, tehdejší okres Mimoň, faru Zákupy. O 40 let později: v Kamenici 348 Němců, 2 Češi, 5 cizinců, to v 76 domech. K 1. 1. 1965 je uváděno v Lexikonu obcí ČSSR 43 obytných domů s 51 byty, z nichž 27 bylo postaveno před rokem 1879 a jen 3 v období 1946–1961. K 31. 12. 2006 bylo na matrice Městského úřadu Zákupy zaevidováno 174 obyvatel. Katastr obce je 662534.\n\nPřed rokem 1945 zde působily čtyři německé spolky: Hasiči, Svaz německé zemědělské mládeže (1920-1930), Školní spolek a Ženský pohřební spolek. Zachovala se kronika druhého z nich, je nyní v Státním okresním archivu v České Lípě.\n\nV roce 1952 byl ustaven výbor žen, jehož předsedkyní byla Zdena Cibulková. Počátkem 50. let byla založena Osvětová beseda, v šedesátých letech po nečinnosti zrušena a péči o kulturu v obci převzala kulturní komise. Od roku 1957 do roku 1962 se stavěl kulturní dům (dnešní obchod), ale i poté byl zájem o kulturu, včetně místní lidové knihovny, slabý. V roce 1958 byla založena TJ Sokol Kamenice (viz dále). V letech 2000-2002 v malé budově s dřevěnou věžičkou (někdejší hasičská zbrojnice) působil oddíl Junáka, od roku 1998 pořádala motorkářské srazy zdejší Restaurace U Šerifa, od roku 2001 zde pracuje Osadní výbor Kamenice.\nŠkola je zmiňována roku 1785 jako dřevěná jednotřídka s učitelem Knoblochem. Přestavovaná byla v roce 1873 a vyzděná roku 1889. Do roku 1945 se zde vyučovalo německy. Od 1. března 1946 učitel Karel Vacek v jednotřídce zahájil vyučování v češtině. Postupně byla přestavována a rozšiřována, až zde vznikla v letech 1961-1963 devítiletka. K 30. červnu 1963 byla zrušena, děti převedeny do školy v Brništi, dnes většina dojíždí do nové školy v Zákupech. Budova byla později zbořena.\n\nVětšina obyvatel se zabývala zemědělstvím a drobnými řemesly. Po roce 1950 zde vzniklo JZD Kamenice, od 2. listopadu 1961 bylo včleněno jako farma do družstva JZD Nástup Brniště. Dnes pod názvem ZOD Brniště okolní pole stále obdělává, v obci má dodnes stáje dobytka. V roce 1965 bylo 114 lidí v pracovním věku, z nich 34 % lidí pracovalo v průmyslu, 49 % v zemědělství, 47 % mělo práci v obci. Nyní zde existuje Areál autoopravny s restaurací, obchod, několik autodopravců, stáje, nevelká opravna zemědělské techniky a firma zabývající se výrobou plastových nádrží. Většina obyvatel za prací dojíždí, hlavně do Zákup a České Lípy.\n\nNení zde vedena železniční trať, jediná průchozí silnička byla vybudována v letech 1854–1869, dnes patří mezi komunikace III. třídy, vede od Zákup do Grunova, odtud jsou odbočky buď na Mimoň nebo Brniště. Veřejnou dopravu obstarává 2–3× denně o všedních dnech ČSAD Česká Lípa autobusy.\nS pomocí české posádky parašutistů z nedalekých Zákup, kteří měli v Kamenici své hospodářské budovy, se postavilo v roce 1957 ve vsi hřiště a rok poté zde vznikl TJ Sokol Kamenice. Hřiště se později upravilo, postavily se zde kabiny. Hrálo zde hlavně družstvo mužů, krátce i žáci i dorost. Muži hráli do roku 1980 nejnižší existující soutěž, tedy okresní IV.třídu, pak rok třída III, od roku 1981 třída druhá a v letech 1997-2000 i krajskou I.B třídu. Klub se v roce 1998 přejmenoval krátce na 1.FC JOY Kamenice, od roku 1999 se dodnes jmenuje FC Kamenice a je zaregistrován v ČSTV pod ČMFS s číslem 401022 . V současnosti zde hrají jen muži II.třídu okresního přeboru Českolipska. Dnes je jedinou zdejší společenskou organizací.\n\nFotbalový tým mužů zakončil sezonu 2010/2011 v II. třídě okresu Česká Lípa na 12. místě čtrnáctičlenné tabulky. O rok později byl ve stejné soutěži šestý.\n\nNa okraji obce směrem od Zákup je hřbitov. Velká část náhrobků původního německy hovořícího obyvatelstva byla po roce 1970 zlikvidována. V areálu hřbitova je malá budova někdejší márnice, upravená později jako kaplička. V říjnu 2013 byla provedena její rekonstrukce. Během ní byla v kupoli objevena německy psaná listina z roku 1928.\n\n"}
{"id": "271771", "url": "https://cs.wikipedia.org/wiki?curid=271771", "title": "William George Horner", "text": "William George Horner\n\nWilliam George Horner (1786 v Bristolu – 1837 v Bathu) byl britský matematik.\n\nNavštěvoval Kingswoodovu školu v Bristolu. Již ve svých šestnácti letech se v roce 1802 stal asistentem a o čtyři roky později již ředitelem svojí školy. Bristol opustil roku 1809 a založil si vlastní školu v Bathu.\n\nVlastní příspěvek Hornera k matematice je tzv. Hornerovo schéma, které slouží k řešení algebraických rovnic. Bylo předloženo 1. července 1819 Royal Society a ještě sedm let bylo publikováno v Philosophical Transactions of the Royal Society. Ovšem Horner nebyl prvním, kdo tuto metodu objevil. Již o 500 let před ním však znal tuto metodu Chu Shih-chieh, který používal k řešení rovnic metodu, kterou nazýval \"fan fa\", kterou Horner znovuobjevil a nazval Hornerovým schématem.\n\nV devatenáctém a na začátku dvacátého století mělo Hornerovo schéma vlastní čestné místo v algebraické literatuře. Za to vděčil Horner především Augustu De Morganovi, který jeho jméno a schéma probíral v mnoha článcích, které publikoval.\n\nHorner byl ale činný také na poli optiky: roku 1834 vyvinul \"Daedalum\" nebo \"Daedatelum\", které je ještě dnes známé jako kinesiskop.\n\n"}
{"id": "271773", "url": "https://cs.wikipedia.org/wiki?curid=271773", "title": "Ladislav Sitenský", "text": "Ladislav Sitenský\n\nLadislav Sitenský (7. srpna 1919, Praha – 14. listopadu 2009, Praha) byl český fotograf. Ve svých fotografických cyklech zachytil boje na západní frontě za druhé světové války, jichž se účastnil jako příslušník československé zahraniční armády. Dalšími stěžejními tématy jeho tvorby byla krajinářská fotografie a Praha. Byl držitelem mnoha vysokých vojenských vyznamenání a prestižních uměleckých ocenění. Vedle Ericha Auerbacha patřil k hlavním českým fotografům 2. světové války.\n\nZemřel 14. listopadu 2009.\n\nLadislav Sitenský se narodil ráno 7. srpna 1919 v Rubešově ulici č. 25 na Královských Vinohradech. Na obecnou školu chodil na Vinohradech na Smetanku nad Wilsonovo nádraží do jedné třídy s Radovanem Lukavským. V roce 1930 nastoupil na reálné gymnázium ve Slovenské ulici, kde hrával v divadelních představeních spolu s Václavem Voskou, který byl o třídu výše a který byl „\"až do svého konce můj přítel z nejvěrnějších\"“.\nV roce 1933 mu otec koupil malý fotoaparát Baldax 4,5 x 6 cm. S ním fotografoval dva roky. Vystřídala ho zrcadlovka Voigtländer Superb 6 x 6 cm. V následujícím roce začal Ladislav Sitenský jako student publikovat fotografie v časopisech.\n\nOd roku 1937 fotografoval s přístrojem Rolleiflex Automat 6 x 6 cm. Fotografoval pro časopis \"Ozvěny\" – obrazový týdeník vydávaný Národní politikou. Druhým obrázkovým týdeníkem, kam přispíval, byl \"Ahoj na neděli\", který vydával Melantrich. Týdeník byl bohatě vybaven fotografiemi a kresbami. Postaven byl na krátkých povídkách a pohotových reportážích. Ilustrátory byli malíři Zdeněk Burian a Bohumil Konečný, kreslící pod jménem Bimba. Zde vyšla reportáž o pohřbu TGM (vyšla knižně v reprezentativním formátu a vydání o 60 let později – \"To kalné ráno…\" 1997). V červnu 1938 maturoval. Fotografoval reportáž z X. všesokolského sletu. Začal studovat architekturu na ČVUT.\n\n15. března 1939 nafotografoval příjezd okupantů do Prahy. Během 48 hodin udělal 2000 zvětšenin. Vpád německé armády měl za následek předčasné ukončení jeho první výstavy fotografií, kterou měl od 1. března v budově architektury v Dejvicích.\n\nByl studentem architektury a současně navštěvoval kurz architektury na Francouzském institutu Ernesta Denise, který měl pro své studenty pět stipendijních míst ve Francii. S velkými obtížemi (byl zatčen gestapem, později propuštěn) odjel 15. srpna mezinárodním rychlíkem do Paříže. Odtud pokračoval do Quiberonu, kde se po dvou letech opět setkal se svou prázdninovou známostí Paulette Bosch, která se po mnoha letech stala jeho ženou. Po prázdninách se vrátil zpět do Paříže, kde nastoupil u architekta Perreta. Byla vyhlášena mobilizace a v září 1939 vypukla válka. V Přihlásil se do armády u generála Šnejdárka ve Vernonu. V listopadu dostal povolávací rozkaz, odjel do francouzského Agde, kde dostal povolení k fotografování.\n\nV roce 1940 byl přidělen k velitelské rotě. Na „marodce“ byl s Jiřím Muchou. V červnu byl přeložen k letectvu. Po obsazení Paříže Němci se připravoval k odjezdu z Francie. 7. července přistál s lodí Apapa v Liverpoolu, odjel na základnu RAF v Duxfordu, kde vznikala 312. stíhací peruť (5. září). Sitenský zde měl na starosti fotokulomety. Zde se poprvé setkal s prezidentem Benešem, což se opakovalo během dalších let ještě asi desetkrát.\n\nV roce 1941 přišel k peruti rozkaz pro čtyři příslušníky k odletu na Bahamy do pilotní školy. Sitenský byl mezi nimi, ale jediný neodletěl – generál Janoušek si ho ponechal pro fotografickou službu. V roce 1942 přešel na inspektorát, kde měl na starosti archiv, druhým úkolem byly návštěvy československých perutí a jejich fotodokumentace.\n\nV roce 1945 potkal režiséra Jiřího Weisse, který mu nabídl místo jeho asistenta při natáčení dokumentu o Československé obrněné brigádě obléhající přístav Dunkerque.\n\n4. dubna 1945 se oženil s Paulette Bosch v katedrále v Lille. Do vlasti se vrátil na palubě osobní Dakoty Jeho Veličenstva Jiřího VI. s generálem Karlem Janouškem. Nastoupil do fotooddělení generálního štábu.\n\nKoncem roku 1946 byl demobilizován a začal se věnovat profesionálně fotografii. Dva roky pracoval na živnostenský list, později se stal členem Svazu výtvarných umělců. Fotografoval propagační snímky pro ministerstvo obchodu a zdravotnictví a pro Čedok. Uveřejňoval snímky v leteckých časopisech (\"Rozlet\" aj.). Po určitých komplikacích přijela i jeho žena Paulette. Narodily se jim tři děti: 1946 Patricie (tlumočnice), 1949 Jiří (počítačový odborník), 1951 Daniel (fotograf).\n\nV dubnu roku 2004 udělila městská část Praha 2 Ladislavu Sitenskému čestné občanství.\n\nV říjnu 2007 mu prezident Václav Klaus udělil medaili Za zásluhy o stát v oblasti kultury a umění.\n\n\n\nPodle Ladislava Sitenského je pojmenována planetka číslo 5998, kterou objevil v září 1986 na Kleti český astronom Antonín Mrkos.\n\n\n"}
{"id": "271774", "url": "https://cs.wikipedia.org/wiki?curid=271774", "title": "Sefirot", "text": "Sefirot\n\nSefirot, hebrejsky סְפִירוֹת (\"sfirot\", sg. סְפִירָה - \"sefira\") je slovo, odvozené nejspíše od slova סָפַר - \"safar\" - „počítat“. Často se pojem \"sefíra\" vykládá jako „nádoba“, eventuálně jako základ nebo příbuzné slovo pro výraz „sféra“ či „oblast“. Sefíry jsou dle Knihy stvoření deseti cestami, které tvoří základ všeho existujícího. Zároveň jsou sefíry jakýmisi idejemi, aspekty Boha, které s ním ovšem nejsou totožné. Sefíry emanují z Boha a jsou s ním spojeny „jako je spojen plamen s řeřavým uhlíkem“. V Bahiru již získávají jména především podle biblických veršů (1Pp 29, 11, Př 2, 6; 2, 10; 4, 5-6; 8,14; 10,25; Jb 12, 13) a jsou ztotožňovány s Božími atributy, později získávají další vlastnosti (barvu, živly, prvky, Boží jména) atd.\n\n\n\n\n\n\n\n\n\n\n\n\nSefíry byl zpodobňovány v různých uspořádáních. Jedním z nejstarších je zobrazování sefír jako soustředných kruhů, vyvěrající jedna z druhé. Dalším populárním zobrazením byla aplikace na Boží jméno JHVH. Písmeno „jod“ symbolizovalo \"Keter\" a \"Chochma\", „He“ pak \"Binu\", „Vav“, jehož číselná hodnota je 6, šest prostředních sefír, druhé „He“ na konci pak sefíru \"Malchut\". \n\nNejpopulárnější zobrazení je tzv. Strom života, známý od středověku, někdy se též nazývá „sefirotický“ nebo „kabalistický“ strom. Sefíry jsou v něm hierarchicky uspořádané od nejvyšší po nejnižší, navzájem propojené cestami, kterých je celkem 22, což je počet odpovídající písmenům hebrejské abecedy. Počet deseti sefír a dvaceti dvou cest (pímen) odkazuje zpět na tezi, kterou zastává již Sefer Jecira. Někteří autoři, jako např. Warren Kenton (Z'ev ben Shimon Halevi), aplikují na tyto cesty také tarot, ale ten nemá s kabalou ani s židovstvím nic společného kromě toho, že používá hebrejská písmena a tudíž má shodou okolností 22 karet.\n"}
{"id": "271777", "url": "https://cs.wikipedia.org/wiki?curid=271777", "title": "Haploskupina K (Y-DNA)", "text": "Haploskupina K (Y-DNA)\n\nHaploskupina K je haploskupina chromozómu Y lidské DNA, která je charakterizována genetickým markerem M9.\n\nHaploskupina K vznikla zhruba před 40 000 lety na území dnešního Íránu nebo v jižní části Střední Asie. Je předkem téměř všech obyvatel severní polokoule, tedy Evropanů, Asiatů a původních obyvatel amerického kontinentu. Dále k ní patří obyvatelé Melanésie, což dokládá dávné vazby mezi obyvateli Eurasie a Oceánie.\n\nTato haploskupina se vyčlenila z haploskupiny F (M89). Mezi hlavní podskupiny patří haploskupina K2 (M70), L (M20), M (M4), NO (M214) (včetně podskupin N a O) a P (M45) (včetně podskupin Q a R). Haploskupiny K1, K3, K4, K5, K6 a K7 se vyskytují velmi zřídka mezi obyvateli Eurasie, Oceánie a Severní Afriky.\n\nHaploskupina K2 (M70) se vyskytuje řídce na území Afriky, Jihozápadní Asie, Jižní Asie a Jižní Evropy, ojediněle pak v celé Evropě. Mezi nositele této haploskupiny patřil Thomas Jefferson. Haploskupina K2 byla zjištěna též u Iráčanů a Somálců. Později se nositelé mutace M70 přesunuli jižněji do Afriky. Zde se haploskupina K2 vyskytuje především v Egyptě, Ománu, Tanzanii, Etiopii a Maroku.\n\n\n"}
{"id": "271781", "url": "https://cs.wikipedia.org/wiki?curid=271781", "title": "Recidiva", "text": "Recidiva\n\nRecidiva (z lat. \"recidivus\", opakující se) označuje opakované upadnutí do nějaké nežádoucí situace. Může to být:\n\n"}
{"id": "271790", "url": "https://cs.wikipedia.org/wiki?curid=271790", "title": "SEM", "text": "SEM\n\nZkratka SEM má více významů:\n"}
{"id": "271796", "url": "https://cs.wikipedia.org/wiki?curid=271796", "title": "Brave", "text": "Brave\n\nBrave má více významů:\n\n\n\n"}
{"id": "271798", "url": "https://cs.wikipedia.org/wiki?curid=271798", "title": "Roman Holý", "text": "Roman Holý\n\nRoman Holý (* 23. února 1966 Sušice) je český hudební skladatel, zpěvák a především producent. Je frontmanem a producentem skupin J.A.R. a Monkey Business a hovoří se o něm jako o předním šířiteli funkové hudby v České republice. Skupinu J.A.R. založil 17. 11. 1989 s Otou Klempířem a Michaelem Viktoříkem. Ještě před založením Monkey Business v roce 1999 založil skupinu Sexy Dancers, se kterou vydal a jíž produkoval jediné album Butcher's On The Road v roce 1998. Skupina se po krátkém koncertování rozpadla. Spolu s Ondřejem Brouskem nahrál a produkoval v roce 2004 soundtrack k fiktivnímu neexistujícímu filmu Crushing Bliss. Je autorem hudby k několika televizním či celovečerním filmům, například: Doblba!, Experti či Zatracení. Spolu s Matějem Ruppertem vystupuje v projektu G-Point Hunters (vystupuje s nimi i Tereza Černochová nebo DJ Maceo). V České televizi moderoval televizní pořad Kinobox. Počátkem roku 2010 zakládá se zpěvákem skupiny Monkey Business Matějem Ruppertem novou kapelu Neruda, které vychází debutové stejnojmenné album Neruda u labelu EMI. Kromě toho již od osmdesátých let až do současné doby hraje na klávesové nástroje v pražské skupině Dr. Max. Je také velkým sběratelem klávesových nástrojů, které se snaží udržovat v plně provozuschopném stavu.\n\n\n\n\n\n\n\n\n\n"}
{"id": "271803", "url": "https://cs.wikipedia.org/wiki?curid=271803", "title": "Nirvana (album)", "text": "Nirvana (album)\n\nNirvana je výběrové album skupiny Nirvana. Bylo nahráno v letech 1989–1994. Jde o v pořadí třetí oficiální album Nirvany, které vyšlo od smrti Kurta Cobaina v roce 1994. Tato kompilace byla poměrně dlouho očekávaným albem, zejména díky dosud nepublikované písni „You Know You're Right“. Album bylo poměrně kritizováno pro výběr skladeb, protože dnes prý může působit jako seznam hitů na párty pro rodiče, ale už nikomu nepřipomene punk/hardcore písně jako „Scentless Apprentice“, „Tourette's“ či „Territorial Pissings“, zkrátka obsahuje jen ty nejkomerčnější hity skupiny, a nejkomerčnější/nejlíbivější neznamená nejkvalitnější.\n\n"}
{"id": "271806", "url": "https://cs.wikipedia.org/wiki?curid=271806", "title": "Flauš", "text": "Flauš\n\nFlauš je tkanina z mykané vlny s objemným, vlasovým povrchem změkčeným počesáním za mokra. Vyrábí se vzájemným protkáním dvou osnov nebo dvou útků nad sebou. Vlasový povrch se dosáhne tím, že se vlákna vyčnívající po zdrsnění za mokra na povrchu ukládají a fixují jedním směrem na ploše tkaniny. Jedná se o technologii zvanou valchování.\n\nTkaniny se používají na klasické dámské a pánské pláště, módní saka a bundy, podle některých pramenů také na krátké sportovní pláště (\"duffle coat\") a na potahy kulečníkových stolů. \n\nNěkteré flauše se mylně považují za (netkané) plsti, protože povrch obou textilií je velmi podobný. \n"}
{"id": "271808", "url": "https://cs.wikipedia.org/wiki?curid=271808", "title": "Sliver (píseň)", "text": "Sliver (píseň)\n\n„Sliver“ je skladba americké grungeové skupiny Nirvana. Je to také v pořadí druhý singl kapely, který vyšel v roce 1990. „Sliver“ je jediná vydaná skladba od Nirvany, na které hraje dočasný bubeník kapely Dan Peters z Mudhoney.\n\n"}
{"id": "271810", "url": "https://cs.wikipedia.org/wiki?curid=271810", "title": "Fecal Matter", "text": "Fecal Matter\n\nFecal Matter byla americká punková skupina nedlouhé existence. Důležitá je především díky tomu, že v ní působil Kurt Cobain, budoucí frontman grungeové kapely Nirvana. Skupina vznikla v Aberdeenu roku 1985. Dalšími členy byli členové skupiny Melvins. Jestli někdy hráli live není jisté. Skupina nahrála pouze demo s názvem \"\"Illiteracy Will Prevail\"\", které nebylo nikdy oficiálně vydáno, ovšem koluje na internetu. Avšak oficiálně byly vydány skladby: \"Spank Thru\" na kompilaci \"\" a \"Downer\" je na albu Nirvany - \"Bleach\". \n\n\nAutorem všech písní je Kurt Cobain\n\n"}
{"id": "271812", "url": "https://cs.wikipedia.org/wiki?curid=271812", "title": "Nevermind: It's an Interview", "text": "Nevermind: It's an Interview\n\nNevermind It's an Interview je jediné oficiálně vydané cd s rozhovory se členy kapely Nirvana. Dnes je album ceněné zejména mezi sběrateli, jelikož bylo vylisováno jen symbolické množství výtisků. Obsahuje i nahrávky skladeb, většinou však neúplné.\n"}
{"id": "271814", "url": "https://cs.wikipedia.org/wiki?curid=271814", "title": "Heterozygot", "text": "Heterozygot\n\nHeterozygot je jedinec, jehož genotyp je v daném lokusu tvořen odlišnými alelami umístěnými na homologních chromozomech. Tento stav se označuje jako heterozygotnost (heterozygocie) a jejím opakem je homozygotnost (homozygocie).\n\nGenotyp heterozygota se často zapisuje velkými a malými písmeny, čímž se odlišují dvě alely genu. Příkladem může být zápis „Aa“ nebo „Bb“.\n\nHeterozygot podle mendelovské genetiky vždy vznikne zkřížením dvou různých homozygotů, např. aa × AA. Dle Mendelova zákona o uniformitě hybridů mají všichni potomci vzešlí z takového křížení stejný genotyp Aa. Při křížení dvou heterozygotů (Aa × Aa) nacházíme v potomstvu genotypový štěpný poměr 1:2:1 pro genotypy AA:Aa:aa.\n\n\n"}
{"id": "271817", "url": "https://cs.wikipedia.org/wiki?curid=271817", "title": "Ulcinj", "text": "Ulcinj\n\nUlcinj (albánsky Ulqin, italsky Dulcigno) je město na jihu Černé Hory, blízko Skadarského jezera a hranic s Albánií. Leží na jaderském pobřeží a má 10 707 obyvatel. Ve městě žije velká albánská komunita (cca 60 % obyvatel).\n\nHistorici odhadují, že bylo město založeno před 2 500 lety – jedná se tedy o jedno z nejstarších měst v Černé Hoře. Založili jej kolchidští kolonisté, což dosvědčuje tehdejší název \"Colchidium\". Ve městě se pak vystřídali Řekové a Římané; druzí uvedení jej obsadili roku 163 př. n. l. V antické době bylo známé jako centrum pirátů, jímž se stalo i v dobách středověku.\n\nV roce 444 bylo zničeno zemětřesením, ale bylo brzy znovu obnoveno. Poté patřilo Byzantské říši, následně středověkému Srbsku. Srbové jej obsadili roku 1183 během vlády Štěpána Nemanji. Jistou dobu patřil také knížectví Zeta. Pro místní vládce byl Ulcinj oblíbeným výletním místem. Po pádu Zety na začátku 14. století se stalo město součástí Benátské republiky. Vlivným rodem, který v Ulcinji také působil, byli Balšićové.\n\nPo porážce Benátské republiky u Lepanta roku 1571 obsadili město piráti původem z dnešního Alžírska, a formálně spadalo pod Osmanskou říši. V 16. století žil v Ulcinji také Miguel de Cervantes.\n\nOsmanská říše od pirátů očekávala, že svojí přítomností ve městě zamezí rozpínavosti Benátské republiky. Jejich přítomnost nicméně znamenala úpadek námořní tradice i významu města (po Benátské republice a Dubrovnické republice mělo město Ulcinj třetí největší loďstvo na Jaderském moři.) S piráty se nakonec turečtí správci vypořádali; skadarský vezír Mehmet Bushatlliu ve snaze zastavit nekontrolovatelné vpády nechal potopit všechny ulcinjské lodě. Následně místní obyvatelstvo uznalo tureckou správu.\n\nV roce 1880 připadlo město na základě výsledků Berlínského kongresu Černé Hoře, a stalo se po Podgorici, Nikšići, Cetinji, Baru a Plavu) šestým největším v zemi. V té době zde bylo registrováno cca 100 lodí.\n\nBěhem první světové války obsadily Ulcinj jednotky Rakousko-uherské armády.\n\nNa Velikonoce v roce 1979 postihlo Ulcinj, stejně jako většinu černohorského pobřeží, ničivé zemětřesení (stupeň 7,0 Richterovy škály) s epicentrem 15 km od pobřeží mezi městy Bar a Ulcinj. Trvalo 10 sekund a stálo život více než 100 lidí. Do konce roku proběhlo na 90 dalších otřesů o síle nad 5 stupňů. Následovala pětiletá obnova historického centra města, kde byla zničena řada významných století starých budov. Zemětřesení o síle 4,8 stupňů Richterovy stupnice bylo zaznamenáno i v srpnu 2009.\n\nV roce 2006 hlasovala drtivá většina obyvatel Cetinje za vystoupení ze státní unie Srbska a Černé Hory. Pro odtržení byli především místní Albánci, kteří tvoří většinu obyvatel.\n\nUlcinj je spolu s ostrovem Ada Bojana nejjižnějším bodem Jadranské magistrály, která město spojuje s dalšími známými černohorskými letovisky a přístavy (Budva, Sutomore, Petrovac). Rovněž je dostupné silniční spojení do nedaleké Albánie (přes hraniční přechod Sukobin/Muriqan. Železniční spojení město nemá; nejbližší nádraží se nachází v přístavu Bar a nejbližší mezinárodní letiště v Podgorici (73 km), další v letovisku Tivat (85 km). Ulcinj rovněž nemá i moderní přístav.\n\nDvě městské pláže (\"Mala plaža\"/\"Plazhi i Vogël\" a \"Velika plaža/Plazhi i Madh\") představují hlavní atrakci Ulcinje. Velkou pláž ve směru od města do značné vzdálenosti k albánské hranici lemují bary, hotely a restaurace.\n"}
{"id": "271831", "url": "https://cs.wikipedia.org/wiki?curid=271831", "title": "Magnetická anomálie", "text": "Magnetická anomálie\n\nMagnetická anomálie je rozdíl mezi skutečnou hodnotou některé z charakteristik magnetického pole Země a normální hodnotou v okolí. Tento rozdíl je způsoben geologickou stavbou povrchových vrstev a jejich feromagnetických vlastností v okolí.\n\nVznik magnetické anomálie je způsoben schopností čediče uchovat magnetizaci. Hornina bohatá na feromagnetické látky si uchovává po ztuhnutí magnetickou orientaci ovlivněnou polohou zemských magnetických pólů.\n\nMagnetické anomálie se nacházejí uprostřed oceánů a rozlišuje se anomálie kladná a negativně uspořádaná. Směr kladně zorientované anomálie je uspořádán rovnoběžně se současným směrem magnetizace. Anomálie zmagnetovaná negativně má směr orientace opačný a vznikla při opačné orientaci zemských pólů. Takto zachovávají magnetické anomálie uprostřed oceánů orientaci magnetických pólů Země v době chladnutí čedičových vyvřelin.\n\n"}
{"id": "271835", "url": "https://cs.wikipedia.org/wiki?curid=271835", "title": "Sliver: The Best of the Box", "text": "Sliver: The Best of the Box\n\nSliver: The Best of the Box je výběrové album americké skupiny Nirvana. Bylo vydáno v listopadu roku 2005. Obsahuje raritní a nevydané písně. Obálku navrhla Kurtova dcera Frances Bean Cobain.\n\n"}
{"id": "271839", "url": "https://cs.wikipedia.org/wiki?curid=271839", "title": "Václav Jindřich Olomoucký", "text": "Václav Jindřich Olomoucký\n\nVáclav Jindřich Olomoucký (asi 1107 – 1. března 1130) byl syn českého knížete Svatopluka a jeho blíže neznámé manželky, kníže olomouckého údělu v letech 1126–1130.\n\nOlomouckým údělníkem se Václav stal po smrti svého strýce Oty II. Černého v bitvě u Chlumce. Co se ale týče Václavova života, prameny jsou dost skoupé. Když po čtyřech letech vlády na Olomoucku v roce 1130 Václav zemřel, území získal kníže Soběslav I. V roce 1130 tedy kníže držel nejen Čechy, ale také Znojemsko, Brněnsko a Olomoucko.\n"}
{"id": "271841", "url": "https://cs.wikipedia.org/wiki?curid=271841", "title": "Miroslav Brdička", "text": "Miroslav Brdička\n\nMiroslav Brdička (12. září 1913, Dvůr Králové nad Labem – 25. prosince 2007) byl český fyzik, profesor na Univerzitě Karlově a ČVUT. Byl také autorem řady vědeckých publikací a několika učebnic. Zabýval se mechanikou kapalin a plynů. V roce 1999 byl prezidentem Václavem Havlem oceněn Medailí Za zásluhy.\n\nV letech 1932 až 1933 studoval na ČVUT, poté v letech 1933 – 1937 na přírodovědecké fakultě UK. V letech 1957 – 1962 a 1966 – 1968 vedl katedru teoretické fyziky na MFF UK. Mezi léty 1968 – 1974 byl vedoucím katedry fyziky na strojní fakultě ČVUT.\n\n"}
{"id": "271842", "url": "https://cs.wikipedia.org/wiki?curid=271842", "title": "Stanley Milgram", "text": "Stanley Milgram\n\nStanley Milgram (15. srpna 1933 New York – 20. prosince 1984 tamtéž) byl americký sociální a experimentální psycholog, 46. nejcitovanější psycholog ve 20. století. Proslavil se hlavně dvěma originálními experimenty o lidské společnosti:\n\nMilgram studoval politologii v New Yorku a v letech 1954-1960 sociální psychologii na Harvardu. Mezi učiteli, kteří jej nejvíce ovlivnili, byli Solomon Asch a Gordon Allport. Pro rozruch, který vzbudily jeho pokusy, však na Harvardu nedostal profesuru a stal se profesorem nejprve v New Yorku a pak v Yale, kde se také konala značná část pokusů. Jejich šokující výsledky vyvolaly vlnu kritiky, jež Milgramovi vytýkala, že domněle nutil pokusné osoby k neetickému jednání. V roce 1986 vyšla na albu So od Petera Gabriela píseň \"We Do What We're Told (Milgram's 37)\", věnovaná Milgramově práci.\n\nK prvnímu pokusu Milgrama inspiroval proces s nacistickým zločincem Eichmannem: co všechno jsou lidé ochotni udělat, když jim to nařídí autorita? Je to jen vlastnost Němců? V pečlivě připraveném pokusu pak řekl dobrovolníkům, že budou hrát učitele a svým žákům v sousední místnosti při chybných (nebo žádných) odpovědích dávat stále silnější elektrické šoky. „Žáci“ byli instruováni, že mají od jisté intenzity naříkat a křičet, a pokud se „učitelé“ zdráhali, experimentátor jim říkal, že musejí pokračovat.\n\n65 % „učitelů“ dovedlo experiment až do konce a pokud „žáci“ vůbec nereagovali, dovedli jej do konce všichni. Procento těch, kdo odmítli pokračovat, prudce vzrostlo, pokud je experimentátor instruoval jen telefonem a pokud byli „učitelé“ a „žáci“ v téže místnosti. Stejné výsledky vykázali muži i ženy, a to i v mnoha opakovaných pokusech na jiných místech. Obdobné pokusy s „vězni“ a „dozorci“ na Stanfordu (tzv. Stanfordský vězeňský experiment z roku 1971) musel prof. Zimbardo dokonce předčasně ukončit, aby neohrozily zdraví pokusných osob.\n\nVe druhém slavném pokusu vybral Milgram náhodně 160 osob v Massachusetts a instruoval je, aby se pokusily poštou doručit zprávu osobě místně i sociálně velmi vzdálené, ale jen pokud si s ní tykají. Jinak mají najít jinou blízkou osobu a požádat ji o totéž. O každém kroku měli navíc informovat experimentátora. K velkému překvapení všech se ukázalo, že čtvrtina zpráv došla do cíle, a to po průměrně 5,5 krocích (nejdelší cesta měla 12 kroků). Tento experiment nevědomky navázal na myšlenku maďarského spisovatele F. Karinthyho, který v povídce „Články řetězu“ z roku 1929 odhadoval, že mezi libovolnými dvěma lidmi se najde řetězec známostí ne delší než 6 osob. \n\n„Fenomén malého světa“ nečekaným způsobem osvětlil povahu moderního světa jakožto obrovské sítě vztahů, kterou nikdo neplánuje a neřídí, a přitom jsou její komunikační možnosti velmi blízké teoretickému optimu. Pojetí společnosti jako „nejširšího obzoru komunikací“ vypracoval německý sociolog Niklas Luhmann. Z těchto myšlenek, které zpopularizoval ve filmu „Šest kroků od sebe“ americký dramatik J. Guare, vycházel pak i projekt odolné komunikační sítě Arpanet, z níž se vyvinul Internet. \n\n\n\n"}
{"id": "271843", "url": "https://cs.wikipedia.org/wiki?curid=271843", "title": "Bahno", "text": "Bahno\n\nBahno je hmota vznikající tlením biomasy ve vodě. Většinou se jedná o listí ze stromů s připlavenou půdou a trusem ryb. Barva bahna je hnědavá nebo tmavě zelená, často zapáchá.\n\nV rybnících (zejména těch krmných) bahno způsobuje zanášení, kdy se bahno usadí a postupně pokryje celé dno až do výšky několika decimetrů. Proto je potřeba čas od času provést odbahnění. V jezerech bahno vzniká také, ale většinou současně stejným tempem neustále a přirozenými procesy mizí.\n\nPo dostatečném uležení a přemrznutí se bahno dá použít jako hnojivo. Bahna z některých lokalit mohou být léčivá a používaná k bahenním koupelím. Nejvyhledávanější je pravděpodobně bahno z Mrtvého moře (pro svůj vysoký obsah minerálů).\n\nPojmenování pro zeminu (hlínu, jíl) rozmočenou ve vodě, je bláto. Od bahna se liší právě v tlející biomase. V běžné mluvě se ale oba pojmy (chybně) zaměňují.\n\n"}
{"id": "271845", "url": "https://cs.wikipedia.org/wiki?curid=271845", "title": "Pastorála", "text": "Pastorála\n\nPastorála nebo také pastorela (z latinského \"pastor\", pastýř) je prozaický, poetický, hudební či literárně dramatický útvar námětově čerpající z klidného venkovského, nejčastěji pastýřského života, někdy doplněného klasickými milostnými náměty.\n\nPastorela je drobná kantáta s lidovou vánoční tematikou, typická pro českou hudební kulturu. Jejich tvorbě se věnovali zejména venkovští kantoři, např. Jakub Jan Ryba (např. \"Rozmilý slavíčku\"), Jiří Ignác Linek (např. \"Pastorella iucunda\") či Tomáš Norbert Koutník (např. \"Hej, hej, jeden i druhej\"). Skládají se z více částí, sólových či sborových; kromě varhan zpravidla spoluúčinkuje orchestr. Pro pastorely je charakteristická homofonní sazba, ale v Koutníkově pastorele \"Hej, hej, jeden i druhej\" se setkáme s pozoruhodným sborovým fugatem. Slavná Česká mše vánoční J. J. Ryby má sice jednotlivé části nazvány podle mešního cyklu, ale dominují tu prvky pastorel (český text o výpravě pastýřů do Betléma a tomu odpovídající zhudebnění).\n\nV oblasti hudby se také často setkáme s adjektivem pastorální, odkazujícím k pastýřské či venkovské tematice či atmosféře (např. \"Symfonie č. 6 F dur \"Pastorální\"\" Ludwiga van Beethovena).\n\n\n"}
{"id": "271846", "url": "https://cs.wikipedia.org/wiki?curid=271846", "title": "Tahmásp II.", "text": "Tahmásp II.\n\nZillulláh Abú-l-Muzaffar Sultán Tahmásp Šáh, zkráceně Tahmásp II. (asi 1704 – únor 1740 Sebzevár [v Chorásánu]) byl perský šáh z dynastie Safíovců vládnoucí v letech 1722–1732. Byl třetím synem šáha Husajna, jeho dva starší bratry Mahmúda Mírzu a Safího Mírzu dal popravit afghánský rebel Mír Mahmúd v Isfahánu 8. února 1725. Až do roku 1729 ovládal Tahmásp jen část někdejší safíovské říše, neboť většiny území se zmocnil Mír Mahmúd a po něm jeho bratranec Ašraf. V letech 1726–1728 měl navíc Tahmásp konkurenta v osobě Ahmada Marášího, vnuka Safího II. po přeslici, který se prohlásil šáhem.\n\nTahmásp se ujímal vlády za mimořádně svízelných podmínek. Po svržení svého otce a předchůdce Husajna Afgháncem Mírem Mahmúdem neměl kontrolu nad hlavním městem a nakonec musel uprchnout do Mázandaránu, odkud jen příhlížel despotickému počínání Afghánců a všeobecnému rozvratu říše. Na severu si vzal car Petr Veliký za záminku pobití ruských kupců v Dagestánu a obsadil Baku spolu se severním Ázerbájdžánem – tato oblast byla pro Peršany na deset let ztracena. Také Osmané využili zmatků v Persii a ovládli Gruzii, Jerevan, Tabríz a Hamadán, vše po dohodě s carem.\n\nPro Tahmáspa bylo důležité, že se mu podařilo získat za spojence náčelníka kmene Afšárů Nádirkulí Bega, který měl značné vojenské zkušenosti, a s jeho pomocí obsadit 11. prosince 1726 Mašhad, jedno z nejvýznamnějších perských měst. Nádirkulí Beg, jenž na šáhovu počest přijal jméno Tahmáspkulí Chán, porazil armádu Afghánce Ašrafa, bratrance mezitím zavražděného Míra Mahmúda, a v roce 1729 obsadil sídelní město Isfahán. Ašraf přišel o život o rok později v Sístánu – po osmi letech chaosu dosáhl Tahmásp II. všeobecného uznání v říši.\n\nSkutečným vládcem však nebyl on, nýbrž jeho afšárovský vojevůdce, který se projevil jako mimořádně schopný a energický muž. Toto nové rozložení sil se zřetelně ukázalo již v roce 1732, po porážce perské armády Osmany. Tahmáspkulí Chán tehdy využil panující nespokojenosti, 2. září zbavil šáha moci a na trůn dosadil jeho osmiměsíčního syna Abbáse III. Tahmásp II. žil ještě osm let v ústraní, než byl na příkaz svého někdejšího chráněnce – který se roku 1736 sám prohlásil šáhem – zavražděn.\n\n\n"}
{"id": "271852", "url": "https://cs.wikipedia.org/wiki?curid=271852", "title": "Vratislav Brněnský", "text": "Vratislav Brněnský\n\nVratislav Brněnský (před 1113 – 1156) byl syn údělného knížete Oldřicha Brněnského z dynastie Přemyslovců a jeho blíže neznámé manželky, kníže brněnského údělu v letech 1125–1129 a 1130–1156.\n\nSoběslav I. v roce 1125 zbavil Brněnska svého konkurenta Otu II. Olomouckého a vrátil je právoplatnému dědici Vratislavovi. Když ale kníže Soběslav v roce 1126 zvítězil v bitvě u Chlumce, Vratislava z údělu vyhnal. Došlo k tomu v době, kdy se proti pražskému knížeti zformovala rozsáhlá opozice vedená biskupem Menhartem.\n\nV roce 1130 se Vratislav mohl do brněnského údělu vrátit. V roce 1132 se oženil s ruskou kněžnou neznámého jména. Našel mu ji uherský král Béla II. a snad šlo o součást Soběslavovy protipolské politiky.\n\nV roce 1142 se Vratislav společně s Konrádem II. Znojemským účastnil neúspěšného odboje proti novému knížeti Vladislavovi II. Neúspěch ovšem Vratislav nezaplatil ztrátou údělu. Účastnil se i Konrádova útoku na biskupa Jindřicha Zdíka.\n\nVratislav zemřel v srpnu nebo září roku 1156. Se svou manželkou měl syny, o nichž se ale příliš informací neví: Spytihněva a Svatopluka.\n\n\n"}
{"id": "271854", "url": "https://cs.wikipedia.org/wiki?curid=271854", "title": "Sexy Dancers", "text": "Sexy Dancers\n\nSexy Dancers byla funková hudební skupina, která byla založena v roce 1998. Zakladatelem byl skladatel a producent Roman Holý. Skupina vydala v roce 1998 jediné CD – dvoudiskový \"opus\" Butcher's On The Road se singly 04205, Some People a Slim Jim. Skupina i krátce koncertovala, ale záhy se rozpadla. Jedním z důvodů rozpadu bylo mimo jiné její složení. Podobně jako je J.A.R. pouze příležitostným setkáním známých hudebníků, i \"Sexy Dancers\" tvořili hudebníci z jiných, již existujících, hudebních projektů.\n\nV bookletu disku figurují jména jako například: Martin Houdek, Pavel Mrázek či hostující člen Monkey Business Imran Musa Zangi, což částečně předznamenává blížící se vznik skupiny Monkey Business. Jediné album Sexy Dancers produkoval Roman Holý a o aranže dechů a smyčců se postaral Filip Jelínek. Hudební materiál Sexy Dancers v současné době používají na svých živých koncertech jak Monkey Business, tak i Dan Bárta se skupinou Illustratosphere. Monkey Business často hrají singl Slim Jim, Illustratosphere singl Some People, Introduction To Happiness nebo Foot In Another Land.\n\nNa obalu desky spolupracoval například David Hlaváček, který je spoluautorem bookletů Monkey Business či J.A.R.. Fotografie fotil mimo jiné Ondřej Pýcha, který fotí v současné době pro Dana Bártu či Illustratosphere.\n\n\n\n"}
{"id": "271856", "url": "https://cs.wikipedia.org/wiki?curid=271856", "title": "Pavéza", "text": "Pavéza\n\nPavéza byl v pozdním středověku dřevěný, zhruba obdélníkový štít s podélnou vypuklinou uprostřed, kam se navlékala paže. Sloužila jako obrana pěšího bojovníka při střeleckém souboji před střelami z luků a kuší, a to spíše při obléhání než v poli.\n\nKoncem 14. století vznikla tzv. velká pavéza, která kryla téměř celou postavu, když pěchota převzala původně jízdní pavézu ze 13. století (Mazovsko, Prusko, Litva). Název je odvozen od italského města Pavia, kam je přivezli žoldnéři v křižáckých řadách. Na českém území se objevila v 15. století, používali ji husité i křižáci.\n\nV 16. století s rozšířením palných zbraní ztratila význam a nahradila ji tzv. malá nebo též litevská pavéza.\n\nPěchotní pavézy bývaly též v arzenálu měst, pro jeho obranné účely, nejen v rukou útočníků: Skladovaly se pro válečné časy pro obranu před obléhateli a vydávaly se domobraně. Jako obranný prvek je používali i útočníci: Sestavovali je do celých \"pavisád\".\n\nKromě husitských kalichů bývaly pomalovávány znaky měst, kde byly vyrobeny nebo kterým patřily, případně obrazy svatých, jako sv. Barbory, případně u jízdních sv. Jiří.\n\nKromě zdobného pomalování byly pavézy pobity kůžemi nebo plechem. Z vnitřní strany měly madla pro obouruční držení a přenášení.\n\nPro stabilizaci a aby samy stály, mívaly na spodu hroty pro zapíchnutí do země, případně opěrné nohy od vrcholu pavézy.\n\nPro střelbu z kuší, a později z píšťal a hákovnic, mohly mít i průzor. Obdobné výřezy mívaly i původní jízdní pavézy: Pro přidržování kopí silou i druhé ruky.\n\n\n"}
{"id": "271857", "url": "https://cs.wikipedia.org/wiki?curid=271857", "title": "Židé v amerických zemích", "text": "Židé v amerických zemích\n\nŽidovská populace na Americkém kontinentu tvoří zhruba 45% celosvětového židovstva. Hlavní podíl na tom mají Spojené státy americké, jejich židovská komunita je největší na světě (samozřejmě po Izraeli). Z deseti početně největších židovských komunit na světě se pak v Americe nacházejí čtyři (Spojené státy, Kanada, Argentina a Brazílie).\n\nAmerické země se staly cílem židovské migrace během uplynulých staletí. První emigranti do Ameriky přišli s evropskými kolonizacemi a od té doby Židé na tento kontinent migrovali jak z politických, tak z ekonomických důvodů. \n\nKaždá z jednotlivých zemí má svoji vlastní zvláštní historii a charakter. Díky náboženské svobodě se zde formovaly i nové denominace judaismu. Klasickým příkladem jsou Spojené státy, jejichž přistěhovalci se po příjezdu náboženskými doktrínami nezatěžovali a převládající dobrodružný duch následně umožnil zavedení náboženských reforem.\n\nPřevažují Aškenázové, jejichž významné komunity se nacházejí ve Spojených státech (5-6 milionů), v Kanadě (přibližně 240 tisíc) a v Argentině (200 tisíc). Významné sefardské komunity se nacházejí ve Spojených státech (50-80 tisíc), v Kanadě (30-60 tisíc), v Brazílii (20-60 tisíc), na Kubě (necelých 5 tisíc) a v Mexiku.\n\n\"Zdroj dat: American Jewish Committee Archives (rok 2005)\"\nUvedená data jsou přibližná a liší se v závislosti na jednotlivých průzkumech.\n\n"}
{"id": "271869", "url": "https://cs.wikipedia.org/wiki?curid=271869", "title": "Brazilský real", "text": "Brazilský real\n\nReal je zákonné platidlo jihoamerického státu Brazílie. Jeho ISO 4217 kód je BRL. Jedna setina realu se nazývá \"centavo\". Do oběhu se dostal v roce 1994.\n\nOd roku 1822, kdy se Brazílie stala nezávislým státem, je současný real již její 9. měnou. Po osamostatnění brazilského státu na Portugalsku zde koloval též real, který vycházel z portugalského realu – měny bývalého kolonizátora. Mezi roky 1942 a 1994 se v Brazílii vystřídalo 7 různých měn.\n\nSměnný kurz mezi prvotní a současnou brazilskou měnou (obě se nazývají real) je tedy 1 R$ = 2750 × 1000 × 1000 × 1000 × 1000 × 1000 = 2 750 000 000 000 000 000 Rs.\n\nMince mají hodnoty 1, 5, 10, 25, 50 centavos a 1 real. Všechny mince mají stejnou rubovou stranu, na které je souhvězdí Jižní kříž a nominální hodnota mince. Na lícových stranách mincí jsou podobizny osobností, které sehrály významnou roli v brazilských dějinách.\n\nBankovky realu v oběhu mají hodnoty 1, 2, 5, 10, 20, 50 a 100 realů. Od roku 2006 se netisknou nové bankovky v hodnotě 1 real, ale bankovky vydané před tímto rokem stále zůstávají platné, i když se běžně vyskytují jen zřídka.Všechny bankovky mají stejnou lícovou stranu, na které je vyobrazen ženský obličej „Podoby republiky“ (Efígie da República) jako jeden ze symbolů brazilské státnosti. Rubové strany bankovek nesou vyobrazení původních jihoamerických zvířat:\n"}
{"id": "271873", "url": "https://cs.wikipedia.org/wiki?curid=271873", "title": "Sweet 75", "text": "Sweet 75\n\nSweet 75 byla americká rocková kapela, kterou v roce 1995 založil Krist Novoselic. O rok dříve se zastřelil frontman Nirvany Kurt Cobain a zapříčinil tím rozpad kapely, ve které do té doby Novoselic hrál.\n\nSkupina vydala jen jedno album se stejnojmenným názvem \"Sweet 75\". Album zahrnovalo 14 písniček a zaznamenalo komerční neúspěch. V roce 2000 se kapela definitivně rozpadla.\n\n\n\n\n"}
{"id": "271875", "url": "https://cs.wikipedia.org/wiki?curid=271875", "title": "Matroska", "text": "Matroska\n\nMatroska ( Матрёшка, Matrjoška) je moderní otevřený svobodný formát multimediálního kontejneru, který umožňuje pojmout většinu moderních video a audio formátů. Dokáže též pojmout několik různých audio stop včetně prostorového zvuku. Matroska je vyvíjena od 6. prosince 2002, zdrojový kód knihoven vývojového týmu Matrosky je vydán pod licencí GNU LGPL a BSD. Matrosku již podporuje mnoho softwarových přehrávačů a výrobci elektroniky začínají reagovat na vzrůstající poptávku po zařízeních, která by dokázala tento kontejner podporovat. Mezi výrobce, kteří již podporují v některých zařízeních tento kontejner, patří LG, HTC, nebo Samsung.\n\nMatrjoška je v ruštině výraz pro tradiční vícevrstvou panenku vyráběnou již od roku 1890. \"Matroska\" je zjednodušený anglický přepis, obvyklý anglický přepis je \"matryoshka\", ten se ale pro kontejner neužívá.\n\nDo kontejneru lze vložit video v nejběžnějších formátech, např. MPEG-4 ASP nebo MPEG-4 AVC. Jako audio se běžně vyskytuje komprese MPEG-4 AAC nebo patenty nezatížený formát Vorbis. Nezřídka se lze setkat s vícekanálovou kompresí AC3 (Dolby Digital) a DTS. Podporováno je mnoho audio i videoformátů. Do kontejneru lze také vkládat titulky, menu a další.\n\n\nMatroska se prvořadě používá v nekomerční sféře při archivaci videa. Při nástupu videa ve vysokém rozlišení se Matroska stala standardem pro (ilegální) šíření tzv. HD ripů (kopií Blu-ray nebo HD DVD disků s velikostí několikanásobně menší než originální disk) a TV ripů v rozlišení HDTV. Právě zde se s ní lze setkat nejčastěji.\n\nSeznam software, který Matrosku podporuje.\n\n"}
{"id": "271876", "url": "https://cs.wikipedia.org/wiki?curid=271876", "title": "Trolejbusová doprava v Brašově", "text": "Trolejbusová doprava v Brašově\n\nV rumunském městě Brašově je v provozu menší síť trolejbusové dopravy.\nTrolejbusy se v Brašově poprvé objevily v době zániku místních tramvají, první vozidla elektrické nekolejové trakce se po městě rozjela 1. května 1959. Síť, na které jezdily především trolejbusy rumunské výroby, se postupně rozšiřovala. V posledních letech ovšem dochází k omezování místních trolejbusů, což je důsledek negativního přístupu města k dražší elektrické trakci. V roce 2006 byl ukončen provoz na jediné tramvajové lince, která byla v 80. letech 20. století obnovena. Tu sice nahradila trolejbusová linka, ve stejné době však došlo k spojení dvou trolejbusových linek do jedné, na níž jezdí již pouze autobusy. V současnosti je tak v provozu na přibližně 28 km tratí šest trolejbusových linek jezdících pouze v pracovní dny, jejichž osud zatím není příliš jasný. Vozový park tvoří zhruba 75 trolejbusů. Vozy jsou především domácí výroby značky Rocar (standardní i článkové) a dále i ojeté trolejbusy převzaté ze západní Evropy (z Bernu, Innsbrucku, Basileje aj.).\n\n"}
{"id": "271893", "url": "https://cs.wikipedia.org/wiki?curid=271893", "title": "Židé v Súdánu", "text": "Židé v Súdánu\n\nŽidovská komunita v Súdánu existuje zhruba jedno století. U začátků existence se potýkala s náboženskou netolerancí, které následovala období prosperity až po téměř úplné vymizení zdejší židovské komunity. Takřka celý tento vývoj se udál během 20. století.\n\n\n"}
{"id": "271895", "url": "https://cs.wikipedia.org/wiki?curid=271895", "title": "Boka Kotorska", "text": "Boka Kotorska\n\nBoka Kotorska čili Kotorský záliv ( , , ) je největší přírodní záliv na jihu Jaderského moře a často bývá mylně považovaný za nejjižnější evropský fjord. V těchto místech však ledovec nikdy nebyl, jedná se pouze o zatopené ústí řeky. Pod hladinou jsou k nalezení dodnes říční naplaveniny a zbytky někdejšího koryta. \n\nNachází se v Černé Hoře, jmenuje se podle města Kotor a dělí se na čtyři menší zálivy – Hercegnovský, Risanský, Kotorský a Tivatský. Celková délka činí 28 km a šířka je v nejužším místě, zvaném Verige (řetězy) 350 m. Jedná se o nejdeštivější místo Evropy – 5 480 mm na jednotku plochy. V Boce Kotorské se nachází celá řada sídel (po směru hodinových ručiček); Njivice, Igalo, Herceg Novi, Savina, Meljine, Zelenika, Kumbor, Đenovići, Baošići, Bijela, Kamenari, Kostanjica, Morinj, Risan, Perast, Ljuta, Dobrota, Kotor, Škaljari, Muo, Prčanj, Donji Stoliv, Gornji Stoliv, Lepetane, Donja Lastva, Gornja Lastva, Tivat, Krtoli, Luštica a Rose. Svůj název má nicméně podle nejznámějšího přístavu, Kotoru. \n\nV Boce Kotorské lze nalézt celkem devět ostrovů, Prevlaka, Mamula a Vavedenje se nachází na začátku zálivu. Gospa od Milosti, Sveti Marko, Ostrov květin a Zanoetni Školjic lze nalézt v Tivatském zálivu, Krtoljska uvala, Gospa od Škrpjela a Sveti Đorđe se nacházejí v Risanském zálivu. Celková plocha zálivu činí 87,33 km², objem vody má hodnotu 2 412 306 km³. Maximální hloubka činí až 60 m, střední hloubka se pohybuje okolo 37, 3 m. Pobřeží má délku 105,7 km. Vstup do Boky Kotorské má šířku 2,95 km. Hloubka zálivu se mění v závislost na vzdálenosti od otevřeného moře. Zatímco velké části Tivatského zálivu jsou hluboké pouze 10-25 m, podstatná část zálivu u Herceg Nového je hluboká více než 50 m. Samotnou osou zálivu poté prochází koryto zatopené řeky, které je hluboké 30-40 m a končí u obce Perast. Hloubka Risanského a Kotorského zálivu se pohybuje opět v hodnotách okolo 10-20 m. Ostrov Gospa od Škrpjela se nachází na nízce ponořené plošině, která se z východní strany propadá do prohlubně 50 m hluboké, a ze strany západní přechází do mořského dna o hloubce 25 m. \n\nVe směru od moře směrem k horským hřebenům se nachází sedlo Oštro, za mysem Oštro a poloostrovem Lušticí Hercegovinský a Toplanský záliv, který je spojen s Tivatským zálivem. Z něho přes úžinu Verige lze proplou do Risanského zálivu na západ a Kotorského zálivu na východ. Od začátku Boky vede plavební trasa v délce 33 km. Samotný vstup do zálivu je široký 3 km, úžina Verige má šířku pouhých 300 metrů. Vnější vstup do Boky rozděluje Vitaljinsko-luštický hřeben a vnitřní rozděluje Devesiljsko-vrmačský hřeben. \n\nI přes značné množství srážek v samotné Boce je její okolí velmi suché. Případné srážky se velmi rychle vsakují do vápencových skal a vedou podzemními řekami a kanály k řadě pramenů. Vedeny jsou na rozhraní propustného vápence a nepropustného flyše. Mezi známými prameny, které se v Boce nacházejí, patří např. Sopot a Spila (oba v blízkosti Risanu), pramen Ljuta u obce Dobrota, pramen řeky Šurdy, dále Gurčić a Grbalj (oba v blízkosti Kotoru). Některé prameny vyvěrají pod hladinou moře, na mořském dne. Je tomu tak vždy tehdy, kdy je tlak vody v podvodní řece vyšší, než je tlak u moře. Příkladem takového pramene je pramen Gurdić v blízkosti Kotoru. Další takové prameny se nacházejí mezi obcemi Ljuta a Perast a nápadné jsou hlavně během deštivých měsíců, kdy se voda vsakuje do krasových formací pod pohořím Orjen.\nPřestože je samotné záhoří velmi vyprahlé, oba horské hřebeny jsou naopak pokryty opadavou středomořskou vegetací. Jižně od Boky (v blízkosti města Tivat) se nachází široký pás s úrodnými poli. V samotné Boce se ze zemědělství daří pěstování oliv a vinné révy. V oblasti mezi obcemi Risan–Morinj–Kostanjic se nachází souvislý porost vavřínového lesa.\n\nSamotný záliv má středomořské klima s horkými léty a deštivými a mírnými zimami. Letní teploty běžně překračují 30 °C, zimní však klesají jen velmi zřídkakdy pod bod mrazu. Průměrná zimní teplota vzduchu v Herceg Novém se pohybuje okolo 8 °C, rekordní minimum je -7 °C. Počet slunečních dní v roce pro Boku Kotorskou dosahuje 110. Letní rekordní teplota činí 42 °C. \n\nVe srovnání s vyprahlým záhořím je i tak teplé léto v Boce snesitelné díky větrům vanoucím z moře. Vliv větrů klesá v závislosti na vzdálenosti od otevřeného moře. Na podzim vane k Boce vítr Jugo, který tlačí mraky k pohořím Orjen a Lovćenu, čímž se zvyšuje v podzimních měsících úhrn srážek v Boce. V Herceg Novém je většina větrů vanoucích z jihu, jihovýchodu a východu.\n\nTeplota mořské vody v Boce Kotorské se pohybuje v průměru od 7 °C (v lednu) až k 25,5 °C (v červenci). Směrem k mořskému pobřeží se teplota v zimě zvyšuje (až k 12 °C u Hercegu Nového). V roce 1998 byla u Kotoru naměřena rekordní teplota mořské vody 31,4 °C.\n\nPrůhlednost vody se pohybuje v hodnotě 3-15 m. Nikdy nepřekračuje hodnotu dvaceti metrů. V Kotoru je nejnižší a se vzdáleností k otevřenému moři její hodnota roste.\n\nMíra salinity mořské vody se v Kotorském zálivu liší na jednotlivém místě, roční době a přítomných srážek. Pohybuje se od 9,5 až do 35,2 promile v Kotoru., blíže k ostrovu Mamula, kde začíná otevřené moře, poté rozdíly ve slanosti vody klesají. U Herceg Nového se rozmezí pohybuje okolo 18 do 37.67 promile soli. Salinita se rovněž mění v závislosti na hloubce; u hladiny je vzhledem k dešťovým srážkám obvykle nižší.\n\nBoka Kotorská byla osídlena již od nepaměti. První město na místě dnešního Risanu bylo založeno v roce 229 př. n. l. Řekové zde měli své kolonie, stejně tak i Římané a Byzantinci. Byzantská říše ji spravovala jako součástí thematu Dalmatia.\n\nZáliv byl také součástí některých balkánských středověkých států (Duklja, Srbsko a Bosna). Nejprve pronikaly armády slovanských států jen do části Boky, postupně se jim dařilo ale získávat větší a větší vliv. V polovině 9. století vyplenili město Kotar Saracéni. Po smrti byzantského císaře Manuela obsadil Kotor srbský vládce Štěpán Nemanja a Boka se stala součástí středověkého srbského státu. V jeho moci byla až do konce dynastie Nemanjićů v roce 1371. Pro Srbsko představovala Boka bránu k západním zemím a Jaderskému moři. Samotný Kotor měl vlastní samosprávu; v jeho pravomoci zůstaly městské finance, clo a zahraniční kontakty s dalšími státy na břehu Středozemního moře. Kotořané mohli mít své delegace, které v rámci srbského státu vysílali. \n\nPozději byl záliv součástí Benátské republiky (po dobu 350 let). V roce 1797 připadl Rakousku, nicméně jej během Napoleonských válek okupovala na krátkou dobu Francie. V letech 1813–1815 byla na krátko připojena k Černé Hoře, nicméně na Vídeňském kongresu bylo rozhodnuto o opětovném připojení Boky k rakouské Dalmácii. Černá Hora sice proti tomuto kroku ostře protestovala, nicméně její tradiční spojenec (Rusko) se v daném názorovém střetu postavilo na rakouskou stranu, a Černohorci museli svá vojska stáhnout.\nZ Vídně byla Boka Kotorská spravována až do roku 1918. Pro Rakousko se jednalo o nejjižnější část mocnářství, nicméně strategicky velmi významnou. Rakousko nechalo proto vybudovat u přístupu k Boce několik pevností, kde udržovalo vojenskou posádku. Pro smíšené obyvatelstvo byly v přístavních městech dva úřední jazyky; italština a srbochorvatština. \n\nVe městě Perast se nacházela slavná námořnická škola, kde studovali ruští námořníci.\n\nV úžině Verige se natahovaly řetězy („verige“ znamená „řetězy“), které bránily lodnímu útoku. V roce 1918 se záliv stal dějištěm vzpoury v boce Kotorské, po níž byli popraveni i čeští námořníci František Rasch a František Koucký.\n\nZa první republiky byla boka Kotorská i přístavem pro československé lodě. Zátoka je zapsaná od roku 1979 do seznamu světového kulturního dědictví UNESCO. V letech 1918 až 1922 byla Boka samostatnou správnou jednotkou v rámci Království Srbů, Chorvatů a Slovinců. Od roku 1929 spadala do Zetské bánoviny. V meziválečné době se zde nacházela námořní základna jugoslávského námořnictva. Skromné počátky rozvoje turistiky umožnil rozvoj autobusové dopravy (od roku 1930 měla Boka spojení s Bělehradem) a dopravy letecké (v roce 1938 bylo otevřeno v Grude). \n\nNa počátku druhé světové války obsadila Boku Kotorskou Itálie, která se tím snažila zajistit si oba břehy Jaderského moře. Získáním námořní základny v Kotoru se podařilo Italům obsadit řadu jugoslávských lodí bez jediného výstřelu. Některé však jugoslávští námořníci nechali zničit ještě před příchodem Italů. Italové administrativně připojili Boku k Dalmácii, kde ji spravoval guvernér se sídlem v Zadaru. Nacistické Německo plánovalo Boku Kotorskou využít jako velký válečný přístav pro potřeby bojů ve Středozemním moři. Boka byla osvobozena 13. listopadu 1944 jednotkami jugoslávských partyzánů (2. korpus NOVJ) spolu s Podgoricí a několika dalšími oblastmi Černé Hory. \n\nPo roce 1945 se v regionu začala rozvíjet turistika. Přestože první agentury začaly nabízet zájezdy do Boky již v meziválečném období, teprve až 50. a 60. léta umožnila rozvoj turistiky. V obci Igalo na samotném začátku Boky byly zřízeny lázně, které navštěvují turisté z celé Evropy. Díky turistickému ruchu se podařilo značným způsobem rozvinout ekonomiku celého regionu. Armáda a rybářství již přestaly být klíčovými zdroji zaměstnání. V roce 1966 nabízely hotely na březích Boky 14 000 lůžek, o čtyřicet pět let později již okolo padesáti tisíc. Zatímco v polovině 60. let navštívilo Boku na 94 tisíc lidí ročně, v současné době je to již čtyři sta tisíc. \n\nOd roku 1945 téhož roku je Boka Kotorská také součástí Černé Hory, nejprve jako republiky SFRJ, a poté od roku 2006 i jako nezávislého státu.\n\nV blízkosti Boky se nacházejí naleziště rud (např. bauxit nedaleko Herceg Nového, mangan v blízkosti Kotoru). Strmé stěny však znemožňují možnost dopravy do zálivu jinak, než po moři. V současné době je zde těžen pouze mramor. Boka Kotorská je nalezištěm mramoru již po dobu několik set let; využívali jej i Benátčané na stavbu paláců ve své metropoli.\n\nDo roku 1976 vedla do Boky Kotorské železniční trať směrem z Bosny a Hercegoviny. V současné době je záliv přístupný s výjimkou dopravy námořní především prostřednictvím řady silničních tahů. Jižně od Tivatu se nachází mezinárodní letiště. \n\nRybolov patřil k zdrojům obživy obyvatel Boky Kotorské již od nepaměti. Vzhledem k těžce přístupnému okolnímu terénu (samotnou Boku obklopují vysoké hory) byl rybolov mnohdy jedinou možností pro živobytí místního obyvatelstva. Poprvé byl jeho význam zmíněn ve statutu města Kotoru ve 14. století. Ještě v 17. století se jednalo o dominantní způsob živobytí pro obyvatelstvo osad na pobřeží, zvlášť významnými rybářskými osadami byly Muo a Maošići. Vzhledem k ekonomickému rozvoji regionu, vzrůstu významu námořní dopravy, služeb a nakonec i turistiky však vzrostla poptávka po snazších a jistějších způsobech obživy, což vedlo k prudkému pádu významu rybářství v oblasti. Od roku 1898 bylo možné používat na osvětlování lodí acetylenové lampy, což zjednodušilo práci rybářů a umožnilo jim lovit ryby déle. \n\nRybáři používali v Boce stejné typy dřevěných lodí, jako tomu bylo na dalmatském pobřeží. Jednalo se o čtyři typy (leut, gaeta, guc, svjeraćica). Největší lodě byly dlouhé 12 m. Některé z nich se dochovaly až do dnešních dní.\n\nDo roku 1867 bylo povolené používání vlečné sítě. Vzhledem k značné míře devastace nejen rybích populací, ale také vegetace a obecně mořského dna, však byly nakonec rakousko-uherskými úřady zakázány. Zákaz však platil pouze po krátkou dobu. V současné době je rybolov v Boce striktně regulován; rybáři musí být registrováni a je zakázána řada nástrojů, které by poškozovaly rybí populaci. V jednotlivých částech zálivu platí různá opatření, např. maximální povolená velikost a délka sítí. Aktuálně platný zákon o rybolovu umožňuje také v určitých částech nebo v určité době v roce zakázat lob ryb úplně. \n\nV současné době představují relativní většinu obyvatel měst a vesnic na břehu Boky Srbové, následují je Černohorci a Chorvati. Historicky byla Boka osídlená značným počtem italsky mluvícího obyvatelstva.\n\nPodle sčítání lidu z roku 1931 žilo v Boce 35 608 obyvatel, kteří byli tradičně katolického vyznání. Vzhledem k tomu, že Boka Kotorská nebyla nikdy pod vlivem Osmanské říše, nikdy nedošlo k islamizaci měst v zálivu. Dle údajů z uvedené doby zde žil také nemalý počet obyvatel pravoslavného vyznání. \n\nDo roku 1991 se nemalá část obyvatel Boky identifikovala jako Jugoslávci.\n\n"}
{"id": "271900", "url": "https://cs.wikipedia.org/wiki?curid=271900", "title": "Židé v Laosu", "text": "Židé v Laosu\n\nLaos nemá žádnou stálou židovskou komunitu. Ovšem díky otevření se této komunistické země zahraničním turistům, získalo hnutí Chabad v roce 2006 povolení umístit své zastoupení ve městě Luang Prabang, kde mladý rabín Avraham Leitner poskytuje jídlo a přístřeší židovským cestovatelům. Celkem se v Laosu nacházejí čtyři trvale žijící Židé, kteří obsluhují izraelské turisty a diplomaty navštěvující Laos. Podle celosvětového průzkumu Anti-Defamation League, neziskové organizace bojující proti antisemitismu, byl Laos k roku 2014 nejméně antisemitskou zemí na světě.\n"}
{"id": "271903", "url": "https://cs.wikipedia.org/wiki?curid=271903", "title": "Ferdinand II.", "text": "Ferdinand II.\n\nFerdinand II. je jméno těchto panovníků:\n\nCísařové\n\nKrálové\n\nVévodové\n"}
{"id": "271905", "url": "https://cs.wikipedia.org/wiki?curid=271905", "title": "Geffen Records", "text": "Geffen Records\n\nGeffen Records, někdy zkráceně Geffen, je nahrávací label, který vlastní Universal Music Group.\n\nGeffen Records bylo založeno roku 1980 Davidem Geffenem. Label mimo jiné vydal alba zpěváků a skupin jako Guns N' Roses či Aerosmith. Velký komerční úspěch label zaznamenal s vydáním alba \"Nevermind\" americké skupiny Nirvana. V současnosti firma sídlí v Santa Monice v Kalifornii.\n\n"}
{"id": "271907", "url": "https://cs.wikipedia.org/wiki?curid=271907", "title": "Geffen", "text": "Geffen\n\nGeffen může být:\n"}
{"id": "271909", "url": "https://cs.wikipedia.org/wiki?curid=271909", "title": "Kyberkultura", "text": "Kyberkultura\n\nKyberkultura je obtížně vymezitelný postmoderní pojem. Označují se jím tradičně hackerské a internetové subkultury, hnutí kyberpunku, vize budoucí společnosti transformované moderními technologiemi, kyberkultura slouží k pojmenování kulturní praxe spojené s využíváním informačních a komunikačních technologií a také jako označení historické a aktuální reflexe nových médií.\n\nNejméně zkreslující definici podává nejspíše brněnský teoretik Jakub Macek, který rozděluje ve shodě s jinými koncepcemi kyberkulturu na dvě období: ranou a současnou.\n\nRaná se interpretuje jako soubor inovátorských subkultur, jež daly vzniknout kulturnímu rozměru pokročilých informačních a komunikačních technologií. Tento proces se vymezuje zhruba od počátku 60. do poloviny 90. let.\n\nSoučasná kyberkultura je soubor kulturních a symbolických praktik spojených s novými technologiemi a její nástup se datuje počátkem 90. let.\n\nHranice obou období jsou pouze mlhavé.\n\nRůzné přístupy k pojmu kyberkultura se dají ohraničit do jedné ze čtyř charakteristických kategorií. Každý koncept je navíc doplněn o nejvýznamnější představitele, kteří se teorií kyberkultury zabývali.\n\nMezi utopické koncepty se řadí mimo jiné ty nejstarší s nejužším vymezením. Jsou charakteristické orientací na optimistickou informační budoucnost a často jsou spojovány se subkulturou hackerů, kyberpunkerů a prvních uživatelů počítačů.\n\nToto pojetí chápe kyberkulturu jako kulturu informační společnosti, která se právě rodí nebo která nastane v budoucnu.\n\nMezi nejvýznamnější teoretiky tohoto směru patří Piérre Lévy, Douglas Rushkoff či Andy Hawk.\n\nInformační koncepty vidí v kyberkultuře kulturní rozměr naší informační společnosti.\nPředstavitelé tohoto přístupu jsou např. Margaret Morse či Lev Manovich.\n\nAntropologické koncepty vnímají kyberkulturu jako součást současné lidské praxe, jako životní styl.\nPodle antropologa Arthuro Escobara vznikl tento životní přístup s rozvojem informačních technologií a biotechnologií a směřuje k ustanovení nového světového řádu. Jiný, skeptičtější antropologický názor reprezentuje např. David Hakken.\n\nepistemologické koncepty chápou kyberkulturu jako pojmenování teoretické reflexe kyberkultury v některém z předchozích tří vymezení či jako reflexi nových informačních a komunikačních technologií. Jedním z představitelů je Lev Manovich.\n\nPopis subkultur, které kyberkulturu utvářely mezi 60. až 90. léty, a hlavních milníků ve vývoji kyberkultury.\n\nHlavními představiteli jsou vysokoškolští studenti, programátoři a vědci v Severní Americe. Charakteristická pro tuto etapu je v rámci subkultury nedůvěra k autoritě a tělesnosti, touha po neomezeném kontaktu s technologií, víra v kladný potenciál počítače, protispolečenské ladění, a vznik hackerských ideálů.\n\nPříčinou vzniku kyberkultury jsou jistě zejména počátky vývoje počítačů. Nicméně jsou i některé další vlivy, jako formulování konceptu kyborga Manfredem Clynes and Nathanem Klinem v roce 1960, realizace myšlenky hypertextu Douglasem Engelbartem či vznik ARPANETu, první počítačové sítě.\n\nVýsadní postavení v tomto období má první generace hackerů, původně skupiny studentů Massachusettského technologického institutu (MIT), kteří pod vlivem frustrace z přístupu školy, jež silně omezovala přístup k jedinému počítači, sestavují v té době ještě nepsaný hackerský kodex. Z MIT se hackerské myšlenky o svobodném přístupu k počítačům a informacím šíří i na další univerzity propojené ARPAnetem.\n\nV 70. letech 20. století se kulturní dopad počítačových technologií začíná promítat i mimo univerzity. Tento proces odstartoval vznik prvního mikroprocesoru Intel 4004 (1971). Tento objev zapříčinil revoluci v pojetí počítače a odstartoval nepsaný závod, na jehož konci stál první osobní počítač Altair 8800 (1974). Jednalo se o zásilkově dodávaný model, který bylo nutné nejprve sestavit, naprogramovat a jeho funkce se omezovala na blikání barevných diod podle naprogramovaného klíče. Jedním ze šťastných zájemců, na něž se toto nedostatkové zboží dostalo, byl i mladý Bill Gates, jak zachycuje i snímek Piráti ze Silicon Valey.\n\nTento vynález měl záhy mnohé více či méně sofistikované následovníky s různou mírou komerčního využití. Po USA masově vznikají počítačové kluby, které se hlásí k hackerskému odkazu a zabývají se sestavováním PC. Nejúspěšnějším výsledkem se v tomto období může pochlubit dvojice Steve Jobs a Steve Wozniak z Homebrew Computer Clubu, kteří přivedli na trh osobní počítač Apple II. Apple II se záhy stal součástí mnoha kanceláří, čímž začala éra posouvání digitálních technologií do osobní sféry člověka.\nHackerská komunita se v tomto období obohacuje o již zmíněné počítačové kluby a také o takzvané phone phreakers, mladíky, kteří pomocí dětské elektronické hračky obelstívají Bellovu telefonní společnost a zadarmo tak mohou vést i – jinak placené – mezistátní telefonáty. Spolu s jejich příchodem se začíná pomalu posouvat význam slova „hacker“ k negativnějším významům. .\nSci-fi literatura se vyznačuje novým směrem, který ji má posunout od brakové produkce k závažnějším tématům. Tímto směrem je Nová vlna vyznačující se silným technodeterminismem.\n\nV západní Evropě a Severní Americe se v 80. letech stává počítač již pevnou součástí domácí zábavy a pomocníkem v kancelářské práci. Dynamicky se rozvíjí první veřejné počítačové sítě, což umožňuje i vznik prvních velkých virtuálních subkultur, zhusta sdružujících počítačové hráče.\n\nSci-fi v tomto období po vydání Neuromancera Williama Gibsona ovládne směr kyberpunku, který se vymezuje proti předchozí Nové vlně. Technologie v něm sice hraje také podstatnou úlohu, ale oproti svému předchůdci je kyberpunk více kritický. Vyznačuje se antiutopickým a protisystémovým laděním, futurismem, a stylovým hlavním hrdinou. Do science fiction je díky kyberpunku adaptován koncept kyborga. Subkultura kyberpunku, kterou proslavil Neuromancer a filmový Blade Runner se stává mluvčím kyberkultury 80. let.\n\nČasto jsou citováni teoretici nových médií 60. a 70. let jako Marshall McLuhan či Jean Baudrillard a jejich teorie významně přispívají k technooptimistickému ladění společnosti.\na rozvinutí konceptu kyborga.\n\nNová generace hackerů, tzv. crackeři se zabývá nabouráváním zabezpečení lokálních sítí, vývojem volného software a prolamováním ochrany placených počítačových programů. Předchozí generace se od tohoto jednání distancuje. Crackeři se přesto cítí jako pokračovatelé hackerských myšlenek a dokonce doplňují kodex o několik dalších pravidel typu „bojuj s mocí“, „udělej to sám“ či „vrať šum do systému“. Také identita hackera v představách lidí se mění. Ze schématu počítačového průkopníka v bílé nažehlené košili se stává v myslích (zejm. kyberpunkových fanoušků) postava „datového kovboje“ a desperáta. Většinová společnost však spojuje s pojmem hacker kriminální živel a ideu vandalismu.\n\nPočátek 90. let se nese ve znamení politizace a následného zákonodárného ukotvení způsobu využívání počítače a počítačových sítí. Zároveň většina dosavadních subkultur, které doposud utvářely kyberkulturu, zaniká nebo splývá s mainstreemem. Hardware se takřka plně standardizuje po vzoru IBM většinu trhu ovládají velké společnosti jako Microsoft a Apple. Dochází k masovému šíření PC do celého světa a s tímto rozšířením přichází i vývoj uživatelského grafického rozhraní osobních počítačů. Obrovský význam pro nově se rodící etapu kyberkultury má nástup World wide webu. \nPočítačoví hackeři již několik let monitorovaní FBI jsou považovaní za zločince a jsou na ně pořádány hromadné zátahy po celých Spojených státech. První takovou akcí, při níž bylo zatčeno na desítky crackerů a jejich přátel, byla tajná akce Sundevil v roce 1990. Oproti tomu ovšem americká vláda v první polovině 90. let vynakládá nemalé částky na projekt Národní informační infrastruktury, jejímž cílem je masové šíření demokracie po světě prostřednictvím internetu. \nPodle některých hlasů kyberpunk na počátku dekády umírá, protože je přijmut mainstreemovou kulturou. Dokladem toho jsou i některé pozdější megafilmy jako Matrix. Ne všichni jeho zastánci jsou však toho názoru. Mnozí mluvčí kyberpunku (tzv. digitální avantgardase sdružují okolo časopisu Mondo 2000 (1989). Tento měsíčník byl jakýmsi předvojem magazínu Wired (1993), který nejvýrazněji přispěl k zanesení kyberkultury do populární kultury. Jeho přispěvateli byli technooptimisté jako Timothy Leary, Nicholas Negroponte či Howard Rheingold. Jejich nekritický přístup byl zpochybněn až esejí Kalifornská ideologie, jejímiž autory byl Richard Barbrook a Andrew Cameron. Postavili se v ní za zkoumání i negativních dopadů kybernetiky a virtuálního prostředí na počítačové uživatele a za kritickou reflexi nových médií a vyčetli Wired to, že pomíjí vznik digerati – digitální elity, která má do proklamovaných ideálů demokracie velmi daleko. Tato esej přinesla obrat k technorealistickým tezím. \nInternet přinesl řadu otázek, s nimiž se kyberkulturální výzkum pokouší vyrovnat. Jedná se zejména o otázky tělesnosti ve virtuálním prostředí, ztráty identity v kyberprostoru a o reflexi proměny společnosti vlivem počítačových technologií.\n\nJakub Macek: \"Koncept rané kyberkultury \" (http://macek.czechian.net/texts/macek-koncept_rane_kyberkultury.pdf)\nJakub Macek: \"Raná kyberkultura\" (http://is.muni.cz/th/14931/fss_m/scan.pdf)\nFrancisco Milliarch: \"Net Ideologie: From Cyber-liberalism to Cyber realism\"\nLincoln Dahlberg: \"Internet Research Tracings: Toward Non-Reductionist Methodology\"\n\"Marshall McLuhan vs. Playboy\" (rozhovor) \nAndy Hawk: \"Future culture manifesto\"\nSteven Levy: \"Hackers, heroes of the computer revolution\"\nTom Maddox:\" After the Deluge (Cyberpunk in the ´80s and ´90s) \"\nLewis Shiner: \"Uvnitř Hnutí\" (In: Ikarie 11/2001) \nDana R. Fisher, Larry M. Wright: \"On Utopias and Dystopias: Toward an Understanding of the Discourse Surrounding the Internet \" (In: Journal of Computer-Mediated Communication 6/01) \nKevin Robins: \"Kyberprostor a svět, ve kterém žijeme\" (In: Host/Revue pro média 5/03) \nSteve Mizrach: \"Is Cyberpunk the Counterculture of the 1990's? \" (http://www.fiu.edu/~mizrachs/Cyberpunk_as_Counterculture.htm) \nSteve Mizrach: \"Old Hackers, New Hackers: What's the Difference? \" (http://project.cyberpunk.ru/idb/old_and_new_hackers.html) \n\nKatherine Hayles: \"How we became Posthuman\"\nMarshall McLuhan: \"Gutenbergova galaxie\"\nMarshall McLuhan:\" Rozumět médiím\"\nChristopher Horrocks: \"Marshall McLuhan a virtualita\"\nPiérre Lévy: \"Kyberkultura\"\nArthuro Escobar: \"Cyberfutures\"\n\n"}
{"id": "271910", "url": "https://cs.wikipedia.org/wiki?curid=271910", "title": "Zea perennis", "text": "Zea perennis\n\nZea perennis (syn. \"Euchlaena perennis\") je druh jednoděložné rostliny z čeledi lipnicovité (\"Poaceae\"). Jedná se o jeden z planých druhů kukuřic, nazývané teosinte (množné číslo teosintes), počeštěně teosint, teosinty. Tento druh je nazýván Perennial teosinte.\n\nJedná se o vytrvalou rostlinu, dorůstající výšek 100–200 cm. Listy jsou střídavé, přisedlé s listovými pochvami, jazýček je membránovitý. Čepele listů jsou asi 20–40 cm dlouhé a 1–3 cm široké. Je to jednodomá rostlina, ale na rozdíl od většiny trav jsou květy jednopohlavné, oddělené do samostatných samičích a samčích květenství. Samčí květenství tvoří vrcholovou latu klásků. Někdy je toto květenství interpretováno jako složené z několika hroznů klásků, které vyrážejí z hlavní osy. Samčí klásky jsou uspořádány po 2. Každý samčí klásek obsahuje 2 květy, na bázi klásku jsou 2 křídlaté plevy a nad nimi plucha. Tyčinky jsou 3.\nSamičí květenství vyrůstají z paždí listu, je celé zakryté pochvami listenů, na vrcholu vyčnívají čnělky s rozeklanými bliznami. Samičí klas (klásků) nebo hrozen (klásků) (záleží na interpretaci) je bilaterální a mnohem chudší než u běžně známých pěstovaných odrůd kukuřice seté. Je asi 4–8 cm dlouhý a jen 4–6 mm široký a obsahuje pouze 5–10 klásků. Samičí klásky jsou po dvojicích stejně jako samčí. Dolní květ je však sterilní, pouze horní květ je fertilní a vyvíjí se z něho obilka, proto z jednoho klásku se vyvine pouze jedna obilka. Na bázi klásku jsou 2 nestejné plevy, nad ní je membránovitá plucha a pluška, u sterilních květů pluška někdy chybí. Blizny jsou 2. Plodem je obilka. Jedná se o teraploidaa, počet chromozómů: 2n=40.\n\nDruh roste přirozeně v Mexiku, a to v oblasti Jalisco, na severním úpatí Volcán de Colima. Rostlina už byla popsána roku 1922 jako E\"uchlaena perennis\" Hitchc.Byla také pokusně pěstována kolem roku 1951 v USA, na ostrově James Island v Jižní Karolíně a populace tam snad nějakou dobu přetrvávala.\n"}
{"id": "271913", "url": "https://cs.wikipedia.org/wiki?curid=271913", "title": "Sub Pop", "text": "Sub Pop\n\nSub Pop je hudební label, který sídlí v americkém Seattlu. Prvního výraznějšího úspěchu dosáhl na konci osmdesátých a na začátku devadesátých let 20. století, kdy vydal první album Nirvany s názvem \"Bleach\". Sub Pop dále vydává alba grungeových kapel jako Mudhoney či Soundgarden. Sub Pop ze 49% vlastní Warner Music Group, jeden z největších labelů na světě. Vydavatelství pravidelně vydává své vlastní kompilace, které se skládají většinou z písní méně známých kapel, často pocházejících z prostředí seattleské hudební scény.\n\n"}
{"id": "271917", "url": "https://cs.wikipedia.org/wiki?curid=271917", "title": "Seznam uherských královen", "text": "Seznam uherských královen\n\nToto je seznam uherských královen, manželek uherských králů. \n\nTitul se používal po více než tisíc let, od roku 1000 do roku 1918.\n\nExistovaly také dvě vládnoucí královny: Marie Uherská a Marie Terezie.\n\n"}
{"id": "271918", "url": "https://cs.wikipedia.org/wiki?curid=271918", "title": "Xífos", "text": "Xífos\n\nXífos (řecky ξίφος) je krátký dvojbřitý řecký meč původem ze Sparty. Do Řecka se dostal pravděpodobně počátkem 1. tisíciletí př. n. l. s příchodem Dórů. Byl přibližně 60 cm dlouhý, avšak od 5. století se spartské xífy začaly zkracovat tak, že připomínaly spíše dýky, jak potvrzuje řada písemných pramenů. Boje totiž probíhaly na dosah ruky, a tak nebylo zapotřebí delšího meče. Byl používán řeckými hoplíty v Řecko-perských válkách a později i v Peloponéské válce a je považován za předchůdce římského gladia.\n"}
{"id": "271919", "url": "https://cs.wikipedia.org/wiki?curid=271919", "title": "Bečići", "text": "Bečići\n\nBečići je přímořské lázeňské městečko v Černé Hoře. Navazuje promenádou na větší letovisko Budva. Mys mezi oběma dvěma městy překonává tunel. Mezi městy jezdí pravidelně turistický silniční vlak. 2 km dlouhá Bečićka plaža byla v roce 1936 v Paříži vyhlášena nejlepší pláží Středomoří, od té doby se situace poněkud zhoršila. V Bečići, směrem k Budvě se nalézá Hotel Splendid, který je považován za nejluxusnější hotel ve Středomoří, vlastní jej moskevský starosta. Dále je zde slavná restaurace Tri Ribara.\n"}
{"id": "271920", "url": "https://cs.wikipedia.org/wiki?curid=271920", "title": "Židé v Indonésii", "text": "Židé v Indonésii\n\nŽidé v Indonésii jsou velmi malou komunitou čítající přibližně 20 osob, která se skládá převážně ze sefardských Židů.\n\nPrvní kdo napsal o židovské komunitě v Nizozemské východní Indii byl po pobytu v Batavii (Jakarta) v 50. letech 18. století židovský obchodník Jákob Saphir. V Batavii mluvil s místním Židem, který mu vyprávěl o dvaceti židovských rodinách ve městě a dále o Surabaye a Semarangu. Většina Židů žijící v 19. století v Nizozemské východní Indii byli nizozemští Židé, kteří zde pracovali jako obchodníci nebo pracovali pro koloniální režim. Někteří z členů místní komunity však byli imigranti z Iráku nebo z Adenu.\n\nPodle sionistického emisara Izraela Kohena se mezi světovými válkami nacházelo v Nizozemské východní Indii na 2 tisíce Židů. Indonéští Židé velmi trpěli za japonské okupace Indonésie, kdy byli internováni a nuceni pracovat v pracovních táborech. Po válce se mnoho Židů ocitlo téměř bez prostředků a tak mnoho z nich emigrovalo do Spojených států, Austrálie nebo do Izraele. \n\nKe konci 60. let 20. století žilo v Jakartě 20 Židů a 25 jich žilo v Surabaye.\n\n"}
{"id": "271922", "url": "https://cs.wikipedia.org/wiki?curid=271922", "title": "Eyes Adrift", "text": "Eyes Adrift\n\nEyes Adrift byla rocková superskupina. Její členové byli Krist Novoselic (bakytara a zpěv), Curt Kirkwood (kytara, zpěv) a Bud Gaugh (bicí). V roce 2002 vydali album, které je směsicí grunge, punku a country. Po neúspěchu, jaký album přineslo, se kapela následujícího roku rozpadla.\n"}
{"id": "271925", "url": "https://cs.wikipedia.org/wiki?curid=271925", "title": "Židé v Saúdské Arábii", "text": "Židé v Saúdské Arábii\n\nHistorie židovské komunity v Saúdské Arábii je dlouhá téměř dva tisíce let. Kvůli saúdskoarabskému islámskému antisemitismu však v současnosti v zemi nejsou prakticky žádní Židé. Veřejné bohoslužby všech náboženství s výjimkou islámu jsou přísně zakázány. Židům je do země povolen vstup pouze v případě nutnosti.\n\nPrvní zmínky o Židech v oblasti dnešní Saúdské Arábie se podle některých výpočtů datují k období Šalamounova chrámu. Imigrace na arabský poloostrov začala v 2. století n.l. a kolem 6. a 7. století se nacházela značná židovská komunita v Hidžázu, zejména v Medíně a jejím okolí. A to především kvůli vůdcům Dhu Nuwasovi (který byl velmi proti konvertování jeho poddaných k judaismu a který perzekvoval křesťany ve svém království jako reakci na křesťanskou perzekuci Židů) a Abu Karib Asadovi.\n\nŽidé z Hidžázu byli především obchodníci s vínem a kupci. Ve stejném období se vyvíjela významná židovská komunita v současném Jemenu, zejména ve městech Aden a Hadramaut, v nichž se židovské osídlení udrželo do relativně nedávné doby. Židovské osídlené také existovalo na severu poloostrova.\n\nPo vzestupu islámu v 7. století bylo s židovskou populací v Jemenu zacházeno velmi vlídně, podle islámské tradice „v náboženství není nátlaku“. Židovské náboženství a kultura tak přežila islámskou nadvládu. Jejich zvyky, filosofie, oblečení a jazyk byli z větší části identické jako u jejich muslimských sousedů. Pro příklad Židé hovořili arabsky, namísto typického judeo-arabského dialektu. Po vzestupu islámu byly hlavní židovské komunity ty v Adenu a Hadramautu.\n\n"}
{"id": "271926", "url": "https://cs.wikipedia.org/wiki?curid=271926", "title": "Topeka", "text": "Topeka\n\nTopeka je hlavní město státu Kansas v USA. Město se rozkládá na březích řeky Kansas v okrese Shawnee County.\n\nMěsto bylo založeno v roce 1854 na místě zastávky Oregonské dráhy, hlavním městem Kansasu je od roku 1861.\n\n1. března 2010 vydal starosta Topeky Bill Bunten prohlášení, že po dobu měsíce března se město bude jmenovat \"Google, Kansas, hlavní město optických vláken\" („“), aby tak přitáhli pilotní projekt Google na zavedení vysokorychlostního internetu na bázi optických vláken.\n\nPodle sčítání lidu z roku 2010 zde žilo 127 473 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 13,4% populace.\n\n"}
{"id": "271929", "url": "https://cs.wikipedia.org/wiki?curid=271929", "title": "Courtney Love", "text": "Courtney Love\n\nCourtney Love, rodným jménem Courtney Michelle Harrison (* 9. července 1964 San Francisco, Kalifornie, USA), je americká rocková muzikantka a herečka. Známá je jako vůdčí zpěvačka, kytaristka a textařka zaniklé grungeové skupiny Hole a jako vdova po frontmanovi skupiny Nirvana Kurtu Cobainovi. Časopis \"Rolling Stone\" ji nazval „nejkontroverznější ženou v historii rocku“.\n\nNarodila se do rodiny s irskými a židovskými předky. Rodina se rozpadla velmi brzy po jejím narození. Začátek svého nepokojného dětství prožila s matkou a jejími nápadníky v hippie komunitě v Oregonském Portlandu. S ní se dostala i na Nový Zéland. V té době také začala psát první básně.\n\nV šestnácti letech opustila rodinu a cestovala napříč USA, Anglií a Irskem a žila z fondu založeného adoptivními rodiči své matky. V době svého pobytu v Anglii se dostala i do Liverpoolu, kde si zamilovala rockovou hudbu. Poté se vrátila do Portlandu v Oregonu, kde pracovala jako striptérka. Poznala zde také svého prvního rockového přítele, Rozze Rezabeka ze skupiny Theatre of Sheep. Po rozchodu s ním odjela do San Francisca, kde se stala na krátkou dobu zpěvačkou začínajících Faith No More. Kvůli neshodám způsobeným jejím dominantním chováním však ze skupiny odešla. Ve dvaadvaceti letech se vrátila zpět do Portlandu. S kamarádkou Kat Bjelland, pozdější zpěvačkou Babes in Toyland, založila skupinu Pagan Babies, ta se však brzy rozpadla. V té době se také objevil její první herecký úspěch v roli kamarádky Nancy Spungen ve filmu \"Sid a Nancy\".\n\nPo zadání inzerátu do punkového fanzinu \"Flipside\" v roce 1989 se jí ozval kytarista Eric Erlandson, s kterým založila skupinu Hole. Jejich debutové album \"Pretty on the Inside,\" vydané v roce 1991 a produkované Kim Gordonovou ze Sonic Youth, znamenalo úspěch. V té době se začala také přátelit s Michaelem Stipem z R.E.M. a Billym Corganem ze Smashing Pumpkins.\n\nV portlandském klubu Oregon´s Satyricon poznala 12. ledna 1990 zpěváka začínají skupiny Nirvana Kurta Cobaina a později se do sebe zamilovali. Dne 24. února 1992 se konala jejich svatba ve Waikiki Beach v Honolulu na Havaji, Kurt Cobain s Nirvanou se mezitím světově proslavil albem \"Nevermind.\" O šest měsíců později, 18. srpna 1992, se jim narodila dcera Frances Bean Cobain. Dne 8. dubna 1994, čtyři dny před vydáním průlomového alba Hole \"Live Through This\", bylo nalezeno Cobainovo tělo v jejich domě se smrtelnou střelnou ranou v hlavě. O dva měsíce později zemřela na předávkování heroinem basistka Hole Kristen Pfaff, která byla později nahrazena Mellisou auf der Maurovou (mimo jiné členkou Smashing Pumpkins). Vynořily se také spekulace o tom, že Cobainova smrt nebyla sebevraždou, ale vraždou, kterou objednala právě ona sama.\n\nV roce 1996 se Courtney Love objevila opět ve filmu, a to ve snímku Miloše Formana \"Lid versus Larry Flynt\", v roli Flintovy ženy Althey. Za tuto roli byla nominována na Zlatý glóbus. V roce 1996 také skupina Hole vydala album \"Celebrity Skin\" nominované na cenu Grammy. V roce 2002 se ovšem kapela rozpadla a Courtney Love byla donucena zahájit sólovou dráhu. Její první album \"American Sweetheart\" však úspěšné nebylo. V červnu 2005, tři měsíce poté, co byla propuštěna ze soudem nařízené protidrogové léčby, začala nahrávat svou druhou sólovou desku, nazvanou \"Nobody's Daughter\". Ta měla vyjít původně v březnu 2008, k jejímu vydání však došlo až 23. dubna 2010.\n\nV roce 2006 také vydala svůj životopis pod názvem \"Dirty Blonde\" (\"Špinavá blondýna\") a prodala 25 % svých práv na Nirvanu za 50 miliónů dolarů.\n\n\n\n"}
{"id": "271933", "url": "https://cs.wikipedia.org/wiki?curid=271933", "title": "Židé na Tchaj-wanu", "text": "Židé na Tchaj-wanu\n\nŽidé na Tchaj-wanu jsou, na rozdíl od pevninské Číny, relativně nově a nikdy nebyli početní. První výraznější přítomnost se datuje do 50. let 20. století, kdy zde američtí vojáci umístění v Tchaj-wanu slavili židovské svátky. To však skončilo roku 1971, kdy Spojené státy přerušily diplomatické styky s Tchaj-wanem.\n\nOd roku 1975 má Tchaj-wan svého stálého rabína, jímž se stal Efraim Einhorn. Od té doby tchajwanská židovská komunita sestává hlavně ze zahraničních obchodníků a návštěvníků. Za rabína Einhorna se bohoslužby konaly ve množství hotelů v Tchaj-peji. Vznikla také dohoda mezi rabínem a vedením hotelu Ritz a v jeho prostorách probíhaly každý týden bohoslužby, byla podávána košer jídla a nacházela s zde také židovská knihovna náležící rabínovi. Největší účast mezi 60 a 100 osobami byla během svátků.\n\nVzhledem k tomu, že má Izrael plné diplomatické styky s kontinentální Čínou, nemůže plně uznat tchajwanskou vládu, kterou Čína považuje za separatistickou. Nicméně však Izrael udržuje v Tchaj-peji svoji Ekonomickou a kulturní kancelář. Roční obchodní obrat mezi Izraelem a Tchaj-wanem činil 1,3 miliard amerických dolarů.\n\nV současné chvíli se na Tchaj-wanu nachází přibližně 100 Židů.\n\n"}
{"id": "271936", "url": "https://cs.wikipedia.org/wiki?curid=271936", "title": "Spirituál (duchovní)", "text": "Spirituál (duchovní)\n\nSpirituál je kněz pečující o duchovní potřeby studentů ve vzdělávacím ústavu zřizovaném církví.\n\nSpirituál je de facto „ústavní farář“ v tom kterém vzdělávacím církevním ústavu. V ČR se s touto funkcí lze běžně setkat na základních a středních katolických školách a v kněžských seminářích, na vysoké škole je jakýmsi ekvivalentem spirituála „studentský kaplan“. Spirituálové působí i na středních či vyšších odborných školách Evangelické akademie.\n\nNejtypičtějším místem, kde funguje kněz - spirituál, je kněžský seminář. Zde má na starosti duchovní život bohoslovců, je obvykle jejich zpovědníkem, má jim být duchovním rádcem. V ČR jsou kněžské semináře dva, v Praze a v Olomouci a zatímco v menším - pražském je spirituál jediný, v Olomouci jsou spirituálové stabilně asi tři. Na bohosloveckých fakultách jiných církví v České republice funkce spirituála neexistuje, na Evangelické teologické fakultě Univerzity Karlovy je zřízena funkce studentského faráře. \n\n"}
{"id": "271940", "url": "https://cs.wikipedia.org/wiki?curid=271940", "title": "Židé v Andoře", "text": "Židé v Andoře\n\nŽidovská komunita v Andoře je málo početná a k roku 2005 čítala zhruba 100 osob.\n\nŽidovské osídlení Andorry bylo přerušeno vyhnáním Židů z Pyrenejského poloostrova v roce 1492, po němž byla jakákoli židovská kultura a přítomnost v Andoře prakticky neexistující. Opětovně se Židé mohli v oblasti usazovat v 19. století. Během druhé světové války přes Andorru prošla řada židovských uprchlíků utíkající před nacisty. V 60. letech 20. století (zejména po šestidenní válce v roce 1967) se Andorra stala cílem řady severoafrických Židů původem z Maroka.\n\nDle americké Zprávy o náboženských svobodách je andorrská židovská komunita dobře integrovaná do tamní společnosti a netrpí diskriminací. Podobně jako ostatní náboženské menšiny se potýká s problémem absence vlastního hřbitova. Andorrští Židé tak jsou zpravidla pohřbíváni buď ve francouzském Toulouse nebo ve španělské Barceloně. V roce 2000 komunita otevřela novou synagogu a kulturní centrum.\n"}
{"id": "271941", "url": "https://cs.wikipedia.org/wiki?curid=271941", "title": "Chuck Norris", "text": "Chuck Norris\n\nChuck Norris, vlastním jménem Carlos Ray Norris Jr. (* 10. března 1940 Ryan, Oklahoma) je známý americký akční herec, mistr bojových umění a mediální osobnost s čerokíjskými a irskými kořeny.\n\nVystupoval v řadě filmů, včetně snímku \"Cesta draka\", kde hrál s Brucem Lee. V letech 1993–2001 ztvárnil hlavní postavu televizní série \"Walker, Texas Ranger\", Cordella Walkera. Je tvůrcem vlastního bojového umění Chun Kuk Do.\n\nJe zbožným evangelikálem a politickým konzervativcem. Podporuje řadu republikánských politiků a jejich aktivity a kampaně a přispívá na konzervativní web WorldNetDaily.\n\nOd 2. prosince 2010 se také může pyšnit titulem Čestný Texas Ranger.\n\nJe členem evangelikální církve; vyslovil se pro používání Bible a společné modlitby ve školách. Je stoupencem biblického kreacionalismu.\n\nJe odpůrcem potratů, na toto téma napsal několik článků a esejí. Několikráte kritizoval propotratová stanoviska Baracka Obamy, v kampani v roce 2008 s odkazem na ně podpořil senátora McCaina. V roce 2010 vyzval k podepisování .\n\n\n\n\nStal se námětem stovek krátkých vtipů na téma jeho smyšlené dokonalosti. Tyto anekdoty, tzv. „Fakta o Chucku Norrisovi“ (anglicky \"Chuck Norris facts\"), jsou ve skutečnosti satirickými faktoidy. Vtipy, které sám Chuck Norris označil za své nejoblíbenější, jsou tyto:\n\n"}
{"id": "271943", "url": "https://cs.wikipedia.org/wiki?curid=271943", "title": "Židé v San Marinu", "text": "Židé v San Marinu\n\nŽidovská komunita v San Marinu v tomto ministátu existuje od druhé poloviny 14. století. K roku 2012 žije v San Marinu jen malé množství osob židovského vyznání.\n\nPrvní zmínka o židovské přítomnosti v San Marinu pochází z druhé poloviny 14. století ze záznamů obchodních transakcí židovských obchodníků. Existuje spoustu záznamů o obchodních transakcích z 15. až 17. století, z nichž je snadno odvoditelná židovská přítomnost v tomto ministátu. Židé byli povinni nosit zvláštní odznak a žít podle daných nařízení, za to však byli chránění vládou. Během druhé světové války se San Marino stalo útočištěm pro 100 tisíc Italů a Židů. K roku 2012 zde žije pouze malé množství osob židovského vyznání, něco přes 30 lidí.\n"}
{"id": "271944", "url": "https://cs.wikipedia.org/wiki?curid=271944", "title": "Židé v Albánii", "text": "Židé v Albánii\n\nŽidovská komunita v Albánii je v současnosti malá a čítá přibližně 200 členů, většina z nich žije v Tiraně. V místech, kde dříve bývala aktivní židovská komunita, dnes existuje jen velmi málo organizovaný veřejný život, který je dnes spojený zejména se státními příslušníky Izraele jež zde pracují. V Tiraně se nachází Společnost pro albánsko-izraelské přátelství. V zemi se dnes již nenachází ani jedna funkční synagoga.\n\nV období komunistické nadvlády byla židovská komunita silně izolována a všechna náboženství byla zakázána. Uvádí se, že židovská komunita měla 200–300 členů. Po pádu komunismu v roce 1991 byli téměř všichni albánští Židé přepraveni do Izraele, kde se usadili převážně v Tel Avivu.\n\n"}
{"id": "271945", "url": "https://cs.wikipedia.org/wiki?curid=271945", "title": "Biolab", "text": "Biolab\n\nBiolab je experimentální skříň navržená pro použití v laboratoři Columbus na Mezinárodní vesmírné stanici. V Biolabu bude prováděn biologický výzkum drobných rostlin, malých bezobratlých, mikroorganismů, živočišných buněk a tkáňových kultur. Je vybaven inkubátorem s odstředivkami ve kterých budou zkoumané subjekty vystaveny různým hodnotám zrychlení.\n\nTyto experimenty pomohou určit „roli, jakou hraje mikrogravitace na všech úrovních organismů, od vlivu na jednotlivé buňky až po komplexní organismus včetně vlivu na člověka.“\n\nExperimentální skříň Biolab je namontovaná uvnitř laboratoře \"Columbus\" spolu s dalšími skříněmi určenými k jiným pokusům. Dostala se na stanici se zpožděním až 7. února 2008 na palubě raketoplánu Atlantis při misi STS-122 (montážní let 1E k ISS).\n\n"}
{"id": "271947", "url": "https://cs.wikipedia.org/wiki?curid=271947", "title": "Židé na Novém Zélandu", "text": "Židé na Novém Zélandu\n\nŽidovská komunita na Novém Zélandu má přibližně 10 tisíc členů, což je z celkové populace Nového Zélandu (4,2 milionů) přibližně 0,23 %.\nPočátky židovského osídlení Nového Zélandu sahají do 30. let 19. století, kdy do tohoto státu přijeli první židovští obchodníci. Než se stal Nový Zéland britskou kolonií, tak čítala místní komunita méně než 30 lidí. Následní imigranti tvořili čtyři skupiny: starší rodiny ze Spojeného království, evropské uprchlíky z 30. a 40. let 20. století, rodiny emigrující z Británie v 50. letech a současné imigranty z Jihoafrické republiky, Izraele a bývalého SSSR. \n\nMezi prominentní novozélandské Židy patří ministerský předseda Julius Vogel a nejméně pět Aucklandských starostů.\n\n"}
{"id": "271950", "url": "https://cs.wikipedia.org/wiki?curid=271950", "title": "Šidlov", "text": "Šidlov\n\nŠidlov (Starý a Nový) jsou dvě maličké vesničky na Českolipsku, nyní součást města Zákupy, vzdáleného po silnici 3 km. Jsou rozloženy podél silnice 268 Zákupy – Nový Bor ve výšce cca 300 m n. m., v zalesněné krajině. Katastr obce je 790559.\n\nPrvní zmínky o Starém Šidlovu jsou z 16.století ve spojitostí s farností Dobranov. Později zde zákupská vrchnost vybudovala dnes již neexistující panský dvůr Materhof. Ve Starém Šidlově byla roku 1887 vybudována škola, jednotřídka, kam docházely děti i z Nového Šidlova. Vyučovalo se zde německy.\n\nPři sčítání lidu v roce 1900 měl Starý Šidlov 54 domů s 180 obyvateli, Nový Šidlov 53 domů a 130 obyvatel. Obživu měli v zemědělství, ovocnářství. Po roce 1945 byly obě části Šidlova připojeny k vedlejší vesnici Lasvice a všechny tři v roce 1960 do Zákup. Podle záznamů z roku 1965 bylo v Starém Šidlově 39 obyvatel, v Novém 43. Oblast se stala postupně chalupářskou, rekreační, zbytek obyvatelstva za prací dojíždí. Ještě v roce 2005 zde byla zemědělská farma se specializací na chov koní.\n\nPřímo cestě z Šidlova do Lasvic je Teichhräberova kaplička, dnes nazývaná Šidlovská, nedávno opravená. Přes Nový Šidlov vede zeleně značená trasa 3953 pro pěší turisty ze Zákup na Svojkov, končící u Záhořínské kaple. V obci je zastávka autobusů ČSAD Česká Lípa linky mezi Zákupy a Novým Borem.\nV říjnu 2013 se zde konala kynologická soutěž.\n\n"}
{"id": "271958", "url": "https://cs.wikipedia.org/wiki?curid=271958", "title": "Jan Bonaventura", "text": "Jan Bonaventura\n\nJan Bonaventura (21. března 1943 v Praze – 14. června 1999) byl český filmový a televizní režisér.\n\nJako malý bydlel v domě blízko Smíchovského nádraží v Praze, zde zřejmě začíná jeho láska k železnici a lokomotivám. Také do čimelické Filmové průmyslové školy kterou navštěvoval v letech 1958-1962 jezdil vlakem. Po vojně v Chebu nastoupil do tehdejší Československé televize jako asistent do Hlavní redakce zábavných pořadů, kde působil do roku 1970. Krátce pracoval pro 2. program Čst, aby poté přešel do hudební redakce už jako scenárista a pomocný režisér. Pod jeho režisérským vedením vzniklo mnoho zábavných televizních pořadů a přímých přenosů vážné hudby. Mezi nejznámější díla patří Miliónová láska s Jiřím Bartoškou, Stvoření světa s Jiřím Menzlem, Zvonokosy s Dášou Veškrnovou. Spolupracoval také s Divadlem Spejbla a Hurvínka. Oblíbený byl také soutěžní pořad Kufr, který uváděl Pavel Zedníček a vysílal se mnoho let. V roce 1988 onemocněl leukémií se kterou statečně bojoval 11 let a jíž 14. června 1999 podlehl. Při léčbě se seznámil s lékařkou, kterou si později vzal za manželku. Bylo to jeho druhé manželství. Jeho koníčkem byla železnice, na zahrádce u jeho domu je dodnes mechanické návěstidlo a replika vozíku i s kouskem kolejí. Byl také obdivovatelem a sběratelem obrazů malíře Jaroslava Ronka, který se často věnoval železniční tematice. Natočil také mnohodílný pořad \"Kupé\", kde známé osobnosti vypráví příhody v jedoucím vlaku. Jeho nejoblíbenější značkou vozu byl Citroën. Jiné vozy neuznával. Nejoblíbenější knihy byly od Julese Verna. Měl všechny jeho díla. Měl jednoho syna (Davida), který jde v jeho šlépějích.\nPůvod jeho v Čechách neobvyklého italského jména se nalézá u zraněného vojáka v bitvě u Slavkova, který se již domů nevrátil a založil na Moravě rodinu. Otec Jana Bonaventury pocházel ze Smečna na Kladensku kde se oženil s dívkou z nedalekého Libušína, jeho budoucí matkou.\n\n\nOdkazy:\n"}
{"id": "271960", "url": "https://cs.wikipedia.org/wiki?curid=271960", "title": "Microsoft Exchange Server", "text": "Microsoft Exchange Server\n\nMicrosoft Exchange Server je softwarový produkt společnosti Microsoft, který slouží k výměně e-mailových zpráv a sdílení zdrojů. Tvoří jeden ze základů portfolia Microsoftu v oblasti nabídky firemních systémů. Mezi jeho hlavní vlastnosti patří příjem a odesílání poštovních zpráv, správa kalendáře a kontaktů, sdílení veřejných složek, možnost přístupu do poštovních schránek přes webové rozhraní, přístup k systému pomocí mobilních zařízení a vlastnost datového úložiště.\n\n\n"}
{"id": "271962", "url": "https://cs.wikipedia.org/wiki?curid=271962", "title": "Sveti Stefan", "text": "Sveti Stefan\n\nSveti Stefan (v srbské cyrilici Свети Стефан, italsky Santo Stefano) je malá vesnička v Černé Hoře, která leží na mysu, spojeném s pevninou jen úzkou písečnou lavicí. Po celém obvodu se nacházejí oblázkové a písečné pláže, velká část z nich je ale jen pro hotelové hosty.\n\nOstrov je omýván čistým mořem. Na ostrově se nachází jeden z nejluxusnějších hotelů v Černé Hoře. Nad městečkem se nachází pravoslavný klášter Praskvica. Směrem k Budvě navazuje na Sveti Stefan městečko Miločer.\n\nKromě původního kostela sv. Štěpána, který dal osadě jméno, má Sveti Stefan ještě dva kostely; kostel Alexandra Něvského a kostel Přeměnění páně. Druhý uvedený se nachází u samotného přístupu k osadě.\n\nSveti Stefan má celkem pět pláží.\n\nPůvodně se jednalo a malou rybářskou osadu s kamennými domky na skalnatém ostrůvku nedaleko pobřeží. Založili ji v 15. století Černohorci. Podle legendy založil Sveti Stefan klan Pastrovićů, který v polovině 15. století pomáhal bránit město Kotor od nájezdů Osmanské říše. Turci byli z města v Boce kotorské vyhnáni a Černohorci získali značnou kořist. Za uloupené peníze nechali na skalním ostrohu zbudovat pevnost, která by chránila pobřeží před Turky a Piráty. Kvůli strategickému významu se velmi rychle stal Sveti Stefan středobodem kmene Pastrovićů.\n\nNa počátku 19. století zde žilo 400 lidí. V souvislosti s ekonomickým rozvojem Černé Hory se však původní obyvatelé, kteří se živili rybářstvím, z ostrova začali vystěhovávat. V roce 1912 žilo na Svatém Stefanu asi 30 rodin.\n\nV roce 1955 bylo obyvatelstvo vesnice vystěhováno a původní sídlo přebudováno na luxusní hotel s 250 lůžky. Ten byl slavnostně otevřen dne 13. července 1960. Jeho součástí bylo také kasino. Hotel získal velký věhlas; britský spisovatel William Sansom se o něm zmínil jako o \"jednom o nejlépe vytvořených turistických míst v Evropě\".\n\nHotel v roce 1972 získal prestižní ocenění Zlaté Jablko jako nejlepší na světě. Hotel hostil dlouho řadu známých osobností, od sovětských generálů až po evropské a americké herce a politiky. Hotel navštívili například Marilyn Monroe, Willy Brandt, Sophia Loren, Carlo Ponti, Monica Vitti, Ingemar Stenmark, Kirk Douglas, Jonathan Miller a Claudia Schiffer. V roce 1992 se zde odehrál zápas mezi bývalými světovými šachovými šampiony Borisem Spaským a Bobbym Fischerem. Finále v šachu se odehrálo v atmosféře sankcí proti Svazové republice Jugoslávii. Následně byl na Bobbyho Fischera vydán zatykač právě kvůli porušování podmínek sankcí. Ekonomický útlum v 90. letech 20. století znamenal značný úpadek počtu hostů i prestiže resortu.\n\nV roce 2007 byl pro turisty ostrov uzavřen. Následně jej rekonstruovala jako luxusní hotelový resort společnost Aman Resorts. Součástí rekonstrukce byla i obnova kostela Alexandra Něvského, který byl v roce 1959 zazděn a jeho část byla přestavěna na terasu. Černohorský stát Sveti Stefan pronajal společnosti Aman Resorts na 30 let.\n"}
{"id": "271965", "url": "https://cs.wikipedia.org/wiki?curid=271965", "title": "Oldřich Leška", "text": "Oldřich Leška\n\nOldřich Leška (16. června 1927, Jablonec nad Nisou – 9. srpna 1997, Praha) byl český lingvista, rusista a slavista.\n\nOldřich Leška studoval po maturitě ruštinu na FF UK v Praze, kde byl žákem významných českých jazykovědců, kterými byli kupříkladu Bohuslav Havránek, Vladimír Skalička, Karel Horálek, či L. V. Kopeckij. Na počátku 50. let 20. století zahájil v Moskvě vědeckou aspiranturu pod vedením sovětského jazykovědce Viktora Vladimiroviče Vinogradova.\n\nZabýval se strukturní lingvistikou, dialektologií, rusistikou, přednášel na Univerzitě Karlově i v USA s napsal řadu učebnic. Jeho \"Přehled ruského tvarosloví\" vyšel v ruštině i v japonštině. Po návratu z USA, v letech 1970–1990 nesměl přednášet a profesuru získal až po roce 1990. Přičinil se o obnovení Slovanského ústavu ČSAV a Pražského lingvistického kroužku (1990), jehož byl od roku 1992 předsedou.\n\n\n\n"}
