{"id": "361473", "url": "https://cs.wikipedia.org/wiki?curid=361473", "title": "Komorní hudba", "text": "Komorní hudba\n\nKomorní hudba je klasická hudba určená pro menší počet hudebních nástrojů (nejčastěji 2 až 9). Už její název napovídá, že je vhodná pro hru v menších prostorách. Charakteristická je pro ni také určitá intimita. Ačkoliv se na první pohled může zdát, že je posluchačsky méně atraktivní než hudba orchestrální, má mnoho příznivců právě díky intimitě hudebního zážitku a bezprostřednějšího kontaktu posluchačů a interpretů. Další pozitivum spočívá v tom, že je dostupná pro hru v domácnostech, ve školách a v amatérských hudebních seskupeních. Počet děl komorní hudby je obrovský a zahrnuje díla různé kvality, od bezcenných salónních skladeb až po mistrovská díla patřící do zlatého fondu světové hudby.\n\nPočátky komorní hudby sahají už do renesance, do doby, kdy se na šlechtických dvorech rozšířil zájem o pěstování hudby. Seskupení různého složení tvořili hudebníci, najatí šlechtici pro své potěšení. Tento trend pokračoval až do klasicismu. Díla komorní hudby byla často psána jen pro zábavu domácích a neměla velkou hodnotu. V období klasicismu však vzniklo i mnoho kvalitních skladeb, mezi kterými vynikají hlavně Beethovenovy smyčcové kvartety. V období romantismu si díla komorní hudby našla cestu z panských sídel i do koncertních sálů. Navzdory tomu si komorní díla zachovala nadále nálepku povrchní hudby, takže někteří skladatelé nenapsali žádné dílo tohoto druhu (Richard Strauss, Gustav Mahler). V dvacátém století došlo ke hledání nových východisek a byly zkomponovány různorodé skladby pro soubory rozličného složení. Revolučním dílem byl \"Pierrot lunaire\" Arnolda Schönberga. Mezi nejvýznamnější opusy jsou řazeny smyčcové kvartety Bély Bartóka, které jsou považovány za důstojné nástupce Beethovenových mistrovských kvartetů.\n\nV průběhu vývoje hudby vznikala různá komorní seskupení, přičemž některá z nich byla z různých důvodů skladateli nebo posluchači upřednostňována. Vznikla tak komorní tělesa ustáleného složení, jako například klavírní trio a smyčcové kvarteto. Fantazii skladatelů nejsou fakticky kladeny žádné překážky, takže je možné zkomponovat dílo pro soubor libovolného složení. Toto bylo výrazně prokázáno zejména v průběhu 20. století.\n\nSoubor je tvořen dvěma hudebními nástroji, případně nástrojem a zpěvákem. Téměř ve všech případech je jedním z nástrojů doprovodný klavír doplněný o zpěv nebo melodický hudební nástroj, nejčastěji smyčcový nebo dřevěný dechový nástroj. Existují však i skladby pro dva klavíry. Díla pro dva jednohlasé nástroje s absencí klavíru jsou kvůli omezeným harmonickým možnostem méně častá. Pro dua bývají nejčastěji určeny písně a sonáty.\n\nTvoří jej tři nástroje, ze kterých je jeden téměř vždy klavír. Trio může mít rozmanité složení, některá seskupení jsou však užívána častěji. Patří sem:\n\n\nKombinace čtyř nástrojů již umožňuje bohatší práci s harmonií a kontrapunktem i bez přítomnosti klavíru. Patří sem:\n\n\nSmyčcové kvarteto je nejvýznamnějším tělesem komorní hudby a byla pro ně napsána stěžejní díla repertoáru.\n\nPatří sem soubory složené z pěti hráčů:\n\n\nTato hudební tělesa mohou mít rozličné obsazení, přizpůsobující se konkrétní interpretované skladbě. Podle počtu hráčů se nazývají:\n\nKomorní hudbu mohou hrát i větší komorní orchestry, jedná se fakticky o přechod mezi komorní a orchestrální hudbou, počet členů velkého komorního orchestru bývá různý, v krajním případě může dosahovat až 35 hráčů.\n\n"}
{"id": "361474", "url": "https://cs.wikipedia.org/wiki?curid=361474", "title": "Kordula", "text": "Kordula\n\nSlovo Kordula může označovat:\n\n\n\n"}
{"id": "361475", "url": "https://cs.wikipedia.org/wiki?curid=361475", "title": "Raymonda má každý rád", "text": "Raymonda má každý rád\n\nRaymonda má každý rád (v anglickém originále Everybody Loves Raymond) je americký televizní seriál, který vysílala CBS v letech 1996-2005. Mnoho situací ze seriálu je založeno na skutečných zážitcích Raye Romana, představitele hlavní role Raye Barona, a členů týmu scenáristů. Hlavní postavy seriálu jsou také částečně založeny na členech skutečné Romanovy rodiny. Jedná se o jeden z kritiky nejvychvalovanějších sitcomů své doby, během svého vysílání získal třináctkrát cenu Emmy.\n\nSeriál zobrazuje život sportovního novináře Raye Baronea, který žije se svou ženou Debrou, dcerou Ally a syny, identickými dvojčaty, Michaelem a Geoffreym. Naproti přes ulici bydlí Rayovi rodiče - Frank a Marie a jejich syn Robert. Ti jsou často přítomni v domě Raye a Debry, což je příčinou častých konfliktů. Jejich častá přítomnost vadí především Debře, protože se často v něčem neshoduje s Marií, která praktikuje pasivní agresivitu. Obě do svých střetů zaplétají Raye, který většinou svůj názor nalezne někde uprostřed mezi oběma ženami. K sourozeneckým sporům dochází také mezi Rayem a Robertem. Robert těžko snáší, že Ray je tím oblíbenějším synem. Ačkoli jsou často viděni, jak se rvou jako děti, jeden druhého až šikanují, jsou si velice blízcí. Jejich otec Frank je velmi hrubý a nerad dává najevo své city, ale několikrát během celého seriálu ukázal, jak moc svou rodinu miluje. Ray a Debra prožívají také své manželské problémy, Debra často upírá Rayovi sex, Ray zase upřednostňuje sledování sportovních zápasů před mluvením své ženy.\n"}
{"id": "361478", "url": "https://cs.wikipedia.org/wiki?curid=361478", "title": "Perličková koupel", "text": "Perličková koupel\n\nPerličková koupel je koupel, při které se ve vaně vytváří ve vodě perličky vzduchu, které mají masážní efekt. Někdy se používá výraz „mokrá masáž“, „bublinková masáž“, „bublinková lázeň“, nebo „bublinková koupel“.\n\nMůže ji vyvolávat také zařízení, které po vložení do vany a jejím napuštění vytváří ve vodě perličky vzduchu. Zařízení se skládá z matrace, elektromotoru na foukání vzduchu, propojovacích hadic a ovladače.\n\n"}
{"id": "361482", "url": "https://cs.wikipedia.org/wiki?curid=361482", "title": "Karel Vácha", "text": "Karel Vácha\n\nKarel Vácha (* 2. srpna 1970 v Českých Budějovicích) je bývalý fotbalový útočník a v současnosti fotbalový trenér.\n\nKarel Vácha vyrůstal v Hluboké nad Vltavou, kde se věnoval již od raných let kopané a později začal i s hokejem. Jako dorostenec byl spíše hokejistou, ale když se měl rozhodnout, zvolil dráhu fotbalisty. Největší část své profesionální kariéry odehrál za SK Dynamo České Budějovice. Je nejlepším střelcem (55 gólů) a hráčem s třetím nejvyšším počtem prvoligových startů (180) v historii tohoto klubu.\n\nBěhem svého působení v SK Slavia Praha nastoupil 6. září 1997 i za českou reprezentaci ke kvalifikačnímu utkání na MS 1998 proti Faerským ostrovům. V 55. minutě střídal na hřišti Pavla Kuku, Faerské ostrovy prohrály doma s ČR 0:2. Byl to Váchův jediný start v reprezentačním dresu.\n\nDo Českých Budějovic se po ukončení kariéry vrátil jako asistent trenéra - v sezóně 2005/06 působil po boku trenéra Františka Cipra a v jarní části sezóny 2007/08 asistoval Františku Strakovi. Mezitím působil jako trenér v Hluboké nad Vltavou.\n\n"}
{"id": "361490", "url": "https://cs.wikipedia.org/wiki?curid=361490", "title": "Coubron", "text": "Coubron\n\nCoubron je francouzské město ve východní části metropolitní oblasti Paříže, v departementu Seine-Saint-Denis, Île-de-France.\n\nSousední obce: Vaujours, Livry-Gargan, Clichy-sous-Bois, Montfermeil, Chelles a Courtry.\n\n\"Počet obyvatel\"\n\n\n\n"}
{"id": "361495", "url": "https://cs.wikipedia.org/wiki?curid=361495", "title": "Kurt Freund", "text": "Kurt Freund\n\nKurt Freund (17. ledna 1914 Chrudim – 23. října 1996 Toronto) byl československý a kanadský psychiatr a sexuolog. \n\nJe považován za vynálezce penilní pletysmografie (PPG). V 50. letech se v Praze zabýval léčbou homosexuality a začátkem 60. let se stal odpůrcem její léčby a jeho studie přispěly k dekriminalizaci homosexuálních styků. Od roku 1968 působil v psychiatrickém institutu v kanadském Torontu, kde založil sexuologické pracoviště, které dosud nese jeho jméno. Dlouhodobě se zabýval teorií erotické preference podle pohlaví (homosexualita, heterosexualita) a věku (pedofilie, teleiofilie). Položil základy teorie sexuálního motivačního systému (SMS), která vysvětluje některé parafilie (sexuální agresivita, exhibicionismus, voyeurismus atd.) jako tzv. poruchy dvoření vrozené povahy. Jeho výzkumy a teorie se specializovaly na sexualitu mužů.\n\nVe své knize \"Homosexualita u muže\" (Praha 1962) Freund zahrnul identická dvojčata, která byla ve většině případu buď homosexuální či heterosexuální. Tím potvrdil geneticky zdroj homosexuality, stále kontroverzní předmět debat po celém světě.\n\nFreund pocházel z německojazyčné židovské rodiny z Chrudimi v Rakousko-Uhersku (země Česká). Jeho rodiče Heinrich a Hella, jeho bratr Hans a další příbuzní se za druhé světové války stali oběťmi holocaustu. \n\nDne 13. ledna 1942 se oženil s Annou Hlounovou, českou nežidovskou klavíristkou a učitelkou hudby. V roce 1943 se s ní rozvedl, aby ji a jejich novorozenou dceru Helenu ochránil před nacistickým pronásledováním. Po válce se znovu vzali a v roce 1948 měli ještě syna Petra. \n\nFreund je považován za prvního, kdo (v roce 1957) v sexuologické praxi použil penilní pletysmografii (PPG, měření objemových změn penisu) jako jeden z nástrojů sexuologické diagnostiky a zkoumal možnosti a omezení této metody. Zastával názor, že orientace sama o sobě je nejlépe definovatelná pomocí takto měřitelné vzrušivosti, ačkoliv identita nebo chování nemusejí být s takto definovanou orientací vždy v souladu. \n\nV 50. letech se PPG používala k diagnostice branců, kteří kvůli homosexualitě mohli být zproštění povinné vojenské služby. \n\nFreundův výzkumný program se zaměřoval na diagnostiku homosexuálů, pedofilů a sexuálních násilníků s cílem vyvinout vhodnější metody léčby. V 50. letech uskutečnil rozsáhlý projekt konverzní léčby, při němž se pokoušel averzivní terapií měnit homosexuální orientaci na heterosexuální. Zkušenost z tohoto pokusu a objektivizace výsledků pomocí PPG mu ukázaly, že konverzní terapie je zcela neúčinná. Dokázal, že homosexuální muži, kteří následkem léčby zanechali sexuálních vztahů s muži a vstoupili do heterosexuálních svazků byli i nadále více vzrušiví vůči obrázkům mužů než žen. Freund proto odmítl soudobé psychoanalytické teorie, které mužskou homosexualitu vysvětlovali strachem ze žen nebo averzí k nim, a došel k závěru, že homosexuální muži prostě jen mají nedostatek erotického zájmu o ženy. Freundovy studie přispěly k dekriminalizaci homosexuálního styku v Československu v roce 1961 i k opuštění konverzní terapie. V Praze i později v Torontu zastával názor, že homosexuálové potřebují porozumění a akceptaci, nikoliv léčbu. \n\nVýsledky averzivní léčby homosexuálů, kterou lékaři Freund a Srnec na pražské klinice prováděli tak, že před promítáním homosexuálních podnětů podávali pacientům emetin nebo apomorfin k vyvolání žaludeční nevolnosti, byly později s nadsázkou interpretovány tak, že pacienti zůstali homosexuální, ale zvraceli, když přišel docent Freund na vizitu.\n\nFreund měl z Karlovy univerzity v Praze titul MUDr. V roce 1962 získal titul DrSc. V Sexuologickém ústavu Karlovy univerzity absolvoval postgraduální studium i výzkumnou i klinickou práci. \n\nV roce 1968 Freund emigroval do Kanady. V Torontu začal působit v Clarke Institute of Psychiatry (který byl později sloučen do dnešního Centra pro závislosti a duševní zdraví), kde uskutečnil a publikoval mnoho výzkumných studií s pomocí PPG. Sexuologická laboratoř v tomto ústavu nese dosud jeho jméno.\n\nV roce 1994 u něj byla diagnostikována rakovina prostaty. Stal se členem sdružení Dying with Dignity (Důstojné umírání) Když se jeho stav v roce 1996 zhoršil, spáchal sebevraždu. Jeho tělo bylo spáleno a popel rozptýlen na trávníky Clarkova ústavu v Torontu i Psychiatrické léčebny Bohnice v Praze.\n\nFreundovými hlavními pokračovateli ve Výzkumném ústavu psychiatrickém v Bohnicích (pod nějž pracoviště spadalo do roku 1985; od roku 1984 činnost připadla pod Psychiatrickou léčebnu Bohnice) byli Jaroslav Madlafousek, který zemřel v červnu 2008, a Aleš Kolářský. V Madlafouskově laboratoři v letech 1973–1980 působil také psycholog Michael Žantovský, který se později stal známým jako politik a diplomat. \n\nV Torontu byl jeho žákem a spolupracovníkem například Ray Blanchard, kterého v roce 2008 Americká psychiatrická asociace jmenovala předsedou pracovní skupiny pro parafilie při přípravě páté revize Diagnostického a statistického manuálu (DSM-V).\n\n\n\n"}
{"id": "361497", "url": "https://cs.wikipedia.org/wiki?curid=361497", "title": "Slezská architektura", "text": "Slezská architektura\n\nSlezská architektura zahrnuje stavby postavené ve Slezsku v průběhu staletí a také stavby slezských architektů ve světě. Za slezskou architekturu se považují i budovy postavené na slezském území před rokem 1172. Díky historické, zeměpisné a generační rozmanitosti podléhala slezská architektura mnoha vlivům (převážně z německých zemí).\n\nRománský styl se ve Slezsku začal rozvíjet s příchodem křesťanství; první známou stavbou jsou pozůstatky kostela na Dómském ostrově ve Vratislavi. Další známou budovou je rotunda v polském Těšíně. 12. století znamenalo pro románský sloh velký rozkvět. První kláštery a chrámy byly postaveny ve Vratislavi a Lubiążi. Vylepšení byla převzata ze stavebních stylů z jižního Německa a Meuse.\n\nVýjimečnou památkou této éry jsou katedrála a kostel Benediktýnského řádu ve Vratislavi, které se později staly nejzajímavějšími románskými stavbami ve Slezsku.\n\nZačátek 13. století se vyznačuje velkým zvýšením stavební aktivity způsobeným přílivem německých osadníků (Ostsiedlung). Většina městských kostelů ve Slezsku, stavěných z kamene nebo z cihel, vznikla v této době. Např. ve městech jako Hlohov, Nysa, Jelenia Góra nebo Ziębice. Tyto pozdně románské slezské kostely byly směsí místní, saské a české tradice.\n\nNástup gotické architektury je spojen se stavebními aktivitami cisterciáků pod patronátem Jindřicha I. Bradatého. Charakteristickým rysem gotických budov je kombinace cihlových staveb a kamenné detaily, které byly nejspíše převzaty ze Saska.\n\nNejdůležitějším stavebním projektem tehdy byla Vratislavská katedrála, která se stala první čistě gotickou stavbou ve Slezsku. Kaple sv. Hedviky v Trzebnici byla další důležitou stavbou této doby. Nejvíce klášterů bylo postaveno ve druhé polovině 13. století, nejzajímavější z nich jsou ve Vratislavi, Hlohově, Brzegu nebo Strzelině. Ve stejné době se objevily první kostely a mezi nejzajímavější patří ty ve Ziębicích a Złotoryji.\n\nVe 14. století mnoho měst začalo stavět své vlastní velké farní kostely. Dominantní budovy čerpaly z české, moravské, jihoněmecké, a rakouské tradice, smíšené však s místními tradicemi, které preferovaly jednodušší formy. Nejatraktivnějším výtvorem celého 14. století je bazilikální městský kostel. Ačkoliv Slezsko bylo tehdy součástí Českého království, na architekturu nemělo toto spojení velký vliv. Výraznější stavitelské okrášlení lze sledovat jen ve třech kostelech, pravděpodobně všechny postavil Klaus Brynner. Tento dynamický stavební program trval celé 14. století. Na konci století skončily všechny stavební projekty klášterů a s rozšířením husitských válek do Slezska byly stavební aktivity velmi ztíženy. Po roce 1480 došlo ke značně velké změně ve stavitelské historii Slezska. Místní dílny zastupované Hansem Bertholdem nesplnily očekávání a do města byl pozván architekt Paul Preusse ze Saska a Lužice. Na začátku nového století byl nejpozoruhodnější projev tohoto vlivu v západních částech Slezska, kde Konrád Pfluger a Wendel Roskopf ze Zhořelce postavili radnice a kostely ve Lwówku, Bolesławci, Zaháni nebo Grodźci. Později pokračoval v tomto zhořeleckém stylu Lukáš Schleierweber ze Svídnice a vybudoval stavby také v jiných částech Slezska.\n\nRenesanční doba začíná s Johanem V. Thurzem, který představil Slezsku nový styl. Nejstarší zachovalé renesanční budovy jsou dnes ve Vratislavi (Zur Goldenen Krone) a hrad vévody Karla I. von Munsterberg-Oels v Ząbkowicích (dříve Frankenstein). Mnoho gotických budov bylo v té době přestavěno v renesančním stylu, např. hrad ve Wojnowici (Wohnwitz) nebo radnice v některých městech.\n\nVysoká stavební aktivita ve středověku měla za důsledek mnoho měst s kostely; jen občas byly budovány nové. I v této době byly vybudovány slavné kostely, například kostel sv. Marie v Olavě, postavený Bernhardem Niuronem v roce 1587. Nejvýznamnější stavbou slezské architektury tehdy byl hrad v Brzegu a jeho hradní brána, která je symbolem slezské renesance. Hrad postavil v letech 1544-1570 Franziskus Parr.\n\nHrad ve Siedlisku (v minulosti Carolath), postavený M. Duckhardtem a V. von Sabischem, byl nejdůležitější památkou pozdně renesanční doby; byl však zničen v roce 1945. Zničených hradů ze stejného období bylo více, například ve městech Niemodlin (v minulosti Falkenberg), Kamienna Góra (Kreppelhof) a Plakowice (Plagwitz).\n\nStyl architektury byl zařazen do stejné skupiny jako u českých a lužických stylů, které byly reprezentovány Wendelem Roskopfem a Hansem Lindenerem. Do roku 1560 převažovaly vlivy italské renesance, ale po roce 1560 přišel na řadu holandský renesanční styl a stavitelé jako Hans Vredeman de Vries. Důležitými představiteli této éry byli Gaspare Cuneo, Gerhardt von Amsterdam a Hans Lucas.\n\nV ryze manýristické architektuře byla ve Slezsku postavena jen kaple v Siedlisku, objednaná Valentinem Von Sabischem. Jeho syn Albrecht vytvořil ještě protestantský kostel, který byl bez věže a postavený v krátkém čase, byla to spíše komerční stavba. Jeho jednoduchost připomíná severoevropský manýrismus.\n\nZačátek baroka ve Slezsku je vymezen obdobím mezi třicetiletou a sedmiletou válkou. Impozantními patrony barokní architektury byli biskupové z Vratislavi a to Karl Friedrich von Hessen-Darmstadt a Franz Ludwig von Pfalz-Neuburg. Během jejich padesátileté služby vytvořili mnoho uměleckých projektů a podporovali mnoho umělců. Cisterciácké kláštery a jejich velký majetek působily jako intelektuální a umělecká centra, zároveň tak cisterciácké opatství používalo umění jako nástroj prezentace svého postavení.\n\nVe Slezsku v době baroka byli u moci Piastovci a po jejich vymření přišli na menší část Slezska Habsburkové. Ještě než Piastovci ztratili moc, postavili Piastovské mausoleum v Lehnici na památku dynastie. Raná doba baroka (1640-1680) byla vyznačována značnou aktivitou italských pánů.\n\nEvropsky důležité protestantské kostely byly v Glogówě (Hlohov), Jaworu (Javorník) a Swiednici (Svídnice). Postavil je vojenský inženýr Albrecht von Sabisch z Vratislavi. Kostely měly být postaveny ze zdí bez kamenů a bez věže. Výsledkem byly kostely, které byly postaveny podle holandských a francouzských příkladů, ale s místními vlivy. Druhou variantou protestantských kostelů byly tzv. „okrajové kostely“, jednoduché budovy zhotovené z levných materiálů, lokalizované na okraji Slezska či v okolních zemích.\n\nMezi rokem 1680 a 1740 vstoupilo Slezsko do barokního blahobytu. Palác v Suhlau, postavený v roce 1680 byla první budova provedená se všemi slohovými prvky barokního období. Rodina Althans vybudovala několik paláců ve Wolfelsdorfu a Mittelwalde, Konrád Ernst Maximilian von Hochberg rozšířil hrad ve Furstensteinu (1718–1725). Za deset let zvětšil Martin Frantz palác v Chocianově a vytvořil jednu z nejjemnějších barokních zahrad ve Slezsku.\n\nV roce 1680 byla účast na bohoslužbách v katedrále ve Vratislavi nejvýznamnějším dovozem italského božského vnuknutí baroka a zároveň poslední významnější práce uskutečněná Italy. Za 30 let Johann Bernhard Fischer von Erlach vytvořil přívěsek kaple, která už předpovídala neoklasické myšlenky. Prvním kostelem českého barokního stylu byl jezuitský kostel v Lehnici postavený Christophem a Kiliánem Ignázem Dientzenhoferem mezi léty 1714 a 1727. Byly také postaveny kostely podobající se stockholmským kostelům, například Hirschberg a Landeshut od Martina Frantza.\n\nZabrání Slezska Pruskem označuje začátek konce barokní doby ve Slezsku. Orientace politického i uměleckého centra směrem k Berlínu přinesla změny v organizaci stavebních aktivit. Noví umělci z Pruska zastupovali umírající slezské umělce (Tausch † 1731, Peintner † 1732, Hackner † 1741, Frantz † 1742, Frisch † 1745).\n\nMezi první a druhou slezskou válkou se stavěla hlavně opevnění a kasárny. Města jako Cosel, Brieg, Vratislav, Hlohov, Nysa a Swiednice byla převedena na pevnosti. Nejprestižnějším projektem byla stavba hradního kostela ve Vratislavi, který byl později přetvořen Carlem Gotthardem Langhansem a stal se modelem všech pozdějších klasických protestantských kostelů.\n\nPo Hubertusburské smlouvě natsala dlouhá fáze politické a úsporné stabilizace, která vedla ke stavebním aktivitám, jež trvaly až do porážky Pruska v roce 1806. Zničená města byla přestavěna, Horní Slezsko se stalo industriálním místem a bylo zde postaveno mnoho pevností. V roce 1775 bylo Slezsko rozčleněno na dvě oddělené stavební oblasti, které byly pod vedením zcela nezávislých hlavních stavbyvedoucích (tzv. Oberbaudirektoren). Důležitějším z nich byl Karl Gotthard Langhans, který vyvinul unikátní neoklasický styl, který byl známý po celé Evropě.\n\nV této době se stavělo nejvíce protestantských kostelů. Po roce 1763 začalo mnoho malých skromných kostelů z minulosti postupně chátrat, ale začaly se stavět nové monumentální kostely. Slavnými architekty navrhujícími kostely v této době byli například J. M. Pohlmann a K. G. Langhans. Stavební aktivity katolických kostelů stagnovaly až do poloviny 19. století.\n\nRezidenční architektura mezi 1740 a 1806 byla značně pozměněna co se týče stylů a typů. Městské paláce se už stavěly jen zřídka. Nejdůležitějším byl velký taneční sál ve vratislavském paláci, jedné z prvních neoklasicistních budov v Evropě. Užitek z budov měla spíše veřejnost, šlo hlavně o nemocnice a chudobince. Se začátkem industrializace Horního Slezska byla naplánována celá řada budov všech druhů.\n\nVe Slezsku působila nová pruská administrativa a každý stavební projekt musel být nadále pod stavebním dozorem, který byl pod kontrolou královského policejního prezídia. Každé město mělo svého architekta a stavební delegaci, která ovládala technické aspekty každého projektu. Tyto principy byly v platnosti až do roku 1900.\n\nPo pozitivních výsledcích z roku 1820 se stalo nové období stavební aktivity. Většina těchto aktivit byla nyní uskutečněna ve městech, která se stávala obrazem Slezska. Bylo postaveno přes deset divadel, domy pro různé spolky, školy, nemocnice nebo také azyly. Umělecké centrum Slezska bylo ve Vratislavi. Nejdůležitějším slezským architektem až do roku 1840 byl Karl Ferdinand Langhans, syn Karla Gottharda. Začaly se vyvíjet nové typy nájemních domů, které vlastnilo bohaté měšťanstvo, žijící ve velkých vilách v okolí měst.\n\nArchitektura tehdy byla širokou směsí několika neoklasických stylů. Zcela nový historismus začal stavbou paláce v Kamenici – letního sídla pruského krále, jehož autorem byl Karl Friedrich Schinkel. Začaly se zakládat městské parky a pěstovat městská zeleň, první takto vytvořený park ve městě byl roku 1807 ve Vratislavi.\n\nČtvrtá dekáda 19. století byla přelomem v historii slezské architektury. Fridrich Vilém IV. nastoupil na trůn v roce 1840, Karl Friedrich Schinkel zemřel v 1841 a Karl Ferdinand Langhans byl nakonec přesunut do Berlína. Slezská architektura byla stále více spojována s Berlínem. Neorenesance byla přijata ve dvou variantách – italská a severoněmecká. Německá renesance byla užívána hlavně pro státní budovy, například pošty. Paláce a budovy samosprávy byly často postaveny v nových barokních formách, kdežto novorománský styl nebyl ve Slezsku příliš populární.\n\nOdjezd Karla Ferdinanda Langhanse způsobil mezeru, kterou bylo potřeba vyplnit a tak přijel do Slezska architekt z Berlína. Až do roku 1914 bylo mezi architekty jakési soupeření, na jedné straně architekti ze Slezska a na druhé straně architekti z Berlína. Společné a soukromé stavební projekty byly uskutečňovány slezskými architekty s prosazovanou místní tradicí, kdežto státní stavební projekty ovládali architekti z Berlína, kteří stavěli bez slezské charakteristiky. Země (podle krále) měla být reprezentativní a proto se stavělo mnoho administrativních budov (úřady, archivy…), soudů, policejních stanic, vězení a akademií. Král nechal také postavit mnoho kostelů. Největší katolické kostely byly zejména v Horním Slezsku.\n\nV roce 1883 byla vytvořena funkce biskupského stavebního úředníka, prvním byl jmenován Josef Ebers. Nezabýval se však pouze kostely, měl na starosti také nemocnice, školy a mnoho jiných budov. V 19. století bylo postaveno přibližně 2000 institucí pro protestanty a katolíky.\n\nDíky pruským reformám z 19. století se stalo měšťanstvo dominantní skupinou a nahradilo patriciáty, kteří částečně odcházeli investovat do industrializační zóny v Horním Slezsku. Měšťanstvo se také stalo nejpřednějším patronem a odběratelem umění a zahájilo budování mnoha divadel, muzeí nebo galerií, navíc také podporovalo budování parků ve městech. Postavení mnoha nájemních domů vedlo k prudkému růstu měst. Ve stejnou dobu probíhalo dělení měst na centra a předměstí, toto probíhalo pouze v Dolním Slezsku. Většina měst v Horním Slezsku měla centrum tvořené několika ulicemi a předměstí tvořily roztroušené domy v okolí. Opakem industrializovaného Horního Slezska bylo Dolní Slezsko (hlavně v sudetském horském pásmu), kde bylo mnoho lázní. Začaly se zde stavět železniční tratě a lázeňské hotely a v okolních městech byl volný prostor pro architektonickou práci, které se ujímali architekti převážně z Vratislavi.\n\n\n"}
{"id": "361500", "url": "https://cs.wikipedia.org/wiki?curid=361500", "title": "Svatá Kordula", "text": "Svatá Kordula\n\nSvatá Kordula (4. století, Anglie (?) – 383 nebo 451, Kolín nad Rýnem) je jedna z katolických mučednic.\n\nKordula náležela k družkám svaté Voršily. Do Kolína dopluly lodí z Anglie. V Kolíně padly do rukou Hunů. Zatímco se Kordule podařilo ukrýt se v podpalubí lodi, Hunové zbylé družky svaté Voršily zabíjeli. Když Kordula viděla, jak její družky statečně s vírou podstupovaly mučednickou smrt, z úkrytu vystoupila a i ona se nechala stejně jako její družky Huny usmrtit. Legendy kladou tuto událost do období kolem roku 383 nebo kolem roku 451.\n\nNejstarší známé vyobrazení svaté Korduly je na skleněné malbě z roku 1220 v kolínském kostele svatého Kuniberta. Na ní je Kordula zobrazena v dlouhých nabíraných šatech a plášti. V pravé ruce drží kopí, v levé palmový vějíř. Stojí na lodi, muž a žena pod Kordulou k ní vzpínají ruce. Na hlavě má věneček. Zobrazována bývá i s korunou na znamení příslušnosti ke královskému rodu a jako znamení jejího mučednictví.\n\nSvatá Kordula je českou patronkou a patronkou lodníků, poutníků a cestujících, měst Kolína nad Rýnem a Tortosy. Svátek má 22. října.\n\n"}
{"id": "361502", "url": "https://cs.wikipedia.org/wiki?curid=361502", "title": "Anežka z Waiblingenu", "text": "Anežka z Waiblingenu\n\nAnežka z Waiblingenu ( \"Agnes von Waiblingen\", 1072/73 – 24. září 1143, Klosterneuburg) byla vévodkyně švábská a markraběnka rakouská. Díky životnímu osudu této ženy vznikl úzký příbuzenský a spojenecký vztah mezi dynastiemi Štaufů a Babenberků, který ovlivnil dění v tehdejší Evropě.\n\nNarodila se jako třetí potomek císaře Jindřicha IV. a Berty, dcery Oty Savojského. Pravděpodobně v březnu roku 1079 se stala druhou ženou švábského vévody Fridricha z dynastie Štaufů. Sňatek byl konzumován roku 1086. Roku 1105 Anežka ovdověla a rok poté se znovu provdala. Ženichem se stal ovdovělý rakouský markrabě Leopold III., budoucí světec. Leopold zemřel roku 1136 a Anežka o sedm let později. Zemřela jako sedmdesátiletá, přežila více než polovinu svého početného potomstva a byla pohřbena po manželově boku v augustiniánském klášteře v Klosterneuburgu.\n\n"}
{"id": "361510", "url": "https://cs.wikipedia.org/wiki?curid=361510", "title": "Reinhard Furrer", "text": "Reinhard Furrer\n\nReinhard Alfred Furrer (25. listopadu 1940, Wörgl, Rakousko – 9. září 1995, letecká havárie na letišti Johannisthal Berlín) byl německý vědec a astronaut, který se v roce 1985 zúčastnil letu STS-61-A v americkém raketoplánu Challenger.\n\nVystudoval vysoké školy v Kielu (1969) a v Berlíně (1972) a získal doktorát v oboru fyziky. Pracoval a učil pak na univerzitě v Berlíně. Absolvoval vědecký pobyt v USA na University of Chicago.\n\nDo výcvikového střediska astronautů NASA se dostal v roce 1982 a tři roky poté se stal dr. Furrer již 188. člověkem ve vesmíru.\n\nZúčastnil se desátého letu raketoplánu Challenger na podzim roku 1985. Jednalo se o sedmidenní misi STS-61-A s laboratoří Spacelab na palubě. Spolu s Reinhardem Furrerem odstartovala z kosmodromu na mysu Canaveral tato mezinárodní posádka: Henry Hartsfield, Steven Nagel, James Buchli, Guion Bluford, Bonnie Dunbarová, Wubbo Ockels z Nizozemska a Ernst Messerschmid z Německa.\n\nProtože dva z vědců byli Němci, řízení experimentů se tentokrát mělo uskutečnit poprvé z německého řídicího střediska v Oberpfaffenhofenu poblíž Mnichova. Na počátku mise byla vypuštěna družice GLOMR a aktivován Spacelab, v průběhu letu pak bylo provedeno přes 70 experimentů. Mise zakončená přistáním na základně Edwards byla vydařená.\n\n\nPokračoval v kariéře profesora v Německu, v roce 1987 přešel na WIB Weltraum Institut Berlin GmbH v Berlíně. Zůstal svobodný.\n\nZemřel při letecké havárii Me-108 v Berlíně v roce 1995, ve svých 55 letech.\n\n\n"}
{"id": "361530", "url": "https://cs.wikipedia.org/wiki?curid=361530", "title": "Bratrská jednota baptistů Cvikov", "text": "Bratrská jednota baptistů Cvikov\n\nSbor Bratrské jednoty baptistů ve Cvikově je místní baptistickou církví v centru města (v ulici Československé armády 34), má kolem 50 členů a misijně pracuje i v nedalekém Novém Boru a okolních vesnicích.\n\nPodobně jako řada dalších baptistických sborů v Sudetech vzniká i ten cvikovský v roce 1945 s příchodem českých reemigrantů. Tito čeští nekatolíci se po letech nuceného exilu vrací do země svých otců. Do Cvikova přichází 10 rodin z polského Zelova a okamžitě se pod vedením Josefa Pospíšila, Gustava Stáry a Richarda Dedeciuse shromažďují k prvním bohoslužbám. V roce 1946 se připojují ke sboru ve vzdáleném Liberci. Po letech nepřátelství ze strany ateistické komunistické společnosti je zde i díky kontaktům s Apoštolskou církví stále skupinka věřících a s příchodem svobody zažívá spolu s baptisty z Brniště (kazatel Karel Kuc) početní růst, ustavení samostatného sboru a povolání mladého pražského kazatele.\n\nSbor se postupně scházel na třech místech v Žitavské ulici (naposledy v domě, který byl získán od církve husitské) a dnes jsou ve vlastním sborovém domě „Archa“, kde působí i občanské sdružení „Dětská zahrada“ a YMCA.\n\n1948 – 1952 Vilém Volanský (\"liberecký sbor\") - \"v politickém procesu nezákonně vězněn 14 měsíců\"\n1956 – 1966 Josef Theofil Tuček (\"liberecký sbor\")\n1969 – 1971 Miloš Šolc st. (\"liberecký sbor\")\n1972 – 1977 Daniel Průša (\"liberecký sbor\")\n1977 – 1992 Jiří Šperl (\"liberecký sbor\")\n1992 – 1995 Karel Kuc\n1995 – 2010 Milan Svoboda\n2010 - 2010 Karel Kuc\n2010 - doposud Ján Katušťák\n\n\n"}
{"id": "361533", "url": "https://cs.wikipedia.org/wiki?curid=361533", "title": "Seznam lanových drah v Česku", "text": "Seznam lanových drah v Česku\n\nToto je seznam lanových drah nacházejících se na území dnešního Česka. Seznam zahrnuje všechny osobní a některé nákladní lanové dráhy, které byly nebo jsou v provozu v České republice.\n\nDráhy jsou rozděleny dle typu (osobní pozemní – osobní visuté – nákladní), v rámci tohoto jsou seřazeny dle data zprovoznění první lanové dráhy v dané trase. Pokud jsou ve sloupci „Rok zprovoznění“ uvedeny dva roky, první letopočet označuje rok zprovoznění první lanové dráhy v dané trase, druhý potom rok zprovoznění současné lanovky. Další údaje (délka, převýšení, případně rozchod koleje) se již týkají pouze současně provozované lanové dráhy. V případě zrušených lanovek patří tato data posledně provozované dráze. U osobních visutých drah je ve sloupci „Poznámky“ uvedeno, zda se jedná o lanovku kabinovou nebo gondolovou (kabinkovou), případně dodatečná informace. Křížek (†) uvedený za trasou dráhy označuje lanovky odpojitelné. Pokud v tabulce není uveden typ, jedná se o dráhu sedačkovou.\n\nVýznammněji diskutované návrhy lanových drah: \n\n"}
{"id": "361536", "url": "https://cs.wikipedia.org/wiki?curid=361536", "title": "Obolos", "text": "Obolos\n\nObolos nebo obolus byla ve starověkém Řecku drobná stříbrná mince o váze kolem 0,5 g; v klasické době Athén se obolos dělil na osm \"chalkoi\" (měďáků) a šest obolů mělo hodnotu jedné drachmy. Razily se také mince o dvojnásobné (\"didrachma\"), čtyřnásobné (\"tetradrachma\") a desetinásobné (\"dekadrachma\") váze i hodnotě.\n\nŘecké slovo \"obolos\" znamená jehlu nebo rožeň a původní oboly měly možná tvar kovových tyček nebo roubíků. Ve Spartě se prý tento tvar zachoval až do klasické doby. Obolos se v Řecku dával zemřelým pod jazyk, aby mohli v podsvětí zaplatit za převoz přes řeku Acherón a aby jejich duše nemusely podsvětím bloudit. Ve starověkém Římě se název přizpůsobil latinské koncovce a mince se jmenovala obolus.\n\nV novověkém užití znamená obolus drobné peníze, malou částku nebo příspěvek.\n\n\n\n"}
{"id": "361543", "url": "https://cs.wikipedia.org/wiki?curid=361543", "title": "Dugny", "text": "Dugny\n\nDugny je francouzské město v severní části metropolitní oblasti Paříže, v departementu Seine-Saint-Denis, Île-de-France.\n\nSousední obce: Stains, Le Bourget, La Courneuve, Le Blanc-Mesnil, Bonneuil-en-France a Garges-lès-Gonesse.\n\nJméno obce vzniklo z galo-římského slova \"duniacom\", které znamená \"území vítězů\".\n\n\"Počet obyvatel\"\n\nDugny je dosažitelné autobusy RATP číslo 133, 152 a 249.\n\n"}
{"id": "361546", "url": "https://cs.wikipedia.org/wiki?curid=361546", "title": "Gournay-sur-Marne", "text": "Gournay-sur-Marne\n\nGournay-sur-Marne je francouzské město ve východní části metropolitní oblasti Paříže, v departementu Seine-Saint-Denis, Île-de-France.\n\nSousední obce: Champs-sur-Marne, Chelles, Gagny, Neuilly-sur-Marne, a Noisy-le-Grand.\n\n\"Počet obyvatel\"\n\n\nGournay je dosažitelné linkou RER E.\n"}
{"id": "361547", "url": "https://cs.wikipedia.org/wiki?curid=361547", "title": "Drachma", "text": "Drachma\n\nDrachma (řec. \"drachmé\") byla:\n\nDrachma byla v Řecku zavedena roku 1832 a platila až do roku 1944; dělila se na 100 lept (jedn. číslo \"lepton\" tj. „tenký“). V důsledku německé okupace ji postihla astronomická inflace, takže roku 1944 existovaly bankovky o hodnotě 10 drachem. Po osvobození se tyto drachmy vyměňovaly v poměru 1:50 miliard, nicméně roku 1954 už byla inflace opět tak vysoká, že se zavedly nové drachmy v poměru 1:1000. Od roku 2000 nahrazuje drachmu euro, které je v Řecku od roku 2002 i v oběhu.\n\nŘecké slovo \"drachmé\" znamená hrst a drachma původně, od konce 2. tisíciletí př. n. l. znamenala šest obolů, ve tvaru kovových tyček či roubíků. V klasické době Athén se drachma dělila na šest obolů a razily se i mince o dvojnásobné (\"didrachma\"), čtyřnásobné (\"tetradrachma\") a desetinásobné (\"dekadrachma\") váze i hodnotě. V klasické době Athén byla tetradrachma patrně nejběžnější mincí v celé řecké oblasti. Měla na líci hlavu bohyně Athény a na rubu její symbol – sovu – a obvykle zkrácený nápis ΑΘΕ, tj. \"athénaión\", patřící Athéňanům. V běžné řeči se jim říkalo \"glaukai\" (sovy) a odtud se odvozuje okřídlené rčení „nosit sovy do Athén“, kde jich je dost a dost.\n\nUrčit hodnotu drachmy v současných měnách téměř není možné, protože poměry cen se podstatně změnily. Pro orientaci lze však počítat, že drachma byla v klasických Athénách denní až dvoudenní mzda kvalifikovaného řemeslníka a že se z ní slušně uživila i jeho rodina. Občan, jehož majetek nedosahoval 300 drachem, mohl požádat obec o výpomoc. Naopak občan s majetkem větším než 20 tisíc drachem (3-4 talenty) patřil mezi bohaté a očekávalo se od něho, že se ujme nějakých veřejných výdajů čili liturgií. Cena otroka se pohybovala mezi 150 až 250 drachmami. \n\nOd názvu drachma se odvozuje arménský dram, marocký a arabský dirham, imperiální jednotka hmotnosti dram (drachm = 1,772 g) a další jednotky.\n\n\n\n\n"}
{"id": "361550", "url": "https://cs.wikipedia.org/wiki?curid=361550", "title": "Tabák (rozcestník)", "text": "Tabák (rozcestník)\n\nTabák může být :\n\n\n\n"}
{"id": "361553", "url": "https://cs.wikipedia.org/wiki?curid=361553", "title": "Bratrská jednota baptistů Litoměřice", "text": "Bratrská jednota baptistů Litoměřice\n\nSbor Bratrské jednoty baptistů v Litoměřicích je místní baptistická církev v Žižkově ulici (červený kostel), má kolem 140 řádných členů a téměř 50 dětí.\n\nHistorie sboru se pojí s přistěhováním několika rodin, potomků pobělohorských exulantů, po druhé světové válce z českých enkláv v Polsku a na Volyni. V září roku 1945 byl pod vedením kazatele Ludvíka Bureše v Litoměřicích ustaven sbor, který své sídlo kvůli rostoucí baptistické komunitě přesunul v roce 1947 do Lovosic. V té době na lovosicko přicházeli další baptistické rodiny z východu, zejména rodiny příslušníků tzv. Svobodovy armády. Byl založen pěvecký sbor, sdružení mládeže a konaly se evangelizační shromáždění. Růst lovosického sboru byl po šesti letech rozvoje násilně narušen zatčením a nezákonným odsouzením kazatele Bureše za tzv. protistátní činnost. Přesto za tuto poměrně krátkou dobu pokřtil na vyznání víry 98 nových bratří a sester. Početnější lovosické shromáždění je státem registrováno jako hlavní sbor a litoměřičtí baptisté se stávají stanicí. V šedesátých letech posílilo litoměřické několik rodin přistěhovaných z podkrkonoší a z Lovosic. Kazatel Pavel Čáni vedl sbor a zvláště mladé k misii a pokřtil za deset let své činnosti 57 nových věřících. V roce 1989 se sbor stal samostatným a do Litoměřic přišel kazatel Jan Pospíšil – v té době má sbor 58 členů a 28 členů na stanici v Děčíně. Nová doba svobody umožnila novou misii a každý rok bylo vykonáno několik křtů nově uvěřivších (celkem 56) zejména mladých lidí. Za necelých pět let od vzniku sboru tak vzrostl počet členů na dvojnásobek. V roce 2019 sbor oslavil 20 let své samostatné existence.\n\nPůvodně se sbor scházel „U dubu“ v Palachově ulici, ale v období politického uvolnění „pražského jara“ získal do spoluvlastnictví od husitské církve zchátralý německý kostel v Jiráskových sadech. Ten opravili, ale chyběl prostor pro vyučování dětí, dorostu a mládeže, nevyhovovalo sociální zařízení a uvnitř bylo velmi chladno. Následovala komplexní rekonstrukce kostela pod vedením Ing. Slavomíra Slámy, kdy byla loď horizontálně přepažena.\n\nV roce 1990 zakoupil sbor bývalý klášter od řádu klarisek a pustil se s pomocí řady křesťanů ze zahraničí do kompletní rekonstrukce. Vznikl zde byt kazatele, křesťanský klub UCHO, kavárna Alfa a v roce 1999 začala sociální práce s dětmi z ulice, zvláště s těmi, které opouštějí dětské domovy. Pro sociální práci sbor založil občanské sdružení a 15.12.2000 byl v tomto Domě křesťanské pomoci Bethel slavnostně otevřen ředitelem Mgr. Robertem Krejčím jeden z prvních Domů na půli cesty v Čechách. \n\n\n\n"}
{"id": "361556", "url": "https://cs.wikipedia.org/wiki?curid=361556", "title": "Nukleus", "text": "Nukleus\n\nNukleus (slovo latinského původu pro jádro nebo oříšek) může označovat:\n\n\n\n\n"}
{"id": "361557", "url": "https://cs.wikipedia.org/wiki?curid=361557", "title": "Klerofašismus", "text": "Klerofašismus\n\nKlerofašismus je fašismus řízený klérem (duchovenstvem) nebo ideologický konstrukt kombinující prvky fašistické s katolickou náboženskou tradicí.\n\nVznik pojmu klerofašismus (') je zřejmě spojen s počátkem dvacátých let 20. století v Itálii a frakcí katolické strany PPI (', Italská strana lidová), která se rozhodla podpořit Benita Mussoliniho a jeho režim. Historik Walter Laquer vidí kořeny pojmu klerikální fašismus ještě starší, dokonce předcházející Mussoliniho Pochod na Řím (říjen 1922) u „skupiny katolických věřících v Severní Itálii, která obhajovala syntézu katolicismu a fašismu“.\n\nPolitolog Roger Griffin varuje před „hyperinflací klerofašismu“. Užití pojmu by podle něj mělo být striktně omezeno pro „podivné formy ideologií, které vznikají, když klerikové a profesionální teologové jsou buďto vtaženi do spolupráce se sekulární ideologií fašismu, nebo řidčeji, sami vytvářejí teologicky nepřijatelný koktejl hluboce náboženských přesvědčení s fašistickým předsevzetím spasit národ nebo rasu před dekadencí a úpadkem“.\n\nProlínání katolické a fašistické ideologie bylo poměrně rozšířené i v Československu třicátých let 20. století, přinejmenším na rovině publicistické. Je spojeno se jmény Jaroslava Durycha, Jana Scheinosta, Bohdana Chudoby, Rudolfa Iny Malého, ale také tehdejšího knížete Karla Schwarzenberga, píšícího pod jmény „Jindřich Středa“ a „Bojna“. V části případů šlo o vnímání fašismu jako „spásné“ třetí cesty mezi liberální demokracií a komunismem, která má zachránit katolickou civilizaci.\n\nOznačování konkrétních režimů za klerofašistické je problematické a je předmětem častých sporů. Jako příklady klerofašistických režimů se uvádějí Slovenský stát Jozefa Tisa, ustašovské Chorvatsko Ante Paveliće, vláda Engelberta Dollfusse v Rakousku, ale také Španělsko pod vládou Francisca Franca. Franco učinil tzv. národní katolicismus (\"\") jedním z pilířů své ideologie, ale fašisté tvořili jen jednu část z jeho podporovatelů.\n"}
{"id": "361560", "url": "https://cs.wikipedia.org/wiki?curid=361560", "title": "Declan Galbraith", "text": "Declan Galbraith\n\nDeclan John Galbraith (* 19. prosince 1991 Hoo St. Werburgh, Kent, Anglie) je britský zpěvák irsko-skotského původu. Pochází ze Hoo St. Werburgh poblíž Rochesteru v Anglii, kde dnes (2006) žije se svou rodinou. Disponuje poměrně velkým hlasovým rozsahem, zpívá písně rozličných žánrů.\n\n\n\n"}
{"id": "361561", "url": "https://cs.wikipedia.org/wiki?curid=361561", "title": "NHL 2008/2009", "text": "NHL 2008/2009\n\nSezóna 2008/2009 byla 91. sezonou NHL.\n\nByla zahájena 4. října 2008 v Evropě. V Praze se utkali New York Rangers s Tampou Bay a ve Stockholmu Ottawa s Pittsburghem. První gól nového ročníku vstřelil Markus Näslund z New York Rangers. All Stars Game se uskutečnilo 25. ledna 2009 v Montrealu. Základní část skončila 12. dubna. Stanley Cup vyhrál tým Pittsburgh Penguins, který porazil ve finále Detroit Red Wings 4:3 na zápasy.\n\n\n\nDo 1. All-Star týmu byli zvoleni:\n\nDo 2. All-Star týmu byli zvoleni:\n\nDo NHL All-Rookie týmu byli zvoleni:\n\nŘazeno podle počtu kanadských bodů, kritériem na druhém místě je počet vstřelených gólů\nŘazeno podle gólového průměru na utkání\nLegenda <br>\nMin – odchytané minuty <br>\nV – vítězství <br>\nP – porážky <br>\nP/prodl – porážky v prodloužení či nastavení <br>\nGA – obdržené branky <br>\nSO – utkání bez obdržení branky (shotout) <br>\n% úsp. – procento úspěšnosti zákroků <br>\nGól. prům. – gólový průměr na utkání <br>\n\nNejlepší v sezóně – Databáze NHL\n"}
{"id": "361566", "url": "https://cs.wikipedia.org/wiki?curid=361566", "title": "Orlovice (hrad)", "text": "Orlovice (hrad)\n\nOrlovice jsou zaniklý hrad nad vesnici Orlovice v okrese Vyškov. Jeho pozůstatky jsou od roku 1970 chráněny jako kulturní památka.\n\nVesnice Orlovice byla příslušenstvím ivanovického panství, kde měli johanité své původní sídlo. Tatarský vpád v roce 1241 však ukázal, že opevněný dvorec v Ivanovicích nedostačuje a tak bylo rozhodnuto vystavět pevný hrad, který by se stal i reprezentativním sídlem komtura. Výstavba hradu probíhala ve druhé polovině 13. století a hrad byl obyvatelný někdy na přelomu 13. a 14. století.\n\nPrvním známým komturem na radě byl Pertold de Salza, který se uvádí v letech 1328–1332. V letech 1360–1362 byl komturem Radslav Řemdih z Malešova a roku 1392 Hereš, který byl řádovým místodržícím pro Moravu. Za husitských válek utrpěl řád johanitů značné ztráty a hrad se dostal do rukou Zikmunda Lucemburského. Ten ho roku 1423 předal svému zeťovi Alberchtovi. Roku 1425 dostal hrad do zástavy Hašek z Valdštejna, který přešel od husitů na katolickou stranu. Na Moravu však vpadla další husitská výprava, při níž byl hrad dobyt a zpustošen. Roku 1445 johanité svůj hrad získali zpět, když ho vyplatili. O rok později však johanité hrad zastavili brněnskému měšťanovi Michalovi Kunigsfelderovi, který se po hradě psal. Na panství se střídali různí zástavní držitelé, což trvalo až do roku 1490, kdy velkopřevor johanitů Jan ze Švamberka nechal hrad s panstvím zapsat do zemských desek varadínskému biskupovi Janu Filipcovi. Když roku 1492 získal panství Jan z Kunovic, hrad se uvádí jako pustý.\n\nHrad byl značně rozlehlý a měj dvojdílnou dispozici. Po rozebrání hradu pro stavební účely dostala zřícenina v lidovém podání název Orlov, který se nesprávně užívá i v současné době.\n\nZ někdejšího gotického hradu se dodnes dochovaly jen pozůstatky valů a příkopů. Na jeho bývalém předhradí stojí dosud slohově neurčitý orlovický kostel sv. Václava, postavený v roce 1785 na zbytcích hradní kaple.\n\n"}
{"id": "361568", "url": "https://cs.wikipedia.org/wiki?curid=361568", "title": "Statér", "text": "Statér\n\nStatér (řec.) byla starověká váhová jednotka a mince, ražená ze zlata, z elektronu i ze stříbra a užívaná v Řecku i v celém Středomoří. Původní význam slova byl „těžký, vážící“. V klasické době odpovídal statér dvěma drachmám, jako váhová jednotka se pohyboval mezi 10 a 16 gramy. Jako statéry se označují patrně nejstarší maloasijské mince, ražené z elektra (slitiny zlata a stříbra), i keltské zlaté „duhovky“, které se našly i na českém území.\n\n\n\n\n"}
{"id": "361569", "url": "https://cs.wikipedia.org/wiki?curid=361569", "title": "The Settlers", "text": "The Settlers\n\nThe Settlers je série počítačových her vytvořených německou vývojářskou firmou Blue Byte. Po úspěchu prvního, stejnojmenného dílu vydaného v roce 1993 bylo v této sérii vydáno dalších šest dílů a rozšíření. Oproti známějším válečným strategiím jde v této sérii budovatelských strategií především o udržení vlastní ekonomiky za účelem vytvoření fungující komunity a následnému vybudování dostatečně silné armády pro zničení nepřítele.\n\nAčkoliv cílem jednotlivých her bývá zpravidla zničení protivníka vojenskou silou, většinu doby pro splnění mise zabírá rozvoj vlastního hospodářství v podobě \"pil\", \"obydlí dřevorubců\", \"lesníků\", \"horníků\", \"rolníků\" apod. Teprve po ustálení příjmů všech potřebných surovin a dostatku místa pro další rozvoj je možné naverbovat vojáky a zaútočit na nepřítele. Jednotlivé úrovně mají hrací dobu i několik hodin oproti hrám typu Command & Conquer, kde (v závislosti na dovednosti hráče) úrovně trvají zhruba do jedné hodiny.\n\nThe Settlers II 10th Anniversary je remake druhého dílu.\n\nVšechny díly série jsou zasazeny dějem do období středověku, pro zpestření je v některých dílech přidána novější technika, jako třeba kanóny nebo naopak magická moc. U prvních čtyřech dílů byla hra pojata s trochou nadsázky a osadníci byly ztvárněni roztomilými panáčky. Bojovali vždy proti sobě nebo v kampaních proti zlému nepříteli. Od pátého dílu je hra pojata více vážně.\n\nKaždá z her má podobný pohled z ptačí perspektivy pro globální přehled nad osadníky. Zlomový bod přinesl roku 2005 díl (v Česku distribuované jako \"The Settlers: Dědictví králů\"), kdy je značně omezeno řízení ekonomiky a více přibylo bojové části hry.\n\nV těchto titulech se provedení a celá strategie hry podstatně lišila od dílů následujících. Kromě roztomilého zpracování zde šlo především o transport surovin a produktů do finální destinace. Ke stavbě budov byly potřeba základní suroviny dřevo a kámen. Dřevo obstarával dřevorubec, následně na prkna zpracovali na pile a teprve ty bylo možné použít na stavbu budov. Kámen zajišťoval kameník přímo, eventuálně kamenolom. Z těchto dvou surovin mohli stavitelé budovat další budovy. Pro tvorbu zbraní a nástrojů bylo zapotřebí železných ingotů a uhlí. Železo se muselo nejdříve najít, následně těžit, přenést do slévárny a hotový ingot pak dopravit ke kováři. To samozřejmě bylo závislé na dalších aspektech - pracovník v železnorudném dolu potřeboval chléb, slévač potřeboval pro tvorbu ingotů železnou rudu a uhlí.\n\nPodstatnou částí byli dopravci, kteří přenášeli materiál a zboží po hrací ploše k potřebnému cíli. Bylo tedy nutné stavět budovy s rozmyslem, aby transport surovin do místa dalšího zpracování nenabíral zbytečné prodlevy. Celý systém byl tedy tak provázaný, že pokud se zastavila těžba jedné suroviny, znamenalo to zastavení dalšího rozvoje.\n\nBojová část her nebyla nikterak důmyslně propracovaná. Hráč mohl vybudovat armádu o 1 až 3 typech jednotek a následně zaútočit na nepřátelské území. Stavět svou kolonii bylo možné pouze na vytyčeném území. Toto území šlo rozšířit pouze vojenskou budovou, která posunula hranice dle svého rádiu nebo specialistou, který manuálně posouval kolíky vytyčující hranice. Boj při zabírání nepřátelské věže nebo pevnosti probíhal vždy \"\"muž proti muži\"\", kdy se ve dveřích pevnosti objevil strážný a s ním bojoval jeden z útočícího vojska. Ostatní postávali kolem. Výjimku tvořil čtvrtý díl, kde Vikingové měli jednotku, která napadala samotnou budovu bez cíle jí obsadit, ale zničit.\n\nByla-li vojenská budova obsazena, automaticky se její rádius přiřadil k území strany, která věž zabrala, a všechny okolní nevojenské budovy, které patřily poražené straně, byly posunutím hranic zničeny. Jednoduše to znamenalo, že nepřátelské území existovalo, dokud existovala alespoň jedna nepřátelská vojenská budova.\n\nOd vydání \"\" se hra změnila a nabrala na vážnosti a hlavně byla provedena v 3D formě. Doba trvání jednotlivých úrovní zůstala zhruba stejná, ale hospodaření se omezilo na \"peníze\", \"jíl\", \"železo\", \"kámen\", \"dřevo\" a \"síru\". K jakékoliv z těchto surovin ale už nebyla existenciálně nutná nějaká budova. Peníze přicházely z daní, dřevo těžili ručně nevolníci a stejně tak mohli těžit ostatní suroviny na povrchových dolech, nebylo to ovšem moc efektivní a lepší bylo postavit hlubinné doly (\"síra, železo\") a kamenolomy. Materiál se však dále nezpracovával. Postavením pily se nedosáhlo výroby prken, ale pouze zvýšení produkce dřeva a možnosti vynalézat nové technologie (\"ostřené šípy, zpevněné kopí..\"). Dřevo bylo potřebné pouze coby platidlo pro stavení nových budov.\n\nZ her také zmizeli dopravci přenášející suroviny od místa těžby k místu zpracování. Pracovníci, jako kameník nebo kovář si pro suroviny chodili sami do dolů. Bylo tedy nutné budovy stavět u sebe, aby většinu pracovní doby nestrávili na cestě.\n\nBojová část her značně posílila. Přibylo jednotek (\"voják s mečem, lučištník, kopiník, kanón, lehká a těžká jízda... a jejich různě vylepšené verze\") a možností (\"bojové formace\") a pravidel boje. Kopiník měl silný účinek proti budovám a jezdectvu, ale už ne proti pěchotě. Lučištník byl dobrý v boji proti pěchotě, ale proti budovám nikoliv, atp...\n\nHra \"The Settlers II 10th Anniversary\" je remakem hry The Settlers II, která byla z celé série hráčsky nejoblíbenější. Příběh i náplň hry jsou stejné, hra tedy přináší pomyslný návrat k tradičním hospodářským povinnostem na úkor boje; jedinou změnou je tak převedení do 3D grafiky.\n\nŠestým titul nese název \",\" a jedná se o plnohodnotné pokračování celé série, ve kterém se koná návrat k ověřenému zpracování, kdy nelze pouze pokácet stromy, ale je nutné z nich na pile udělat prkna, které lze dále použít.\n\nSedmý díl z roku 2010 nese podtitul \" / Cesta ke koruně.\"\n\nNejnovějším dílem v sérii je online budovatelská strategie The Settlers Online, mimo Evropu vystupující pod jménem Castle Empire. Na rozdíl od některých dřívějších dílů nenabízí zjednodušenou hratelnost, ale mnohem komplexnější výrobní řetězce, což se projevuje například na několika druzích dřeva, které je třeba těžit a zpracovávat. Hra se však odlišuje i konceptem, který je podobný ostatním online budovatelským strategiím, kdy nejdůležitější veličinou není hráčova schopnost, ale čas hře věnovaný, se kterým souvisí i zdlouhavé časy produkce a pomalejší tempo hry, zejména v pozdější fázi. Ve hře rozvíjíte svou osadu, stavíte budovy a bojujete proti banditům, za což dostáváte zkušenosti a postupujete po úrovních. Tím se vám odemykají nové budovy a možnosti. Hra je free-to-play a mikrotransakcemi lze dosáhnout značných výhod.\n\nŘímská říše si žila do nedávné doby v blahobytu a spokojenosti. Když tu náhle přišly pohromy, hlad a bída. Země už nestačila produkovat dostatek pro všechny a tak se římský námořník zvaný Nautilus vydává s osadníky hledat zemi oplývající bohatstvím, jak předpověděl věštec. Sám plavbu přežije a opravdu se dostává na souostroví, zemi zaslíbenou, ale také obsazenou jiným národem, který se bohaté země nechce vzdát bez boje.\n\nNa zemi se objevuje Kmen temnoty, který vede bohem svržený Morbus. Morbus nesnáší zelnou flóru země a tak jí pomocí zotročených obyvatel mění na pustou, černou krajinu. Proti němu se musí spojit Vikingové, Římané a Mayové. Za každou rasu je možné hrát menší kampaň o 3 úrovních proti ostatním dvěma národům.\n\nStaré království je v rozpadu a rozděleno na mnoho malých provincií. Hra začíná, když je napadena vesnice mladého kralevice Daria. Ten spěchá na pomoc, ale přichází pozdě. Jeho matka mu na smrtelné posteli sdělí, že on je následovníkem trůnu staré říše. Dario musí porazit temnou armádu, která plundruje celou oblast. Postupně se k němu přidávají další hrdinové (Erec, Helias, Ari, Pilgrim a Salim), kteří mu pomáhají proti temnému Mordredovi.\n\nHelias je Daria strýc, původní král, který se vzal vlády a přenechal říši mladšímu bratrovi, otci Daria. Proti nim stojí na straně Mordreda Heliasův syn (Dariův bratranec) Kerberos, který se nesmířil s tím, že jeho otec se vzdal trůnu a připravil jej tak o dědictví trůnu.\n\nPříběh je stejný jako u The Settlers II.\n"}
{"id": "361573", "url": "https://cs.wikipedia.org/wiki?curid=361573", "title": "Stevie Hallová Ryanová", "text": "Stevie Hallová Ryanová\n\nStefanie Hallová Ryanová je fiktivní postava v australském seriálu \"McLeodovy dcery\". Její představitelkou je Simmone Jade Mackinnon.\n\nV 15 letech Stevie otěhotněla a tím se její už tak špatný vztah s rodiči ještě více zhoršil. Porodila dceru, které dala jméno Rose. V 15 letech ale ještě nebyla zralá na výchovu dítěte, a tak předala svoji dceru své starší sestře Michelle. Poté z domova odešla a protloukala se, kde se dalo. \n\nCelé roky si Rose myslela, že Stevie je její teta. Má Stevie moc ráda a jsou velmi dobré kamarádky. Ale po sedmnácti letech se Michelle a Stevie rozhodly, že Rose řeknou pravdu. Rose je z toho velice nešťastná a zmatená z Drovers Run odjíždí. Ale po čase Rose přijíždí na farmu na školní praxi. Po několika hádkách a nedorozumění si Stevie a Rose k sobě nalézají cestu jako matka s dcerou.\n\nStevie na Drovers Run přijíždí za svojí nejlepší kamarádkou Claire. Ta je z ní nadšená a když se dozvídá, že potřebuje práci, nabízí jí místo správce. Stevie práci přijímá, ale Claiřina sestra Tess s tím nesouhlasí, avšak její energie a dobrosrdečnost způsobí, že Tess se Stevie spřátelí. Po Claiřině smrti je pro Tess velkou oporou.\n\nKdyž Stevie prodá svoje malé bohatství – opály, část získaných peněz investuje do Drovers Run, a tak se stává spolumajitelkou farmy. Po odjezdu Tess s manželem Nickem přebírá Stevie vedení farmy.\nStevie vždy brala Alexe jako nejlepšího přítele. Časem ale začíná zjišťovat, že její city nejsou jen přátelské. Ovšem než mu to stačí říci, Alex si přivádí na Killarney svou přítelkyni, kterou nedávno poznal ve městě - Fionu Webbovou. Po pár dnech oznamují své zasnoubení. Stevie je nešťastná, ale nechce Alexovi nic říkat, vidí že je šťastný. \nFiona se zraní a při prohlídce lékařka zjistí, že Fiona nemůže mít děti. Fiona to Alexovi neřekne, protože má strach, že si jí nevezme. Alex často odjíždí na Drovers Run a za kamarádkou Stevie. Fiona začíná žárlit. Má strach, aby ji Alex neopustil a proto řekne Alexovi, že je těhotná. Alex je šťěstím bez sebe a svatba bude dřív. \n\nJednoho dne jede Fiona na koni a spadne z něj. Stevie je u toho a diví se, že Fiona nemá strach o dítě a nejde k doktorovi. Stevie se dovtípí, že Fiona těhotenství jen předstírá a vyhrožuje jí, že to řekne Alexovi - v předvečer svatby. \nFiona ráno jede k Alexovi a přemluví jej, aby se vzali už ráno a tajně. Stevie přijíždí na koni a zdálky vidí, že svatba Alexe a Fiony je už u konce. Přijela pozdě. \n\nFiona o pár týdnů později sehrává potrat. Alex je zdrcený, ale o pár dní později uslyší rozhovor Fiony se Sandrou a dozvídá se, že Fiona nebyla těhotná. Následuje velká hádka Fiony s Alexem. Alex je zdrcený a hádá se i se Stevie, když se dozví, že to věděla a nic mu neřekla. Alex už nedokáže Fioně věřit. Jeho city slábnou a čím více slábnou, tím více sílí jeho city ke Stevie. Při několika příležitostech se Stevie s Alexem políbí. Stevie ale nechce mít s Alexem poměr, dokud je ženatý. Alex se rozhodne Fioně říci pravdu, ale není to tak jednoduché. Nakonec se s Fionou rozvádějí.\n\nAlex a Stevie jsou konečně spolu. Za nějaký čas mají pohádkovou svatbu a čekají dítě.\nKdyž je Stevie v devátém měsíci, tak při procházce s Alexem se na Alexe zkácí strom. Alex umírá a Stevie zůstává sama. Den na to se Stevie narodí chlapeček, kterého pojmenovala Alexander. Všichni mu ale budou říkat Xander.\n"}
{"id": "361585", "url": "https://cs.wikipedia.org/wiki?curid=361585", "title": "Turnaj mistryň", "text": "Turnaj mistryň\n\nTurnaj mistryň, oficiálně WTA Finals a sponzorským názvem BNP Paribas WTA Finals Singapore presented by SC Global, je každoročně pořádaný tenisový turnaj na konci sezóny pro nejlépe umístěné singlistky a deblové páry na žebříčku Porsche Race Rankings. Po grandslamových turnajích představuje pátý nejdůležitější podnik ženského tenisu. Do roku 2013 byl hrán pod názvem WTA Tour Championships. Událost je považována za neoficiální mistrovství světa. Druhý závěrečný turnaj ženské sezóny WTA Elite Trophy vytvořil s turnajem mistryň kategorii Tour Championships. \n\nOd sezóny 2014 na Turnaji mistryň probíhají dvě doprovodné exhibiční akce, soutěž vycházejících hvězd – WTA Rising Stars Invitational pro čtyři hráčky do 23 let, a soutěž legend – WTA Legends Classic pro čtyři páry. \n\nWTA Tour Championships se konal poprvé roku 1972 v Boca Raton na Floridě. Od té doby se hrál v New Yorku, Mnichově, Los Angeles, Madridu, Dauhá a Istanbulu. V letech 2014–2018 se turnaj hraje v asijském městském státě Singapuru na krytém dvorci Singapore Indoor Stadium. V lednu 2018 došlo k přidělení pořadatelství na období 2019–2028 čínskému Šen-čenu, s dohodou výstavby nového stadionu pro 12 tisíc diváků. Dotace turnaje se pro rok 2019 zdvojnásobí na 14 milionů dolarů. \n\nV letech 1984 až 1998 se zápasy hrály na tři vítězné sety. Šlo o jediný případ v otevřené éře tenisu, kdy se ženský tenis řídil mužskými pravidly. Nejúspěšnější tenistkou turnaje je Martina Navrátilová s osmi singlovými a dvanácti deblovými tituly. Do dvouhry nastupuje osm nejvýše postavených žen na žebříčku WTA Race. Čtyřhry se v letech 2003–2013 účastnily čtyři nejlepší páry žebříčku Porsche Race Rankings. Od sezóny 2014 se jejich počet opět zvýšil na osm. \n\nVítězce dvouhry náleží pohár Billie Jean Kingové (od 2014) a deblovým šampionkám pak pohár Martiny Navrátilové. \n\nMužským protějškem turnaje je ATP Finals.\n\n"}
{"id": "361589", "url": "https://cs.wikipedia.org/wiki?curid=361589", "title": "All These Things That I've Done", "text": "All These Things That I've Done\n\n„All These Things That I've Done“ je píseň skupiny The Killers. Skladba pochází z pera vedoucího vokalisty Brandona Flowerse. Píseň se objevila na jejich debutovém albu Hot Fuss. Charakteristickým rysem této skladby je sbor zpívající nezapomenutelé \"I got soul but I'm not a soldier\". Fráze bývá často spojována s touto písní; byla citována zpěvákem Robbiem Williamsem při zpěvu Let Me Entertain You během koncertu Live 8 dne 2. července 2005. Singl se umístil na 74. příčce hitparády Billboard Hot 100 a na osmnácté v britské UK Singles Chart. Byla to zároveň jediná píseň, kterou skupina na Live 8 předvedla.\n\nSong hraje při závěrečných titulcích filmu Matador z roku 2005, rovněž se vyskytuje ve filmu Apokalypsa jako klíčová část příběhu. Společnost Nike tento song použila ve své reklamě při Letních olympijských hrách 2008.\n\n\n\n\nK písni existují dvě verze videoklipů. V první, starší verzi, The Killers zpívají během chůze po Brick Lane v Londýně doprovázení zástupem mladých lidí. V pozdější verzi videoklip zobrazuje surrealistickou snovou scénu, kde The Killers, převlečení za kovboje, jsou napadeni spoře oblečenými děvami ozbrojenými bumerangy. Příběh v tomto videu je zpřeházen, ale může být seřazen podle čísel, která jsou průběžně zobrazována.\n"}
{"id": "361594", "url": "https://cs.wikipedia.org/wiki?curid=361594", "title": "Chetej", "text": "Chetej\n\nChetej (přepisováno též jako Cheti nebo Achtoj) je starověké egyptské osobní jméno, které může označovat:\n\n"}
{"id": "361600", "url": "https://cs.wikipedia.org/wiki?curid=361600", "title": "Bondy (Francie)", "text": "Bondy (Francie)\n\nBondy je francouzské město v severovýchodní části metropolitní oblasti Paříže, v departementu Seine-Saint-Denis a regionu Île-de-France.\n\nSousední obce: Aulnay-sous-Bois, Les Pavillons-sous-Bois, Villemomble, Rosny-sous-Bois, Noisy-le-Sec, Bobigny, Drancy a Le Blanc-Mesnil.\n\n\"Počet obyvatel\"\n\nBondy je dosažitelné linkou RER E, autobusy RATP číslo 105, 134, 143, 146, 147, 151, 234, 303, 346, 347, 348, 351, 615, 616. Je zde zastávka SNCF na trati Paris-Est - Meaux.\n\n\n\n"}
{"id": "361601", "url": "https://cs.wikipedia.org/wiki?curid=361601", "title": "Vjazma", "text": "Vjazma\n\nVjazma () může znamenat:\n\n"}
{"id": "361605", "url": "https://cs.wikipedia.org/wiki?curid=361605", "title": "Siem Reap", "text": "Siem Reap\n\nSiem Reap je hlavní město stejnojmenné provincie v Kambodži a je branou do Angkoru, středověkého města vybudovaného v 9.–13. století vládci Khmerského impéria. Samotný název města znamená doslovně „porážka Thajska“. Místo tak bylo pojmenováno jako připomínka dávné vítězné bitvy Khmerů s thajskou armádou.\n\nMěsto Siem Reap se rozkládá převážně kolem řeky Siem Reap, ústící do největšího jihoasijského jezera Tonlesap a kolem hlavní silnice protínající město od východu k západu, Road No. 6.\n\nJeště na začátku 20. stol. byl Siem Reap jen shlukem malých vesnic, které přirozeně obklopovaly waty (buddhistické chrámy) kolem řeky Siem Reap (provincie, město i řeka mají stejný název.). V roce 1907 navštívilo znovuobjevený Angkor Wat dvě stě turistů během tří měsíců.\n\nJe těžké určit jakékoli hranice města, stejně jako počet obyvatel. Siem Reap nemá klasický plán rozvoje, jak jsme tomu zvyklí např. v Evropě, rozrůstá se většinou zcela živelně a neexistuje sčítání lidu. Počet obyvatel se proto jen odhaduje mezi 100.000 až 130.000 osobami.\n\nNejrušnější centrum města se rozkládá kolem Phsar Chhas (Old Market neboli Starý trh) a kolem přilehlé ulice Siwatha Blvd. Dalším, čím dál tím rušnějším místem je Angkor Night Market, jenž byl otevřen na jaře 2007 a je jediným nočním trhem v Kambodži, který je postaven v tradičním venkovském stylu.\n\nCentrum města je vybudováno v klasickém francouzském koloniálním stylu, ale najdeme zde také značný vliv čínské architektury. Usídlení čínských přistěhovalců značně ovlivnilo a ovlivňuje tvář Kambodži. Proto například Khmérové nazývají své novodobé chrámy pagodami (správně však \"wat\" případně \"Prasat\"). Většinu obchodu v Kambodži rovněž ovládají potomci čínských usedlíků.\n\nSiem Reap je dnes bezpochyby nejrychleji se rozrůstajícím městem v Kambodži. Chrámový komplex Angkor Wat a další chrámy v archeologickém parku navštěvuje v současnosti více než dva miliony turistů ročně a jejich počet údajně každoročně stoupá o dvacet procent. Proto dnes bez problémů najdete v Siem Reapu pětihvězdičkové hotely, kde klidně zaplatíte za jednu noc až tři tisíce dolarů. Ti, co mají hlouběji do kapsy, se však nemusejí obávat, že by nenašli střechu nad hlavou. Jsou zde stovky menších hotelů a guesthousů, kde se cena za nocleh pohybuje od pěti do třiceti dolarů.\n\nNoční život se odehrává převážně v uličkách kolem Pub Street a v Angkor Night Market. Pub Street není oficiální název (Většina ulic v Siem Reapu nemá název.), ale spontánně vzniklá přezdívka. Jak samotný název napovídá, je to díky značné koncentraci restaurací a barů nejen v samotné ulici, ale také v malebných úzkých uličkách kolem. Pub Street se nachází v těsném sousedství Starého trhu (Old Market area). V Siem Reapu neexistuje kino, divadlo či jiná zábava, s výjimkou několika málo restaurací a hotelů, které večer nabízejí taneční představení Apsaras, neboli božských tanečnic.\n\nProto ti, co nechtějí večer jen sedět a popíjet v hospodě, jdou zpravidla na nákup do nedalekého Angkor Night Market, kde můžete nakoupit suvenýry v tradičním kambodžském prostředí. Výhodou je, že si zde stánky pronajalo mnoho NGO (nevýdělečných organizací), které podporují rozvoj původních kambodžských řemesel. Proto zde lze objevit řadu zcela originálních rukodělných výrobků. A pokud se v tom vedru neobejdete bez pití, najdete v trhu úžasný Island bar, zasazený do tropické zahrady, kde je přece jen o poznání chladněji než v rozpálených městských ulicích.\n\nDo města se dostanete jednak letadlem, autobusem anebo případně lodí po jezeře Tonlesap. Letadlem můžete přicestovat například z Bangkoku anebo z hlavního kambodžského města Phnompenhu. Z hlavního města můžete jet rovněž autobusem (320 km, zhruba šest hodin cesty) anebo lodí, což je přibližně stejná vzdálenost i čas. Jiná možnost je dopravit se do Siem Reapu autobusem z thajského Bangkoku. Z hraničního přechodu Poi Pet do Siem Reapu vede nově vybudovaná asfaltová silnice.\n\n"}
{"id": "361606", "url": "https://cs.wikipedia.org/wiki?curid=361606", "title": "Vjazma (přítok Dněpru)", "text": "Vjazma (přítok Dněpru)\n\nVjazma () je řeka ve Smolenské oblasti v Rusku. Je 147 km dlouhá. Povodí nad ústím Piny má rozlohu 1350 km².\n\nÚstí zleva do Dněpru.\n\nNa řece leží město Vjazma.\n\nVe středověku řeka představovala část vodní cesty, která za pomocí úseků vlečení lodí spojovala povodí Volhy, Oky a Dněpru.\n"}
{"id": "361613", "url": "https://cs.wikipedia.org/wiki?curid=361613", "title": "Petr (rozcestník)", "text": "Petr (rozcestník)\n\nPetr může být:\n\n\n"}
{"id": "361615", "url": "https://cs.wikipedia.org/wiki?curid=361615", "title": "Klavírní trio", "text": "Klavírní trio\n\nKlavírní trio je soubor tvořený třemi hudebníky hrajícími na klavír, housle a violoncello. Spolu se smyčcovým kvartetem a klavírním kvintetem patří mezi nejvýznamnější tělesa v komorní hudbě. Dílo, resp. hudební skladba určená pro toto seskupení je nejčastěji označována také jako klavírní trio.\n\nPřestože už v období baroka vznikala seskupení klávesového nástroje a smyčců, klavírní trio v dnešním složení vzniklo až v době klasicismu. Klavír byl umístěn v každé bohatší domácnosti a hráčů na smyčcové nástroje bylo v tehdejší době poměrně dost, trio bylo proto dostupné pro muzicírování v měšťanských domech. S tím souvisela i poptávka po dílech určených pro toto těleso. Se vzrůstající kvalitou skladeb rostly i nároky na vyspělost hráčů. Od období romantizmu jsou tria uváděna už i veřejně na koncertech komorní hudby.\n\nAčkoliv se u klavírního tria, na rozdíl od smyčcového kvarteta, častěji využívá příležitostná sestava kvalitních hráčů (hlavně pro účely nahrávek), existují i klavírní tria ustáleného složení, která jsou úspěšně etablována na hudební scéně. Mezi nejvýznamnější patří:\n\n"}
{"id": "361620", "url": "https://cs.wikipedia.org/wiki?curid=361620", "title": "Citroën C2", "text": "Citroën C2\n\nCitroën C2 je malý vůz vyráběný francouzskou automobilkou. V Číně je jako \"Citroën C2\" prodáván vůz, který je v Evropě známý jako \"Peugeot 206\", se kterým má společný podvozek, stejně jako s modelem C3, který je sice designově odlišný, ale prakticky se jedná o pětidveřovou variantu C2 a na rozdíl od Peugeotu 206 má i stejnou palubní desku.\n\nAutomobil patří do kategorie malých kompaktních vozů. Model C2 je nabízen s motory od klasických zážehových 1.1i až po čistě sportovní verzi VTS se šestnácti palcovými koly s nízkoprofilovými pneumatikami či výraznými spoilery, zesíleným bočním vedením a především živým atmosférickým benzínovým motorem 1.6i. \n\nVe základní výbavě jsou z bezpečnostních prvků zahrnuty čelní airbagy řidiče a spolujezdce, elektronický imobilizér, automatické zamykání dveří za jízdy, zvuková výstraha při překročení naprogramované rychlosti či programované deformační zóny. V oblasti komfortu se jedná o variabilní posilovač řízení, výškově a podélně nastavitelný volant, dělená zadní sedadla, dvoukřídlé víko zavazadlového prostoru, tónovaná okna.\n\nBenzínový motor 1,1–1,6i, 44–90 kW\nNaftový motor 1,4–1,6 HDi, 50–82 kW\n\nRallyeový speciál Citroën C2 S1600 se stal základem pro civilni verzi Citroënu C2 a C2 R2 a pohárový C2 Challenge. \nZávodní verze má otevřenou masku chladiče, rozšířené blatníky, otvory sání v nárazníku a spojler nad zadním sklem. Motor je čtyřválec o objemu 1587 cm³ má výkon 225 koní a maximální rychlost je 185 km/h. Točivý moment má hodnotu 200 Nm. Vůz váží 1000kg. Poháněná je jen přední náprava. Převodovka je šestistupňová sekvenčí s řazením na volantu. C2 S1600 byl poprvé homologován prvního dubna 2004, první soutěží byla Rallye du Var, kde startoval Sebastien Loeb. Závodní prototyp byl představen dříve než sériový model na Ženevském autosalonu v roce 2003. Soutěží se s tímto vozem zúčastňoval český jezdec Martin Prokop.\n\nTechnicky vychází z typu C2 Challenge. Motor je upraven z verze VTS. Má ale jiný blok, větší vrtání, kované písty a pístní kroužky shodné s verí S1600, vyvážené ojnice, upravené vačky a odlehčený strvačník. Sekvenční pětistupňová převodovka Sadev je z typu Saxo S1600. Motor je šestnáctiventilový řadový čtyřválec o objemu 1592 cm³, který dosahuje výkonu 185 koní a kroutícího momentu 175 Nm. Diferencial s omezenou svorností je od firmy ZF, brzdy od firmy Brembo a tlumiče od firmy BOS. Poprvé vůz startoval na Rally du Var 2005.\n\nRozměry\n\n"}
{"id": "361623", "url": "https://cs.wikipedia.org/wiki?curid=361623", "title": "L'Île-Saint-Denis", "text": "L'Île-Saint-Denis\n\nL'Île-Saint-Denis je francouzské město v severní části metropolitní oblasti Paříže v departementu Seine-Saint-Denis, region Île-de-France. Leží 10 kilomerů od centra Paříže.\n\nSousední obce: Épinay-sur-Seine, Saint-Denis, Saint-Ouen, Gennevilliers a Villeneuve-la-Garenne.\n\nObec vznikla na konci 19. století spojením čtyř ostrovů: Saint-Denis, Châtelier, Vannes a Javeau.\n\n\"Počet obyvatel\"\n\nL'Île-Saint-Denis je dostupné linkou RER D a autobusy RATP číslo 137, 138, 166, 177, 178, 238, 261.\n"}
{"id": "361624", "url": "https://cs.wikipedia.org/wiki?curid=361624", "title": "Lisa Chappell", "text": "Lisa Chappell\n\nLisa Irene Chappell (* 18. října 1968, Auckland, Nový Zéland) je herečka a zpěvačka.\n\nChappell hrála v mnoha rolích. V roce 2001 byla obsazena do role Claire McLeodové v australském seriálu McLeodovy dcery. Za tuto roli získala ocenění Logie Awards v kategorii Nejpopulárnější herečka, v roce 2003 byla nominována na Silver Logie. Ze seriálu odešla, když její postava zahynula při dopravní nehodě.\n\nChappell hrála v divadelní adaptaci Educating Rita (2007), se kterou cestovala po Austrálii.\n\nChappell se nyní zaměřuje na svoji hudební kariéru. Její debutové album \"„When Then Is Now“\" vyšlo 1. května 2006. Chappell jezdí na turné po Austrálii a Novém Zélandu a současně propaguje svoje album.\n\n"}
{"id": "361625", "url": "https://cs.wikipedia.org/wiki?curid=361625", "title": "Michael IX. Palaiologos", "text": "Michael IX. Palaiologos\n\nMichael IX. Palaiologos (17. dubna 1277 – 12. října 1320) spoluvládl s císařem Andronikem II. v Byzantské říši v letech 1295–1320.\n\nMichael IX. Palaiologos byl uznáván jako císař od roku 1281 a byl korunován v roce 1294 nebo 1295. V roce 1300 byl poslán jako hlava Alanů proti Turkům v Malé Asii a v letech 1304–1305 byl obviněn z obchodování s vzpurnou Katalánskou společností.\n\nMichael IX. byl také nakonec neúspěšný při pokusu o uzavření míru s Theodorem Svetislavem z Bulharska v roce 1307. V roce 1311 byl Michael IX. byl poražen Osmanem I. Císař Michael IX. nakonec odešel do důchodu v Soluni, kde zemřel v roce 1320.\n"}
{"id": "361630", "url": "https://cs.wikipedia.org/wiki?curid=361630", "title": "Citroën C6", "text": "Citroën C6\n\nCitroën C6 byl v letech 2005–2012 vlajkovou lodí francouzského výrobce automobilů, který je součástí koncernu PSA Peugeot Citroën.\n\nKaroserie je charakteristická dlouhým převisem vpředu v kombinaci s krátkou zádí. Výbavu lze volit ve třech úrovních výbavy – C6, C6 Lingage a C6 Exclusive nebo doplňovat výbavou na přání. Výbava interiéru zahrnuje nový systém klimatizace s nezávislým ovládáním teploty vlevo – vpravo a vpředu – vzadu. Jak je u \"vlajkových lodí\" Citroënu zvykem, tento model je vybaven poslední (čtvrtou) verzí hydropneumatického odpružení Hydractive.\n\nModel je poháněn motory ve variantách 2,2HDi 16V 173k a 2,7HDi V6 24V 208k pro dieselové motory a 3,0i V6 24V AT 215k pro benzínový motor. Převodovkou je buď BM 6stupňová nebo automatická 6stupňová. Díky výkonu až 155 kW může dosáhnout rychlosti 230 km/h. Zrychlení z 0 na 100 km/h činí 9,4 s.\n\n"}
{"id": "361636", "url": "https://cs.wikipedia.org/wiki?curid=361636", "title": "Klavírní trio (skladba)", "text": "Klavírní trio (skladba)\n\nKlavírní trio je hudební dílo určené pro stejnojmenné hudební těleso. Existuje množství těchto děl střídavé kvality, neboť hudba psaná pro klavírní trio sloužila zpočátku hlavně pro oddech a pobavení. Mnozí velcí skladatelé však našli ve skladbách tohoto druhu potenciál pro vyjádření hlubokých myšlenek a složili díla, která patří do základního repertoáru komorní hudby.\n\nVznik tohoto typu hudebních děl těsně souvisí se vznikem klavírního tria - hudebního tělesa a spadá do období klasicizmu. V tomto období proběhly v klavírním triu významné změny. Dominantním hudebním nástrojem zde byl zpočátku klavír, housle byly jakýmsi nástrojem ozdobujícím skladbu a violoncello drželo jen doplňkovou basovou linii. Už v pozdějších Haydnových triích však můžeme nalézt posun v tom smyslu, že violoncello dostalo více prostoru. V klavírních triích W. A. Mozarta a L. van Beethovena už došlo ke zrovnoprávnění všech tří hudebních nástrojů, i když klavír si samozřejmě zachoval nenahraditelný harmonický aspekt. Mírný útlum skladeb přišel v období romantizmu, kdy existovaly jisté předsudky vůči komorním tělesům. V pozdním romantizmu a v 20. století však klavírní trio nabylo zasloužené vážnosti.\n\n\n\n\n\n\n\n\n\n\n\n\n\n\n\n"}
{"id": "361637", "url": "https://cs.wikipedia.org/wiki?curid=361637", "title": "Citroën C8", "text": "Citroën C8\n\nCitroën C8 je velkoprostorový vůz představený automobilkou Citroën na Ženevském autosalónu v roce 2002 jako nástupce předchozího modelu Evasion.\n\nCitroen C8 je vůz koncernu PSA (spolu s Peugeotem 807) a koncernu FIAT (spolu s modely Fiat Ulysse a Lancia Phedra). Tyto 4 modely se liší především přední maskou a uspořádáním zadních světel a dále pohonnými jednotkami (koncern PSA používá vlastní motory).\n\nV nárazových testech Euro NCAP získal Citroën C8 maximální možné hodnocení. Vozidlo umožňuje přepravu až sedmi cestujících na samostatných sedadlech nebo až osmi cestujících při využití třímístného sedadla ve třetí řadě. Všechna sedadla jsou jednoduše vyjímatelná.\n\nZavazadlový prostor se třemi řadami sedadel je 225 až 480 litrů v závislosti na poloze sedadel, 1160 litrů při použití pouze dvou řad sedadel (druhá řada je posunuta co nejvíce dopředu) až maximálních 2948 při použití pouze první řady sedadel (posunuta co nejvíce dopředu).\n\n\n"}
{"id": "361639", "url": "https://cs.wikipedia.org/wiki?curid=361639", "title": "Domenico Lorenzo Ponziani", "text": "Domenico Lorenzo Ponziani\n\nDomenico Lorenzo Ponziani (9. listopadu 1719, Modena - 15. července 1796, tamtéž) byl italský šachový mistr, teoretik a šachový skladatel, společně s Domenicem Ercolem del Rio a Giambattistou Lolim jeden z představitelů tzv. modenské šachové školy (někdy též nazývané modenské trojhvězdí).\n\nPonziani se narodil roku 1719 v Modeně. Roku 1742 dokončil studia práva, stal se profesorem na univerzitě v Modeně a roku 1745 také advokátem. Roku 1764 by vysvěcen na kněze a roku 1766 se stal kanovníkem v modenské katedrále. Jako profesor práva působil do roku 1772, kdy odešel do výslužby a obdržel titul čestný profesor. Roku 1784 se stal generálním vikářem, prelátem a roku 1785 kapitulním vikářem. Zemřel roku 1796 a je pochován v modenské katedrále.\n\nPonziani se velmi zajímal o šachy a přátelil se s dalšími významnými modenskými šachisty. Roku 1769 vydal knihu \"Il giuoco incomporabile degli schachi\", v níž se zabýval zahájením, koncovkami a propagoval souhru figur. Pěšce v duchu zásad italské šachové školy považoval za pouhý prostředek k ražení drah figurám. Protože knihu vydal anonymně jako \"Opera d'Autore Modenese\" (dílo autora z Modeny), byla připisována tzv. \"Anonymovi z Modeny (Anonimo Modenese)\", kterým byl Ercole del Rio. Teprve ve třetím vydání z roku 1782 (druhé vyšlo roku 1773 v Benátkách) se Ponziani k autorství přihlásil.\n\nS jeho jménem je spjato tzv. Ponzianiho zahájení \"(1.e4 e5 2.c3)\", které však publikoval již Luis Ramirez de Lucena kolem roku 1497, a Ponzianiho protigambit \"(1.e4 e5 2.c3 f5)\" popsaný ve vydání jeho knihy z roku 1782.\n\n"}
{"id": "361640", "url": "https://cs.wikipedia.org/wiki?curid=361640", "title": "Gil", "text": "Gil\n\nGil (: גיל, doslova: „Věk,“ ale také akronym \"Gimla'ej Jisra'el la-Kneset\", גימלאי ישראל לכנסת), doslova: „Izraelští důchodci pro Kneset“) je izraelská politická strana, která byla během funkčního období sedmnáctého Knesetu součástí vládní koalice.\n\nStrana existuje již od 90. let. Poprvé se voleb do Knesetu zúčastnila v roce 1996 pod názvem Důchodci Izraele (hebrejsky: גימלאי ישראל, \"Gimla'ej Jisra'el\") pod vedením bývalé poslankyně za Stranu práce Na'vy Arad, současným poslancem za Gil Moše Šaronim. Strana však ve volbách nedostala dostatečný počet hlasů k překročení 2% volebního prahu. Následujících voleb v roce 1999 ani voleb v lednu 2003 se strana nezúčastnila. V roce 2003 jiná důchodcovská strana Síla důchodcům překvapivě zvítězila v komunálních volbách v Tel Avivu, kde porazila stranu starosty Rona Chuldaje.\n\nGil oznámil, že se zúčastní voleb v roce 2006, přestože průzkumy veřejného mínění naznačovaly, že by se straně mělo 2% volební práh překročit, nepředpokládalo se, že by mohla získat výraznější počet poslaneckých mandátů. Strana však ve volbách zaznamenala překvapivý úspěch, když ji volilo 186 000 lidí a získala 7 křesel.\n\nJe pravděpodobné, že značná část lidí podporujících tuto stranu tak udělalo jako protest (zejména mladí), zvláště pak v Tel Avivu, kde téměř jeden z deseti hlasů byl odevzdán Gilu. Gil podporoval voliče, aby než by odevzdali prázdný hlasovací lístek, aby raději volili Gil. Dalším faktorem mohou být staří Aškenázové, kteří se odvrátili od Strany práce poté, co ve vnitrostranických volbách získal předsednický post Amir Perec. Později byla strana penalizována pokutou 62 000 šekelů za porušení finančního zákona. \n\nV důsledku koaličních rozhovorů s Kadimou Gil souhlasil, že se stane částí Kadimy, načež za oplátku získá post ministra zdravotnictví a nově zřízené ministerstvo pro záležitosti důchodců. Předseda strany Rafi Ejtan se stal ministrem pro záležitosti důchodců a Ja'akov Ben Jezri se stal ministrem zdravotnictví. Kontroverzní situace nastala během jednoho televizního interview, kdy si Ben Jezri, jinak zarytý kuřák, zapálil cigaretu během vysílání.\n\n2. června 2008 se od strany odštěpila frakce Spravedlnost pro důchodce.\n\n"}
{"id": "361641", "url": "https://cs.wikipedia.org/wiki?curid=361641", "title": "Martti Ahtisaari", "text": "Martti Ahtisaari\n\nMartti Oiva Kalevi Ahtisaari (* 23. června 1937, Vyborg) je finský politik, v letech 1994 až 2000 prezident Finska a nositel Nobelovy ceny míru za rok 2008.\n\nNarodil se ve , dnešním ruském Vyborgu. Od roku 1965 pracoval pro finské ministerstvo zahraničních věcí. V roce 1973 ho prezident Urho Kaleva Kekkonen jmenoval velvyslancem v Tanzanii. V roce 1977 byl jmenován vysokým komisařem OSN pro Namibii. V lednu 1987 ho generální tajemník OSN Javier Peréz de Cuéllar jmenoval tajemníkem pro administrativu a management. V dubnu 1989 byl vyslán jako zvláštní vyslanec OSN do Namibie.\n\nV letech 1994 až 2000 byl prezidentem Finska. Byl zastáncem vstupu Finska do Evropské unie, což se uskutečnilo v roce 1995.\n\nV 90. letech 20. století se stal vedoucím pracovní skupiny OSN pro Bosnu a Hercegovinu a později velvyslancem Evropské unie pro Kosovo. Během svého působení přiměl Slobodana Miloševiće k přijetí podmínek Severoatlantické aliance, které v Kosovu ukončilo boje. K problémům Kosova se vrátil v roce 2008, když jako velvyslanec EU navrhoval nezávislost pro kosovské Srby.\n\nV roce 2005 se zasloužil o mírovou smlouvu mezi vládou Indonésie a odštěpeneckou provincií Aceh, která po třiceti letech ukončila boje mezi vládou a povstalci.\n\nV roce 2008 získal Nobelovou cenou míru s odůvodněním „za jeho důležité úsilí při řešení mezinárodních konfliktů na několika kontinentech po více než tři dekády“.\n\n"}
{"id": "361643", "url": "https://cs.wikipedia.org/wiki?curid=361643", "title": "Stephen Ambrose", "text": "Stephen Ambrose\n\nStephen Ambrose (10. ledna 1936, Lovington, Spojené státy americké – 13. října 2002, Bay St.Louis, Spojené státy americké) byl americký historik a spisovatel, autor bestsellerů \"Citizen Soldiers\", \"Band of Brothers\", \"D-Day - June 6, 1944\" a \"Undaunted Courage\".\n\nNarodil se 10. ledna 1936 v Lovingtonu, stát Illinois v rodině lékaře. Po vypuknutí 2. světové války otec Dr. Ambrose vstoupil do amerického válečného námořnictva a jeho rodina s ním cestovala po různých částech USA. Patriotická atmosféra tohoto vojenského období poznamenala celý Stephenův život a práci. Na konci války se usadili ve Whitewateru, stát Wisconsin.\n\nPůvodně chtěl pokračovat ve stopách svého otce a proto začal studovat na Universitě ve Wisconsinu, ale jeho první kontakt s americkou historií natrvalo změnil směřování jeho života. Našel zálibu v objevování a vyprávění příběhů amerických hrdinů.\n\nPo zisku titulu doktora historie se začala jeho třicetiletá učitelská kariéra na Universitě v New Orleansu. První knihu \"Halleck\" vydal v roce 1962. Sice se jí prodalo méně jako 1000 kusů v prvním vydání, zaujala ale bývalého prezidenta Eisenhowera, který si vybral dvacetiosmiletého profesora Ambroseho, aby napsal jeho oficiální životopis.\n\nAmbrose se v době pěti let pravidelně setkával s bývalým prezidentem USA Dwightem Eisenhowerem na farmě v Gettysburgu, stát Pensylvánie. Spolupracoval s Eisenhowerovými přáteli a měl neomezený přístup k jeho prezidentským písemnostem. Dvousvazkový životopis 34. prezidenta USA způsobil, že je považován za jednoho z předních amerických historiků.\n\nAmbroseho práce dosáhly svého vrcholu popularity s jeho mistrovským popisem expedice Lewise a Clarka – Undaunted Courage. Tato kniha se dostala na vrchol řebříčku bestsellerů. K ní se připojila další Ambroseho práce – \"Citizen Soldiers\" – 2. světová válka ode dne D po kapitulaci Německa z pohledu pěchoty (GI). Kniha \"Lewis a Clark\" oživila zájem o historii Missouri. Titul \"Citizen Soldiers\" způsobil obrovský veřejný zájem o 2. světovou válku u Američanů, kteří v ní bojovali. Ambrose spolupracoval jako odborný poradce pro Spielbergův film \"Zachraňte vojína Ryana\". Později byl na základě jeho knihy \"Band of Brothers\" ve Spielbergově a Hanksově produkci natočen stejnojmenný i televizní seriál.\n\nPo odchodu do důchodu z funkce profesora historie na Universitě v New Orleansu Ambrose zastával funkci čestného ředitele Eisenhowerova centra a zakladatele a prezidenta Národního muzea dne D v New Orleansu. Také přispíval do \"Quartely Journal of Military History\" a byl členem Lewis and Clark Bicentennial Council Board.\n\nSpolu se svou manželkou si postavil dům v Bay St.Louis, stát Mississippi a v Heleně ve státě Montana.\nZemřel 13. října 2002 ve věku 66 let. Jeho poslední kniha '' byla publikována v listopadu 2002. Začal ji psát poté, co mu lékaři diagnostikovali rakovinu – šest měsíců před smrtí.\n\nJe pochován na Garden of Memory Cemetery v Bay St.Louis, stát Mississippi.\n\n\n\n"}
{"id": "361647", "url": "https://cs.wikipedia.org/wiki?curid=361647", "title": "Les Lilas", "text": "Les Lilas\n\nLes Lilas je město ve východní části metropolitní oblasti Paříže ve Francii v departmentu Seine-Saint-Denis a regionu Île-de-France.\n\nSousední obce: Paříž, Le Pré-Saint-Gervais, Pantin, Romainville, Bagnolet.\n\n\"Počet obyvatel\"\n\n\n"}
{"id": "361650", "url": "https://cs.wikipedia.org/wiki?curid=361650", "title": "Penne", "text": "Penne\n\nPenne je typ těstovin s rourovitým tvarem a zkosenými konci. \"Penne\" je množné číslo od italského slova \"penna\" – pero.\n\nV Itálii se \"penne\" vyrábějí ve dvou variantách: „\"penne lisce\"“ (hladké) a „\"penne rigate\"“ (s rýhami). Existují také pennoni, co je širší verze penne. Stejný nebo podobný tvar, obvykle ale o něco větší, se nazývá mostaccioli (což znamená „knírek“, vyrábějí se také hladké i s rýhami).\n\nPenne se tradičně vaří al dente a servírují se s omáčkami jako pesto, marinara nebo arrabbiata. Penne jsou také často využívané při přípravě těstovinových salátů. Jedná se vysoce využitelný tvar těstovin, protože dutý vnitřek a vroubky udržují dobře omáčku, zatímco zkosené konce slouží jako malá naběračka.\n"}
{"id": "361653", "url": "https://cs.wikipedia.org/wiki?curid=361653", "title": "Pšovka u Mělníka", "text": "Pšovka u Mělníka\n\nPšovka je součást města Mělník jako ZSJ Pšovka I a Pšovka II. Vlévá se zde říčka Pšovka do Labe.\nPodle říčky Pšovka, která tudy protéká, se měl jmenovat nejstarší mělnický hrad \"Pšov\", lid zde žijící Pšované. Ves ležící na místě dnešní Pšovky se v minulosti nazývala \"Šopka\" (\"Schopka\"). Ves, poprvé zmíněná v roce 1372, vznikala pro zajištění potřeb augustiniánského kláštera; ten v okolí založil chmelnice, vinice, mlýny, pivovar i labský přístav. Od roku 1876 zde vyráběl Josef Čížek košíky, které vystavoval roku 1891 na Všeobecné zemské výstavě v Praze. Po vzniku první republiky založil továrnu na výrobu košíkářského zboží a dětských kočárků. V roce 1931 mu hrozil konkurs a nakonec provedl soudní vyrovnání. Firmu pak vedla Ludmila Čížková, která vyráběla dětské kočárky„ Elastic”. V roce 1948 byla továrna znárodněna a přiřazena k národnímu podniku Radovan se sídlem v Mělníce, později pod národní podnik Liberta a nakonec Továrny dětských vozidel Mělník. Částí Mělníka se Pšovka stala v roce 1923. Vyráběly se zde i lodě pro říční dopravu.\n\n\n\n"}
{"id": "361659", "url": "https://cs.wikipedia.org/wiki?curid=361659", "title": "Obléhání ve středověku", "text": "Obléhání ve středověku\n\nObléhání ve středověku bylo jednou z nejdůležitějších složek tehdejšího válečnictví. Ve středověku bylo obléhání mnohem častější než bitvy v poli, bylo totiž levnější a zároveň vyžadovalo menší množství vojska, což znamenalo nižší ztráty. Obléhatel po vítězném obléhání navíc získal mnohem více území a zisků než kdyby svedl bitvu. Obléhací prostředky a stroje raného středověku skoro vždy vycházely ze starších starověkých kusů. To dokazuje kvalitu starověkých obléhacích technik. Brzy se však tyto stroje začaly zdokonalovat a byly vyvíjeny nové obléhací postupy a obléhací stroje. Vzhledem k tomu, že si každý evropský panovník chtěl udržet vládu nad svou zemí, začaly se stavět hrady. Hrady nejdříve kopírovaly techniku obrany od starověkých pevností, ale později byly zavedeny nové metody obrany. Hrady měly vodní příkopy, padací mosty, kruhové věže, dvoje hradby a více obranných staveb. Vrcholný středověk se nazývá zlatým věkem hradů. To však neznamená, že by se nezdokonalovaly útočné metody. Trebuchet byl prvním originálním obléhacím dílem středověku. Byl vynalezen ke konci 12. století a masově se začal používat ve století třináctém a čtrnáctém. Nakonec začala být používána děla, která změnila charakter středověkého válčení a to znamená konec hradů a tím i středověké obléhací techniky.\n\nV raném středověku byly všechny obléhací stroje kopiemi strojů starověkých. I obranné stavby byly zcela stejné jako ve starověku. Je více než pravděpodobné, že kvalita těchto strojů a staveb byla horší než u jejich starověkých předchůdců, protože došlo ke zhoršení úrovně výroby a chyběli kvalifikovaní lidé. Ke konci tohoto období se však začaly stroje zdokonalovat a nesly tradiční rys středověkého válečnictví. V raně středověké Evropě docházelo často k válkám a tím i k obléhání. Způsobeno to bylo častými invazemi a nestabilitou tehdejších států. Byzantská říše si zachovala tradiční římské obléhací postupy a vynalezla i nové, účinné zbraně. Nejimpozantnější zbraní tehdejší doby byl řecký oheň. Řecký oheň nejspíše vynalezl syrský technik Kallinikos. Jednalo se o hořlavou směs, která se zapálila a po určité době explodovala. Řecký oheň se hojně užíval i při námořních bitvách. Byzantinci považovali řecký oheň za dar od boha a tajemství jeho složení bylo tak žárlivě střeženo, že složení a ani výrobní postup této zbraně není známo. Hlavní složkou byla nejspíše nafta. Mezi další složky patřil nejspíše ledek, síra, pryskyřice a petrolej. Řecký oheň se mnohokrát osvědčil a právě jemu je připisována zásluha na prodloužení existence Byzantské říše. I když bylo složení této zbraně důkladně střeženo, nakonec byl řecký oheň používán Araby a nejspíše i Francouzi. Když roku 476 padla Římská říše, bylo její válečnictví a tím i její obléhací techniky převzaty barbary. Kvalita zbraní byla zpočátku nižší než ve starověku, ale neustálé války vedly k jejich zdokonalování. Barbaři se usazovali v bývalých římských městech a rychle se naučili římským způsobům. Středověcí válečnictví používali jako hlavní informační zdroj knihy starověkých Římanů. Hlavním přínosem v tomto směru znamenalo Vegetiovo dílo De Re Military. Vegetius v této knize popisuje obléhací postupy a dává čtenářům různé rady. Římané ke konci své říše začali používat ryze středověké obléhací stavby. Kruhové věže, které jsou tak často přisuzovány středověké obléhací technice, ve skutečnosti vynalezli Římané a středověcí válečníci je znovuobjevili až na konci raného středověku. Byly používány vodní příkopy, padací mosty a mříže, které po určité době taktéž přijali barbaři.\n\nHrad byl jedinečnou středověkou stavbou a existence hradů je s tímto obdobím pevně spjata. Hrady vznikly v 10. století a jejich význam zanikl v průběhu 16. století. Hlavním důvodem zániku hradů byl objev střelného prachu a vynález děla. V hradu byla ubytována společenská elita, která se obávala o svou bezpečnost. Hrad měl mnoho funkcí. Chránil své obyvatele, střežil obchodní cesty a sloužil jako opěrný bod všech armád. Hrad byl budován na co možno nejmenším území, což přinášelo mnoho výhod. Stavba hradu byla levnější, bylo zapotřebí méně vojáků na jeho obranu a útočník měl na výběr méně míst k útokům. Je těžké určit s přesností vznik prvních hradů. Zatím nejstarší objevený hrad byl postaven okolo roku 950. Nacházel se ve Francii a jmenoval se Doulé-la-Fontaine. Hrad Doulé-la-Fontaine byl postaven z kamene, ale v tomtéž období byly běžné pevnosti, jejichž opevnění bylo tvořeno zemními pracemi.\n\nTyto pevnosti měly několik výhod, ale i nevýhod. Vzhledem k tomu, že jejich opevnění tvořily náspy ze zeminy, příkopy a palisády, byl tento typ opevnění velmi levný a mohl být vystavěn i během válečného tažení. Nevýhodou opevnění ze zeminy bylo to, že byly zapotřebí časté opravy (náspy rychle chátraly). Opevnění tohoto typu se nazývalo motte-and-bailey, přičemž motte znamená pahorek a bailey vnější opevnění či hradní nádvoří. Zkrácený název zní motte. Stejně jako u hradů kamenných je těžké učit původ či vznik opevnění motte. Historikové a archeologové dospěli k názoru, že první opevnění motte pochází z Francie či Flander a doba vzniku se odhaduje na 10. století. Hlavní důvodem výstavby motte byly časté nájezdy nepřátel, přičemž bylo zapotřebí rychlého opevněného bodu, který zajišťovalo motte. Největší koncentrace tohoto typu opevnění se nacházela v Normandii a Bretani.\n\nZ opevnění motte se po určité době stávaly kamenné hrady. Samotní Normané, kteří osídlili území Normandie, byli velkými průkopníky obléhací techniky a jako první začali ve velkém stavět kamenné hrady. V jedenáctém století se začaly hromadně stavět kamenné hrady a opevnění motte přestalo být využíváno. Zvýšení počtu hradů bylo zapříčiněno stabilizací Evropy a evropských států, které se kamennými hrady snažily udržet svá území. Určitý pokrok byl zaznamenán i v obranné technice. U nově zbudovaných hradů byly vystavěny kruhové věže (i když byly stále více k vidění věže čtvercové), které byly odolnější vůči útokům nepřátel. Byly také zavedeny prvky byzantské a arabské obranné techniky, které si s sebou přivezli křižáci, vracející se z křížových výprav. Raně středověký hrad byl vystavěn z kamene, ale výjimkou nebyla ani syntéza kamenných a zemních prací. Hrad té doby postrádal vodní příkop, padací most, padací mříže a opevněné brány, které se staly nedílnou součástí vrcholně středověkých hradů.\n\nVrcholně středověké hrady byly syntézou toho nejlepšího co vzniklo během starověku a středověku. Znovu se v tomto období objevily staré starověké obranné postupy, jako byly kruhové věže a padací mosty. Hlavním důvodem znovuobjevení starých obranných postupů byl stále větší zájem o římskou literaturu. Nebyl to však jen vliv starověké literatury. Během středověku docházelo k obléhání velice často. Díky tomu měli stavitelé hradů možnost pozorovat účinnost hradů a mohli se ze svých chyb učit. Významným způsobem k vývoji vrcholně středověkých hradů přispěla i byzantská a arabská opevnění. Byzantinci a Arabové, kteří mezi sebou neustále bojovali, se i navzájem ovlivňovali a kopírovali své obranné postupy. Hlavně Byzantinci byli mistři v obléhání, protože to byli většinou oni, kdo byli napadáni sousedními agresory. Při křížových výpravách se evropští válečníci setkali s velkolepými orientálními pevnostmi. Na křižáky udělaly největší dojem mohutné hradby města Konstantinopole, jimiž pak byly inspirovány některé středověké hrady.)\nBěhem křížových výprav se křižáci naučili stavět velmi impozantní hrady. Jedním z nejlepších byl Krak des Chevaliers. U těchto hradů se dá pozorovat jev, který se za několik let objevil v Evropě. Nejen že to byly první soustředné hrady (viz dále), ale lze pozorovat zvýšený důraz na vnější hradby.\n\nU raně středověkých hradů byl kladen největší důraz na poslední pás hradeb (samozřejmě pokud měl hrad více než jeden pás hradeb) a především na hlavní hradební věž. Právě u hlavní hradební věže byl obvykle sveden nejtvrdší boj. U vrcholně středověkých hradů znamenala hlavní hradební věž poslední místo záchrany (obránce hradu se obvykle vzdal ještě předtím, než začal boj o tuto věž). Většina vrcholně středověkých hradů měla dvojité hradby a společně s několika dalšími prvky tak tvořily soustředné hrady. Vnější hradby byly nižší než hradby vnitřní. Bylo tak učiněno proto, aby byla možná snazší obrana hradu. Byla tak zaručena podpora obléhaných jednotek střelbou z vyšších hradeb. Hrady tohoto typu se stavěly po celé Evropě, ale v největším počtu byly zastoupeny ve Francii a Anglii.\n\nMnoho měst a malých států dokázalo udržet svou nezávislost díky svým mocným hradům. Výstavba hradů byla poměrně drahou záležitostí, ale i tak se vyplatila. Hrady byly mnohem levnější než budoucí novověké pevnosti.\n\nHrady se od sebe lišily, ale lze popsat typický vrcholně středověký hrad: měl vodní příkop, který nejen zabraňoval útočníkům v přímém postupu k hradbám, ale hlavně chránil hrad proti nepřátelským podkopům. Věže byly většinou kruhového půdorysu, neboť tyto věže byly odolnější vůči útokům i podkopům. Brány byly silně opevněné, měly padací most a jednu či dvě padací mříže. Hrad byl samozřejmě soustředného typu a byl budován na vyvýšenině. Takto popisovaný hrad byl silným protivníkem každé armády.\n\nObléhací zbraně raného a vrcholného středověku byly bez výjimky kopiemi strojů starověkých a jejich konstrukce byla jen nepatrně změněna. Typické středověké zbraně jako byl trebuchet či dělo se začaly používat až v pozdním středověku. Vzhledem k tomu, že se konstrukce hradů neustále zlepšovala, není příliš jasné proč se obléhací zbraně taktéž nezlepšovaly. Jeden z důvodu může být ten, že tyto zbraně byly stále účinné. Archeologické nálezy však nasvědčují tomu, že útočníci byli mnohokrát poraženi. Další důvod může být ten, že středověcí stavitelé či technici prostě neměli k dispozici dostatek vhodných technologií a ani vyškolených inženýrů. Nepřímo to potvrzuje vynález mocných obléhacích zbraní v pozdním středověku, kdy došlo k většímu rozmachu učenosti a zlepšování kovolijectví. I když byl vrcholně středověký hrad stále dokonalejší, existovala šance na jeho dobytí. Středověký válečník měl na výběr z mnoha obléhacích zbraní, více či méně účinných.\n\nJednou z nejjednodušších a nejprimitivnějších zbraní byl obyčejný žebřík. Středověký žebřík byl skoro vždy vyroben ze dřeva a byl opatřen háky či zuby, kterými se mohl zaklínit v hradbách. Žebřík byl masově používanou zbraní a mohl být spatřen takřka u každého obléhání. K vidění byl i mechanismus, který dokázal zvedat žebříky na hradbu. Každý středověký hrad byl jedinečný, takže i výška jeho hradeb byla rozdílná oproti jiným. To znamenalo, že ne každý žebřík mohl být použít na dobývání určitého hradu. Středověcí vojáci tomu čelili tak, že žebříky vyráběli přímo na místě, aby nedošlo k tomu, že žebřík nedosáhne na hradby (i tak se to mnohokrát stalo). Další jednoduchou obléhací zbraní byl dobývací beran (beranidlo). Existovala propracovaná beranidla, která byla kryta dřevěnou střechou, byla na kolech, zavěšena na rámu pomocí lan a řetězů a měla kovovou hlavici. Běžná starověká praxe umisťování beranidla na kladkostroj byla ve středověku „zapomenuta“. Samozřejmě byla k vidění i velice jednoduchá beranidla, která nepředstavovala nic víc, než dřevěnou kládu. Velice účinné bylo podkopání hradeb. Útočník se podkopal pod hradby a buď zničil základy hradebm nebo byl vytvořen tunel, kterým se útočník mohl dostat přímo do hradu. Vrcholně středověké hradby tomu čelily výstavbou vodních příkopů a kruhových věží. Pokud byl podkop veden příliš blízko zemi, mohla voda z vodního příkopu podkop zničit. Samotní obránci často vedli protipodkopy ve snaze zaskočit útočníky a strhnout jejich tunely.\nJednou z nejimpozantnějších obléhacích zbraní byla obléhací věž (neboli zvonice). I když byly středověké obléhací věže celkem účinné, nemohly se v žádném případě rovnat svým starověkým příbuzným. Konstrukce středověkých věží byla často nedokonalá a jejich převržení či zničení nebylo výjimkou. Mnoho mužů přišlo o život, když se jejich obléhací věž sama od sebe zřítila.\n\nVěže, stejně jako žebříky, byly často postaveny až na místě obléhání. Byly vyšší či stejně velké jako hradby nepřátel a na vrchu věže byl umístěn most, po kterém se útočníci dostali na hradby. Zvonice mohly být vybaveny katapulty a beranidly za účelem zvětšení jejich útočné síly. Obléhací věže byly pochopitelně vybaveny koly. Častá byla ochrana za pomoci kovových desek nebo surových kůží (proti ohni), případně vrbového proutí. K hradbám byly dopraveny buď samotnými vojáky nebo zvířecím spřežením, ale do praxe se dostalo i využití kladkostroje. Pokud byla zvonice dobře postavena a měla dostatečnou ochranu, byla velice nebezpečným protivníkem každého hradu.\n\nPosledním typem obléhacích zbraní byly vrhače střel. Pracovaly na dvojím principu. Buď byly používány na principu luku (vystřelovaly šipky) nebo s využitím zkroucených lan. Stroje na vystřelování šipek sloužily k tomu, aby čistily nepřátelská cimbuří od lučištníků a ostatních vojáků, zatímco stroje na vystřelování kamenných projektilů sloužily k poškozování či zničení hradeb. Šipky byly často opatřeny kovovou hlavicí a stroje na vrhání projektilů vrhaly i kovové střely a sudy s řeckým ohněm. Stejně jako všechny obléhací zbraně té doby, byly i vrhače střel kopiemi strojů římských. To dosvědčují i názvy těchto strojů (balista).\n\nNejpoužívanějším vrhačem střel byl nepochybně mangonel. Mangonel byl nástupcem starověkého stroje onageru. Používal se k vystřelování kamenných projektilů a jeho výroba byla levná a poměrně rychlá. Byl často opatřen koly (stejně jako jiné stroje) a jeho účinný dostřel činil něco okolo 110 metrů. Účinnou středověkou taktikou byla též lest. Obléhatelé zaútočili na hrad večer a za pomocí žebříků se dostali dovnitř. Pokud měli štěstí, povedlo se jim otevřít brány. Časté byly i zrady, při nichž občan či voják hradu úmyslně otevřel brány útočníkům.\n\nObléhání pozdního středověku ovlivnily dva velké vynálezy. První z nich byl trebuchet a druhý byl vynález děla. Trebuchet byl první originální obléhací zbraní středověkého světa. Je těžké říct, kdy byl vynalezen. Někteří historikové tvrdí, že byl vynalezen ve starověku, ale v raném středověku nebyl učiněn žádný nález trebuchetu, což toto tvrzení vyvrací. První písemná zmínka pochází z první poloviny 12. století. Není zcela jisté, jestli se v tomto písemném svědectví jedná právě o trebuchet nebo o nějakou jinou obléhací zbraň. Trebuchet se zcela jistě začal používat na přelomu 13. a 14. století, ale spekuluje se o tom, že byl používán již na počátku třináctého století. Trebuchet vystřeloval kamenné projektily, ale velice se lišil od zbraní jako byl mangonel. U trebuchetu nebylo vůbec použito systému zkroucených lan, ale pracoval na principu protizávaží. Pokusy, které provedl Napoleon III. ukazují, že trebuchet mohl vrhnout kámen o hmotnosti 11 kilogramů na vzdálenost 182 metrů. Moderní pokusy dokazují, že k vržení kamene o hmotnosti jedné tuny bylo zapotřebí 24 tun jako protizávaží. Při těchto pokusech bylo zjištěno, že trebuchet byl mimořádně přesnou zbraní. Trebuchet byl také první zbraní, která opravdu ohrožovala existenci hradů. Podle dobových svědectví mohl trebuchet po několika ranách zničit nepříliš kvalitní hradby. Trebuchet se pro sebe snažili využívat i obránci hradů, ale jeho použití v hradu nebylo moc praktické a brzy se od něho opustilo. I když byl trebuchet velice silnou zbraní, nebylo stále nic snadného dobýt dobře chráněný hrad. Byl však neocenitelnou zbraní a mnoha středověkým válečníkům usnadnil život.\n\nDalší a ještě silnější zbraň, která nakonec skoncovala s nadvládou hradů nad bojištěm, bylo dělo. Děla vyráběli jako první Číňané, ale ti nedokázali docenit jeho kvality a nebyli dostatečně zruční kovolijci, takže děla vyráběli z papíru nebo bambusu. Až v Evropě se začala děla vyrábět ze železa. Tehdy ale ještě nebyly známy železné pece, takže se tehdejší děla nemohla odlévat. Děla byla vyráběna svářením železných tyčí kolem válcového jádra a poté se na tuto svařenou trubici navlékly železné obruče. První děla byla značně nedokonalá a spíše než k ničení hradeb se hodila ke strašení vojáků a koní. Až později byla děla úplně doceněna a začaly je ve velkém vyrábět všechny evropské země.\nPrvní, kdo při velkém obléhání použil děla, nebyli Evropané, nýbrž Osmanská říše. Stalo se to roku 1453, při obléhání města Konstantinopole. Mehmed II. Dobyvatel si najal uherského zběha Urbana, který mu měl postavit obří děla, která by pomohla dobýt Konstantinopol. Tato děla byla tak velká, že se musela odlít až před Konstantinopolí, protože jejich přeprava by byla velice složitá. Od děl té doby se příliš neočekávalo, měla být umístěna na jedno místo (další manipulace s tak těžkými děly byla velice těžká) a pálit, dokud se nepřátelské hradby nezhroutí. Konstantinopol nakonec padla a to velkou měrou díky dělům.\n\nHrady po celé Evropě podléhaly jeden za druhým z důvodu jejich nepřipravenosti proti dělům. Hradby hradů byly vysoké, ale nebyly příliš silné. Bylo to proto, aby je útočníci nemohli snadno překonat. Tyto „tenké“ hradby byly ale zranitelné děly, která je velice rychle ničila. To však neznamená, že by byl konec pevností a opevnění. V raném novověku bylo obléhání stále důležitou složkou boje a i dnes se staví opevnění (bunkry), které mají za úkol chránit. Nové pevnosti začaly využívat nové obranné postupy a děla se začala používat i v pevnostech. Tyto pevnosti byly velmi drahé a jen ti nejbohatší panovníci, šlechtici a města si je mohli dovolit. To mělo za následek, že mnoho malých, nezávislých států bylo dobyto. Hradům nadobro odzvonilo. Od vynálezů děl se hrady prakticky přestaly stavět, místo toho si začala společenská elita stavět luxusnější obydlí - zámky. Ač se pevnosti stále stavěly, už nikdy nikde nedominoval nějaký druh pevnosti tak jako hrady v Evropě.\n\n\n"}
{"id": "361666", "url": "https://cs.wikipedia.org/wiki?curid=361666", "title": "Václav Kočka", "text": "Václav Kočka\n\nJméno a příjmení Václav Kočka nese více osob: \n\n"}
{"id": "361667", "url": "https://cs.wikipedia.org/wiki?curid=361667", "title": "Achi", "text": "Achi\n\nAchi (: , akronym pro: \"Erec chevra jahadut\", , doslova „Země, společnost, judaismus“) je izraelská pravicová národně-náboženská sionistická politická strana. V současné době je součástí aliance Národní jednota.\n\nStranu založili Effi Ejtam a Jicchak Levi, když se během funkčního období 16. Knesetu oddělili od Národní náboženské strany. Rozkol nastal kvůli rozdílným názorům s částí strany Zevuluna Orleva poté, co odmítl odejít z vlády po schválení plánu jednostranného stažení. K odštěpení došlo poté, co Ejtam odstoupil z funkce předsedy strany, když neprošel jeho návrh, aby se Národní náboženská strana sjednotila společně s pravicovou Národní jednotou za účelem vytvoření velké národně-nábožensky orientované sionistické strany.\n\nEjtam a Levi svou stranu původně pojmenovali \"Náboženští sionisté\" (hebrejsky: , \"ha-Cijonut ha-datit\"), ale po námitkách Národní náboženské strany, že název je příliš obsáhlý a následné diskusi přejmenovali stranu na \"Spojení frakcí\" (hebrejsky: , \"Si'at hitchabrut\"). Konečný název strany do voleb však byl \"Obnovená národní náboženská sionistická strana\" (hebrejsky: , \"Mifleget cijonut datit leumit mitchadešet\").\n\n1. srpna 2005 se strana přidala do aliance stran Národní jednoty (Tkuma a Moledet) a společně s nimi se zúčastnila voleb do Knesetu v roce 2006. Na poslední chvíli se k této alianci připojila Národní náboženská strana. Společná kandidátka získala devět křesel, z čehož Obnovená národní náboženská sionistická strana získala dvě.\n\n11. listopadu 2007 se strana přejmenovala na současný název Achi.\n\nIdeologicky se strana hlásí k odkazu Velkého Izraele, podporuje izraelské osadnictví jak v Pásmu Gazy, tak na Západním břehu. Silně se staví proti stažení se ze Západního břehu, ale rovněž se staví proti násilí a občanské neposlušnosti proti Izraelským obranným silám a vyzývá k respektování zákonů. Strana zdůrazňuje boj proti korupci a podporuje sociální spravedlnost. Stranu podporuje rabín Šlomo Aviner, který je jejím duchovním vůdcem, a jejím vědeckým poradcem je nositel Nobelovy ceny Robert Aumann.\n\n"}
{"id": "361674", "url": "https://cs.wikipedia.org/wiki?curid=361674", "title": "Bratrská jednota baptistů Broumov", "text": "Bratrská jednota baptistů Broumov\n\nSbor Bratrské jednoty baptistů v Broumově je nejstarší baptistickou církví v Česku (původně německý sbor), ale má dnes již jen kolem 10 plnoprávných členů. Svou modlitebnu mají baptisté v Lidické ulici.\n\nPrvní baptisté na českém území byli němečtí horníci v Šonově nedaleko Broumova. V roce 1858 byl misií na tomto území pověřen Pruským svazem baptistů Magnus Knappe. V roce 1893 zde bylo již 90 obrácených a na vyznání své víry pokřtěných křesťanů. Samostatný sbor v Broumově byl ustaven v roce 1908. Prvním kazatelem se stal Franz Winter. V roce 1923 měl sbor již 200 členů a baptisty byla zakoupena bývala restaurace Na příkopech a přestavěna na modlitebnu se sálem až pro 300 lidí. Sbor prožival dobu rozkvětu a v Šonově byl založen druhý sbor. Po 2.světové válce sbor v Šonově odsunem německy mluvícího obyvatelstva zanikl a sbor v Broumově žije dál jen díky tomu, že sem pod vedením Jana Veselovského přišla skupina pobělohorských nekatolíků z exilu v polském Zelově. Až do roku 1967, kdy odešla poslední skupina německých bratří se zde kázalo také v němčině. Z pohraničí odcházeli ale i české rodiny a tak je zde v současnosti jen malá skupina baptistů.\n\n1858 – 1893 Magnus Knappe\n1893 – 1908 Jindřich Novotný (\"pražský sbor\")\n1908 – 1921 Franz Winter\n1922 – 1925 Walter Hoffmann\n1926 – 1928 Josef Walzel\n1929 – 1939 Rudolf Eder\n1939 – 1945 Erich Räder\n1945 – 1957 Jan Veselovský\n1957 – 1968 Richard Novák\n1970 – 1977 Ferdinand Lehotský\n1983 – doposud Richard Novák\n\n\n"}
{"id": "361684", "url": "https://cs.wikipedia.org/wiki?curid=361684", "title": "Problém obědvajících filosofů", "text": "Problém obědvajících filosofů\n\nProblém obědvajících (též večeřících) filosofů je myšlenkový experiment, který se používá k ověření správné činnosti správy procesů. Formuloval jej Edsger Dijkstra v roce 1965. Každý operační systém má správu procesů, což je vlastně algoritmus, který řídí vznik, zánik a plánování procesů (běžících programů) v operačním systému. \n\nPředstavme si kulatý stůl, na kterém je po obvodu položených 5 talířů. Mezi každými dvěma talíři je jedna čínská hůlka, celkem je jich tedy také 5. Dále si představme, že za tímto stolem sedí pět filozofů, každý za svým talířem. Filozof představuje nějaký proces a může provádět dvě činnosti - buď obědvat (oběd), nebo filozofovat. Aby mohl obědvat, musí si vzít dvě čínské hůlky. Pokud chce filozofovat, nedrží ani jednu hůlku. \n\nKdyž spolu filosofové (procesy) nekomunikují nebo komunikují nesprávně, může se každý z nich rozhodnout, že vezme například levou hůlku. Teď chce každý z nich vzít pravou hůlku, ale ta je obsazena, takže filozof nemůže ani obědvat, ani filosofovat. Takový stav se nazývá uváznutí (). Musí tedy buď počkat, než se hůlka uvolní, nebo hůlku položit a zkusit to později znovu. \n\nJiným kritickým stavem je vyhladovění ( , ), které nastává, když se filozof nedostane po určité době k jídlu (resp. proces ke zdrojům). Nastává například při velmi krátkých intervalech jezení a filosofování. \n\nVyhladovění by mohlo také nastat nezávisle na deadlocku, pokud je filozof neschopný získat obě hůlky během stejného časového úseku. Například můžeme uvažovat pravidlo, že filozof pustí jednu hůlku z ruky za 5 minut od okamžiku, kdy si ji vezme, a čeká dalších 5 minut na to, aby udělal další pokus najíst se. Tento režim eliminuje možnost deadlocku (systém se vždy může dostat do jiného stavu), ale stále je problémem livelock. Když totiž všichni filozofové položí najednou hůlky a pak si je za 5 minut opět vezmou, situace se opakuje, znovu mají po jedné hůlce všichni filosofové. \n\nNedostatek volných hůlek je analogií k zamykání sdílených prostředků v reálném počítačovém programování, situace známá, jako souběžnost. Zamykání prostředku je běžná technika, jak zajistit konzistenci daného zdroje v čase. Když zdroj, se kterým program pracuje, už je uzamčen jiným programem, program čeká, dokud není odemčen. Pokud některé programy vyžadují zamykání zdrojů, může nastat deadlock. Závisí tudíž na okolnostech. Například, jeden program potřebuje dva soubory ke zpracování. Když dva takové programy uzamknou každý jeden z těchto souborů, oba budou čekat na to, aby ten druhý uvolnil zdroj, který má k dispozici, což se nikdy nestane. \n\nObecně je problém obědvajících filozofů běžným abstraktním problémem používaným pro vysvětlení různých otázek, které se objevují v záležitosti vzájemné výlučnosti jako hlavní myšlenky daného problému.\n\nJednoduché řešení lze dosáhnout zavedením číšníka u stolu. Číšník určí, kdo si hůlky vezme, co v podstatě vyřeší problém rozhodování. Protože si uvědomuje, které hůlky jsou použity, je schopen rozhodnout a zabránit tak deadlocku. Protože na stole zůstala v případě 5 filozofů ještě jedna hůlka, je zřejmé, že následovat v jezení bude ten filozof, který se stal jejím dočasným majitelem. Tomu pak číšník přisoudil hůlku, kterou zrovna obsluhuje vedle sedící filozof. \n\nKonkrétní řešení: \"Označíme si filozofy podle hodinových ručiček od A po E. Pokud A a C jedí, tak jsou použité 4 hůlky. B nemá k dispozici žádnou hůlku, pokud D a E mají mezi sebou jednu nevyužitou hůlku. Řekněme, že D chce jíst. Pokud by si filozof tuto hůlku vzal, může nastat deadlock. V našem případě však o tom rozhoduje číšník, který ví, že je třeba počkat na uvolnění další hůlky, aby se později mohl alespoň jeden filozof naobědvat.\"\n\nDalší jednoduché řešení dostaneme vyhrazením částečného pořadí, nebo hierarchie pro zdroje (v tomto případě hůlky), a zřízením konvence, že všechny zdroje budou dosahované v určitém pořadí a v opačném pořadí uvolněné. V našem případě budou zdroje (hůlky) očíslované od 1 po 5 v nějakém pořadí a každý filozof si vždy vezme nejdříve hůlku s menším číslem a až potom hůlku s větším číslem. Pak vždy položí nejdříve hůlku s vyšším číslem, následně hůlku s menším číslem. Pokud tedy 5 filozofů simultánní zvedne hůlku s menším číslem, tak zůstane na stole hůlka s největším číslem, takže 5. filozof bude bez hůlky. Navíc pouze jeden z filozofů bude mít přístup k oběma hůlkám. Když dojí, pustí obě hůlky, přičemž tu hůlku s nižším číslem pustí dříve, což umožní, aby se najedl filozof sedící vedle něj. \n\nToto řešení i navzdory vyhýbání se deadlokům není příliš praktické, speciálně v případě, pokud neznáme předem používanou množinu zdrojů. Například pokud program drží zdroje 3 a 5 a potřebuje ještě zdroj 2, musí vypustit zdroj 5, pak 3, aby mohl požádat o 2 a opět požádat o zdroje 3 a 5 v tomto pořadí. Právě proto je tento způsob velmi neefektivní.\n\nV roce 1984, K. Mani Chandel a J. Misra navrhli jiné řešení problému obědvajících filosofů, aby povolili libovolnému počtu programů (číslovaných P1, ..., Pn) soutěžit o libovolný počet zdrojů (číslovaných R1, ..., Rm). Na rozdíl od Dijkstrova řešení, tato označení mohou být libovolná. Uvědomme si, že toto není skutečný problém obědvajících filozofů, protože \"vyžaduje\" jejich vzájemnou komunikaci. \n\n\nToto řešení umožňuje velké množství paralelních programů a vyřeší libovolně velký problém s předpokladem, že každé vlákno potřebuje právě jeden zdroj v čase.\n\n\n"}
{"id": "361687", "url": "https://cs.wikipedia.org/wiki?curid=361687", "title": "Vazuza", "text": "Vazuza\n\nVjazma ( ) je řeka ve Smolenské a ve Tverské oblasti v Rusku. Je 162 km dlouhá. Povodí má rozlohu 7120 km².\n\nPramení na severních svazích Smolenské vysočiny. Na horním toku teče v široké dolině. U města Syčjovka řeka vtéká do vápencové oblasti, říční údolí se zužuje a místy se vyskytují peřeje. Ústí zprava do Volhy.\n\nZdrojem vody jsou sněhové a dešťové srážky. Zamrzá v listopadu a rozmrzá na začátku dubna.\n\nPři ústí leží město Zubcov.\n\nVe středověku řeka představovala část vodní cesty, která za pomocí úseků vlečení lodí spojovala povodí Volhy, Oky a Dněpru.\n"}
{"id": "361688", "url": "https://cs.wikipedia.org/wiki?curid=361688", "title": "Zachariáš z Hradce", "text": "Zachariáš z Hradce\n\nZachariáš z Hradce (1526/7 – 6. února 1589 Telč) byl vzdělaný český šlechtic a humanista.\n\nZa své sídlo si zvolil v roce 1550 Telč, kterou zdědil po svém předčasně zemřelém otci. Dále ještě zdědil mj. Slavonice, Kunžak a Strmilov. Další majetky získal věnem, když se oženil s Kateřinou z Valdštejna (Přibyslav, Polná aj.).\n\nZachariáš se projevil jako dobrý hospodář a obchodník. Za jeho působení zažilo hospodářství v Telči a okolí velký rozmach. Zakládal nové rybníky, zaváděl moderní způsoby hospodaření a zakládal cechy. Také stavebně upravoval celé město a hlavně náměstí. Za pomoci italských architektů přestavěl telčský hrad na honosný renesanční zámek.\n\nVykonával řadu veřejných funkcí:\n\nZachariáš byl dvakrát ženatý. První manželka byla Kateřina z Valdštejna († 23. září 1571), dcera Karla Šťastného z Valdštejna († 1543), se kterou se oženil dne 15. ledna 1553. Měli spolu syna Menharta Lva. Podruhé se oženil v roce 1576 s Annou ze Šlejnic († po 1593) a jim se narodila dcera Kateřina (asi 1577–1598), která se provdala 20. srpna 1591 za Ladislava Berku z Dubé.\n\nJe pohřben na zámku v Telči v kapli Všech svatých, spolu se svou první manželkou.\n\n"}
{"id": "361689", "url": "https://cs.wikipedia.org/wiki?curid=361689", "title": "Tahr himálajský", "text": "Tahr himálajský\n\nTahr himálajský (\"Hemitragus jemlahicus\") je velký sudokopytník a blízký příbuzný divoké kozy. Vyskytuje se na zalesněných hrbolatých stráních a na horských svazích Himálaje od severní Indie po Tibet. Léto tráví na pastvinách ve větší výšce a na zimu sestupují z hor.\n\nTahr himálajský je jedním ze tří druhů žijících tahrů. Zbylí dva jsou tahr arabský v Ománu a tahr jihoindický v jižní Indii. Nové molekulárně genetické studie naznačily, že tahrové nejsou až tak úzce příbuzní, jak se dříve myslelo. Nyní existují tři samostatné rody: Tahr himálajský (\"Hemitragus jemlahicus\"), tahr jihoindický (\"Nilgiritragus hylocrius\") a tahr arabský (\"Arabitragus jayakari\"). Ukázalo se totiž, že zatímco tahr himálajský a arabský jsou příbuzní spíše kozám a zejména tahr arabský rovněž paovci hřívnaté, tahr jihoindický je vývojově bližší ovcím. Od svých příbuzných se kromě zbarvení liší i tím, že samice má na vemínku jen dva struky.\n\nVšichni tahrové mají malou hlavu s velkýma očima a špičatýma ušima. Jejich kopyta mají pružná, elastická jádra, která jim umožňují udržet se na hladkých skalách a tvrdé a ostré okraje jim slouží jako opora. Samci jsou větší a mají odlišné zbarvení a strukturu rohů než samice. Dospělý tahr himálajský váží od 135 do 180 kilogramů, délka jeho těla dosahuje 120 až 170 centimetrů a výška v kohoutku 70 až 90 cm. Jihoindický a arabský druh jsou menší, mají kratší srst a menší rohy. Arabský tahr je zbarvený pískově nebo světle šedě, samec má na krku hřívu delší srsti. Tahr jihoindický má krátkou hnědou srst.\n\nJsou to býložravci živící se trávou, listy keřů a stromů. Březost trvá sedm měsíců, samice rodí jedno nebo dvě kůzlata. Mláďata jsou kojena po dobu šesti měsíců, ale mohou zůstávat s matkou až do dvou let. Ve volné přírodě se mohou tahrové dožít až patnácti let, ale obvykle se délka jejich života pohybuje okolo 10 let.\n\nZdivočelí himálajští tahrové jsou nepůvodním druhem na Jižním ostrově Nového Zélandu, kde se v Jižních Alpách vytvořila stáda. Ve velkém množství jsou tahrové považováni za škůdce kvůli jejich ohryzování vegetace. Jsou však uznáváni jako cenný zdroj Nového Zélandu, jelikož jejich lov přináší ekonomické prostředky regionu West Coast.\n\nTahr himálajský je ze strany International Union for Conservation of Nature (IUCN) považován za zranitelný druh v jeho původní oblasti v Himálaji. V nepůvodních oblastech jako například na Novém Zélandu, Novém Mexiku, Kalifornii, Jihoafrické republice a Ontáriu jsou jejich predátory lidé, kteří je loví pro maso, pro sport nebo trofeje.\n\nTahr himálajský je v Evropě chován ve 25 zoo. V Česku jej chovají dvě zoologické zahrady, Zoo Praha a Zoo Brno. Dříve byl tento druh k vidění též v Zoo Liberec. Na Slovensku mají tahry v Zoo Košice.\n\nHistorie chovu tahrů v Zoo Praha patří mezi ty nejdéle trvající, neboť první tahr přišel do zoo již dva roky po jejím otevření v roce 1933. Žil v ní ovšem necelý rok a další jedinci tohoto druhu doputovali do zoo až v roce 1973. První úspěšný odchov je datován o pět let později. V posledních letech se každoročně rodí mláďata. Ke konci roku 2017 bylo chováno 13 jedinců. V průběhu roku 2018 se podařilo odchovat tři samce. Na konci téhož roku zoo chovala čtyři samce a sedm samic (celkem 11 jedinců). Na konci dubna 2019 byl dovezen samec ze Zoo Řím. Na konci července 2019 se narodilo jedno mládě a v srpnu 2019 následovala další tři mláďata. \n\n"}
{"id": "361692", "url": "https://cs.wikipedia.org/wiki?curid=361692", "title": "Kateřina z Valdštejna (1571)", "text": "Kateřina z Valdštejna (1571)\n\nKateřina z Valdštejna († 23. září 1571) byla česká šlechtična z rodu Valdštejnů (Waldsteinů). \n\nByla dcera Karla Šťastného z Valdštejna (†1543) a \nElišky Kostkové z Postupic (†1553). Za manžela měla Zachariáše z Hradce (1527–1589), za kterého se provdala dne 15. ledna 1553. Narodil se jim syn Menhart Lev.\n\nJe pohřbená na zámku v Telči v kapli Všech svatých, spolu se svým manželem.\n\n"}
{"id": "361693", "url": "https://cs.wikipedia.org/wiki?curid=361693", "title": "Katharine Rossová", "text": "Katharine Rossová\n\nKatharine Rossová (* 29. ledna 1940 Hollywood, Kalifornie) je americká herečka.\n\nPochází z Kalifornie, narodila se přímo v Hollywoodu v rodině amerického námořníka. Svoji první hereckou průpravu dostala na herecké škole nedaleko od San Franciska. V televizi debutovala v roce 1963 v televizním seriálu stanice NBC. Její vůbec nejznámější filmovou rolí je patrně postava studentky ve snímku \"Absolvent\" z roku 1967, kde si zahrála po boku Dustina Hoffmana, za tuto roli byla nominována na Oscara.\n\nV Česku jsou nejznámější její filmové role ze snímků \"Butch Cassidy a Sundance Kid\", kde si zahrála s Robertem Redfordem a Paulem Newmanem nebo válečný sci-fi snímek \"Tajemná záře nad Pacifikem\", kde hrála jedinou ženskou postavu v celém filmu.\n\n\n"}
{"id": "361699", "url": "https://cs.wikipedia.org/wiki?curid=361699", "title": "Sjednocená arabská kandidátka", "text": "Sjednocená arabská kandidátka\n\nSjednocená arabská kandidátka (: \"al-Ká'ima al-arabíja al-muwahhada\"; : , \"Rešima aravit me'uchedet\"), v Izraeli běžně známá pod hebrejským akronymem Ra'am (hebrejsky: ), je izraelská politická strana zastupující a podporující izraelské Araby. Nemá nic společného s původní Sjednocenou arabskou kandidátkou, která existovala koncem 70. a počátkem 80. let 20. století.\n\nStrana byla založena před volbami do Knesetu v roce 1996 a utvořila alianci s Arabskou demokratickou stranou (která měla dvě křesla v odstupujícím parlamentu) a částmi jižní frakce Islámského hnutí. Strana kandidovala pod názvem Mada-Ra'am – Mada je akronym pro Arabskou demokratickou stranu. Ve volbách získala aliance stran celkem čtyři mandáty. Během funkčního období se stala Arabská demokratická strana frakcí mimo Sjednocenou arabskou kandidátku a její jméno vypadlo z názvu strany.\n\nV dalších volbách strana posílila a získala pět mandátů. Avšak v důsledku vnitřních neshod stranu opustili tři poslanci: Muhammad Kanaán a Taufíq Chatíb založili Národní arabskou stranu, zatímco Hašim Mach'amid založil Národní jednotu-Národní progresivní alianci.\n\nVe volbách v roce 2003 ztratila strana skoro třetinu své podpory a stěží se přehoupla přes 2% volební práh a získala dva mandáty.\n\nPřed volbami v roce 2006 vytvořila alianci se stranou Ta'al. Společně strany získaly čtyři mandáty, z čehož tři připadly Sjednocené arabské kandidátce. Jižní část Islámského hnutí je v současné době dominantní silou ve straně. Dalším členem strany je Arabská národní strana.\n\nStrana podporuje vznik Palestinského státu s východním Jeruzalémem coby hlavním městem a dvoustátní řešení (židovský a palestinský stát) pro řešení konfliktu v regionu.\n\nVoliči strany jsou převážně religiózní a nacionalističtí izraelští Arabové a Beduíni. Islámské hnutí má podporu v chudých arabských městech a vesnicích a beduínských osadách.\n\n"}
{"id": "361703", "url": "https://cs.wikipedia.org/wiki?curid=361703", "title": "Kuskus pozemní", "text": "Kuskus pozemní\n\nKuskus pozemní (\"Phalanger gymnotis\" nebo \"Strigocuscus gymnotis\") je vačnatec z čeledi kuskusovitých.\n\nTělesná hmotnost kuskuse pozemního je v průměru 2,5–3 kg. Délka hlavy a těla je přibližně 440 mm a délka ocasu 330 mm, ale u volně žijící populace jsou hmotnosti a délky kolísavé v závislosti na jejich výskytu (největší jedince nalezneme v nížinných oblastech, nejmenší jsou ve vyšších). Na zadních končetinách má kuskus palec, kterým se může dotýkat ostatních prstů. Má také chápavý ocas, který mu umožňuje snadný přesun ze stromu na strom pro potravu.\n\nJeho srst je krátká a hustá, obvykle v některém odstínu šedé, často s bílým břichem a šourkem. Má velká chodidla s pěti prsty s drápy. Uši jsou nápadné a holé. Vak se otvírá dopředu a obsahuje 4 mléčné žlázy.\n\nKuskus pozemní je endemitem Nové Guiney a Aruských ostrovů. Obývá lesy i buš. Obvykle se vyskytuje v nadmořských výškách mezi 500–1500 m, ale byl zaznamenán i ve 200 a 2600 m. Bažinatým oblastem, deltám a záplavovým územím se zpravidla vyhýbá.\n\nRozlišují se dva poddruhy: nominátní \"Phalanger gymnotis gymnotis\" a \"Phalanger gymnotis leucippus\" – kuskus novoguinejský.\n\nV zoo je tento druh chován velmi vzácně. Na celém světě bylo v roce 2017 v databázi ZIMS uváděno pouhých 16 institucí. V Evropě jej v březnu 2019 chovalo 15 zoo. V Česku jsou k vidění ve čtyřech zoo:\n\n\nV Zoo Praha je tento druh chován od roku 2001 a první úspěšný odchov se podařil v roce 2005, a jednalo se tak o český prvoodchov (v Plzni první 2011). Doposud (počátek roku 2018) se podařilo odchovat 15 mláďat. Zatím poslední přišlo na svět v roce 2016.\n\n\n"}
{"id": "361709", "url": "https://cs.wikipedia.org/wiki?curid=361709", "title": "Felix Rakouský", "text": "Felix Rakouský\n\nFelix Rakouský celým jménem \"Felix Friedrich August Maria vom Siege Franz Joseph Peter Karl Anton Robert Otto Pius Michael Benedikt Sebastian Ignatius Marcus d'Aviano von Habsburg-Lothringen\", (* 31. května 1916 Schönbrunn, Vídeň – 6. září 2011 San Ángel, Mexiko) byl rakouský arcivévoda a syn posledního rakouského císaře Karla I. a jeho ženy císařovny Zity Parmské. Byl mladším bratrem korunního prince Otty, předchozího hlavního představitele Habsbursko-Lotrinského arcidomu.\n\nNarodil se v roce 1916 ve Vídni. Dne 8. června 1916 byl v zámku Schönbrunn pokřtěn, za přítomnosti jeho pra-prastrýce, císaře Františka Josefa I. Na konci první světové války, v roce 1918 v době zániku Rakouska-Uherska musel s rodiči emigrovat do Švýcarska a v roce 1921 do Portugalska, na ostrov Madeira, kde v roce 1922 jeho otec zemřel.\n\nNa podzim roku 1937 mu bylo dovoleno vrátit se do Rakouska, kde se přihlásil na Tereziánskou vojenskou akademii ve Vídeňském Novém městě a tím se stal prvním Habsburkem, který po zrušení monarchie vstoupil do rakouské armády. S blížícím se začátkem druhé světové války byl nucen spolu s jeho sestrou arcivévodkyní Adelheid prchnout přes Československo ze země před rakouskými nacionalisty. Během války se spolu s bratrem Karlem Ludvíkem dobrovolně přihlásili ke službě v americkém 101. pěším praporu známém jako \"Free Austria Battalion\".\n\nNa rozdíl od svého bratra Otty von Habsburga se odmítal vzdát se jeho práva na rakouský trůn a dědictví Habsburské rodiny. V důsledku toho mu byl zakázán vstup do Rakouska s výjimkou krátkého třídenního pobytu v roce 1989 za účelem účasti na pohřbu své matky Zity. Dne 10. března 1996, kdy po vstupu Rakouska do Evropské unie zanikly hraniční přechody mezi Rakouskem a ostatními zeměmi Evropské unie, vstoupil ilegálně do Rakouska z Německa a uspořádal tiskovou konferenci, aby na sebe upozornil. Následně byl varován rakouskou vládou, že bude čelit trestnímu stíhání, pokud se znovu pokusí vstoupit ilegálně do země. Nakonec se spolu s bratrem Karlem Ludvikem dohodli s rakouskou vládou. V dohodě deklarovali věrnost republice.\n\nVybudoval řadu úspěšných podniků ve městě Ciudad de Méxicu a v Bruselu. Pracoval jako marketingový konzultant. Během svého života v exilu žil v Portugalsku, Belgii, Mexiku a ve Spojených státech amerických. V závěru života žil v San Ángel nedaleko hlavního města Ciudad de México, kde 6. září 2011 zemřel. Byl pohřben v rodinné hrobce pod Loretánskou kaplí v klášteře Muri nedaleko Curychu. Klášter je oblíbeným pohřebištěm habsburské dynastie. Je zde také pohřbena jeho manželka a některé ostatky dalších členů Habsburku.\n"}
{"id": "361710", "url": "https://cs.wikipedia.org/wiki?curid=361710", "title": "Ivo Medek", "text": "Ivo Medek\n\nIvo Medek (* 20. července 1956 Brno) je český hudební skladatel, hudební publicista a organizátor, vysokoškolský pedagog, v letech 2010 až 2018 rektor brněnské JAMU.\n\nJedná se o autora více než 50 hudebních skladeb, jenž je možno zařadit do oboru orchestrálních, komorních a elektroakustických hudebních skladeb. Je znám také jako autor multimediálních projektů, jenž vyvíjí svoji vlastní unikátní a originální kompoziční metodu.\n\nSpoluzaložil hudební soubor Ars Inkognito, jenž je zaměřen na soudobou hudbu.\n\nV letech 2002–2008 působil ve funkci děkana Hudební fakulty JAMU, v letech 2010 až 2018 byl pak rektorem JAMU.\n\n"}
{"id": "361714", "url": "https://cs.wikipedia.org/wiki?curid=361714", "title": "Vorona", "text": "Vorona\n\nVorona může znamenat:\n\n\n"}
{"id": "361716", "url": "https://cs.wikipedia.org/wiki?curid=361716", "title": "Vorona (přítok Chopjoru)", "text": "Vorona (přítok Chopjoru)\n\nVorona ( ) je řeka v Penzenské, v Tambovské a ve Voroněžské oblasti v Rusku. Je dlouhá 454 km. Povodí řeky je 13 200 km².\n\nPramení na Kerensko-Čembarské vysočině. Je to rovinná řeka s vysokým pravým a nízkým terasovitým levým břehem. V údolí řeky rostou listnaté lesy. V jejím povodí se nachází více než 600 jezer. Ústí zprava do Chopjoru (povodí Donu).\n\n\nZdrojem vody jsou převážně sněhové srážky. Průměrný průtok vody u města Borisoglebsk činí 41,5 m³/s. Zamrzá na začátku prosince a rozmrzá na začátku dubna.\n\nNa řece leží města Borisoglebsk, Kirsanov\n"}
{"id": "361717", "url": "https://cs.wikipedia.org/wiki?curid=361717", "title": "Kermán (provincie)", "text": "Kermán (provincie)\n\nKermánská provincie (Persky :کرمان Kermān) je druhá největší z 31 íránských provincií. Její rozloha je 180 836 km². Leží na jihovýchodě země a jejím centrem je město Kermán.\n\nPočet obyvatel provincie přesahuje 3 miliony, kteří žijí v řadě větších či menších měst: Baft, Bardsir, Bam, Jiroft, Rafsanjan, Zarand, Sirjan, Shahr-e-Babak, Kermán, Mahan, Rayen, Kahnuj, Ghale-Ganj, Manujan, Roodbar-e-Jonob, Anbar Abad a Ravar.\n"}
{"id": "361721", "url": "https://cs.wikipedia.org/wiki?curid=361721", "title": "Teherán (provincie)", "text": "Teherán (provincie)\n\nTeheránská provincie (persky: تهران Tehrān) je jednou ze 31 íránských provincií. Jejím hlavním městem a zároveň hlavním městem Íránu je Teherán. Rozloha provincie je 18,814 km² a v roce 2006 zde žilo 7.797.520 obyvatel.\nSousedí s provinciemi Mázandarán na severu, Qom a Markazí na jihu, Kazvín na západě a Semnán na východě.\n\n"}
{"id": "361722", "url": "https://cs.wikipedia.org/wiki?curid=361722", "title": "Maráthové", "text": "Maráthové\n\nMaráthové (maráthsky \"मराठी माणसं\" či \"महाराष्ट्रीय\") jsou indoárijský národ, žijící ve střední Indii. Jejich počet se odhaduje na přibližně 70 až 80 milionů osob. Hovoří maráthsky, indoárijským jazykem, zapisovaným písmem odvozeným od písma dévanágarí.\n\nMaráthové žijí především v indickém státě Maháráštra, kde tvoří přibližně 65 % obyvatelstva. Maráthové jsou většinou zemědělci a obchodníci (dlouhou tradici má zejména námořní obchod).\n\nVětšina Maráthů jsou hinduisté. Významné jsou i skupiny muslimů, křesťanů a neobuddhistů (následovníků Bhímráo Rámdží Ámbédkara).\n\nVe 3. století př. n. l. vznikl první státní útvar Maráthů, který byl později absorbován do velkých indických říší. Další samostatný maráthský stát vznikl v 17. století a následně se rozpadl na menší státy, které se po čase spojily do konfederace. Na počátku 19. století se území těchto států stalo součástí Britské Indie. Po dosažení nezávislosti Indie byl vytvořen na území obývaném Maráthy svazový stát Maháráštra.\n\nMezi významné Maráthy patří:\n"}
{"id": "361723", "url": "https://cs.wikipedia.org/wiki?curid=361723", "title": "Kateřina z Valdštejna", "text": "Kateřina z Valdštejna\n\nJméno Kateřina z Valdštejna mělo v minulosti více žen:\n\n\ndalší:\n"}
{"id": "361724", "url": "https://cs.wikipedia.org/wiki?curid=361724", "title": "Mázandarán", "text": "Mázandarán\n\nMázandarán ( ) je íránská provincie na jihu Kaspického moře. Hlavním městem je Sárí. Rozloha je 23 701 km² a v roce 2006 zde žilo 2 920 657 obyvatel. V provincii se nachází nejvyšší hora země Damávand.\n"}
{"id": "361727", "url": "https://cs.wikipedia.org/wiki?curid=361727", "title": "Qom", "text": "Qom\n\nProvincie Qom (lze se setkat i s jinou transkripcí do češtiny: Kom, Kum; ) je jednou ze 31 íránských provincií s rozlohou 11.237 km². Je tedy nejmenší íránskou provincií. Hlavním městem je Qom. Provincie je tvořena čtyřmi kraji, devíti venkovskými okresy a 256 obcemi. V provincii žije obyvatel.\nPodnebí v provincii Qom je suché s minimem srážek. Horká suchá léta střídají chladné zimy.\nHospodářství je orientováno na zemědělskou produkci, chov hospodářských zvířat a v poslední době i průmysl.\n"}
{"id": "361728", "url": "https://cs.wikipedia.org/wiki?curid=361728", "title": "Jozef Heriban", "text": "Jozef Heriban\n\nJozef Heriban (* 9. července 1953, Trnava, Československo) je slovenský spisovatel a scenárista, bývalý poslanec Národní rady Slovenské republiky, pozorovatel a poslanec Evropského parlamentu. Věnuje se profesionálně literatuře. Je prezidentem Slovenského centra PEN, členem Rady Audiovizuálneho fondu a členem Slovenskej filmovej a televíznej akadémie. Je ženatý s ředitelkou Slovenského institutu ve Vídni a známou televizní moderátorkou Alenou Heribanovou a má dvě dcery. Spisovatelku a novinářku Tamaru Šimončíkovú Heribanovou a marketingovou a PR managerku Barbaru Heribanovou.\n\nVystudoval na Filozofické fakultě Univerzity Komenského v Bratislavě kombinaci estetická výchova – slovenština. Poté jedenáct let působil v Slovenské filmové tvorbě v Bratislavě jako dramaturg, scenárista, režisér a vedoucí skupiny hraných filmů. Je autorem rozhlasových her, knih, filmových a televizních scénářů. Mnohé z nich byly oceněny na rozhlasových a filmových mezinárodních festivalech. Později pracoval v oblasti marketingu (nejprve jako ředitel public relations a člen představenstva Eurotel Bratislava, a. s., poté jako ředitel reklamy a vedoucí public relations v TV Markíza).\n\nV roce 2002 byl zvolen poslancem Národní rady SR za slovenskou politickou stranu Aliancia nového občana. V Národní radě SR působil jako člen Výboru pro evropské záležitosti a Výboru pro lidská práva, národnosti a postavení žen. V letech 2003 a 2004 byl pozorovatelem a několik měsíců poslancem Evropského parlamentu.\n\nKnižně debutoval novelou Niekto na mňa stále píska (1996), která získala v roce 1993 v anonymní soutěži Literárního fondu 1. místo. Autorův osobitý smysl pro humor a schopnost vytvářet metaforickou linii vyprávění ozvláštňuje příběh mladého studenta hudby z počátku sedmdesátých let. V následující knize Úspech má srdce žraloka (2007), která zvítězila v čtenářské anketě časopisu Knižní revue \"Kniha roku 2007\", Jozef Heriban reaguje na nejnovější trendy ze světa marketingu a public relations. Jeho román Intimita vlkov (2008) se stal hned po vydání bestsellerem. Přes dynamické vyprávění nabité strhující emotivitou v něm přináší nejen autentickou zprávu o životě mužů, ale odkrývá i jejich znepokojivý pocit osamocení. Jeho volným pokračováním je román Posadnutosť (2009).\n\nTéma lidské intimity je klíčová i v románu Ružový trojuholník (2010) a v povídkovém románu Schovaný, neschovaný, idem (2011), v nichž autor opět potvrdil osobitý smysl pro humor, dráždivou sexualitu a dynamickou naraci. Literární teoretik Alexander Halvoník píše ve studii ke knize Prelet sťahovavých vtákov (2013), která získala Cenu Slovenského centra PEN 2014: \"Myslím si, že něco jako autorský program skutečně existuje. Autor ho nosí v sobě a nemusí ho věšet každému na nos, ale přesto, že se pro svou složitost těžko realizuje, trvá na něm i tehdy, když, řekněme, nepíše žádnou knihu.\" Jeho poslední próza je novela Fagotista, ktorého nemiloval Boh.\n\nJozef Heriban napsal rozhlasové hry Da capo al Fine (1979), Diagnóza 300 (1980), HAN 82 (1982), Hlasy pre Máriu (1982), Tak sa usmej (1988), Život na 55 minút (1988), Šach (1990 ), které získaly v mnoha soutěžích a na rozhlasových festivalech významná ocenění. Byly uvedeny v Česku, Švýcarsku, Německu, Itálii, Polsku a Rakousku.\n\nSpolu s Josefem Slovákem napsal scénář k filmu Utekajme, už ide! (1996) , který byl uveden na Mezinárodních filmových festivalech v Londýně, Stockholmu, Corcy, Vevey (1988), Los Angeles, San Francisku, Seattle, Washingtonu, Vídni, Hong Kongu (1989) a jinde. Stejně s Josefem Slovákem napsal podle stejnojmenné knihy Ladislava Balleka scénář k filmu Južná pošta (1997).\n\nJe spoluscenáristou a spolurežisérem Slovensko-amerického koprodukčního filmu Dávajte si pozor! (1991), který byl oceněn Zvláštní cenou poroty za nejlepší první film na 15. MFF Cairo, Zlatou cenou na 25. MFF Houston (1992) a Stříbrnou cenou na 15. MFF Philadelphia (1993).\n\nSpolu s Josefem Slovákem a Pavlem Jursom napsal, režíroval a produkoval komediální televizní seriál Bud Bindi, který získal Zlatou cenu na 28. MFF v Houstonu (1995), Stříbrnou cenu na 39. MFF San Francisco (1996) a Čestné uznání na 19. MFF Philadelphia (1996).\n\n\n\n\n"}
{"id": "361732", "url": "https://cs.wikipedia.org/wiki?curid=361732", "title": "Panevropská unie", "text": "Panevropská unie\n\nPanevropská unie, něm. Paneuropa-Union je nejstarší, doposud existující, hnutí za sjednocení starého kontinentu. Zastává myšlenku politického a hospodářského sjednocení evropských národů na demokratických a přátelských základech, s plným vědomím křesťanských kořenů našeho kontinentu. Myšlenkový obsah tohoto hnutí formuloval Richard hrabě Coudenhove-Kalergi na svém panství Poběžovice na Domažlicku. Samotná Panevropská unie pak byla hrabětem Coudenhove-Kalergim založena roku 1922, respektive 1924, jako přímá reakce na hrůzy první světové války.\n\nMezi historické členy Panevropské unie patřili mimo jiné Albert Einstein, Thomas Mann, Edvard Beneš, Franz Werfel, Salvador de Madariaga, Otto von Habsburg, Charles de Gaulle, Aristide Briand, Konrad Adenauer, Franz Josef Strauss, Bruno Kreisky či Georges Pompidou. Od roku 1933 byla Panevropská unie v nacistickém Německu zakázána, po skončení druhé světové války byla v Západním Německu opět obnovena.\n\nPředsedou mezinárodní Panevropské unie se po smrti Coudenhova-Kalergiho stal Otto von Habsburg, který tuto funkci zastával v letech 1973-2004. Po svém odstoupení zůstal až do své smrti v létě roku 2011 mezinárodním čestným předsedou unie. Jejím novým vrcholným představitelem je od roku 2004 předseda francouzské frakce Paneuropa-Union, Alain Terrenoire.\n\nOd roku 1975 existuje též dceřiná organizace mládeže, Panevropská mládež.\n\nNacisté, kteří zakladatele Panevropského hnutí Richarda Mikuláše Coudenhove-Kalergi podle své ideologie označovali za rasového „křížence“ a také ho na základě politického obsahu jeho spisů roku 1938 donutili opustit vlast, Panevropskou unii roku 1933 zakázali. Na jedné straně rétorika jejích kritiků spočívala v tom, že spojení evropských států by vedlo ke smíchání ras. Na druhé straně byly požadavky Panevropanů škodlivé pro jejich nacionalistické představy a válečně-štvavou nepřátelskou propagandu.\n\nSocialisté od 50. let 20. století kritizovali Panevropské hnutí jako pravicově konzervativní nebo jako pravicově radikální. Důvodem je konzervativní, křesťanský směr, jeho částečné silné monarchistické tendence, jakož i v jejím všeobecně negativním postoji vůči socialismu a komunismu.\n\nPo druhé světové válce PU aktivně podporovala evropskou integraci. Současně vyslovovala kritiku na jednostranně ekonomické směřování a technokratický funkcionalismus nově vzniklých evropských institucí. Také její konzervativní křesťanský profil se názorově střetával s jinými proevropskými organizacemi. Roku 1965 došlo k názorovému rozdělení s Evropským hnutím, jelikož to se během prezidentské volební kampaně ve Francii otevřeně vyslovilo pro socialistického vyzyvatele Françoise Mitterranda, zatímco Panevropská unie podporovala konzervativce Charlese de Gaulla.\n\nBěhem studené války zaujala PU ofenzivní postoj vůči socialistickým státům střední a východní Evropy a podporovala tamější opoziční hnutí. Vytvořily se podskupiny Panevropské unie, které v zemích východního bloku napomáhaly zhroucení komunistického systému. Tak byla například založena ještě před sametovou revolucí Panevropská unie Čechy a Morava (Paneuropa-Union Böhmen und Mähren) jejím dnešním předsedou Rudolfem Kučerou. Světovou pozornost vzbudilo také zorganizování panevropského pikniku u Šoproně, který 19. srpna 1989 umožnil 661 občanům tehdejší NDR vycestování přes maďarsko-rakouské hranice.\nV Bamberském programu z roku 1996 byly stanoveny nové politické cíle pro Evropu. Poté se Panevropská unie zasazuje za sjednocování Evropy na základě práv národnostních skupin a menšin stejně jako za \"právo na vlast\" . Taková Evropa má být nadále utvářena k „politické vnější i vnitřní jednotě se schopností jednat“, a „nebýt podřízena žádné jiné mocnosti“. Doporučuje „sebevědomé jednání Evropské unie v mezinárodní politice“ na základech vojensky jednotné Evropy, jež „na celém světě vystupuje na obranu svých zájmů a ideálů svobody a lidských práv“.\n\nDále Panevropská unie usiluje o Evropu postavenou na základech křesťanství a bojuje proti \"veškerým tendencím, které podkopávají duchovní a morální sílu Evropy\", jako je \"nihilismus, ateismus a nemorální konsumismus\". Ty konzervativní postoje se projevují i v definici rodiny coby \"přirozeného společenství\", stejně jako odmítnutí interrupce, eutanazie a genetické manipulace.\n\nNěmecká frakce „Paneuropa-Union“ má názorově blízko k bavorské politické straně Křesťansko-sociální unie Bavorska a k vyhnaneckým organizacím (\"Vertriebenenverband\"). Na rozdíl od některých jiných pravicově-konzervativních sdružení je odpůrcem nacionalismu, z čehož vyplývá, že chce zastupovat zájmy vysídlených lidí pokud možno v rámci evropského sjednocování.\n\n\n"}
{"id": "361735", "url": "https://cs.wikipedia.org/wiki?curid=361735", "title": "Lesní školka", "text": "Lesní školka\n\nLesní školka je specializovaný provoz, jehož účelem je pěstování sazenic lesních dřevin pro umělou obnovu lesa. První pokusy pěstování sazenic probíhaly v letech 1790 až 1850, kdy se zakládaly dočasné školky a semeniště pouze pro obnovu určitých porostů. Původně, před nástupem zemědělské a specializované mechanizace, se k pěstování sazenic využívalo menších vhodných ploch v lesích a lesnich \"políček\". Postupně vývoj dospěl k budování rozlehlých školkařských podniků i když některé \"staré\" školky (s nutně vysokým podílem manuální práce) jsou stále využívány drobnými vlastníky lesa nebo je využívají neziskové organizace k pěstování sazenic ohrožených a mizejících druhů dřevin (jedle, tis, jilmy…) v místních podmínkách.\n\nPeriodický proces pěstování sazenic v lesní školce lze rozdělit do základních školkařských operací:\n\nLesní školky se obvykle zřizují na lesních pozemcích ale i na zemědělské půdě. Pro zřízení školky je výhodou rovinatý terén s propustnými (hlinito - písčitými) půdami. Důležitý je také zdroj vody pro zavlažování, přípojka elektřiny a dobrá dopravní dostupnost. Samozřejmostí je důkladné oplocení chránící sazenice a semenáčky před zvěří a případnými nenechavci.\nVybavení a mechanizace je v podstatě obdobná jako u zahradnických podniků specializovaných na pěstování sazenic okrasných dřevin (foliovníky, pařeniště, pluhy, brány, kultivátory, motorizované nosiče nářadí, secí a sázecí stroje, zavlažovací systémy, stroje pro balení sazenic, možnost stínění záhonů sítěmi...). V moderních školkách je i zázemí pro pracovníky, dílny pro mechanizaci, prostory pro přípravu substrátů, haly pro třídění a balení sadebního materiálu, sněžné jámy (pro uchování sazenic), sklady chemikálií (hnojiva, pesticidy...) a obalů (RCK, plastové kelímky, výsadbové kontejnery...), klimatizované sklady sazenic a osiva atp .\n\nV minulosti bylo pro obnovu lesa v některých oblastech (např. Orlické hory, Krkonoše…) používáno proveniečně nevhodné osivo. Většina takto vzniklých porostů nevhodných ekotypů vykazuje nízkou odolnost proti škodlivým činitelům a velmi slabou produkci dřeva. Proto pro umělou obnovu musí být používáno výhradně osivo z uznaných semenných porostů ze stejné lesní oblasti při respektování vegetační stupňovitosti. Původ osiva a sazenic se po celou dobu od sběru až po výsadbu dokládá příslušnými dokumenty zaručujícími původ.\n\n"}
{"id": "361736", "url": "https://cs.wikipedia.org/wiki?curid=361736", "title": "Philip de Brito", "text": "Philip de Brito\n\nPhilip de Brito, plným jménem Philip de Brito e Nicote (1566, Lisabon – duben 1613 Syriam, dnes Thanlyin, Myanmar) byl portugalský dobrodruh a žoldnéř v barmských službách.\n\nNarodil se francouzským rodičům v Lisabonu. Do Jihovýchodní Asie se dostal jako plavčík. V roce 1600 se ve službách arakanského krále Minyazaťiho stal guvernérem Syriamu v Dolní Barmě. V úmyslu zmocnit se Syriamu a převést ho pod správu Portugalska vytvořil vlastní armádu z portugalských žoldnéřů a monských vojáků a Syriam opevnil.\n\nPo vyhnání arakanských královských úředníků z města a zastavení plateb poplatků z obchodu král Minyazaťi proti de Britovi vyslal námořní flotilu. Současně došlo k pozemnímu útoku spojenců Arakanu z Taunngu. De Brito útok odrazil a zajal velitele námořní flotily korunního prince Minkchamauna a propustil jej až po zaplacení vysokého výkupného. Poté odjel do Góy, kde byl portugalským guvernérem Goy jmenován „velitelem Syriamu a generálem vojenských tažení proti Pegu“. De Brito údajně získal kontrolu nad obchodem se solí, zbraněmi a textilem v celém regionu, do vnitrozemí Barmy však nepronikl.\n\nPodle barmských pramenů de Brito údajně nutil domorodce ke konverzi ke katolictví, vykrádal buddhistické pagody a chrámy a hromadil cenné předměty. Evropští historikové považují tyto zprávy za přehnané.\n\nPo dobytí Syriamu králem Anaukbheklunem byl de Brito popraven naražením na kůl. Portugalští vojáci zajatí v Syriamu byli deportováni do Horní Barmy, kde jim byly přiděleny pozemky a byli zavázáni dědičnou službou trůnu. Potomci těchto vojáků žijí v okolí města Šweibhou dodnes.\n"}
{"id": "361737", "url": "https://cs.wikipedia.org/wiki?curid=361737", "title": "Alexej Prokurorov", "text": "Alexej Prokurorov\n\nAlexej Alexejevič Prokurorov (; 25. března 1964, ve vesnici Mišino, Vladimirská oblast, Rusko, SSSR – 10. října 2008, Vladimir) byl sovětský běžec na lyžích ruské národnosti, dvojnásobný medailista ze zimních olympijských her.\n\nProkurorov získal zlatou medaili v běhu na 30 kilometrů volnou technikou a stříbrnou medaili ve štafetě 4×10 km, obě na Zimních olympijských hrách 1988 v Calgary.\n\nBěhem zahajovacího ceremoniálu Zimních olympijských her 1998 v Naganu a opět na Zimních olympijských hrách 2002 v Salt Lake City byl vlajkonošem ruské výpravy.\n\nZemřel nečekaně 10. října 2008, když přecházel přes silnici, kde jej srazil podnapilý řidič. Byl na místě mrtev.\n\n"}
{"id": "361739", "url": "https://cs.wikipedia.org/wiki?curid=361739", "title": "Celestýn II.", "text": "Celestýn II.\n\nCelestýn II., vlastním jménem Guido de Castello (?, Città di Castello – 8. března 1144, Řím) vykonával od roku 1143 do 8. března 1144 funkci papeže. Byl v pořadí 165. hlavou katolické církve.\n\nJeště jako kardinál a papežský legát Guido de Castello zavedl roku 1143 v Čechách povinný celibát.\n\nStudoval u filozofa a teologa Pierra Abélarda. Papež Honorius II. ho v roce 1127 jmenoval kardinálem-děkanem. V roce 1130 při dvojité papežské volbě podpořil Inocence II. O tři roky později jej Inocenc povýšil na kardinála-kněze římské baziliky San Marco. V roce 1140 jej jmenoval papežským legátem ve Francii, od roku 1143 byl legátem v Čechách a na Moravě.\n\nV Čechách téhož roku zavedl povinný celibát. Do té doby zde žili kněží většinou v manželství. Běžně byli sice ženatí i na začátku 13. století, ale bylo to již hodnoceno jako přestoupení zákona.\n\nDva dny po smrti Inocence, 25. září 1143, byl zvolen papežem a přijal jméno Celestýn II. Funkci však vykonával jen zhruba pět měsíců, neboť již 8. března 1144 zemřel.\n"}
{"id": "361741", "url": "https://cs.wikipedia.org/wiki?curid=361741", "title": "Kálačakra", "text": "Kálačakra\n\nKálačakra je sanskrtské slovo používané v tantrickém buddhismu-vadžrajáně, které znamená \"kolo času\" nebo časové cykly\", (tib: Dubkji Khorlo).\nVztahuje se jak k jidamu, používanému v buddhismu vadžrajány, tak k samotným meditačním technikám zahrnutým v tantře Kálačakry i k jejich četným komentářům.\n\nTantra Kálačakra je přesněji nazývaná Kálačakra Laghutantra, a je považovaná za zkrácený text originální Kálačakry Mulatantry, která se však nedochovala.\nMnozí buddhističtí mistři považují Kálačakru za nejobsáhlejší a nejkomplexnější systém v kontextu tantrického buddhismu.\n\nUčení Kálačakry se odvíjejí od myšlenky času (skt: kála) a cyklů (skt: čakra). Zahrnují nauky o cyklech planet ve vesmíru až po cykly lidského dýchání a také praxe, které pracují s nejjemnějšími energiemi v lidském těle na cestě k osvícení.\n\nBuddhovský aspekt (tib: jidam) Kálačakra představuje buddhu a tedy vševědoucnost. Tím, že Kálačakra je časem a vše je pod vlivem času, ví Kálačakra vše. Kálačakri, duchovní partnerka Kálačakry si je vědoma všeho co je nadčasové, nebo časem neomezené a mimo oblast času. V Jab-jum, duchovním spojení, jsou dočasně a na vždy spojeni. Podobně také kolo je bez začátku a konce.\n\nTantra Kálačakry je rozdělena do pěti kapitol, první dvě z nich jsou považovány za \"základní Kálačakru.\" První kapitola se týká toho, čemu se říká \"vnější Kálačakra\" - fyzický svět - a obzvláště výpočetního systému kalendáře Kálačakry, narození a smrti vesmírů, našeho solárního systému a práci s elementy.\n\nDruhá kapitola pojednává o \"vnitřní Kálačakře,\" a zabývá se procesy lidského narození, klasifikací funkcí v lidském těle, o zkušenostech a \"vadžra-káji\"; výraz lidské fyzické existence ve smyslu energetických kanálů, větrů. kapek atd. Lidská existence se zde popisuje pomocí čtyř stavů mysli: bdělé vědomí, spánek, hluboký spánek a čtvrtý stav, který je možný dosáhnout díky energiím sexuálního orgazmu.\n\nPoslední tři kapitoly popisují \"jinou\" nebo \"alternativní Kálačakru\" a pojednává o cestě a ovoci (výsledků cesty). Třetí kapitola se týká příprav na meditační techniky tohoto systému: iniciací Kálačakry. Čtvrtá kapitola vysvětluje samotnou meditaci - jak meditaci mandaly s jejich buddhovskými aspekty ve fázi budování praxe (tib: kjerim), tak dokonalosti završující fáze meditace (tib: dzogrim) Šesti dharm Náropy. Pátá a poslední kapitola popisuje stav osvícení - ovoce, které se objevuje jako výsledek praxe. \n\n"}
{"id": "361743", "url": "https://cs.wikipedia.org/wiki?curid=361743", "title": "312. československá stíhací peruť RAF", "text": "312. československá stíhací peruť RAF\n\n312. československá stíhací peruť RAF byla jednou ze čtyř československých perutí RAF. Jejím heslem bylo latinské: („ne mnozí, ale mnoho“ – tj. nikoli mnoho mužů, nýbrž mnoho činů).\n\nJednotka vznikla ve druhé polovině roku 1940 především z českých stíhacích pilotů, působících ve francouzském letectvu kteří, po prohrané bitvě o Francii, postupně odpluli do Velké Británie. Stalo se tak většinou oklikou přes Severní Afriku, kam piloti jednotek GC I/4, II/4, I/5 a II/5 se stroji Curtiss P-36 Hawk a jednotek GC I/3, II/3 a II/3 se stroji Dewoitine D.520 přelétli. Do Anglie odešli také piloti jednotek CG III/5, I/9 a I/10 operující do té doby na letounech Morane-Saulnier MS.406 přímo v Severní Africe. Zpočátku byly velitelské funkce zdvojeny a kromě československých je zastávali i britští důstojníci. Prvním československým velitelem se stal S/Ldr Ján Ambruš. Jednotku tehdy tvořili piloti se spoustou bojových zkušeností a desítkami sestřelů, například Alois Vašátko, František Peřina či Josef Stehlík. Piloti se nejprve přeškolovali na letouny Hawker Hurricane.\n\nDo bitvy o Británii peruť zasáhla spíše okrajově, přičemž provedla pouhých 85 bojových letů a dosáhla 4 sestřelů a 5 strojů poškodila. Peruť byla 2. října 1940 prohlášena za bojeschopnou a nasazena u Liverpoolu, který byl v té době častým cílem německých bombardérů. Operovala z letiště Speke. Prvního vítězství peruť dosáhla 8. října 1940, kdy trojice Hurricanů sestřelila německý Junkers Ju 88A-1. Dne 11. října šest Hurricanů, společně se šesti Spitfiry 611. perutě, podílelo na sestřelení tří německých bombardérů Dornier Do 17Z-3.\n\nLetka A zůstala na letišti Speke i po skončení bitvy o Británii, přesně do 3. března 1941. Letka B byla od 21. prosince 1940 nasazena ve Walesu, kde především hlídkovala proti německému průzkumu nad Svatojiřským průlivem. Obě letky se spojily v druhé polovině dubna 1941, kdy se přesunuly na ostrov Man a nadále se věnovaly především rutinnímu hlídkování. \n\nSituace se změnila 29. května 1941, kdy byla peruť přesunuta do hrabství Surrey a začala se, už s Hurricany Mk. IIB, účastnit letů na okupovanou Evropou. Do konce července se peruť účastnila 35 operací, především doprovodu britských bombardérů nad Francii. V této době dosáhla 312. peruť čtyř sestřelů, pěti pravděpodobných sestřelů a dva stroje poškozené při ztrátě jednoho pilota (F/Sgt Jan Truhlář byl zajat). Druhému pilotovi 312. perutě Jozefu Menšíkovi, který byl také v tomto období také sestřelen, se podařilo utéct zpět do Británie. Poté se peruť přesunula na letiště Martlesham Heath, odkud až do 19. srpna 1941 především doprovázela konvoje. V této době dosáhla rekordu v počtu letů, který překonala až během operace Overlord.\n\nPoté se peruť přesunula na sever do Skotska, kde byla přezbrojena na letouny Supermarine Spitfire nejprve verzí Mk. IIA a Mk. IIB a od listopadu 1941 používala verzi Mk. VB. Poté se opět přesunula do Walesu, kde od 1. ledna do 24. ledna 1942 operovala především při hlídkování v Bristolském zálivu. V hlídkování pokračovala až do druhé poloviny dubna 1942, kdy dvakrát provázela Hurricany nad francouzský Cherbourg.\n\nDne 3. května se 312. peruť přesunula na letiště Harrowbeer u Plymouthu, kde s 310. a 313. squadronou vytvořila \"Exeter (Czechoslovak) Wing\" (křídlo). Československé stíhací křídlo pak podnikalo operace nad okupovanou Evropou (především operace Circus, Ramrod, Rodeo, Rhubarb a Roadstead). 312. peruť se spolu se svým wingem úspěšně účastnila krytí Operace Jubilee, tedy vylodění u Dieppe. Jednalo se o tři operace – doprovod bitevních letounů Hurricane, hlídkování nad bojištěm a ochranu ustupujícího konvoje. V bojích dosáhla dvou vítězství, dvou pravděpodobných vítězství a tři stroje poškodila. Československý wing v oblasti Exeteru operoval až do června 1943, kdy byl odeslán na sever na odpočinek. Problémy působily především parametry jejich Spitfirů Mk. VB, které již dosti zaostávaly za německými stroji Focke-Wulf Fw 190.\n\nDne 24. června 1943 se 312. peruť přesunula na základnu RAF Skaebrae na ostrově Mainland na Orknejích, kde se zabývala převážně hlídkováním proti průzkumu Luftwaffe nad základnou Scapa Flow. Jednotka operovala i z jiných místech ve Skotsku, přičemž základna RAF Sumburgh na Shetlandách byla nejsevernějším místem, odkud Čechoslováci létali.\n\nV září 1943 následoval další přesun do Ibsley, kde se opět spojila s ostatními československými stíhacími perutěmi pod názvem \"Ibsley (Czechoslovak) Wing\". Všechny tři perutě zde operovaly v rámci příprav na vylodění v Normandii. Od 20. ledna 1944 jednotka konečně dostala nové moderní Spitfiry LF Mk. IXC. V květnu 1944 \"Ibsley (Czechoslovak) Wing\" změnil označení na \"No 134 (Czechoslovak) Wing\".\n\nVšechny tři perutě se účastnily příprav a průběhu Operace Overlord, kde 312. peruť dosáhla maxima v počtu bojových vzletů během celé války. Od 28. června 1944 dokonce celý wing operoval z francouzského území z letiště u Caen. Vzhledem k nedostatku záloh však byl wing dne 3. července 1944 převelen z bojiště ke Vzdušné obraně Velké Británie.\n\n312. peruť nadále operovala z letiště Coltishall v hrabství Norfolk. Až do konce války především doprovázela britské bombardéry a napadala pozemní cíle v Nizozemí a Německu. V září 1944 se 312. a 310. peruť podílely na podpoře výsadkové Operace Market Garden. Jako wing operovaly 310., 312. a 313. peruť opět až od prosince 1944. Poslední velkou operací s účastí 312. perutě byla 24. března 1945 Operace Varsity, tedy přechod spojeneckých vojsk přes Rýn. Opravdu poslední bojovou operací perutě byl 19. dubna 1945 doprovod bombardérů při náletu na Helgoland.\n\nBěhem války jednotka vykonala 17 472 bojových letů v délce 10 364 operačních hodin. Její piloti sestřelili 14 strojů jistě, 9 pravděpodobně a 19 poškodili. Během války v řadách 312. perutě sloužilo 141 pilotů (132 Čechoslováků, osm Britů, jeden Američan). Ztráty jednotky činily šest zajatých a 17 padlých (z toho jeden Brit).\n\nPo skončení války se peruť 13. srpna 1945 přesunula do Československa. Do vlasti přivezla československou vládou zakoupené Spitfiry LF Mk. IXE. Ze stavu RAF byla vyškrtnuta 15. února 1946. Peruť byla od 22. září 1945 dislokována na letišti Planá u Českých Budějovic a stala se základem 28. října 1945 nově vytvořené 2. letecké divize (tvořil ji Letecký pluk 4 /od 3. března 1948 Letecký pluk 4 „Letce Vašátka“/ a Letecký pluk 5 – základem každého byla jedna z letek 312. perutě). Po únoru 1948 byl z letectva propuštěn personál sloužící za války v RAF, což se týkalo i bojovníků 312. perutě.\n\n\n\nPrvní číslo jsou sestřelené stroje, druhé pravděpodobné sestřely a třetí poškozené stroje. První sérii tvoří úspěchy dosažené u 312. perutě, druhou úspěchy za celkou dobu války.\n\n\n\n"}
{"id": "361746", "url": "https://cs.wikipedia.org/wiki?curid=361746", "title": "Lucius II.", "text": "Lucius II.\n\nLucius II. (?, Bologna – 15. února 1145, Řím) byl 166. papež katolické církve od 9. března 1144 do své smrti.\n\nBoloňský kardinál Gerardo Caccianemici byl v době zvolení papežem bývalým kancléřem Inocence II. a legátem v Německu u krále Lothara III. Jeho velkou ambicí bylo vypořádání se s římskou komunou, s čímž se obrátil na krále Rogera II. Sicilského a římskou šlechtu. Nakonec požádal o pomoc i německého krále Konráda III. Štaufského, který ale hrál obojetnou politiku jak s papežem, tak i s komunou (která k němu také vyslala své zástupce). Proto nakonec Lucius II. zaútočil s několika vojenskými oddíly na Kapitol, což se mu (byl v první řadě) stalo osudným. Po zásahu kamenem do hlavy přestal být schopen velet a 15. února 1145 v klášteře San Gregorio zemřel. Pohřben byl v Lateránské bazilice.\n"}
{"id": "361747", "url": "https://cs.wikipedia.org/wiki?curid=361747", "title": "Theodor Krauß", "text": "Theodor Krauß\n\nTheodor Krauß (3. listopadu 1864, Beroun – 1. října 1924) byl německý homeopat a lékař aleternativní medicíny českého původu. Zabýval se elektrohomeopatií a jejím vývojem v 19. století.\n\nOd roku 1881 se zabýval elektrohomeopatií. Roku 1883 vstoupil do elektrohoeopatického společnosti v Řezně a začal působit jako lékař v Praze. V letech 1885–186 spolupracoval s italským lékařem Cesarem Matteiem, zakladatelem elektrohomeopatie. Založil komisi pro rozšiřování elektrohomeopatie v Řezně a věnoval se literární činnosti. Roku 1909 obdržel titul profesora na École nationale supérieure de chimie de Lille. Je autorem homeopatických lékopisů.\n\n\n"}
{"id": "361749", "url": "https://cs.wikipedia.org/wiki?curid=361749", "title": "Giambattista Lolli", "text": "Giambattista Lolli\n\nGiambattista Loli (1698, Nonantola - 4. června 1769) byl italský šachový mistr a teoretik, společně s Domenicemo Ercolem del Rio a Domenicem Lorenzem Ponzianim jeden z představitelů tzv. modenské šachové školy (někdy též nazývané modenské trojhvězdí).\n\nGiambattista Lolli je znám především díky své knize \"Osservazioni teorico-pratiche sopra il giuoco degli scacchi\" (1763, Teorie a praxe v šachové hře) publikované v Bologna, ve které se zabýval především královským gambitem a analýzou koncovek, jako první popsal moderní využití fianchetta a v duchu italské šachové školy polemizoval s názory F. A. D. Philidora.\n\nJe po něm pojmenována varianta královského gambitu \"1.e4 e5 2.f4 exf4 3.Jf3 g5 4.Sc4 g4 5. Sxf7+\". Známá je rovněž tzv. \"Lolliho pozice\", která vede k remíze ve hře dámy proti dvěma střelcům.\n"}
{"id": "361754", "url": "https://cs.wikipedia.org/wiki?curid=361754", "title": "Petr Nezveda", "text": "Petr Nezveda\n\nIng. Petr Nezveda (* 15. února 1967) je český politik a podnikatel.\n\nV roce 1985 maturoval na Gymnáziu ve Znojmě a v roce 1990 absolvoval Fakultu elektrotechniky Vysokého učení technického v Brně.\n\nOd roku 1991 podniká v oboru kancelářské a výpočetní techniky a v reklamě a marketingu. V roce 2001 se stal obchodním ředitelem firmy zaměřené na pořádání kulturních akcí. Od roku 2003 byl místopředsedou představenstva akciové společnosti pro správu nemovitostí.\n\nV letech 1997–1998 byl členem ODS, následně pak vstoupil do Unie svobody, kde byl až do roku 2003, kdy opět vstoupil do ODS. V letech 2004 – 2014 působil jako předseda znojemské oblastní rady ODS. Byl také členem regionální rady jihomoravské krajské organizace. Ve volebním období 2000–2004 byl zvolen zastupitelem Jihomoravského kraje a předsedou výboru pro výchovu, vzdělání a zaměstnanost krajského zastupitelstva. V prosinci 2006 pak byl zvolen starostou Znojma. Po říjnových volbách roku 2010 (kdy jeho popularita výrazně klesla kvůli korupční aféře na znojemské radnici) byl na postu starosty vystřídán Zbyškem Kaššaiem.\n\nV senátních volbách v roce 2008 se za ODS ucházel o místo v Senátu za Znojemsko. Z prvního kola postoupil na druhém místě se ziskem 17 % hlasů, ve druhém kole získal necelých 31 % hlasů a byl poražen komunistickou kandidátkou Martou Bayerovou.\n\nV komunálních volbách 2014 znovu vedl kandidátní listinu ODS do zastupitelstva Znojma, což se setkalo s odmítáním části místního sdružení, včetně oblastního předsedy Pavla Kovaříka, který se sám na kandidátku nedostal, kvůli skandálům během Nezvedova působení ve funkci starosty. Nezveda se hájil tím, že policie i přes monitorování kanceláří a odposlechy za 5 let s ničím nepřišla a jeho tehdejší tajemník nebyl odsouzen za korupci, ale za drobné pracovní pochybení. Kovařík nicméně Nezvedovu zvolení do čela kandidátky označil za důkaz slov předsedy strany Petra Fialy, že některá sdružení ODS jsou ovládána rodinnými klany. Kovařík v září na protest proti ovládání oblastního sdružení strany Nezvedou rezignoval z pozice šéfa sdružení a později i odešel ze strany. ODS získala ve městě 3 mandáty a Nezveda byl znovu zvolen zastupitelem. Vlivem preferenčních hlasů se ale propadl z prvního na třetí místo kandidátky.\n\nPo volbách začal Nezveda za ODS vyjednávat koalici 5 stran (ANO 2011, ODS, KDU-ČSL, Pro Znojmo a Změna Znojmo) proti vítězné ČSSD. Jednání ale nakonec selhala a ve Znojmě vznikla koalice ČSSD, ANO 2011 s podporou KSČM. Nezveda se stal předsedou majetkové komise městské rady. Z místa zastupitele 27. května 2015 odstoupil kvůli svým podnikatelským aktivitám. V létě téhož roku vystoupil z ODS, protože se neztotožňoval se směřováním strany a nesouhlasil se způsobem svého odvolání z majetkové komise Znojma.\n\nVedle politické činnosti působil k březnu 2015 jako obchodní ředitel investiční firmy. Pracoval také pro elektrotechnickou firmu.\n\n"}
{"id": "361764", "url": "https://cs.wikipedia.org/wiki?curid=361764", "title": "1. FC Köln", "text": "1. FC Köln\n\n1. FC Köln (celým názvem: 1. Fußball Club Köln) je německý sportovní klub, který sídlí v Kolíně nad Rýnem, jenž leží ve spolkové zemi Severní Porýní-Vestfálsko. Založen byl 13. února 1948 po fúzi dvou tradičních městských klubů, a to Kölner BC 01 (založený v roce 1901) a SpVgg Sülz 07 (založený v roce 1907). Od sezóny 2019/20 působí v Bundeslize, německé nejvyšší fotbalové soutěži. Své domácí zápasy odehrává na stadionu Köln Arena s kapacitou 50 000 diváků. Klubové barvy jsou červená a bílá.\n\nDie Geißböcke, jak se klubu přezdívá, jsou držiteli tří německých ligových titulů (ročníky 1961/62, 1963/64 a 1977/78) a čtyř národních pohárů (ročníky 1967/68, 1976/77, 1977/78 a 1982/83). Mimo mužský fotbalový oddíl má sportovní klub i jiné oddíly, mj. oddíl házené a stolního tenisu.\n\nZdroj: \n\n\nZdroj: \n\n\nZdroj: \n\n\nÚspěchy dosažené současným klubem (od r. 1948):\n\nÚspěchy dosažené klubem Kölner BC 01 (1901 – 1948):\n\nÚspěchy dosažené klubem SpVgg Sülz 07 (1907 – 1948):\n\n\"Aktuální k datu: 17. září 2017\"\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n1. FC Köln II, dříve znám také pod názvem 1. FC Köln Amateure, je rezervním týmem Kölnu. Největšího úspěchu dosáhl v sezóně 1980/81, kdy se v Oberlize (tehdejší 3. nejvyšší soutěž) umístil na 1. místě.\n\n\nZdroj: \n\n\n\nZdroj: \n\n\n"}
{"id": "361768", "url": "https://cs.wikipedia.org/wiki?curid=361768", "title": "Castor", "text": "Castor\n\nCastor může být:\n\n\n\n"}
{"id": "361779", "url": "https://cs.wikipedia.org/wiki?curid=361779", "title": "Ron Gilbert", "text": "Ron Gilbert\n\nRon Gilbert je americký designér, programátor a producent počítačových her. Jeho nejznámější adventure díla pochází z jeho práce u LucasArts (Maniac Mansion, první dva díly série Monkey Island). Gilbert je spoluzakladatelem \"Humongous Entertainment\" a sesterské společnosti \"Cavedog Entertainment\". Jeho hry jsou zaměřené především na interaktivní výklad příběhu. Ron Gilbert dále založil \"Hulabee Entertainment\", když odešel z Humongous Entertainment. V současnosti pracuje ve Vancouveru u vývojářského studia \"Hothead Games\".\n\nGilbert začal s jeho profesionální kariérou v roce 1983, když byl ještě student. Tehdy napsal společně s Tomem McFarlanem program zvaný Graphics Basic. Program prodali společnosti \"HESware\" ze San Francisca, která posléze Gilbertovi nabídla práci. U HESware strávil zhruba půl roku programováním akčních her pro Commodore 64 (\"C64\"). Žádná z nich nebyla nikdy vydána a společnost ukončila svou činnost. Krátce na to byl Ron Gilbert zaměstnán u LucasFilm Games (později LucasArts). Zde pracoval na převodu her z Atari 800 na Commodore 64.\n\nV roce 1985 dostal příležitost vytvořit spolu s Gary Winnickem vlastní projekt pro LucasArts. Maniac Mansion byla o temné viktoriánské vile známé šíleným vědcem, jeho rodinou a prapodivnými mimozemšťany.\n\nGilbert vytvořil skriptovací jazyk, který byl pojmenován až po dokončení projektu, kterému měl sloužit - \"\"Script Creation Utility for Maniac Mansion\"\", známé spíše jako SCUMM. SCUMM byl následně použit u všech dalších adventur z dílen LucasArts, s výjimkou her Grim Fandango a Escape from Monkey Island.\n\nRon Gilbert dále u LucasArts vytvořil další úspěšné adventury, například \"The Secret of Monkey Island\" a \"\". Tyto počiny jej pronásledují dodnes v podobě ohromné zpětné vazby na jeho blogu. Sám Ron Gilbert odpovídá na každý e-mail, který mu je doručen. Pod odesílacím formulářem ale upozorňuje, že nebude odpovídat na e-maily, které se týkají skutečného tajemství Monkey Islandu (\"které ve hře nebylo nikdy řečeno\"). Někteří fanoušci jej prosí o 5. pokračování série Monkey Island, jiní zase o třetí, protože zbylé dva díly, na kterých už Gilbert nepracoval, nepovažují za rovnocenné pokračování celé série. V roce 1992 opouští společnost a společně s producentkou z LucasArts, Shelley Day, zakládá Humongous Entertainment.\n\nBěhem svého působení u Homongous Entertainment nechal vzniknout takové tituly jako byly \"Putt-Putt\", \"Freddi Fish\", \"Pajama Sam\" a sérii \"Backyard Sports\". Většina těchto her používá oddělenou vývojovou větev SCUMM enginu. V roce 1995 Gilbert založil Cavedog Entertainment, jednalo se o sesterskou společnost Humongous zaměřenou na ne-dětské hry.\n\nVe společnosti Cavedog se Ron Gilbert stává producentem hry Total Annihilation a pracoval na hře zvané Good & Evil. Tato hra byla ohlášena v několika herních plátcích, ale její vydání bylo zrušeno, když Cavedog Entertainment ukončil svou činnost roku 1999. V rozhovoru pro GameSpot Gilbert prohlásil, že s projektem Good & Evil doplatil na to, že se snažil zároveň tvořit hru a vést společnost..\n\nV roce 2005 pracoval na blíže nespecifikované adventuře s prvky RPG. Také spustil svůj vlastní blog, který nazval \"\"Grumpy Gamer\"\", kde komentuje dění v herním průmyslu zpravidla formou animovaných komiksů, které vytváří spolu s designérem Voodoo Vice, \"Claytonem Kauzlaricem\".\n\nV lednu 2007 dal Gilbert vzniknout jedinečné gildě v on-line hře World of Warcraft na serveru \"Quel'Dorei\", kterou nazval Threepwood.\n\nV květnu 2007 Gilbert začal spolupracovat s Hothead Games na \"Penny Arcade Adventures: On the Rain-Slick Precipice of Darkness\", hře založené na \"„Penny Arcade“\".\n\nNa jaře 2008 se přidal k Hothead Games jako výtvarný ředitel, kde vyvíjí DeathSpank, adventure/RPG hru.\n\n\n"}
{"id": "361782", "url": "https://cs.wikipedia.org/wiki?curid=361782", "title": "Vládní vůz", "text": "Vládní vůz\n\nVládní vůz je název pro auta, která jsou používána pro dopravu vládních představitelů. Většinou se jedná o limuzínu nebo nadstandardně vybavený automobil vyšší třídy. Občas bývají tyto vozy dodávány domácími výrobci (pokud v dané zemí nějaký existuje), což je jakýsi znak národní hrdosti, který vyjadřuje důvěru v domácí vozy, nebo jde o záměr podpořit prodej domácí značky. Například prezident USA má k dispozici Cadillac, japonský císař používá Toyotu, britský panovník užívá Bentley a italský premiér zase Maserati.\n\nSoučasný prezident České republiky, Miloš Zeman, používá Škodu Superb v nejvyšším provedení \"Laurin & Klement\".\n\nHistoricky se českoslovenští prezidenti vozili v automobilech vyráběných firmami Škoda (Hispano-Suiza a VOS), Praga (Grand a Golden), Tatra (80, 603 a 613), Daimler (EL24 a DE36), ZIL (110, 111, 114 a 115) a GAZ (12-ZIM a M13-Čajka). Po roce 1989 používali čeští prezidenti Renault 21, BMW E32 735i a 750i, Mercedes-Benz 600 SEL a poté Škodu Superb.\n\nČeští vládní činitelé používají pro dopravu převážně vozy Škoda a Audi. Z ministrů, již mají na služební auto ze zákona nárok, většina používá Škodu Superb, které zdarma zapůjčuje Škoda Auto. Dále zde pak můžeme najít i Audi A8, Mercedes-Benz, BMW a Lexus.\n\nV Itálii jezdí současní politici vozy jako je například Lancia Thesis, Maserati Quattroporte (prezident) a Alfa Romeo 166. Dříve k vozům politiků patřily automobily Lancia Thema, Alfa Romeo 164 a Fiat Croma.\n\nPrezident USA má k dispozici vlastní limuzínu od firmy Cadillac, typ DTS. Ta je postavena na základě normálně vyráběného sedanu Cadillac DTS. Nicméně tato verze je speciálně upravena pro potřeby hlavy státu. První jízdou tohoto typu limuzíny byla inaugurační jízda 20. ledna 2001.\n\nUvnitř vozu se nachází plyšový interiér, skládací stolek, CD přehrávač a adaptivní masážní sedačky. Dále zde najdeme komunikační panel připojený k pěti anténám na víku kufru, systém pro noční vidění, kamery pokrývající okolí vozu a také nezbytný 12,7 cm tlustý pancíř, který je schopný odrazit i útok ručních protitankových střel. Díky své tloušťce, nepropouští pancéřovaná okna dovnitř světlo. Auto má pneumatiky run-flat, jež umožňují i po zásahu ujet několik desítek kilometrů. Vnitřní prostor je izolován od vnějšího kvůli případnému chemickému či biologickému útoku. Součástí limuzíny je speciálně vyškolený řidič z jednotky Secret Service, která je odpovědná za ochranu nejvyšších ústavních činitelů. Limuzína je označována jako \"Cadillac One\".\n\nPapež Benedikt XVI. při svých zahraničních cestách většinou používal upravený Mercedes-Benz třídy M. Papež do něj nastupuje zezadu a následně je zvedákem vytažen až do \"skleněné místnosti\", která je za neprůstřelným sklem.\n\nToto vozidlo bývá označováno jako \"papamobil\". Dříve ve Vatikánu sloužil podobně upravený Mercedes-Benz třídy G, který je dnes vystaven v muzeu Mercedes ve Stuttgartu.\n"}
{"id": "361791", "url": "https://cs.wikipedia.org/wiki?curid=361791", "title": "Markazí", "text": "Markazí\n\nMarkazí je íránská provincie. Nachází v západní části země a je jednou z 31 íránských provincií. Největším městem je Arák. Rozloha je 29 130 km² a v roce 2005 zde žilo 1 361 394 obyvatel, z nichž byla třetina z Aráku.\n\n"}
{"id": "361792", "url": "https://cs.wikipedia.org/wiki?curid=361792", "title": "Arak", "text": "Arak\n\nArak představuje různé varianty středně silného až silného alkoholického nápoje – destilátu vyrobeného procesem fermentace (kvašení) a destilace buď z vína, resp. datlového vína (tedy vínovice) aromatizovaného anýzem, nebo jde o pálenku aromatem a chutí podobnou rumu ze šťávy cukrových palem, resp. melasy, nejčastěji třtinové.\n\nVýraz pochází z arabského al rak, znamenajícího něco proti pocení. Druhému typu nápoje se někdy říká nesprávně \"rýžová pálenka\", protože rýže se zde používá pouze na zákvas.\n\nPočátky produkce araku jsou neznámé, ale destilační aparát tradičně používaný k jeho produkci, známý jako alembik, je vynálezem Jabira ibn Hayyana, muslima z Kufy (Irák). První izolaci ethanolu jakožto chemické látky se podařilo provést muslimským chemikům, kteří vyvinuli umění destilace během Abbasídského kalífátu. Již staří perští mágové a léčitelé se však věnovali destilaci bylinných kvasů a v Indii byla pálena \"rýžová pálenka\" již v době bronzové, takže prapůvod destilace je ukryt v hlubinách věků.\n\nDalší země kolem Středozemního moře mají podobné nápoje, z nichž nejznámější je řecké ouzo nebo francouzské pastis. Podobný nápoj je vyráběn i v Egyptě. Od slova \"arak\" je odvozen i výraz \"rakije\". \"Rakije\" je souhrnný název pro tradiční ovocné pálenky na Balkánském poloostrově. Typická je hlavně pro Chorvatsko, Srbsko, ale i Itálii, Řecko, Rumunsko, Turecko atd. \n\nKlíčové technologické postupy destilace alkoholu objevili Arabové na přelomu 10. a 11. století. Ale již mnohem dříve různé světové kultury proces destilace znaly.\n\n\n\n\n"}
{"id": "361793", "url": "https://cs.wikipedia.org/wiki?curid=361793", "title": "Arák", "text": "Arák\n\nArák (persky: اراک) dříve znám pod jménem Sultán Ábád ( ) je velké město v Íránu, centrum provincie Markazí. V roce 2005 zde žilo 511 127 obyvatel, podle jiného zdroje 410 000 obyvatel. Nachází se nedaleko solného jezera, v nadmořské výšce 1830 metrů. Městem prochází železnice, nachází se zde muzeum, několik fotbalových a atletických stadionů.\n\n"}
{"id": "361795", "url": "https://cs.wikipedia.org/wiki?curid=361795", "title": "Isfahán (provincie)", "text": "Isfahán (provincie)\n\nIsfahánská provincie je íránská provincie. Nachází se v centrální části země a je jednou z 31 íránských provincií. Hlavním městem je Isfahán. Rozloha provincie je 107 029 km² a v roce 2006 zde žilo 4 559 256 obyvatel.\n\n"}
{"id": "361796", "url": "https://cs.wikipedia.org/wiki?curid=361796", "title": "STS-88", "text": "STS-88\n\nSTS-88 byla mise amerického raketoplánu Endeavour k Mezinárodní vesmírné stanici. Cílem letu byla doprava amerického modulu Unity k Mezinárodní vesmírné stanici. Uskutečnily se tři výstupy do otevřeného vesmíru.\n\n\n"}
{"id": "361797", "url": "https://cs.wikipedia.org/wiki?curid=361797", "title": "Alois Klar", "text": "Alois Klar\n\nAlois Klar (též \"Aloys Klár\", 25. dubna 1763 Úštěk – 25. března 1833 Praha) byl filolog, pedagog a filantrop, profesor pražské univerzity, děkan filosofické fakulty, zakladatel a první ředitel Klárova ústavu pro slepce.\n\nPo studiu v Litoměřicích studoval na pražské univerzitě klasické jazyky a roku 1782 získal doktorát filosofie. Roku 1786 se stal profesorem gymnázia v Litoměřicích, kde působil také jako katecheta. Roku 1806 byl jmenován profesorem řečtiny a klasické literatury na pražské univerzitě. Mezi jiným zde zavedl velmi oblíbená cvičení v rétorice a deklamaci básní, kam docházel i Karel Hynek Mácha. Klar byl patrně první, kdo Máchu v jeho básnické činnosti povzbudil a patrně i hmotně podporoval. Mácha si ho velice vážil a věnoval mu báseň.\n\nVedle této činnosti učitele se Klar – sám tělesně postižený – po celý život věnoval dobročinným činnostem, zejména péči o nevidomé. Už roku 1807 spolu s manželkou Rosinou, se synem Paulem Aloysem a jeho ženou, rozenou Vratislavovou z Mitrovic, založil soukromý \"Ústav pro slepé děti\" na Hradčanech. Napsal jeho statut, stal se jeho prvním ředitelem a sám zde řídil vyučování, což byla tehdy činnost průkopnická. Založil také nadaci pro mladé umělce a pro chudé studenty filosofie a roku 1832 \"Ústav pro zaopatřování a zaměstnání dospělých slepců\", pozdější Klárův ústav. Klarovým cílem bylo naučit slepce nějakou činnost, kterou by se pak sami mohli živit, protože žádné sociální pojištění tehdy nebylo. Na tyto účely dával své dosti značné příjmy z literární činnosti. Roku 1831 byl jmenován čestným měšťanem města Prahy. Je pochován na pražském břevnovském hřbitově.\n\nRoku 1832 založil Klar nový Ústav pro zaopatřování a zaměstnání dospělých slepců a získal pro něj darem od císaře Františka I. pozemek na dnešním Klárově. Budova s velkou kaplí archanděla Rafaela (architekti Vincenc Kulhánek a Josef Kranner) byla postavena už po Klarově smrti v letech 1836–1844 péčí Klarova syna Paula (Pavla) Aloise Klara a dokončena v letech 1884–1885 jeho vnukem Rudolfem. V kapli jsou cenné fresky a busty od Emanuela Maxe. Relief na štítu budovy názorňuje příběh z biblické Knihy Tobijáš (Tob 11,4-13):\"Tobiáš uzdravuje slepého otce Tobita\" a vytvořil jej Josef Max. Budova sloužila slepcům až do poloviny 20. století, pak ji převzal Plánovací úřad a další instituce.\n\n\n\n\n"}
{"id": "361802", "url": "https://cs.wikipedia.org/wiki?curid=361802", "title": "Jodi Fountainová McLeodová", "text": "Jodi Fountainová McLeodová\n\nJodi je jednou z hlavních postav seriálu \"McLeodovy dcery\" a vyskytuje se v něm již od začátku. Je to dcera Meg Fountainové Dodgeové. Zažije pár milostných románků, jeden z nich dokonce vyvrcholí nevydařenou svatbou. \n\nV šesté sérii se Jodi dozvídá, že jejím otcem je Jack McLeod. Pohádá se svou matkou, která potom odjede na cesty do světa. Nakonec se po návratu usmíří a Jodi ji přichystá svatbu s Dodgem. Jodi řekne Tess o tom, že je její sestra a tím pádem se po odchodu Tess do Argentiny z Jodi stává spolumajitelka Drovers Run. Na Killarnie přijíždí nový správce Rob. Je málomluvný a s nikým se nechce přátelit. To Jodi připadá divné a snaží se s ním spřátelit co to jde. Po delší době se jí Rob svěří, že měl ženu a dceru, kterou zabili zločinci a on je na Drovers Run před nimi ukrytý – je v ochraně svědků a jeho pravé jméno je Matt. Za pár dní přijíždí na Drovers Run novinář, který se zajímá o Nikovo „vzkříšení“, ale shání se po Robovi, že by s ním chtěl udělat rozhovor. Jodi má podezření a běží za Robem/Mattem a varuje ho, že možná novinář není novinář. V tu chvíli „novinář“ přijíždí a střílí po Robovi a Jodi. Je to jeden ze zločinců, kteří Roba hledají. Rob je postřelen a schovají se s Jodi na noc pod most. Rob krvácí a už nemůže skoro chodit, ale Jodi ho stále nutí jít dál, aby se dostali na Drovers Run a utekli. Rob zkolabuje a Jodi jde hledat pomoc. Najde divokého koně, osedlá ho a s Robem přijedou na Drovers Run. Nakonec je ale „novinář“ najde a i s Kate jim drží u hlavy zbraň. Najednou se objeví Stevie a „novináře“ praští. Přijíždí policie a sanitka a Roba odváží. Ten se s Jodi loučí a políbí se… vědí, že už se nejspíš nikdy neuvidí. \n\nV sedmé sérii se Rob vrací… tentokrát už jako Matt. Prožívají s Jodi sbližování, které přeroste ve velkou lásku. Jenomže zločinci jim pokoj nedají a opět je najdou. Jedinou možností je, že Matt opět odjede pryč. Jodi se rozhodne odejít s ním a Matt ji požádá o ruku. Nasedají do auta, které vybuchuje. \n\nKate přijíždí na Jodin pohřeb a před obřadem ji „vidí“, resp. vidí jejího ducha. Po pohřbu se jede podívat na místo, kde vybouchlo auto a Jodi opět vidí. Jodi jde k ní a dotýká se ji. Kate začne plakat a Jodi ji objímá. Není to duch. Jodi je živá a zdravá a stojí před ní. Kate se dozvídá, že Jodi s Mattem naplánovali vlastní „smrt“, aby se zbavili pronásledování. Jodi se se všemi loučí a odjíždí s Mattem neznámo kam.\n"}
{"id": "361805", "url": "https://cs.wikipedia.org/wiki?curid=361805", "title": "Oldřich Pelčák", "text": "Oldřich Pelčák\n\nOldřich Pelčák (* 2. listopadu 1943 Zlín) je český kosmonaut a vojenský letec. Je tzv. „kosmonautem-kandidátem“, společně s Vladimírem Remkem jsou jediní dva Čechoslováci, kteří absolvovali výcvik pro let do vesmíru. Ve dvojici s Nikolajem Rukavišnikovem tvořili záložní posádku k dvojici Remek–Gubarev pro let Sojuz 28.\n\nOd roku 1969 sloužil v armádě jako velitel roje v hodnosti nadporučíka. V roce 1971 získal kvalifikaci pilota 1. třídy. Od 1. září 1972 začal Oldřich Pelčák studovat v ruském Moninu na vojenské letecké akademii J. A. Gagarina společně s Vladimírem Remkem. V roce 1975 obdržel medaili Za službu vlasti.\n\nDo předběžného výběru kosmonautů programu Interkosmos byla v roce 1976 jmenována čtveřice letců, z nichž byli ještě v ČSSR vyřazeni Michal Vondroušek a Ladislav Klíma. Výběrovým řízením byla čtveřice zredukována na dvojici Remek – Pelčák. Tito dva v prosinci téhož roku odjeli do Hvězdného městečka, kde spolu s ostatními kandidáty z Polska a NDR absolvovali výcvik ve Středisku přípravy kosmonautů J. A. Gagarina. Společně s ním se zde ubytovala i jeho rodina, žena Hana a synové Oldřich a Miloš. Až po ukončení náročného výcviku na počátku roku 1978 bylo v Praze příslušnou komisí určeno, že (v té době již major) Pelčák bude členem záložní posádky a do kosmu poletí Vladimír Remek.\n\nPo návratu do vlasti působil dále ve velitelských funkcích a poté byl zkušebním pilotem Leteckého zkušebního odboru Vzdušných sil AČR v Praze-Kbelích. Od roku 1999 je v důchodu a ochotně se zúčastňuje různých setkání popularizátorů kosmonautiky.\n\nPo Oldřichu Pelčákovi byla pojmenována planetka (6149) Pelčák objevená českými hvězdáři na Kleti.\n\nZ prvního manželství pochází děti Oldřich, Miloš a Hana. Z druhého manželství dcera Lucie.\n\nVe volbách do Senátu PČR v roce 2014 kandidoval jako nestraník za ČSSD v obvodu č. 24 – Praha 9. Se ziskem 10,66 % hlasů skončil na 4. místě a nepostoupil tak ani do druhého kola.\n\n"}
{"id": "361810", "url": "https://cs.wikipedia.org/wiki?curid=361810", "title": "Gustav Trautenberger", "text": "Gustav Trautenberger\n\nDr. phil. et Lic. theol. Gustav Trautenberger (30. července 1836 v obci Rutzenmoos – 25. června 1902 v Curychu) byl evangelický duchovní, církevní historik a významná osobnost německé kultury v Brně 2. pol. 19. století.\nV letech 1858–1902 působil v evangelickém sboru v Brně. Zasloužil se o výstavbu Kristova kostela, dokončeného v r. 1864. Zastával též úřad seniora.\n\nJe autorem několika prací o dějinách protestantismu na Moravě.\n"}
{"id": "361813", "url": "https://cs.wikipedia.org/wiki?curid=361813", "title": "Nurhači", "text": "Nurhači\n\nNurhači (mandžusky, čínsky \"努爾哈赤\" pchin-jin \"Nǔ'ěrhāchì\", v českém přepisu \"Nu-er-cha-čch\", nebo \"努爾哈齊\" pchin-jin \"Nǔ'ěrhāqí\", v českém přepisu \" Nu-er-cha-čchi\") (* 1559 - † 30. září 1626) byl zakladatel státu ťien-čouských Džürčenů a otec Chung Tchaj-ťiho, prvního císaře mandžuské dynastie Čching. Je pokládán za zakladatele pozdějšího mandžuského státu, Čchingské říše.\n\nPocházel z rodu Aisin Gioro („Aisin“ znamená v mandžuštině „zlatý“). Za pomoc v boji proti japonské invazi mu byl roku 1589 udělen Mingy titul „generalissima tygra a draka“. Roku 1607 mu Chalchští Mongolové udělili titul chána a uznali ho za sobě rovného („Lišíme se jazykem, ale šaty, které nosíme a život, který žijeme, jsou stejné.“ – Nurhačiho odpověď na udělení titulu).\n\nNurhači položil základy vojensko-správního systému Osmi korouhví. Je mu připisováno i nařízení vytvoření písma pro mandžuštinu.\n\nNurhači vládl od roku 1616 do své smrti. Svou kariéru začal jako nižší kmenový náčelník na východním okraji zemědělské nížiny jižního Mandžuska. Sjednotil různé kmeny obývající tuto oblast a roku 1616 založil vlastní dynastii, kterou nazval Ťin a která byla později nazývána „Pozdní Ťin“. Hlavním městem ustanovil Mukden, kde nechal roku 1625 vybudovat palác a který zůstal hlavním městem až do roku 1644.\n\nV únoru 1626 došlo k bitvě u Ning-jüanu (宁远 \"Nīngyuǎn\", dnešní Sing-čcheng 兴城 \"Xīngchéng\"), když Nurhači se svojí 100 000 armádou (někdy uváděno až 130 000) oblehl toto Mingy kontrolované město. Hlavní mingský správce Liao-ningu Jüan Čchung-chuan (袁崇煥 \"Yuán Chónghuàn\") nasadil při obraně upravená portugalská děla a s pouhými 9000 (podle jiných zdrojů 10 000) obránci dokázal město udržet. Nurhači byl během bitvy zraněn a pravděpodobně na následky zranění zemřel 30. září 1626 ve věku 68 let.\n\nNurhačiho osmý syn Chung Tchaj-ťi v roce 1636 přejmenoval dynastii Pozdní Ťin na dynastii Čching.\n\n"}
{"id": "361814", "url": "https://cs.wikipedia.org/wiki?curid=361814", "title": "Rudá", "text": "Rudá\n\nRudá označuje barvu krve, tj. tmavě či sytě červenou barvu, nebo také červenou barvu obecně.\n\nPodle lingvisty Václava Machka není název barvy etymologicky příbuzný se slovem ruda, názvem suroviny pro výrobu kovů (podle červené barvy rud železa, jak by se nabízelo), ale s jiným stejně znějícím slovem označujícím rez na obilí a se slovesem \"rdít se\". Vytlačuje slovo \"červený\" v pojmech spojených s politikou.\n\nV oblasti politiky, vojenství a povstalectví je \"rudá\" barva obvykle spojována s politicky levými směry a jejich propagandou a je interpretována jako barva revoluce. Pro účely levicové propagandy je používána i v jiných oborech a někdy se objevuje jako většinová barva spolu s menšinovou žlutou na vlajkách komunistických států (např. Čínské lidové republiky nebo Socialistické republiky Vietnam).\n\nRudá bývá také často interpretována jako barva lásky a životní síly, v poetické rovině potom jako barva vášně a barva krve. Temně rudou barvu mohou mít i kvalitní červená vína.\n\n"}
{"id": "361816", "url": "https://cs.wikipedia.org/wiki?curid=361816", "title": "Klar", "text": "Klar\n\nPříjmení Klar, přechýleně Klarová, nosí více osobností:\n\n\n"}
{"id": "361817", "url": "https://cs.wikipedia.org/wiki?curid=361817", "title": "Annam", "text": "Annam\n\nAnnam (vietnamsky \"An Nam\" - doslovně „Klidný jih“) je označení střední části Vietnamu, nacházející se mezi severně ležícím Tonkinem a jižně položenou Kočinčínou. Před osamostatněním Vietnamu se jednalo v rámci Francouzské Indočíny o protektorát, jehož metropolí bylo město Hue. Dnes se region ve vietnamštině označuje jako \"Trung Bộ\" (Střední pobřeží).\n\nÚzemí bývalého protektorátu se v podstatě krylo s územími těchto moderních vietnamských provincií:\n"}
{"id": "361818", "url": "https://cs.wikipedia.org/wiki?curid=361818", "title": "STS-106", "text": "STS-106\n\nSTS-106 byla mise amerického raketoplánu Atlantis k Mezinárodní vesmírné stanici. Cílem letu byla doprava zásob na stanici. Uskutečnil se jeden výstup do otevřeného vesmíru během kterého Lu a Malenčenko propojily kabely mezi moduly Zarja a Zvezda, a také nainstalovaly magnetometr který slouží jako 3D Kompas.\n\n\n\n"}
{"id": "361822", "url": "https://cs.wikipedia.org/wiki?curid=361822", "title": "Adrian Ludwig Richter", "text": "Adrian Ludwig Richter\n\nAdrian Ludwig Richter (28. září 1803 Friedrichstadt (Drážďany) – 19. června 1884 Loschwitz) byl německý malíř a ilustrátor období romantismu.\n\nLudwig se narodil ve vesnici Friedrichstadt na levém břehu Labe. Roku 1835 byla obec připojena k Drážďanům. Jeho otec Carl August byl malíř a mědirytec a syna v oboru vzdělával. V roce 1816 byl Ludwig přijatý na drážďanskou akademii. V letech 1820–1821 pobýval ve službách ruského komořího Alexandra Naryškina v jižní Francii a v Paříži. Pro Naryškina pracoval jako kreslíř. \n\nPro jeho umělecký vývoj byla důležitá cesta do Itálie, kterou podnikl v letech 1823 až 1826. Umožnila ji finanční podpora otcova přítele, nakladatele Johanna Christopha Arnolda. V Římě poznal Julia Schnorra z Carolsfeldu a Josepha Antona Kocha, jejichž tvorba ho velmi ovlivnila. Výsledkem Richterova putování po Itálii bylo několik krajinomaleb, které namaloval až po svém návratu domů. Patří k nim \"Civitella (Ráno)\", \"Ariccia (Večer)\" či \"Ráno u Palestriny\". Na \"Civitelle\" vyobrazil také svou manželku Augustu rozenou Freudenbergovou (1804–1854), se kterou uzavřel sňatek v listopadu 1827. Richter tudíž musel pro svou rodinu získat stálý příjem, a tak v roce 1828 přijal místo učitele kreslení v míšeňské porcelánce. \n\nOdloučenost od výtvarných center ho však neuspokojovala. Když se v roce 1826 na drážďanské Akademii po otci uvolnilo místo učitele malířství se specializací na krajinomalbu a znázornění zvířat, vrátil se domů. Dalším zdrojem jeho příjmů bylo vytváření předloh pro dřevořezy knížek, které v Lipsku vydával Georg Wigand. Richterova kariéra na Akademii měla vzestupnou tendenci: roku 1840 se stal vedoucím ateliéru krajinomalby, rok nato byl jmenován profesorem a v roce 1853 byl zvolen do akademické rady. Své alma mater zůstal věrný po zbytek života – do důchodu odešel až v roce 1876. \n\nNa Světové výstavě roku 1855 v Paříži získal Richter cenu za obraz \"Svatební průvod na jaře\" z roku 1847, inspirovaný operou Richarda Wagnera \"Tannhäuser\". Koncem 50. let se u malíře začalo projevovat oční onemocnění, které ho postupně stále víc omezovalo v tvorbě. V roce 1859 obdržel čestný doktorát od Lipské univerzity. \n\nZ podnětu svého přítele a sběratele Eduarda Cichoria (1819–1907) začal v roce 1869 Richter sepisovat své paměti, které však vyšly až posmrtně pod názvem \"Lebenserinnerungen eines deutschen Malers\". Kniha naposledy vyšla v roce 1922.\n\nNa konci života se Richterovi dostalo několika veřejných poct. Dne 9. března 1876 pro něj uspořádala drážďanská umělecká veřejnost velkou slavnost spojenou s průvodem městem. O dva roky později, při příležitosti 75. narozenin, obdržel čestné občanství Drážďan a byly mu uspořádány výstavy v Lipsku a Berlíně. V té době už byl umělec takřka slepý. Zemřel v Drážďanech 19. června 1884. Pohřbený byl na Vnějším katolickém hřbitově ve svém rodném městě.\n\n Richter se na českou stranu Krušnohoří dostal už jako patnáctiletý. Doprovázel svého otce, který v krajině okolo Ústí nad Labem kreslil předlohy pro album \"70 mahlerische An- und Aussichten der Umgegend von Dresden\", které v roce 1820 vydal již zmíněný Johann Christoph Arnold. V létě 1834 plánoval Richter další cestu do Itálie. Poněvadž jeho manželka prodělávala rekonvalescenci po těžké nemoci, rozhodl se podniknout cestu do blízkých severních Čech, kterou popsal i ve svých pamětech. Z této cesty se dochovaly kresby s náměty zejména z Ústecka. Obzvláště zřícenina Střekova ho nepřestávala fascinovat. Tato labská dominanta se stala námětem několika skic a olejomaleb. Z roku 1835 např. pochází plátno \"Začínající bouře nad Střekovem\". České středohoří Richtera přitahovalo. Je doloženo kolem dvaceti jeho pobytů v Čechách. Někdy jezdil sám, jindy se svými žáky z Akademie. Ve svých pamětech píše o návštěvách Krupky, Bohosudova, Sebuzína či hradu Kamýka. Naposledy Ústí nad Labem navštívil v roce 1875.\nK jeho nejznámějším obrazům patří \"Přívoz pod Střekovem\" (\"Überfahrt am Schreckenstein\") z roku 1837. Obraz má monumentální rozměry 116,5x156,5 cm a je uchováván v Drážďanech v Galerie Neue Meister. Vlevo na skále se nachází střekovská zřícenina, uprostřed na Labi pluje loďka s převozníkem a cestujícími, v horní části obrazu je obloha zlatavě zbarvená zapadajícím sluncem. Obraz má mnoho významových poloh. Richter ho koncipoval v přeneseném slova smyslu jako \"hudební obraz\". Akustický rozměr přináší šum vodního proudu, údery převozníkových vesel o hladinu ale především harfenistova hra. Jedním z aspektů obrazu je protiklad mládí a stáří, symbolizovaný letitým harfenistou a mileneckým párem na loďce. Richter na loďku umístil i sám sebe v podobě malíře hledícího na hrad. Jedním z inspiračních zdrojů obrazu byla báseň Theodora Körnera \"Střekov a Labe\".\n\nRichterovo malířské dílo patří bytostně do romantismu. Proslavil se paradoxně právě tím, ačkoliv v souhrnu jeho tvorby tvoří výraznou menšinu. Po delší odmlce namaloval v roce 1847 obraz \"Svatební průvod na jaře\" a pak, opět z popudu Eduarda Cichoria, roku 1859 plátno \"V červnu\". To byla jeho poslední olejomalba. Nejvíce olejů, celkem jedenáct, vlastní a vystavuje drážďanská Galerie Neue Meister. Richter si velmi cenil svého předchůdce, o generaci staršího Caspara Davida Friedricha. O jeho obrazech prohlásil: \"Otřesou námi, pak náhle přetnou nit a přenechají nás našim zjitřeným citům.\" \n\nTěžiště Richterovy práce ale spočívalo v grafice, která sloužila jako ilustrace k různým knížkám lidového čtení, sbírkám básní a písní či pohádkám. Odhaduje se, že Richter vytvořil kolem tří tisíc dřevorytů. Znázornil v nich biedermeierovskou atmosféru tehdejších německých zemí. Mezi jeho žáky patřil například fotograf Hermann Krone. Národní galerie v Praze vlastní jeden Richterův obraz, a to \"Chrám Minervy v Římě\".\n\n\n\n"}
{"id": "361823", "url": "https://cs.wikipedia.org/wiki?curid=361823", "title": "Cesare Mattei", "text": "Cesare Mattei\n\nHrabě Cesare Mattei, též César Mattei (11. ledna 1809, Bologna, Itálie – 3. dubna 1896) byl italský šlechtic, spisovatel, politik, homeopat a známý léčitel 19. století. Je zakladatelem elektrohomeopatie.\n\nVyrůstal v bohaté rodině ve Ferraře a byl původně politikem. Nejdříve prováděl svá léčení doma, později se jim věnoval v nemocnici sv. Terezy v Římě. Založil si své vlastní léčebné centrum v jeho nově postaveném zámku Rocchetta Mattei v Grizzana Morandi v Bologni. Na svém zámku léčil pomocí elektrohomeopatie mnoho vysoce postavených lidí své doby (ruského cara Alexandra II. a bavorského krále Ludvíka II.). Po jeho smrti s jeho výzkumy pokračoval jeho adoptivní syn Mario Venturoli. V Německu na jeho práci navazoval Theodor Krauß.\n\n\n"}
{"id": "361824", "url": "https://cs.wikipedia.org/wiki?curid=361824", "title": "Duke Energy", "text": "Duke Energy\n\nDuke Energy je americká energetická společnost se sídlem v Charlotte. Podniká ve Spojených státech, Kanadě a Latinské Americe. Duke Energy a její dceřiné společnosti se specializují na vývoj, vlastnictví a provoz energetických zařízení. Tato společnost spravuje a provozuje také jaderné elektrárny. Společnost Duke Energy byla založena v roce 1900 tehdy pod názvem Catawba Power Company.\n"}
{"id": "361827", "url": "https://cs.wikipedia.org/wiki?curid=361827", "title": "Chuang Tchaj-ťi", "text": "Chuang Tchaj-ťi\n\nChuang Tchaj-ťi (čínsky \"皇太極\" pchin-jin \"Huáng Tàijí\"), známý též pod jménem Abachaj (* 28. listopadu 1592 - † 21. září 1643) byl zakladatel a první císař mandžuské Dynastie Čching. Jeho otcem byl zakladatel mandžuského státu Nurhači.\n\nChuang Tchaj-ťi v roce 1636 pojmenoval svůj národ Mandžuy a vyhlásil dynastii Čching („Čistá“).\n\nChuang Tchaj-ťi vládl od roku 1626 do své smrti. Na východě si podmanil Koreu a na západě uzavřel spojenectví s kmeny Vnitřního Mongolska. V roce 1638 založil tzv. Mongolský jamen. Těmito kroky konsolidoval mandžuský stát vytvořený jeho otcem Nurhačim a připravil základy pozdějšího dobytí Číny. Dosažení tohoto cíle se však nedožil.\n\n"}
{"id": "361828", "url": "https://cs.wikipedia.org/wiki?curid=361828", "title": "Hermann Friedrich Kohlbrügge", "text": "Hermann Friedrich Kohlbrügge\n\nHermann Friedrich Kohlbrügge (1803–1875) byl holandským reformovaným teologem, představitelem neo-kalvinismu.\n\nByl odpůrcem liberální teologie a hlásil se k teologii konfesionalistické.\n\nOvlivnil sám bezprostředně nebo prostřednictvím svého zetě teologa Eduarda Böhla řadu českých reformovaných bohoslovců a kazatelů (např. Jana Karafiáta).\n\n\n"}
{"id": "361830", "url": "https://cs.wikipedia.org/wiki?curid=361830", "title": "Top (Unix)", "text": "Top (Unix)\n\ncodice_1 je jeden z nástrojů UN*Xových operačních systému pro monitorování právě běžících procesů a podprocesů. Na rozdíl od nástroje ps jeho použití není dávkové, ale průběhové (podobně jako Task Manager v operačních systémech Windows NT.\n\nProgram v záhlaví zobrazuje tzv. Load averages podobně jako nástroj uptime. Souhrn procesů, stavy CPU, využití paměti a swap následuje.\nBěžně zobrazovanými hodnotami jsou PID čili číselná identifikace procesu či podprocesu, jméno uživatele, v jehož kontextu proces běží, priorita, hodnota nice, velikost v operační paměti, aktuální stav procesu, metoda zpracování podprocesů či vláken, doba běhu procesu (měřeno v času vytížení procesoru, aktuální vytížení procesoru procesem a poté příkaz, jímž byl proces spuštěn. Je samozřejmě možné zobrazit příkaz včetně parametrů, s nimiž byl volán.\n\nnáhled výstupu programu na operačním systému OpenBSD\n\n"}
{"id": "361831", "url": "https://cs.wikipedia.org/wiki?curid=361831", "title": "Bohumír Ďuričko", "text": "Bohumír Ďuričko\n\nBohumír Ďuričko (* 11. října 1953) je bývalý český hoteliér a bývalý nájemce hotelu Axa v Praze. Před sametovou revolucí pracoval na ministerstvu zahraničního obchodu, také mimo jiné obchodoval se zbraněmi, koncem 80. let 20. století byl ekonomickým náměstkem cestovní kanceláře CK Sportturist. Do roku 2017 si odpykával trest odnětí svobody 12,5 roku za vraždu Václava Kočky mladšího. V roce 2018 se přejmenoval a jeho nové jméno zní Benedikt Reinhold Diera.\n\nJak i sám dokládá kopií svazku na svém webu, byl agentem Státní bezpečnosti. Spolupráci s federální československou kontrarozvědkou podepsal 6. června 1989, měl krycí jméno Lipan a vázacímu aktu spojenému s nadstandardní útratou byli přítomni příslušníci StB Roman Michael a Petr Košťál. Tvrdí, že jako agent StB nikomu neublížil. Ředitel odboru archivní služby ministerstva vnitra Dalibor Státník v roce 2005 na základě prostudování spisu StB řekl, že Ďuričko podal osm hlášení na různé osoby a organizace, že řídicí důstojníci jej chválili za informace i analýzu některých zpravodajských jevů a že podle něj byl Lipan kvalitním agentem StB.\n\nPo roce 1990 začal podnikat, založil firmu na správu nemovitostí a udržoval dobré kontakty i s pražskými politiky za ODS, například s bývalým primátorem Janem Koukalem nebo s Janem Bürgermeisterem. Sám se chlubil, že ODS sponzoroval „nepravidelně zhruba sto tisíci korunami ročně“. Dále například prohlásil, že po volbách rozdělí hlasy s manželkou rovnoměrně mezi ODS a ČSSD.\nV roce 1995 získal fotbalový klub Dukla, a o dva roky později ho prodal. V roce 1997 se stal většinovým vlastníkem firmy Hotel AXA s. r. o.\n\nJe dlouholetým známým Jiřího Paroubka, v roce 2005 spolu oba muži plánovali dovolenou na lodi na Jadranu, ale Paroubek svou účast odvolal poté, co se dozvěděl o Ďuričkově minulosti v StB. Deník MF DNES citoval dva Paroubkovy výroky. 22. července 2005 odpověděl Paroubek na otázku, proč chce jet na dovolenou na jachtu Bohumíra Ďurička, který byl v době komunismu agentem StB: \"„Je to můj kamarád, ale o něčem takovém jsem nevěděl,“\" a 10. října 2008 o Ďuričkovi řekl: \"„Nebyl mým přítelem a od roku 2005 jsme se s výjimkou několika víceméně náhodných společenských událostí neviděli.“\"\n\nMédia zveřejnila citaci z Kubiceho zprávy, v níž se o Ďuričkovi psalo: \"„Dle zdroje novinářů zde (na své jachtě) měl držet a souložit se svojí nezletilou dcerou, kterou měl mít při jeho návštěvách k dispozici Paroubek.“\" Tito novináři nebyli nikdy specifikováni a žádný jiný zdroj tato tvrzení nikdy nepotvrdil. Bohumír Ďuričko v tomto případě podal trestní oznámení a komentoval ho: \"„Mám dvě nezletilé dcery, jedné je šestnáct let, druhé jsou dva roky. Zveřejněná lež mne hluboce zasáhla a ovlivnila negativně život především mé starší dcery.\"\"\n\nDne 9. října 2008 se účastnil křtu Paroubkovy knihy \"Evropa a svět očima sociálního demokrata\" a po smrtelném konfliktu s Václavem Kočkou mladším byl zadržen jako podezřelý z jeho vraždy. 12. října 2008 byl obviněn z vraždy Václava Kočky a vzat do vazby. Za vraždu Kočky mu hrozilo deset až 15 let vězení.\n\n10. dubna 2009 byl Bohumír Ďuričko odsouzen k 12,5 letům vězení ve věznici s zvýšenou ostrahou, propadnutí pistole Sig Sauer, náhradě škody rodině Kočkových v celkové výši 1 550 000 Kč a úhradě nákladů VZP. Odsouzený se na místě odvolal. Pražský vrchní soud potvrdil rozsudek v plném rozsahu.\n\nOd 10. dubna 2009 si odpykával svůj trest ve věznici Valdice, v roce 2010 byl přemístěn do věznice v Karviné. Poslední z jeho společností, Hotel AXA, s. r. o., je pro vysoké zadlužení v insolvenčním řízení, a není tedy již provozovatelem stejnojmenného hotelu.\n\nVe vězení napsal knihu Kočkoviny, v níž údajně popisuje spolupráci s Jiřím Paroubkem, financování stran i organizovaný zločin. Práva ke knize koupila v roce 2010 za miliony Kč skupina lidí blízkých ČSSD, aby tak před volbami ochránila Jiřího Paroubka tím, že zabránila vydání knihy. Jiří Paroubek se poté od akce distancoval. Majitelem práv ke knize se stala společnost Gitero Estates vlastněná Jakubem Kotrbou, spolumajitelem Advokátní kanceláře Jansta, Kostka. V lednu 2011 web Vaše věc oznámil, že úspěšně jedná o získání práv k zveřejnění celé knihy na internetu.\n\nPo devíti letech byl 30. října 2017 Bohumír Ďuričko podmínečně propuštěn z věznice Karviná.\n\n\n"}
{"id": "361832", "url": "https://cs.wikipedia.org/wiki?curid=361832", "title": "Vlčí jáma (film)", "text": "Vlčí jáma (film)\n\nVlčí jáma (anglicky \"Wolf Trap\") je černobílý film režiséra Jiřího Weisse z roku 1957, natočený podle stejnojmenného románu Jarmily Glazarové. V hlavních rolích se představili Jana Brejchová, Jiřina Šejbalová a Miroslav Doležal.\n\nPo první světové válce přijíždí do maloměsta na Opavsku ke svým pěstounům sirotek Jana (Jana Brejchová). Pěstouny jsou Robert Rýdl (Miroslav Doležal), starosta města a veterinář, a jeho manželka Klára (Jiřina Šejbalová). Kláru Jana oslovuje tetičko, Roberta otčíme. Klára je starší než Robert, na první pohled přívětivá a starostlivá, postupně však Jana poznává, že Klára je majetnická a panovačná. Svého manžela Klára oslovuje „Bobečku“ nebo „tajtrlíčku“. Janě a Robertovi kazí drobné okamžiky štěstí, třeba když Robert hraje písničku nebo si s Janou prohlíží motýla. O neteři svého muže, která jí přešívá šaty, Klára říká, že jí jde jen o dědictví a když jednou v noci dívka mluví ze spaní, ptá se jí Klára na její schůzku s jejím chlapcem. Janě, která musí přihlížet, je to nepříjemné, vykřikne, aby dívku probudila a ta nic neprozradila.\n\nJana se do Roberta zamiluje, i Robert má schovanku rád.\n\nRobert se dočká povýšení a odjíždí do Opavy – kvůli probíhající reorganizaci veterinární správy, Klára s Janou za ním mají přijet později, až Robert získá byt. Jednou za ním přijedou na návštěvu do Opavy. Na korzu na náměstí jeden z mužů, kterým Robert představuje rodinu, považuje za jeho manželku Janu a ne Kláru. Klára se chce toho dne předvést opavským měšťkám a vezme si na sebe nápadný a drahý klobouk, který ji však tlačí a bolí ji z něho hlava. Manželky pánů Kláru za jejími zády pomlouvají, Jana s Robertem vidí, že klobouk není dobrý, Klára ho i přes jejich rady odmítá sundat. V restauraci se Klára chová nevhodně, zouvá si boty a srká polévku, nevhodnost svého chování si však neuvědomuje. Po večerním ohňostroji Klára nemůže najít Roberta, hystericky ho shání mezi politickými představiteli okresu a ptá se jich po Bobečkovi.\n\nKlára s Janou žijí dál na maloměstě a připravují se na stěhování do Opavy. Robert za nimi občas jezdí. Jednou Kláře řekne, že byl přeložen do Prahy. Jindy když přijede, chce teta, aby Jana zahrála písničku, kterou s otčímem hrávali. Jana se stydí, teta naléhá, Robert Janu omlouvá. Když Robert odjíždí z města, loučí se s Klárou a pak s Janou – políbí ji a řekne jí, že ji miluje.\n\nKdyž se Klára z manželova dopisu dozví, že Robert musí zůstat v Praze ještě půl roku, zastihne ji mrtvice. Teta si myslí, že Robert má v Praze nějakou milenku. Několik dní leží ochromená, její služebnictvo se jí zatím posmívá. Jana tetu ošetřuje, avšak i ona je unavená. Navíc balí věci na stěhování do Opavy. Městský lékař Janě radí, aby si odpočinula a odjela pryč. Dá jí adresu na jednoho jeho kolegu, který má ordinaci v Brně a shání sekretářku.\n\nJana je utrápená nejen z tety, ale i ze svého citu k otčímovi. Ten jí opakuje, že musí být trpělivá a že on nemůže nic dělat. Když teta s Janou balí věci na stěhování, teta umírá. Po pohřbu Robert Janě říká, že odjedou pryč a budou moci spolu žít. Jana mu však odpoví, že ho přestala mít ráda a odchází od něj.\nNatáčení filmu probíhalo v městečku Sobotka, okr. Jičín\n\n\n\n"}
{"id": "361834", "url": "https://cs.wikipedia.org/wiki?curid=361834", "title": "Whoami", "text": "Whoami\n\ncodice_1 (přepis z anglického who am i – kdo jsem) je standardní UN*Xový program, sloužící pro zjištění identifikace právě probíhající session či kontextu programu. Standardně program vrací efektivní user ID (číselné ID uživatele či jméno uživatele).\n\nPříkaz codice_1 se poprvé objevil v AT&T UNIXu verze 1. Přestože je stále využíván, pro skriptovací účely a obecně byl nahrazen příkazem codice_3, neboť jeho výstup je ekvivalentní příkazu codice_4.\n\npříkaz codice_1 :\npříkaz s parametrem codice_4 :\n"}
{"id": "361835", "url": "https://cs.wikipedia.org/wiki?curid=361835", "title": "Martin Vozábal", "text": "Martin Vozábal\n\nMartin Vozábal (* 8. listopadu 1978, Tábor) je český trenér a bývalý fotbalový záložník, který v současnosti zastává post sportovního manažera v SK Dynamo České Budějovice. Je to táborský odchovanec a největší část své aktivní hráčské kariéry odehrál právě za SK Dynamo České Budějovice. Zde byl v sezónách 2002/03 a 2003/04 kapitánem týmu. Je hráčem se čtvrtým nejvyšším počtem prvoligových startů v historii tohoto klubu (174 utkání).\n\nOd 15 let hrál za mládežnickou reprezentaci, vyvrcholením jeho reprezentační kariéry byla účast na Letních olympijských hrách 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C. Vozábal nastoupil v utkání proti Kamerunu (remíza 1:1).\n\nKdyž v létě 2010 po patnácti letech ukončil kariéru profesionálního fotbalisty (ve svých 31 letech), začal hrát divizi ve Strakonicích a zároveň se stal asistentem Jiřího Lercha u B-týmu SK Dynamo České Budějovice. V březnu 2011 se stal asistentem trenéra A-týmu Dynama. Od července 2012 se stal hlavním trenérem třetiligového SK Strakonice 1908 a zároveň juniorky Dynama. Ovšem v září 2012 se stal asistentem nového kouče Dynama, Miroslava Soukupa, a ve stejné roli zůstal i na jaře 2013, když se hlavním trenérem stal Pavol Švantner. Poté převzal v klubu funkci sportovního manažera.\n\nV únoru 2015 se stal jediným členem klubového představenstva a tedy předsedou klubu Dynamo Č. Budějovice a zároveň ve funkci generálního manažera nahradil Karla Poborského.\n\n"}
{"id": "361836", "url": "https://cs.wikipedia.org/wiki?curid=361836", "title": "Jaroslava Švedovová", "text": "Jaroslava Švedovová\n\nJaroslava Švedovová, rusky: Ярослава Вячеславовна Шведова, \"Jaroslava Vjačeslavovna Švedova\" (* 12. září 1987 Moskva, Sovětský svaz) je kazašská profesionální tenistka, v současné době reprezentující Kazachstán, vítězka dvou grandslamů v ženské čtyřhře na Wimbledonu 2010 a US Open 2010, kde byla její spoluhráčkou Američanka Vania Kingová. Spolu s Rakušanem Julianem Knowlem také hrála finále smíšené čtyřhry na French Open 2010. Ve Wimbledonu 2012 zahrála jako první hráčka otevřené éry tzv. Zlatý set.\n\nNa žebříčku WTA pro dvouhru byla nejvýše klasifikovaná v říjnu 2012 na 25. místě a pro čtyřhru pak v červnu 2011 na 4. místě. Ve své dosavadní kariéře vyhrála na okruhu WTA Tour jeden turnaj ve dvouhře a třináct ve čtyřhře. V rámci okruhu ITF získala čtyři tituly ve dvouhře a čtyři ve čtyřhře.\n\nS tenisem začala v šesti letech, jejím trenérem je její otec. Ve dvouhře grandslamu dosáhla na dvě čtvrtfinále - první na French Open 2010, druhé na French Open 2012 . Ruskou národnost za kazašskou vyměnila v roce 2008 v rámci své snahy zlepšit podmínky profesionální kariéry, které jí nový stát nabídl.\n\nŠvedovová vynechala úvodní část sezóny, až do turnaje BNP Paribas Open, pro zranění kolena.\n\nStabilní partnerkou pro čtyřhru byla nadále Američanka Vania Kingová. Spoluhráčky si zahrály jediné grandslamové finále na US Open, z něhož odešly poraženy dvojicí Huberová a Raymondová 6–4, 6–7, 6–7.\n\nPrvní titul sezóny získaly na Western & Southern Open, když ve finále porazily 6–4, 3–6, [11–9] pár Natalie Grandinová a Vladimíra Uhlířová. Dále se probojovaly do dvou neúspěšných finále. V prvním z nich na mezinárodním mistrovství Itálie nestačily na Číňanky Šuaj Pchengovou a Ťie Čengovou 2–6, 3–6, a ve druhém pak na japonském HP Open podlehly Asiatkám Dateové Krummové s Čangovou po setech 5–7, 6–3, [9–11]. Na istanbulský Turnaj mistryň se kvalifikovaly 16. října a vypadly na něm v semifinále (úvodním utkání) s nasazenými jedničkami Peschkeovou a Srebotnikovou ve dvou sadách.\n\nŠvedovová zvítězila společně s Indkou Saniou Mirzaovou na úvodním ročníku washingtonského Citi Open po finálové výhře nad dvojicí Olga Govorcovová a Alla Kudrjavcevová 6–3, 6–3.\n\nNa French Open došla do čtvrtfinále, v němž ji vyřadila turnajová čtyřka Petra Kvitová, přestože měla v rozhodující sadě výhodu získaného podání soupeřky, kterou prohospodařila.\n\nDo Wimbledonu vstupovala jako 65. tenistka světové klasifikace a dosáhla v něm jako první žena v otevřené éře tenisu na tzv. zlatý set, když v úvodní sadě třetího kola nedovolila italské turnajové desítce Saře Erraniové uhrát ani jeden míč a vyhrála jej poměrem 6–0. Utkání pak dovedla do vítězného konce poměrem 6–4 ve druhém setu a postoupila do osmifinále. Tento výkon se od roku 1968 podařil pouze Američanu Billu Scanlonu, který v úvodním kole na turnaji WCT Gold Coast Classic 1983 v Delray Beach porazil brazilského hráče Marcose Hocevaru 6–2 a 6–0.\n\n"}
{"id": "361839", "url": "https://cs.wikipedia.org/wiki?curid=361839", "title": "Sleep", "text": "Sleep\n\ncodice_1 (anglicky sleep – spát, uspat) je standardní UN*Xový program, sloužící přerušení funkce na určitou dobu. Jeho typické využití je v skriptech.\n\nPříkaz codice_1 se poprvé objevil v AT&T UNIXu verze 1.\n\n $ sleep 5\n\npříklad zastavení DNS serveru bind na platformě OpenBSD a jeho nastartování po uplynutí 10 sekund\n\npříklad použití v csh pro monitorování narůstání velikosti souboru. V tomto případě příkaz codice_1 je použit pro úsporu systémových prostředků.\n\n"}
{"id": "361843", "url": "https://cs.wikipedia.org/wiki?curid=361843", "title": "Wait", "text": "Wait\n\ncodice_1 (anglicky wait – čekej, čekat) je standardní UN*Xový program, sloužící k zastavení vykonávání dalších příkazů (typicky) v shell scriptu, dokud parametrem předané ID procesu neohlásí ukončení.\ncodice_2\n\nMějme proces vykonávající např. kopírování dat běžící s PID 1856.\nChceme, aby náš skript počkal na dokončení onoho příkazu a poté spustil jiný skript.\n\n"}
{"id": "361856", "url": "https://cs.wikipedia.org/wiki?curid=361856", "title": "Jiří Kolář (rozcestník)", "text": "Jiří Kolář (rozcestník)\n\nJméno a příjmení Jiří Kolář nese více osob: \n\n"}
{"id": "361859", "url": "https://cs.wikipedia.org/wiki?curid=361859", "title": "Nice (Unix)", "text": "Nice (Unix)\n\ncodice_1 (anglicky nice – milý, hodný ale i vybíravý) je standardní UN*Xový program, sloužící ke spuštění jiného programu s jinou, než základní prioritou.\n\nPříkaz codice_1 se poprvé objevil v AT&T UNIXu verze 6. Tento příkaz odpovídá standardu IEEE Std 1003.1-2004 (\"POSIX\").\n\nProgram nice spouští jiný příkaz s časovanou prioritou. Je-li zadána hodnota inkrementu, je použita. Není-li, systém použije hodnotu 10. Uživatel root může spustit proces s vyšší prioritou pomocí použití negativního inkrementu. Tato priorita může být upravena v rozsahu −20 (nejvyšší) až 19 (nejnižší).\n\nparametry:\n\nnávratové hodnoty:\n\n¹ Hodnota 0 je vzápětí přepsána návratovou hodnotou volaného programu.\n\nNástroj codice_3 slouží ke změně priority již běžícího procesu.\n\nspuštění DNS daemonu BIND s vyšší prioritou\n\nHodnota nice procesu může být zjištěna pomocí nástrojů pro správu procesů jakými jsou např. codice_4 nebo codice_5\n\n"}
{"id": "361862", "url": "https://cs.wikipedia.org/wiki?curid=361862", "title": "Provincie A Coruña", "text": "Provincie A Coruña\n\nProvincie A Coruña (španělsky \"Provincia de La Coruña\" galicijsky \"Provincia da Coruña\") je jednou ze čtyř provincií Galicie. Zaujímá severozápadní část Galicie a sousedí s galicijskými provinciemi Lugo a Pontevedra. Na severu i západě je ohraničena členitým pobřežím Atlantiku. Oblast je převážně kopcovitá a převládá v ní vlhké oceánské klima.\n\nV rámci Galicie je A Coruña provincií s druhou největší rozlohou (7950 km²) a zároveň s druhým největším počtem obyvatel (356 600 obyvatel v roce 2006). Nacházejí se zde dvě nejznámější galicijská města: A Coruña, sídlo provincie a důležitý přístav, a menší Santiago de Compostela, cíl svatojakubské poutní cesty a hlavní město celého autonomního společenství Galicie.\n\n\"Ve stříbrném poli Herkulova čili Breogánova věž svých barev na skalnatém vršku, u paty hlava legendárního krále Gerióna přirozené barvy se zlatou korunou, krvavými ústy a hrdlem, vše provázeno volným lemem z mušlí svých barev. Dole modré vlny. Zelený lem štítu se 14 stříbrnými hvězdami, hvězda ve středu hlavy má potažený dolní paprsek. Klenot – uzavřená královská koruna\". Autorizováno dekretem z 10. srpna 1963. O textu dekretu se zmiňuje též elektronická konference Flags of the world (FOTW).\n\nJde o pozměněný městský znak (\"v něm chybí moře a na skalnatém vrchu je lebka a zkřížené hnáty\") z roku 1521. Není zřejmé, zda byl zelený lem vypuštěn svévolně nebo zda byl dekret pozměněn, znaku s lemem se však příliš neužívá (\"viz vyobrazení znaku na této stránce\"). Používá se znak s modrým polem, který se od městského liší především tím, že znak města má na místě hlavy Geryonovy (\"Gerión\") lebku a zkřížené hnáty.\n\nProvincie dle FOTW nemá vlajku, zde zobrazená patří městu.\n\nAni město ani provincie na svých oficiálních stránkách neužívá znaku, jen z něj odvozeného loga.\n\n"}
{"id": "361870", "url": "https://cs.wikipedia.org/wiki?curid=361870", "title": "Adem Jashari", "text": "Adem Jashari\n\nAdem Jashari [adem jašari] (28. listopadu 1955 v Prekazu – 7. března 1998 v Prekazu) byl kosovský Albánec a člen UÇK. S jugoslávskými ozbrojenými složkami bojoval od počátku 90. let 20. století. Byl zabit při opakovaném útoku jugoslávských ozbrojených složek na jeho dům.\n\nV roce 1991 se Adem Jashari přestěhoval do Albánie, kde začal trénovat s prvními dobrovolníky. Ti se později připojili k Kosovské osvobozenecké armádě (UÇK). Dne 28. února 1998 vzbouřenecká skupina pod vedením Adema Jashariho zaútočila na srbské policejní hlídky a zabila čtyři policisty, další dva zranila. Jashariho rodina se silami kosovských Srbů bojovala sice během celých 90. let, k velké nelibosti jak jugoslávských politických představitelů, tak i umírněných kosovskoalbánských politiků. První ozbrojený střet mezi Jasharim a jeho spolubojovníky proti silám jugoslávské armády a policie se odehrál ráno 30. prosince 1991. Bylo to v době, kdy Kosovo již vyhlásilo jednostranně nejprve statut republiky (tzv. Kačanickou ústavu a později i nezávislost na SFRJ, kterou však žádný stát neuznal). Dům Jasharů byl obklíčen bezpečnostními složkami, požadujícími vydání Jashariho. Jeho přátelé však obklíčení rozbili. Později se Jashari účastnil několika dalších akcí proti jugoslávské armádě a policii. Byl zabit během třídenní srbské operace proti jeho sídlu dne 7.3.1998, v jejímž průběhu bylo srbskými státními složkami zabito dalších až 57 osob, z toho cca 2-3 desítky žen a dětí ve věku pod 16 let.\n\nKosovští Albánci Jashariho považují za hrdinu a tvrdí, že se při útoku zabil sám, aby nepadl nepřátelskou kulkou. Podle Srbů byl Jashari terorista. V současné době nesou jeho jméno četné ulice po celém Kosovu a jsou mu odhalovány sochy.\n\n"}
{"id": "361871", "url": "https://cs.wikipedia.org/wiki?curid=361871", "title": "Uptime", "text": "Uptime\n\ncodice_1 (anglicky uptime – doba provozuschopnosti) je standardní UN*Xový program, sloužící pro zjištění doby běhu systému.\n\nUživatelé Unix-like systémů mohou pomocí tohoto nástroje zjistit dobu běhu systému společně s aktuálním časem, počtem právě přihlášených uživatelů a tzv. Load averages za poslední 1, 5 a 15 minut běhu systému.\nPomocí agentů používajících tento příklad se sestavují uptime statistiky, které, ačkoli jsou zdrojem FlameWars mezi příznivci jednotlivých distribucí, poskytují poměrně objektivní přehled o stabilitě jednotlivých systémů v produkčním prostředí.\n\n"}
{"id": "361873", "url": "https://cs.wikipedia.org/wiki?curid=361873", "title": "Honda CX-500", "text": "Honda CX-500\n\nModelová řada Honda CX (včetně variant GL500 a GL650) byla vyvinuta a představena na konci 70. let, prodej byl na většině trhů ukončen v polovině 80. let. Design zahrnoval inovace a technologie, jež nebyly v té době běžně používané nebo vůbec kdy použity, jako například: vodní chlazení, startování pouze elektrostartérem, pohon zadního kola nízkoúdržbovým kardanem, skládaná kola Com-Star a dva rovnotlaké karburátory umožňující snížení emisí. Elektronické zapalování bylo oddělen od zbytku elektrického systému, což umožňovalo roztlačit a jet na motocyklu i v případě totálního výpadku el. systému.\n\nV oněch dnech byl tento motocykl velmi oblíbený mezi motoposlíčky ve Velké Británii.\n\nHonda plánovala, že řada CX bude úspěšně soupeřit s menšími Moto Guzzi a BMW. Proto nejdříve investovala mnoho prostředků k dosažení optimálního designu. Série CX je považována za etalon spolehlivého univerzálního středně velkého motocyklu se solidním předpoklady pro sportovně-turistické cestování na krátké a střední vzdálenosti. Popularita CX roste až do současnosti a zažívá renesanci, jak lidé hledají starší motocykly stojící za restaurování.\nSérie CX se vyznačuje konfigurací klikového hřídele podélně s osou motocyklu, což je někdy nazýváno „létající“ V-twin, protože válce vystupují na obou stranách motocyklu, ale nejsou zcela symetrické. CX byl první V-twin, který kdy Honda vyrobila. Honda vyrobila prototyp CX350, ale nikdy jej nepředstavila veřejnosti. V této verzi motor neměl charakteristické 22° pootočení sání a výfuku. Počáteční koncepce měla 90° úhel mezi válci jako podobné motocykly Moto Guzzi, první testovací jezdci popisovali prototyp jako „příliš“ uhlazený. Také karburátory, které byly směrovány přímo do válců, měly tendence překážet jezdcovým kolenům. Následná konstrukce motoru měla zmenšený úhel válců na 80° a hlavy získaly pootočené sání a výfuk o 22°.\n\nPokroková konstrukce spočívala také v umístění klikového hřídele „nad“ převodovkou, obojí ve stejné skříni. Toto uspořádání umožnilo udělat motor kratším, byť byl trochu vyšší.\n\nKonstrukce motoru kombinuje kompresní poměr 10,0:1 a červené pole otáčkoměru začínající na 9650 otáčkách za minutu s uspořádáním ventilů OHV a vačkou umístěnou do základny „V-čka“ mezi válci. Každý válec má čtyři ventily ovládané unikátními rozvidlenými vahadly, jež jsou ovládána od vačky přes tlačné tyčky. Motor dobře funguje i s 87 oktanovým benzinem. Dodává 50 koňských sil (37kW) při 9500 otáčkách s velkým točivým momentem v nízkých otáčkách. Honda prohlašovala, že CX překonává svými výkony ostatní motocykly své třídy. Maximální rychlost motocyklu se pohybovala přes 160 km/hod. Motocykl snadno dosahoval 45 mil na galon benzínu (5,25 l / 100km), není nic neobvyklého ujet přes 50 mil na galon (4,7 l/100km). Moto Guzzi oproti tomu se svou soudobou Moto Guzzi V50 Monza, dávala 48 koňských sil při 7600 otáčkách. Bylo to ze vzduchem chlazeného, dvojventilového 90° V-twinu, který byl schopen dosahovat více než 55 mil na galon (4,3 l / 100km), který ovšem měl standardní nedostatky italských strojů té doby s jejich pochybnou spolehlivostí elektroniky. Tento model Guzzi je mimo Evropu velmi málo znám, takže přímé srovnání s CX 500 od Hondy je možné pouze na papíře nebo mezi motocyklovými nadšenci.\n\nVálce motoru jsou zasazeny v těle klikové skříně, což komplikuje údržbu, avšak mnoho exemplářů má ujeto více než 200 000 mil nebo více bez větších prací či oprav na motoru.\n\nPřevodovka se otáčí v opačném směru než kliková hřídel, což potlačuje tendence motocyklu naklánět se do strany při akceleraci nebo deceleraci. Převodové stupně jsou řazeny obvyklým způsobem pomocí páky dole u levé nohy, ale namísto obvyklé konstrukce, kdy je osa otáčení řadicí páky kolmá na směr jízdy, je u CX tato osa podélná. Tento rozdíl nevyžaduje žádnou změnu techniky řazení, znamená však, že není možné si nastavit řadicí páku při přizpůsobení motocyklu své postavě.\n\nVýkon je přenášen skrze uzavřený drážkovaný hřídel s jedním kloubem. Hřídel vede od finálního převodu u zadního kola k tlumicí hřídeli v motoru, který absorbuje a tlumí nárazy a vibrace. Finální převod je v olejové lázni a ložiska se mažou plastickým mazivem, což mělo redukovat potřebnou údržbu na minimum.\n\nOriginální kola Com-Star kombinují flexibilitu vyplétaných kol (bez potřeby údržby) s vlastnostmi a charakteristikami bezdušových litých kol. CX byl jeden z prvních motocyklů používajících bezdušové pneumatiky, Honda začala používat tuto technologii o pár let dříve na CB250T/CB400T Dream.\n\nPrvní verze měly konvenční odpružení skládající se z hydraulicky tlumených teleskopických vidlic vpředu a dvou pružin vinutých okolo tlumičů vzadu. Pozdější verze měly možnost vzduchem přitvrdit přední teleskopické vidlice a odpružení zadní vidlice pomocí Hondou vyvinutého systému Pro-Link spočívajícím v jedné tlumicí a pružicí jednotce. Americké verze (vyjma GL500 Interstate, GL650 Interstate a Turbo) byly vybaveny jednokotoučovou přední brzdou, všechny ostatní modely pak dvoukotoučovou. Modely po roce 1980 byly vybaveny dvoupístkovými brzdiči namísto původních jednopístkových. Modely Turbo a Eurosport měly zadní bubnovou brzdu nahrazenu kotoučovou s dvoupístkovým brzdičem. Všechny modely měly ocelový trubkový rám se silnou páteřní trubkou s využitím motoru jako nosného prvku. Modely s dvěma tlumiči pérováním vzadu používaly jednotrubkovou páteř, modely s pérováním Pro-Link používaly třítrubkovou konstrukci páteře. Pozdější modely měly silnější trubky předních vidlic což se zřetelně projevilo na jízdních vlastnostech.\n\nPůvodní modely z roku 1978 měly špatně konstruovaný napínák rozvodového řetězu a u velmi rychle uvedených předváděcích modelů špatné mazání ojničních ložisek. Problém s mazáním byl ovšem zaznamenán v podstatě pouze při prvních novinářských testech. Selhání napínáku rozvodového řetězu však mohlo mít katastrofické následky a výsledné poškození ostatních částí motoru. Výrobce uspořádal svolávací akce za účelem výměny kritických komponent za jiné. Pokud byly tato komponenty vyměněny, na motoru je toto označeno pomocí tří vyražených teček uspořádaných do trojúhelníku před sériovým číslem motoru. Evoluce z původní CX500 proběhla během roku 1979 přes model 500A a posléze B než došlo v roce 1983 k nahrazení modelem Eurosport. Až do pozdních 90. let byly CX používány kurýry v Londýně protože při správném použití a údržbě představovaly téměř nezničitelné stroje.\n\nJsou pouze čtyři problémy kterých se je v případě CX500 třeba obávat. Stator alternátoru, CDI, rozvodový řetěz a těsnění vodní pumpy. Jednotka CDI se dá sehnat z druhé ruky na Ebay nebo lze vyrobit vlastní. Stator v modelech z let 1978–81 slouží dvěma účelům. Dobíjí baterii a dodává vysoké napětí (více než 90 V) do CDI pro zapalování. Stator se nachází v zadní části motoru a velmi se hřeje. Teplo pak může způsobit poškození vinutí. Obvykle jedno ze tří vinutí selže: dobíjení, vinutí pro zapalování v nízkých rychlostech (špatný výkon v nižších otáčkách), vinutí pro zapalování ve vyšších otáčkách (špatný výkon při vyšších otáčkách). Jestliže je vadné vinutí pro dobíjení, není dobíjena baterie. Pokud je poškozeno vinutí pro vyšší otáčky, motocykl neakceleruje jak by měl nad 3500 otáček kdy je energie pro zapalování dodávána právě tímto vinutím. Pokud selže vinutí pro pomalé otáčky, motocykl nestartuje a nemá žádnou nebo přerušovanou jiskru. Prakticky vždy však odejde vinutí pro vysoké otáčky.\n\nCX500 od roku 1982, všechny GL500,CX a GL 650 mají odlišný stator který má pouze dobíjecí vinutí. Tyto motocykly mají tranzistorové zapalování které je extrémně spolehlivé. Stator bez dvou vysokonapěťových vinutí je studenější takže je méně náchylný k závadám než stator pro CDI. Ale i tak se vyskytují závady. Krom toho je také regulátor napětí na těchto modelech odlišný od starších, konektory jsou jiné.\n\nTěsnění vodní pumpy na tomto motocyklu se přestává plnit svou funkci s tím jak stárne. Těsnění je jednoduchého typu z gumy a keramiky a jestliže motocykl nečině stojí po delší dobu může se těsnění slepit a po následném nastartování se zničí. Těsnění může selhat také pokud je použit špatný typ chladicí kapaliny, což se ovšem stalo jen nemnoha majitelům CX. Bylo to sváděno mimo jiné taky na obsah silikátů (malých částeček plastiku) které jsou v některých kapalinách používány k udržení čistoty a odstranění koroze a usazenin. Tyto částečky se dostávaly mezi keramické a gumové části těsnění docházelo k opotřebovávání. To možná způsobilo následné poškození těsnění. Těsnění vodní pumpy u prvních modelů vyžaduje průměr díry v zadním víku motoru 27,8. Kruhová díra ve víku má v tomto případě stejný průměr po celé své hloubce ze strany těsnění až po stranu gufera. Pro tento průměr však dnes již nelze originální atypické těsnění koupit. Ze strany vodní pumpy je proto třeba (pro těsnění běžně dostupné na trhu) ve víku zahloubit díru do hloubky 8,5 na průměr 28,35 plus minus 0,03. Těsnění, která jsou dnes nabízena v internetovém prodeji jako náhradní díl pro Hondu CX 500 prvních modelů, jsou určena až pro pozdější varianty CX. Pokud by měl být přesah (rozdíl mezi vnitřním průměrem díry a vnějším průměrem kalíšku těsnění) větší než 0,2, je nutno nechat víko upravit, tzn. nechat zvětšit průměr otvoru tak, jak je popsáno výše. \n\nDomácí kutilové obvykle zkouší zastavit úniky ucpáním kanálku pod víkem vodní pumpy. V takovém případě se pak chladicí kapalina tlačí přes gufero vačky směrem do motoru a do olejové náplně. Často je to pak diagnostikováno jako špatné těsnění pod hlavou. Výměna těsnění vodní pumpy znamená vyndat motor z rámu ale může být opraveno i s motorem na místě jako např. zde Mech Seal.\n\nRozvodový řetěz na CX se natahuje a maximálně vydrží okolo 50000 mil (80000 km) dále už není radno se na něj spoléhat. Jestliže není rozvodový řetěz v předepsaných intervalech náležitě dopínán dochází k natahování rychleji a zkracuje se tak jeho životnost. Když je řetěz volný (nebo došlo k méně častému selhání napínáku) řetěz začne vydávat rachotivý zvuk, který však nenabývá intenzity jako u vzduchem chlazených motorů a může být často neidentifikován. Tento zvuk signalizuje že se řetěz dostává do kontaktu s materiálem skříně motoru a omílá ji. Jestliže motor bude dlouho provozován v těchto podmínkách dojde ke kompletní destrukci nálitků a montážních bodů vodítek řetězu a motor bude na vyhození. CX650E a modely po roce 1983 mají automatický napínák který nepotřebuje nastavování. První příznak opotřebeného řetězu je zvuk „ting“ když zavřete plyn a bývá pozorován okolo 40000 mil (65000km). Naneštěstí, je tento druh napínáku méně spolehlivý než manuální a může se zaseknout ještě před tím než pohyblivá část dojde na konec svého rozsahu. Může se to stát i po velmi malém proběhu kilometrů nebo také nikdy ale je to v podstatě běžná nemoc 650-kových motorů. Pozn. majitele a zkušeného technika k tématu volného rozvodového řetězu: nic není díky vodnímu chlazení slyšet, pro výměnu je proto nutné znát aktuální nájezd kilometrů, toto platí pro motory všech typů Hondy CX 500 či CX 650.\n\nNakonec, CDI boxy na CX500 1978–1981 stárnou. Krabička je plná kondenzátorů s vysokou kapacitou a dielektrikum kondenzátorů stárne a může způsobit problém. Tudíž, funkční CDI box se pomalu stává raritou. Obvykle selže zapalování jednoho válce – občas přerušovaně po startu a pak úplně. CDI box také často odejde kvůli příliš vysokému odporu rezistorů které jsou součástí 30 let starých koncovek na vysokonapěťových kabelech ke svíčkám.\n\nPoněkud méně katastrofickou záležitostí je plastový větrák použitý na 500-kových motorech (nikoliv na 650). Při normálním používání je to OK ale dlouhotrvající jízda vysokou rychlostí může eventuálně způsobit jeho poškození (prasknutí), obvykle zničí chladič a pak stříká chladicí kapalina na jezdcovy nohy.\n\n1978 CX500 Standard má velkou palivovou nádrž, stupňovité sedlo, kulatou nádržku na brzdící kapalinu a plastový minikryt světlometu díky jehož neobvyklému vzhledu dostal motocykl přezdívku „\"plastic maggot\"“ (plastová larva). Směrová světla vycházejí z plastového krytu světlometu přibližně v polovině výšky světlometu. CX 500 Standard má stříbřitá kola Comstar, 19 palcové na předku a 18 palcové vzadu.\n\nI když V-twin nebylo nic nového, a Moto Guzzi je montovala „in line“ s náhonem na zadní kolo před hřídel již řadu let, tato Honda byla dosti odlišná. Nejen kvůli 500 cm³ motoru který byl chlazen vodou ale i proto že měla 4 ventily na válec ovládané tlačnými tyčkami než konvenčnější OHC uspořádání.\n\nStyling byl radikální, malý sklon předních vidlic a krátký motor přispěly ke zkrácení rozvoru podvozku na motocyklu který byl trochu vyšší. CX 500 byl jeden z prvních modelů používající nová kola Comstar (a později na modelu B reverzní Comstary a hranatou nádržku na brzdovou kapalinu) o rozměrech 19 palců (483 mm) vpředu a 18 palců (460 mm) vzadu.\n\nDopředu se zužující nádrž a velká koncová svítilna ve tvaru půlměsíce vzadu vystupující z krátkého krytu zpoza stupňovitého sedla. Výsledek byl mix standardních, sportovních a cruiserovských rysů.\n\nCX 500 měla úspěch. Ukázala se jako spolehlivý a ekonomický motocykl, nejlevnější s kardanem. Mnoho kusů je i dnes stále pojízdných a spolu s GL Silverwing se rychle stávají kultovními motocykly. Po celém světě existují kluby vlastníků a nadšenců.\n\nV roce 1982 přišla verze s přeplňováním motoru pomocí turbodmychadla a složitým systémem vstřikování paliva s víceméně zbytečným systémem diagnostiky závad. Následující rok byly všechny motory CX500 a GL500 uvedeny ve větší verzi 650 cm³ (ve skutečnosti 673) a turboverze dostala zjednodušený systém vstřikování paliva. Popularita turboverzí mezi motorkářskou veřejností však z nejrůznějších důvodů klesala a to mělo za následek ukončení produkce CX650 po roce 1983.\n\nCX500T byl první sériově vyráběný motocykl na světě s turbem na rozdíl od Z1R TC který byl upravován dodatečně dodáním turba RayJay u Turbo Cycle Corporation před jejich dodání vybraným dealerům Kawasaki k prodeji. CX500T také přinesla vstřikování paliva a radikální kapotáž. CX 500 Turbo (známá také jako CX500TC) byla vyráběna v roce 1982 a nahrazena v roce 1983 modelem CX650 Turbo který přirozeně vycházel z CX650E Sport. CX500 Turbo byla vyrobena v omezených počtech což znamená něco okolo 5400 kusů.\n\nTurbomotor vychází z vodou chlazeného V-twinu se čtyřmi ventily na válec ovládaných tlačnými tyčkami použitého u CX500 která byla představena několik let před tím– sama o sobě už s průkopnickým designem. V podstatě, skříň motoru byla zachována ve skoro stejná jako u CX500, upravená pro přidání turba. Turbodmychadlo vyvíjelo ve špičce tlak přibližně 19 psi což umožnilo dosáhnout přibližně dvojnásobného výkonu oproti nepřeplňované verzi. Skříň motoru je jedna z mála věcí která byla přejata z původní CX, podvozek, brzdy, rám, kapotáž a vše ostatní bylo jiné. Původní nepřeplňovaný motor byl také použit na modelech GL500 Silver Wing , turistickém stroji o němž se mluvilo jako o menším sourozenci Gold Wingu, a na modelu CX500 Custom, který byl upraven do „chopper“ stylu.\n\nCX500 Turbo, ačkoliv schopná po náběhu přeplňování skvělé akcelerace, měla nepěknou vlastnost spočívající v náhlém náběhu výkonu jak přeplňování začalo pracovat. Krom toho, byla prvním modelem se vstřikováním který Honda vyráběla, systém ovládající vstřikování a motor byl složitý a na dnešní poměry dost rozměrný, vyžadoval dva oddělené okruhy a měl mnoho podtlakových a tlakových hadiček.\n\nPřesto že CX500Turbo vycházela konstrukcí a designem z modelu CX500E Sport a obě motorky jsou si tvarově velmi podobné (především v zadní části), mají díly jako sedlo, boční kastlíky a zadní tunel nepatrně jiné rozměry, takže nejsou záměnné.\n\nVarianta „Custom“ byla představena v roce 1979, měla menší užší nádrž a vyšší řídítka což dělalo stroj více jako Harley. Světlomet a budíky byly podobné modelu CX500 Deluxe. Směrová světla byla upevněna na předních vidlicích pod úrovní světlometu. Motor byl lakovaný stříbrnou barvou. Tento model měl svůj vzhled postaven mnohem více jako cruiser a „pro parádu“. Rok 1982 byl poslední rok produkce CX500 a od roku 1983 byl zvýšen objem motoru na 673 cm³, byl uveden jako CX650. CX650 C měla ještě více odlišný styling a motor byl nastříkán černou barvou namísto stříbřité. CX650 nemohla soutěžit s cenově stejně postavenou ale mnohem výkonnější VF750 Magna a produkce byla zastavena následující rok.\n\n„Deluxe“ model přišel v roce 1979 a byl vyráběn v omezeném množství až do roku 1981. Tento bike byl kombinací modelu Standard a Custom. Model DeLuxe vycházel z modelu Standard. Měl stejný rám, nádrž, boční kastlíky, výfuky, ale jinak měl řadu dílů převzatých z CX500 Custom. Jednalo se o celý přední panel s budíky včetně světlometu, držáků velkých blinkrů a vysoká řídítka. Dále stupňovité sedlo a lakovaný motor, stejně jako u modelu CX500 Custom. Kola byla typu Comstar v reverzním provedení v černé barvě. Rozměrově se shodovala opět s modelem Custom – 19 palcové vpředu a 16 palcové vzadu. Protože model vznikl především pro americký trh, byl vpředu vybaven pouze jedním brzdícím kotoučem. Motorka se vyráběla v jediné barevné kombinaci. Hnědá metalíza se zlatou linkou (stejný odstín jako měl v té době Goldwing 1000 LTD). Na bočních krytech byl nápis CX500, v dolní části doplněný textem DeLuxe. Neexistuje moc fotografií tohoto modelu v originálním stavu.\n\nV roce 1981 Honda uvolnila na trh GL500 Silverwing což byl středně velký cestovní motocykl. Rám tohoto modelu byl stejný jako u modelu Euro sport CX500. Zadní kolo však mělo 16 palců a přední 19 palců. Motor GL500 byl již modifikovaný (jako všechny modely CX500 po roce 1983) a používal spolehlivější tranzistorové zapalování takže stator alternátoru měl jen jedno vinutí pro dobíjení baterie a tak mohl dodávat více energie pro světla a další spotřebiče obvyklé na turistických motocyklech. GL500 také měla odpružení pomocí systému Pro-Link a byla vyráběna jako naked nebo jako Interstate který měl velkou kapotáž a zavazadlové prostory. V tomto provedení vypadal Silverwing jako miniatura GL1100 Goldwing. Model z roku 1981 měl malý topcase, modely z roku 1982 a GL650 z roku 1983 měly větší. Topcase byl zaměnitelný za sedlo pro spolujezdce což znamená že s nainstalovaným kufrem je motocykl pouze jednomístný, řešením bylo dokoupení nosiče který umožnil montáž topcase za spolujezdce. V roce 1983 byl uveden GL650 a byl to poslední rok prodeje GL v USA. Rok výroby může být někdy zavádějící protože GL500 z roku 1982 byla vyrobena v nadměrných počtech a motocykly byly prodávány jako nové až do roku 1984. Měly by být označovány jako modelový rok 1982 ale jsou případy, kdy tomu tak není. Na Australský trh byl tento model dodávám jako 750 cm³.\n\nGL650 Silverwing je větší verzí GL500. Rám a řada ostatních věcí je v podstatě stejná, ale přední držák motoru je odlišný a části motoru jsou černě lakovány. Oba modely, Standard i Interstate jsou v burgundské nebo v tmavě šedé barvě. GL650 byla v USA prodávána pouze jeden rok.\n\nMotocykl má lepší spotřebu než GL500 díky těžším převodovým stupňům. 650-tkový motor také nakonec dostal elektrický ventilátor chlazení namísto mechanicky poháněného na modelu CX/GL500.Výměna tohoto větráku zřejmě napomohla k dosažení lepší spotřeby ale není jisté jak moc\n\nCX650 Custom byl na americkém trhu prodáván pouze v roce 1983. Jeho unikátní cruiser styling jej staví stranou od ostatních modelů CX. Rám je úplně jiný a styling byl navržen tak aby se trefil do vkusu amerického trhu který si přál něco se vzhledem amerických motocyklů. Jeho dlouhé vidlice, nádrž tvaru slzy, nízké sedlo a zakončení výfuku mu dodávaly frajerský a přitažlivý vzhled. Nicméně, jeho styling a cena byly podobné jako u 750 Shadow a Honda se rozhodla nabízet v této kategorii pouze jeden model což byl důvod krátkého života tohoto modelu.\n\nCX650ED nebo také Eurosport byl uveden v roce 1983 a byl velmi podobný CX500 Eurosport vyráběné v předešlých letech. Byl určen pro trhy v Británii, Evropě, Kanadě a Austrálii a byl to opravdu výborný motocykl. Brzdy, odpružení a podvozek byly dále než u ostatních variant, pochopitelně s výjimkou turba se kterým sdílel spoustu řešení (TRAC anti-dive přední vidlice, Pro-Link suspension, dvoupístkové brzdy vpředu a kotoučovou brzdu vzadu). Naneštěstí tento model nebyl prodáván v USA i když možná jich bylo pár dovezeno soukromníky.\n\nV roce 1983 byl motor CX500 Turbo zvětšen na objem 673 cm³ což znamenalo nárůst výkonu ze 77 na 97 (otevřená verze 102) koňských sil což jej dělalo nejsilnějším motocyklem na trhu toho roku. Navíc byl zvýšen kompresní poměr a snížen tlak přeplňování což se příznivě odrazilo na jízdních vlastnostech při náběhu tlaku turba než tomu bylo u předchozí CX500 Turbo. Systém vstřikování paliva byl podstatně přepracován a zadní odpružení dostalo možnost ručního nastavení tlumicího mechanismu. Mírně se CX650 lišila od svého předchůdce ne jenom v barevném provedení a značení. Přesto, že si jsou obě motorky velmi podobné, nemají (až na pár výjimek, světlo, binkry a pod) většinu dílů shodných. CX650 je od základu úplně jiná motorka. V rámci snižování nákladů Honda vyrobila kapotáž z termoplastu namísto skelných vláken použitých u CX500 Turbo. V počátku výroby CX650 Turbo však byla ještě kapotáž vyráběna ze skelných vláken formou přesného výlisku v oboustranné formě. Bylo tomu tak například ještě u výrobního čísla RC16-2000544 (Evropský model). U předchozího modelu, byla kapotáž laminovaná pouze do negativní formy. Většina z celkového počtu 1777 vyrobených kusů bylo distribuováno do USA. Zbytek pak všude možně po světě krom Austrálie. Vizuální rozdíl mezi Evropským a Americkým modelem byl v barevném provedení ráfků a nápisem nad hlavním světlometem. Evropská verze měla zlaté ráfky a nad světlometem zrcadlově otočený svítivě oranžový nápis TURBO. US verze měla ráfky stříbrné a nápis byl černý v normální čitelné poloze. \n\nKvůli svému složitému systému vstřikování, senzorů a ovladačů byly turboverze CX drahé a byly noční můrou mechaniků. Cena běžného sériového modelu CX500 Custom byla ve své době cca 6500,- DM (nejdražší model z řady CX) a cena CX500 Turbo byla necelých 13 000,- DM. Když začala narůstat cena pojištění výkonných motocyklů, mnoho pojistitelů pohlíželo s nevolí na přeplňované modely a někteří zvýšili taxy pro tyto modely. Takže i když hvízdání turba a mohutný kopanec při akceleraci vzbuzovaly u jezdců adrenalinové orgie, CX650 Turbo – následovaná svými napodobiteli – záhy, smutně odešla ze scény, což je velká škoda pro všechny milovníky hightech a radosti ze dragster-zrychlení. Tento model už totiž neměl nedostatky své 500 sestry a jel opravdu skvěle, ale bohužel už pozdě, ztráta důvěry a jak se říká, jedna paní povídala jí zazdil.\n\nNa japonském a evropském trhu byla k vidění 400 cm³ verze CX a GL, příznačně pojmenovaná CX400 a GL400. V Japonsku se GL650 Silverwing Interstate prodávala jako limitovaná edice pod jménem GL700 Wing Interstate i když měla stejný 674 cm³ motor jako GL650. Také v Austrálii, model z roku 1980–1982 používal namísto obvyklého CX500 Standard pojmenování CX500 Shadow. To nadělalo trochu zmatek poté, co Honda v roce 1986 uvedla model Honda VT 500 Shadow a VT750 Shadow.\n\nZkušenosti z vývoje série motocyklů CX měly vliv při tvorbě úspěšného modelu Honda ST 1100 Pan European a Honda ST 1300 Pan European. Také tento motocykl používá podélně uložený nebo jak se někdy uvádí „létající V“ motor a přenos hnací síly na zadní kolo hřídelí ačkoliv, má čtyři válce, kapotáž a integrované kufry. Věří se, že hlavní vliv na vývoj CX měli inženýři z Marusho Lilac motorcycle, kteří po zbankrotování firmy v roce 1967 začali pracovat pro Hondu.\n"}
{"id": "361879", "url": "https://cs.wikipedia.org/wiki?curid=361879", "title": "Europe (album)", "text": "Europe (album)\n\nEurope je debutové studiové album švédské hard rockové skupiny Europe. Bylo vydáno 24. února 1983.\n\n"}
{"id": "361886", "url": "https://cs.wikipedia.org/wiki?curid=361886", "title": "Gold (album)", "text": "Gold (album)\n\nNázev Gold má množství hudebních alb:\n\n\n\n"}
{"id": "361900", "url": "https://cs.wikipedia.org/wiki?curid=361900", "title": "Sojuz TMA-13", "text": "Sojuz TMA-13\n\nSojuz TMA-13 je let ruské kosmické lodi řady Sojuz k Mezinárodní vesmírné stanici (ISS), kam dopravil novou posádku (Expedice 18). Sojuz TMA-13 zůstal u ISS jako záchranná loď.\n\n\n\n\n\nZ kosmodromu Bajkonur v Kazachstánu odstartovala 12. října 2008 v 7:01 UTC nosná raketa Sojuz-FG s kosmickou lodí Sojuz TMA-13. Na palubě se do vesmíru vypravili dva členové stálé posádky Mezinárodní vesmírné stanice Expedice 18 Jurij Valentinovič Lončakov a Edward Michael Fincke. Spolu s nimi se letu zúčastnil vesmírný turista americký podnikatel Richard Garriott, syn bývalého astronauta Owena Kaye Garriotta, který do vesmíru letěl v roce 1973 na palubě kosmické lodi Skylab 3 a v roce 1983 na palubě raketoplánu Columbia při misi STS-9. Richard Garriott pobyl na ISS týden a pak se vrátil s končící posádkou Expedice 17 v Sojuzu TMA-12.\n"}
{"id": "361904", "url": "https://cs.wikipedia.org/wiki?curid=361904", "title": "Touch (Unix)", "text": "Touch (Unix)\n\ncodice_1 (anglicky touch – dotknout se) je standardní UN*Xový program, sloužící ke změně atributů souboru. Typicky se jej využívá ke změně data vytvoření či modifikace souboru. Pokud soubor neexistuje, implicitně jej příkaz \"touch\" vytvoří.\n\nPříkaz codice_1 se poprvé objevil v AT&T UNIXu verze 7. Na některých distribucích či platformách z rodiny Unix-Like systémů může mít rozšířenou funkcionalitu.\n\ncodice_3 …\n\nZměna atributu posledního přístupu a poslední změny souboru /home/user/myfile.txt na aktuální čas\n\nZměna atributu posledního přístupu a poslední změny souboru /home/user/myfile.txt na daný čas (12.10.2008 08:15:24 dop.)\n\nZměna atributu posledního přístupu a poslední změny souboru /home/user/myfile.txt podle souboru /home/user/muster.txt.\n\nVytvoření prázdného souboru\n\n[[Kategorie:Standardní unixové příkazy]]\n[[Kategorie:Svobodný software]]"}
{"id": "361909", "url": "https://cs.wikipedia.org/wiki?curid=361909", "title": "Dermolepida albohirtum", "text": "Dermolepida albohirtum\n\nBrouk Dermolepida albohirtum je známým škůdcem cukrové třtiny. Dospělci požírají listy třtiny, největší škodu však způsobují larvy, které požírají kořeny. Žije v Austrálii. Brouci jsou bílí s černými skvrnkami a často zapáchají po zkaženém vepřovém.\n\nKvůli tomuto škůdci cukrové třtiny byla v Austrálii vysazena ropucha obrovská (\"Bufo marinus\"). Měla snížit stavy těchto brouků a pomoci tak zemědělcům. To se však nestalo a ropucha obrovská se stala sama nežádoucím škůdcem.\n\n"}
{"id": "361915", "url": "https://cs.wikipedia.org/wiki?curid=361915", "title": "Echo (Unix)", "text": "Echo (Unix)\n\ncodice_1 je v informatice nástroj pro výpis zadaného textu na standardní výstup. Často se používá ve skriptech pro výpis informativních hlášení. V systému DOS, Microsoft Windows a OS/2 je používán interpretem COMMAND.COM (resp. cmd.exe) pro dávkové soubory s příponou codice_2. V unixových systémech se jedná o spustitelný soubor (codice_3), avšak některé unixové shelly implementují příkaz codice_1 jako interní funkci, která může mít odlišné chování (např. bash, csh – standardní verzi lze pak spustit výše uvedeným zápisem, tj. včetně cesty).\n\nZa symbolem ‚$‘ je příkaz zadaný uživatelem/uživatelkou:\nVýpis textu „Zdravím vás“:\n\nText „Zdravím vás“ je přesměrován do souboru (obsah souboru je přepsán):\n\nZápis řetězce „Zdravím vás“ přidáním k obsahu souboru:\n\nPříkaz codice_5 jen odřádkuje, tj. je vynechán jeden řádek. Jinak se příkaz chová podobně, jako v unixových systémech. Používá se v dávkových souborech s příponou codice_2.\n\n"}
{"id": "361916", "url": "https://cs.wikipedia.org/wiki?curid=361916", "title": "Head", "text": "Head\n\ncodice_1 je v informatice název unixového příkazu, který zobrazí začátek souboru ( , tj. hlava). Vstupní data příkaz získá z jednoho či více souborů zadaných jako parametry na příkazovém řádku nebo ze standardního vstupu. Implicitně zobrazí prvních deset řádků.\n\n head [\"přepínače\"] [\"seznam-souborů\"]\n\nArgument \"seznam-souborů\" je seznam cest k souborům, jejichž začátky codice_1 zobrazí. Je-li zadán více než jeden soubor, příkaz vypíše nejprve název souboru a poté jeho úvodní řádky. V případě, že není zadán žádný soubor, bere codice_1 data ze standardního vstupu.\n\n\nTučně je zobrazen příkaz, který zadává uživatel. Pro všechny následující příklady je použit tento soubor:\n\nPříkaz codice_1 bez argumentů vypíše prvních deset řádků:\n\nZobrazení prvních čtyř řádků souboru:\n\nEkvivalentně lze napsat takto:\n\nZobrazení prvních dvou znaků:\n\nPoslední příklad zobrazí všechny řádky s výjimkou posledních pěti:\n\n\n"}
{"id": "361917", "url": "https://cs.wikipedia.org/wiki?curid=361917", "title": "James Adamson", "text": "James Adamson\n\nJames Craig Adamson (* 3. března 1946 Warsaw, stát New York, USA) je bývalý NASA astronaut a voják armády Spojených států, kterou opustil jako plukovník. Dnes je ženatý a má 3 děti. James Adamson se účastnil dvou NASA misí STS-28 a STS-43. Po odchodu z NASA byl rekrutován Allied Signal z kama však roku 2001 odešel. Adamson má odlétáno víc než 3000 hodin ve více než 30 různých typech letadel a vrtulníků.\n\nAdamson dokončil bakalářský titul v oboru inženýrství a byl povýšen na poručíka v americké armádě Spojených států na vojenské akademii ve West Pointu v New Yorku roku 1969. Roku 1977 absolvoval Master of Science v oboru letecké inženýrství na Princeton University. Dále dokončil bakalářský a magisterský výcvik pilotů, výsadkářské školení, trénink na přežití v Arktických oblastech a v horách, školení o jaderných zbraních, základní a pokročilé důstojnické školení.\n\nV roce 1980 pak nastoupil do výcvikového střediska v Houstonu jako jeden z velitelů a později prošel astronautickým výcvikem.\n\nJako vojenský zkušební pilot Adamson létat s letadly z výzkumu na Edwards Air Force Base, Princeton University, West Point, Naval Air Station Patuxent River a NASA Houston. Během války ve Vietnamu létal v oblasti Kambodži s leteckou kavalérií jako scout pilot, velitel týmu a jako komandér leteckých misí. Létal také s několika mírovými jednotkami ve Fort Bliss v Texasu. Po dokončení magisterského titulu na Princetonu se stal asistentem aerodynamiky na americké vojenské akademii ve West Pointu. Zatímco byl ve West Pointu, vyvinul a učil kurzy v mechanice tekutin, aerodynamice, výkonu letadel a stabilitě a kontrole. Vybudoval také letecké laboratoře pro letové zkoušky a napsal knihu o výkonnosti letadla. Kromě toho, že byl experimentálním zkušebním pilotem a mistrem v armádním letectví byl Adamson také Certifikovaný profesionální inženýr a licencovaný komerční pilot.\n\nV pozemních úkolech armády komandoval nukleárně schopné raketové jednotky v Evropě a ve Spojených státech.\n\nPoprvé se do vesmíru dostal na palubě raketoplánu Columbia na konci léta roku 1989. Byl to pětidenní let a Adamson se zde stal 218. člověkem ve vesmíru. Zaměření mise bylo z větší části vojenské, byla během ní vypuštěna špionážní družice k sledování území SSSR. Spolu s Adamsonem byli v raketoplánu Brewster Shaw, Richard Richards, David Leetsma a Mark Brown. Start byl z mysu Canaveral, přistání na základně Edwards.\n\nDruhý let absolvoval v raketoplánu Atlantis o dva roky později. I tentokrát letělo pět lidí, kapitán John Blaha, dále Michael Baker, Shannon Lucidová, David Low a James Adamson. Start i přistání byly na Floridě, let byl delší, plný řady experimentů a s vypuštěním družice TDRS-E.\n\n\nPo svých letech byl viceprezidentem Lockheed Engineering and Sciences Co. V roce 2002 se vrátil do NASA.\n\nAdamson byl nedávno oceněn \"Gil Bennett Gold Standard Award\" za řízení podniku. V roce 2007 byl uveden do Armádní letecké síně slávy. Stal se také vítězem Army's Excellency In Competition Award a George S. Patton Award. Sklidil několik ocenění za výcvik pilotů s pevnými křídly a výcvik pilotů pro vícemotorové třídy. Při vzdušném boji v jihovýchodní Asii, si vysloužil dva \"Distinguished Flying Crosses\", 18 leteckých medaile a tři Vietnamské kříže za chrabrost. Dále získal Defense Superior Service Medal, Defense Meritorious Service Medal, the Meritorious Service Medal, two Army Commendation Medals, the Bronze Star, NASA Exceptional Service Medal, two NASA Space Flight Medals a je držitelem světového rekordu za zvedání největší hmotnosti na oběžnou dráhu.\n\n"}
{"id": "361922", "url": "https://cs.wikipedia.org/wiki?curid=361922", "title": "Trolejbusová dráha", "text": "Trolejbusová dráha\n\nTrolejbusová dráha je specifický pojem českého práva (Zákon o drahách), které dráhu pro trolejbus (podobně jako visuté lanové dráhy) řadí do stejného právního režimu jako kolejové dráhy, což v mnoha státech není obvyklé. \n\nVyhláška ministerstva dopravy č. 177/1995 Sb., kterou se vydává stavební a technický řád drah, vymezuje v části šesté (§ 65 a násl.), co je a co není součástí trolejbusové dráhy. Součástí dráhy jsou pouze ty pozemní komunikace, které jsou zřízeny výhradně pro jízdu trolejbusů. Dále jsou součástí trolejbusové dráhy elektrická zařízení (trakční měnírny, elektrické rozvody, trolejové vedení včetně nosného systému a podpěr, přívodní a zpětné vedení, zařízení pro dálkové ovládání, regulaci a měření), stavby a zařízení proti nepříznivým vlivům dráhy (hluku, bludným proudům, korozi, elektrickému rušení, ovlivňování s elektrizační soustavou). Dále jsou součástí dráhy sdělovací zařízení (telefonní a radiová, zařízení pro zpracování a přenos dat, průmyslová televize, záznamová zařízení, hodiny, požární a poplachová signalizace, informační zařízení, napájení sdělovacích zařízení), zabezpečovací zařízení k zabezpečení a řízení drážní dopravy, budovy a zařízení sloužící k organizování a řízení drážní dopravy, k odstavování a údržbě trolejbusů (vozovny) nebo k uspokojování přepravních potřeb veřejnosti včetně inženýrských sítí, zastávky tvořené nástupištěm, nástupní ostrůvky, vybavení a přístřešky zastávek, osvětlení dráhy (s výjimkou veřejného osvětlení) a pevná zařízení pro měření, údržbu a opravy dráhy. \n\nHranice ochranného pásma dráhy je podle § 8 zákona č. 266/1994 Sb., o dráhách, tvořena svislou plochou vedenou ve vzdálenosti 30 m od krajního trolejového drátu. Pro dráhu vedenou po pozemních komunikacích a vlečku v uzavřeném prostoru provozovny nebo v obvodu přístavu se ochranné pásmo nezřizuje. Vzhledem k tomu, že podle § 66 odst. 2 stavebního a technického řádu drah lze trolejbusovou dráhu provozovat jen na pozemní komunikaci, ustanovení o vymezení ochranného pásma nelze pro ni nikde uplatnit. \n\nPozemní komunikace sdílená s netrolejbusovovým provozem není součástí trolejbusové dráhy, trolejbusová dráha je však na ní „umístěna“. Umístění dráhy trolejbusové v prostoru pozemní komunikace je vymezeno polohou trolejového vedení a dosahem sběračů trolejbusu. Provozovat dráhu trolejbusovou lze jen na pozemní komunikaci, která musí odpovídat zatížení trolejbusovým vozidlem a dynamickým účinkům vyvolaným jízdou, brzděním a rozjezdem tohoto vozidla a jejíž podélný sklon nesmí přesahovat 12 %. Trolejbusová dráha se nesmí úrovňově křížit s elektrizovanou železniční dráhou. S tramvajovými dráhami se trolejbusové dráhy někdy stýkají nebo kříží: v prostoru křížení trolejových vedení je obvykle na obou trolejových vedeních odizolovaný (uzemněný) úsek. \n\nS nástupem dieselagregátových hybridních trolejbusů a duobusů začaly na některých linkách zajíždět trolejbusy i do nezatrolejovaných úseků. Z legislativního hlediska se však v České republice i nezatrolejované úseky považují za trolejbusové tratě – mimo trolejbusovou trať nesmí trolejbus jezdit, což souvisí i s tím, že trolejbusy jsou schvalovány jen jako drážní vozidla a nejsou vybaveny státními poznávacími značkami. Výslovně provoz trolejbusů v nezatrolejovaných úsecích zatím česká legislativa nereflektuje. V Česku jsou nezatrolejovanými trolejbusovými tratěmi s pravidelným provozem například některé úseky ve Zlíně (č. 3 na Louky, č. 11 do Lužkovic a č. 12 do Želechovic), Plzni (linky č. 12 do Letkova, č. 13 do nákupní zóny v Černicích), Hradci Králové (linka č. 1 do Kluk) či Opavě (linka č. 221 do Kylešovic a přes zastávku Vrchní).\n\nVlastník dráhy je povinen ji i provozovat; nemůže-li, je povinen ji přednostně nabídnout k provozování obci nebo obcím, na jejichž území se nachází. Trolejbusová dráha a provozování dopravy na ní podléhá obdobnému právnímu režimu jako tramvajová dráha a doprava. \n\nDopravní řád drah (vyhl. 173/1995 Sb.) stanoví pro trolejbusové dráhy zcela shodný režim a shodné návěsti jako pro tramvajové dráhy. Pokud se trolejbusová dráha s tramvajovou stýká, musí být zajištěna i jednotnost návěstí stanovených provozovatelem dráhy.\n\n\n"}
{"id": "361925", "url": "https://cs.wikipedia.org/wiki?curid=361925", "title": "Pí (písmeno)", "text": "Pí (písmeno)\n\nPí (majuskulní podoba Π, minuskulní podoba π případně ϖ, řecký název \"πῖ\") je šestnácté písmeno řecké abecedy. V řecké číselné soustavě reprezentuje hodnotu 80.\n\nVelké písmeno 'Π' se používá jako symbol pro:\n\nMalé písmeno 'π' se používá jako symbol pro:\n\nV Unicode je podporováno\n\nV HTML je možné zapsat tyto znaky pomocí jejich Unicode čísla:\nMajuskulní podobu je také možné zapsat:\n\nV prostředí LaTeXu je možné použít příkazy \\pi a \\varpi pro minuskulní varianty a příkaz \\Pi pro majuskulní variantu.\n\n"}
{"id": "361929", "url": "https://cs.wikipedia.org/wiki?curid=361929", "title": "Velvet (pivo)", "text": "Velvet (pivo)\n\nVelvet je pivní speciál, polotmavé spodně kvašené pivo z produkce Pivovarů Staropramen s obsahem alkoholu 5,1 %. Jeho vznik byl inspirován tradiční anglickou recepturou.\n\nJemně nahořklá sametová chuť, zlatohnědá barva a typický lavinový efektem, který vzniká ve sklenici při natočení a pokračuje v podobě krémové pěny…\n\nProdává se pouze v sudech po 20 litrech. Prodej v plechovkách po 0,44 l, lahvích po 0,5 l a sudech v 30 litrech byl v tomto pořadí postupně ukončen.\n\n\n"}
{"id": "361931", "url": "https://cs.wikipedia.org/wiki?curid=361931", "title": "Búlé", "text": "Búlé\n\nBúlé ( < βούλομαι \"búlomai\" rozhodovat se, chtít), jinak také Rada čtyř set nebo později Rada pěti set bylo ve starém Řecku zastupitelstvo obce. Původně to byl poradní orgán krále, rada starších, v oligarchicky uspořádaných obcích v ní zasedali představitelé nejbohatších rodů, kdežto v demokratických obcích se členové búlé určovali losem nebo volili. \n\nNejstarší athénské shromáždění, Areopág, se skládalo z bývalých vládců (\"archonti\") a mělo tedy aristokratickou povahu. Búlé jako shromáždění 401 občanů, vylosovaných po 100 z každého ze 4 tradičních athénských kmenů (\"gené\") zřídil patrně Drakón v rámci svých reforem roku 620 př. n. l. Za Kleisthenových reforem v roce 508/7 př. n. l. se búlé rozšířila na 501 členů (\"búleutai\", po 50 z každého z 10 nově vytvořených kmenů (\"fýl\") ). Členové se losovali nebo byli voleni na jeden rok, a to pouze ze tří vyšších tříd (kromě thétů) a z občanů starších než 30 let. Nikdo nesměl úřad zastávat víc než dvakrát v životě.\n\nOd Periklových reforem v polovině 5. století př. n. l. volila búlé ze svého středu 50 prytanů, kteří se pak v úřadě denně střídali. Búlé zasedala denně a později byli její členové placeni, aby si členství mohli dovolit i méně majetní občané. Búlé dohlížela na hospodaření obce, na loďstvo a jízdní vojsko, na oběti a svátky, na veřejné stavby a na péči o invalidy a sirotky. Její členové kromě toho tvořili různé výbory, pověřované detailnějšími úkoly, prověřovali nastupující i odstupující úředníky a jejich hospodaření, soudili žaloby na představitele obce a mnoho dalších věcí. \n\nBúlé byla rozhodující složkou athénské demokracie, protože se zde denně setkávali zvolení představitelé různých částí obyvatelstva a společně museli rozhodovat o všech významnějších záležitostech obce. Víme, že podobné orgány existovaly i v ostatních řeckých obcích, někde se nazývaly „sbor starších“ (\"gerúsia - Sparta\"), o jejich praktickém fungování však máme velmi málo zpráv.\n\n\n"}
{"id": "361932", "url": "https://cs.wikipedia.org/wiki?curid=361932", "title": "Rada pěti set", "text": "Rada pěti set\n\nRada pěti set (francouzsky \"Conseil des Cinq-Cent\") byla dolní komora francouzského parlamentu v období Velké francouzské revoluce a tedy jedním z předchůdců dnešního Národního shromáždění. Působila od nástupu Direktoria v roce 1795 do vlády Konzulátu na konci roku 1799. Horní komora se nazývala \"Rada starších\" (Conseil des Anciens)\n\nOmezení volebního práva, které přinesla ústava z roku 1795, bylo nutné, aby se parlamentní většina případně nedostala do protikladu k Direktoriu. Nejasný vztah kompetencí mezi parlamentem a vládou byl faktorem politické nestability. Po volbách v roce 1797 v parlamentu posílili monarchisté. Následkem toho proběhl Fructidorský převrat a vznik triumvirátu okolo Paula de Barasse a odstranění monarchistů z parlamentu. Další zákrok následoval 11. května 1798, když byli jakobíni a pravice nahrazeni umírněnými poslanci. Po návratu z egyptského tažení Napoleon a jeho spojenci začali s přípravou dalšího převratu. Důležitým faktorem byla volba jeho bratra Luciena Bonaparta za předsedu Rady pěti set. Odpor členů Rady pěti set proti brumairovému převratu zlomil Lucien Bonaparte vojenskými oddíly, které vyklidily jednací sál. Později část poslanců odhlasovala změnu ústavy a zavedení Konzulátu.\n\nÚstava z roku 1795 stanovovala jako reakci na předchozí období Hrůzovlády omezené volební právo. Byla zavedena nepřímá volba voliteli. V souvislosti s volebním cenzem klesl počet oprávněných voličů ze sedmi na pět miliónů mužských občanů. Pasivní volební právo bylo rovněž omezeno na malou skupinu nejvýše zdaněných.\n\nVolební období bylo tříleté, přičemž se každý rok obnovila jedna třetina poslanců, jejichž místa byla obsazena podle nových voleb.\n\nParlament měl celkem 750 míst. Z toho pocházelo 711 zástupců z kontinentální Francie a zbytek z kolonií. Ze zvolených poslanců byli ti, kteří byli starší 40 let, ženatí nebo ovdovělí, jmenováni do Rady starších. Tato komora měla 250 členů a očekával se od ní zmírňující vliv na dolní komoru Radu pěti set.\n\nZákonodárné právo bylo u obou komor oddělené. Rada pěti set měla právo zákonodárné iniciativy a Rada starších mohla návrhy zákonů odsouhlasit nebo zamítnout.\n\nObě komory působily také na obsazení exekutivního orgánu - Direktoria. Rada pěti set navrhovala direktory a Rada starších je poté volila.\n\nZákonodárná a výkonná moc byly přísně odděleny. Členové Direktoria nesměli být členy parlamentu. Direktorium se nesmělo účastnit zasedání parlamentu. Nemělo také právo k jeho rozpuštění nebo odročení. Oproti tomu neměli poslanci žádný vliv na rozhodnutí vlády.\n"}
{"id": "361940", "url": "https://cs.wikipedia.org/wiki?curid=361940", "title": "Viktor Michajlovič Afanasjev", "text": "Viktor Michajlovič Afanasjev\n\nViktor Michajlovič Afanasjev, ( , * 31. prosince 1948 Brjansk, SSSR) je bývalý sovětský vojenský letec, poté sovětský, resp. od roku 1991 ruský kosmonaut z lodí Sojuz, který ve vesmíru během čtyř letů strávil 555 dní.\n\nV letech 1966–1970 absolvoval kačinskou Vysokou vojenskou školu leteckých důstojníků A. F. Mjasnikova a stal se vojenským pilotem. Potom získal další vzdělání ve Středisku vzdělání letecké techniky a přípravy letců v Akťubinsku, kde se stal pilotem zkušebním. Dalšími školami byly Moskevský letecký institut S. Ordžonikidze a Humanitární akademie Ozbrojených sil, obojí v Moskvě zakončené roku 1995. Ovšem již v přestávce studií absolvoval své první kosmické lety. Byl nejdříve adeptem pro program raketoplánu Buran, kosmonautický výcvik ukončil v roce 1988 a byl zařazen do týmu. \n\nOženil se s Jelenou Jakovlevnou a mají spolu syna Vjačeslava a dceru Juliji. \n\nPoprvé letěl na palubě Sojuzu TM-11 v prosinci 1990, kdy mu bylo 41 let. Stal se v pořadí 238. člověkem ve vesmíru. V lodi s ním letěl Musa Manarov a japonský novinář Tojohiro Akijama. S Manarovem utvořili 8. základní posádku na orbitální stanici Mir, kam se 4. prosince 1990 připojili. Zpočátku zde pracovali společně se členy sedmé posádky Manakovem a Strekalovem. Ti spolu s japonským novinářem 10. prosince 1990 v lodi Sojuz TM-10 odletěli na Zem. V průběhu dalších měsíců působení na stanici Afanasjev podnikl čtyři výstupy do vesmíru, vyložili Progress M-6 (nákladní loď se připojila 16. ledna 1991). V březnu 1991 posádka přeparkovala svou loď k druhému stykovacímu uzlu a 28. března 1991 se připojil Progress M-7. V květnu 1991 byli na stanici vystřídáni posádkou Sojuzu TM-12 Arcebarskij a Krikaljov, kteří přiletěli s britskou astronautkou Sharmanovou. Po týdnu společné práce celé pětice Afanasjev, Sharmanová a Manarov v Sojuzu TM-11 odletěli na Zem. Afanasjev tehdy strávil ve vesmíru 175 dní.\n\nO tři roky později letěl na Mir znovu při misi Sojuz TM-18 jako člen 15. základní posádky. Spolu s ním z Bajkonuru odstartovali Jurij Usačov a Valerij Poljakov. Na Miru střídali dvojici Ciblijev s Serebrovem, která ve svém Sojuzu TM-17 odletěla na Zem. Nová tříčlenná posádka nejdříve přeletěla k uvolněnému stykovacímu uzlu stanice a pak pokračovala v rutinní práci obsluhy s mnoha pozorováními a experimenty. V průběhu mise nebyly prováděny výstupy do vesmíru, zato se ke stanici postupně připojily a po vyprázdnění nákladu odpojily tři lodě Progres M-11, M-22 a M-23. V červenci byli vystřídáni další základní posádkou v lodi Sojuz TM-19 kosmonauty Jurijem Malančenkem a Kazachem Talgatem Musabajevem. Afanasjev s Usačevem ve své lodi Sojuz TM-18 odletěli a bez problémů přistáli na Zemi, kdežto jejich druh Poljakov na Miru zůstal dál. Při druhé své vesmírné anabázi strávil Afanasjev ve vesmíru 182 dní.\n\nO dalších pět let později mu bylo 50. roků, když na palubě Sojuzu TM-29 letěl v únoru 1999 na Mir potřetí. Jeho kolegy v lodi byli Haigneré z Francie a první slovenský kosmonaut major Ing. Ivan Bella. Ten pak spolu s Padalkou, členem předchozí posádky, odletěl v Sojuzu Sojuz TM-28 přes Rusko domů. Na stanici Mir zůstala několik měsíců 27. základní posádka ve složení Afanasjev, Avdějev a Haigneré. Uskutečnili řadu výstupů do vesmíru, převzali obsah postupně připojených nákladních lodí Progress M-41, M-42. Ponechali stanici Mir prázdnou bez obsluhy koncem července 1999, když ve své lodi odletěli na Zem. Pro Afanasjeva tak skončila 188 dní trvající třetí mise.\n\nV říjnu 2001 letěl do kosmu počtvrté již jako veterán ve věku 52 let na palubě Sojuz TM-33. Jeho kolegy zde byli Kozejev a Claudie Haigneréová z Francie, cíl byl ovšem jiný, mezinárodní orbitální stanice ISS, kde v době jejich příletu pracovala Expedice 3. Ponechali jí svou loď (to byl hlavní cíl letu) a ve starší lodi Sojuz TM-32 po několika dnech na stanici se vrátili k Zemi.\n\n\n"}
{"id": "361943", "url": "https://cs.wikipedia.org/wiki?curid=361943", "title": "Page", "text": "Page\n\nPage [\"pejdž\" nebo \"páž\"] (angl. páže; stránka) znamená:\n\n\n\n"}
{"id": "361947", "url": "https://cs.wikipedia.org/wiki?curid=361947", "title": "Stanislav Fišer", "text": "Stanislav Fišer\n\nStanislav Fišer (* 14. prosince 1931 Hořice) je český herec.\n\nZačínal jakožto ochotník, po druhé světové válce nejprve hrál v Divadle pro mládež, poté vystřídal angažmá ve Vinohradském divadle, v Divadle Jiřího Wolkera a v Divadle E. F. Buriana. Od roku 1959 působil u Jana Wericha v Divadle ABC, jež bylo posléze začleněno do Městských divadel pražských, kde vydržel až do svého odchodu do hereckého důchodu v roce 1993.\n\nJedná se o velmi dobrého dabingového herce, který svůj hlas propůjčil i Pierru Briceovi, představiteli filmového Vinnetoua, či Peteru Sellersovi coby inspektoru Clouseauovi z filmové série Růžový panter. Známý je také dabingem Paula Villagia v komediích o účetním Fantozzim. \n\nV roce 2004 mu lékaři diagnostikovali rakovinu hrtanu, musel podstoupit radikální zákrok, při kterém mu byly odebrány hlasivky a tím přišel o svůj nezaměnitelný hlas. Bez speciálního přístroje nemůže mluvit.\n\n\n\n"}
{"id": "361948", "url": "https://cs.wikipedia.org/wiki?curid=361948", "title": "Jörg Haider", "text": "Jörg Haider\n\nJörg Haider (26. ledna 1950 – 11. října 2008) byl rakouský politik, představitel tamějšího tzv. třetího tábora, kde se mísí prvky liberalismu a nacionalismu. Naposledy byl zemským hejtmanem Korutan a předsedou parlamentní strany Svaz pro budoucnost Rakouska (Bündnis Zukunft Österreich, BZÖ).\n\nDlouhou dobu byl předsedou strany Svobodných (Freiheitliche Partei Österreichs, FPÖ) a jejím ideovým lídrem zůstal i nějaký čas poté, co v únoru 2000 odstoupil z pozice předsedy. Tehdejší vláda s účastí jeho strany, byť v ní nebyl zastoupen přímo Haider, sklidila velkou kritiku EU a na Rakousko byly uvaleny diplomatické sankce. V dubnu 2005 však založil Svaz pro budoucnost Rakouska a byl Svobodnými vyloučen.\n\nProslul zejména svým populismem a přinejmenším v 90. letech 20. století i verbálně projevovanými sympatiemi k extrémní pravici. Např. v roce 1991 pochválil třetí říši Adolfa Hitlera za údajně „zdravou zaměstnaneckou politiku“. V roce 1995 prohlásil, že příslušníkům SS přísluší „veškerá úcta a uznání“.\nSrovnával také nacistické transporty Židů do vyhlazovacích koncentračních táborů s odsunem sudetských Němců z Československa a Polska po 2. světové válce.\n\nZemřel při autonehodě 11. října 2008 ráno na okraji Klagenfurtu, když narazil do betonového sloupu poté, co silně opilý (1,8 promile alkoholu v krvi) předjel jiné auto rychlostí 142 km/h, ačkoli na daném úseku silnice platila maximální rychlost 70 km/h. Šlo o velmi kontroverzního, v Rakousku však i uznávaného a oblíbeného politika. Jeho kvazistátnického pohřbu se v Klagenfurtu zúčastnilo asi 25 tisíc lidí. Kromě jiných i syn libyjského vůdce Kaddáfího.\n\nPo smrtelné nehodě výrazně utrpěl jeho obraz coby politika toužícího po pořádku a právu, protože nehodu způsobil opilý a ve vysoké rychlosti. Také jeho pověst konzervativce utržila ránu poté, co jeho mluvčí a dlouholetý přítel Stefan Petzner přiznal, že byl homosexuálně orientován a měl s ním dlouhodobý „mimořádný vztah“. O jeho homosexualitě či bisexualitě se spekulovalo již od 90. let, často se ji různé strany a organizace snažily použít jako argument proti němu, což se jim ovšem nikdy nepodařilo. On sám proti homosexuálům nikdy přímo nevystupoval, na rozdíl od svých stranických kolegů, kteří často homosexualitu odsuzovali. Rakouskými médii proběhly Haiderovy fotografie z klagenfurtského gay klubu „Zum Stadtkrämer“ krátce před nehodou. Podle citovaných svědků tam byl spolu s Petznerem a odešel spěšně po emotivní rozmíšce s ním.\n\nOkolnosti jeho smrti jsou dodnes tématem knih a publikací různých spisovatelů, kteří pochybují o nehodě a jsou přesvědčení, že jeho smrt byla „práce“ zahraničních tajných služeb.\n\n"}
{"id": "361949", "url": "https://cs.wikipedia.org/wiki?curid=361949", "title": "Circuit Bremgarten", "text": "Circuit Bremgarten\n\nCircuit Bremgarten byl typickým silničním okruhem, k občasnému používání, s tribunami a boxy trvale vybudovanými. Jeho délka byla 7,28 km, z čehož největší část vedla širokými ulicemi parku jihovýchodního předměstí Bernu. Ve své době patřil mezi nejkrásnější ale také mezi nejnebezpečnější okruhy vůbec. Okruh byl tvořen spoustou křivolakých uliček plných zatáček a častých stoupání a klesání. Okolo trati bylo spousta stromů, což mělo za důsledek to, že se často jezdilo z přímého slunce do stínu a naopak.\nPo tragické nehodě při 24 hodin v Le Mans 1955, švýcarská vláda zakázala pořádání všech motoristických událostí na území Švýcarska. Toto rozhodnutí mělo za následek zánik závodního okruhu Bremgarten.\n\nOkruh byl slavnostně otevřen v roce 1931, při příležitosti motocyklového závodu. První automobilový závod se zde konal v roce 1934, když se zde konala první Grand Prix Švýcarska, za účasti všech největších automobilových značek té doby: Alfa Romeo, Auto Union, Bugatti, Maserati a Mercedes.\n\nNejtragičtějším dnem tohoto okruhu byl 1. červenec 1948, ve stejný den, ve stejné zatáčce (Eymatt) v rozmezí několika hodin přišli o život Omobono Teni (nezapomenutelný motocyklový závodník) a Achille Varzi, jeden z největších pilotů všech dob \n"}
{"id": "361950", "url": "https://cs.wikipedia.org/wiki?curid=361950", "title": "Racek žlutonohý", "text": "Racek žlutonohý\n\nRacek žlutonohý (\"Larus fuscus\") je velký, převážně mořský pták z čeledi rackovitých.\n\nPatří mezi velké druhy racků, dorůstá přibližně 48\"–\"56 cm, váží 550\"–\"1180 g a v rozpětí křídel má 117\"–\"134 cm. Má silně stavěné tělo, poměrně dlouhý ocas a dlouhá úzká křídla. Svrchu je obvykle tmavý, šedý až téměř černý, často s modravým nádechem, konce křídel jsou tmavé, jejich okraje, ocas, břicho, prsa a hlavu má bílé. Končetiny jsou stejně jako silný zobák žluté, na zobáku je navíc výrazná velká červená skvrna.\nObě pohlaví se zbarvením neliší, mladí ptáci mají stejně jako u většiny ostatních druhů racků hnědá křídla a hřbet, tmavé zbarvení na ocasu, částečně šedé opeření na hlavě a růžové končetiny. Dospělí ptáci bývají v České republice nejčastěji zaměňováni s podobným rackem mořským, který je však výrazně větší a má růžové končetiny. Ozývá se velmi podobně jako racek stříbřitý, má však výrazně hlubší hlas.\n\nRacek žlutonohý početně hnízdí při evropském pobřeží Atlantského oceánu. Zimující areál rozšíření je značně rozsáhlý a rozprostírá se na rozsáhlém území v rozmezí od Britských ostrovů v severní Evropě až po západ afrického kontinentu. Přes zimu bývá pravidelně zaznamenán také až v Severní Americe, kam přilétávají pravděpodobně jedinci z Islandu. Pravidelně, ale nepočetně protahuje také přes Českou republiku, ojediněle zde několik jedinců zůstává přes celou zimu.\n\nPřes léto se zdržuje převážně na mořském pobřeží, často bývá zaznamenáván i na volném moři. V zimě ve vnitrozemí preferuje větší vodní plochy, obzvláště vodní nádrže, jezera nebo řeky.\n\nHnízdí v početných koloniích. Neúhledné hnízdo si staví na zemi nebo na útesech, velikost obvyklé snůšky činí 3 vejce, na kterých sedí střídavě oba rodiče přibližně 24 - 27 dní. Většinovou část jeho potravy tvoří malé až středně velké ryby, různí mořští i sladkovodní korýši, hmyz a různí červi. Často napadá i větší vodní ptáky a okrádá je o kořist nebo následuje větší rybářské lodě, na kterých požírá zbytky ulovených ryb.\n\n\n\n"}
{"id": "361953", "url": "https://cs.wikipedia.org/wiki?curid=361953", "title": "Veslařský kanál Račice", "text": "Veslařský kanál Račice\n\nVeslařský kanál Račice (také Sportovní centrum Račice) je sportovní, rekreační, veslařské, kanoistické a rybářské zařízení nacházející se u obce Račice v okrese Litoměřice v meandru Labe mezi městy Roudnice nad Labem a Štětí. Odpovídá nejpřísnějším pravidlům Mezinárodní veslařské federace FISA.\n\nAreál vznikl na místě vytěžené pískovny. Původcem nápadu byl ředitel pískovny v Račicích a veslařský trenér Miloslav Švagrovský. Trápil jej fakt, že řeka Labe není pro tréninky a závody dost bezpečná, jelikož tam za den projíždělo mnoho nákladních lodí. Načrtl dráhu dlouhou 2 km tak, aby odpovídala závodním normám. Od zrození nápadu v roce 1974 k otevření areálu uběhlo dlouhých 12 let. Původní plán byl areál otevřít už v roce 1980 pro přípravu československých veslařů na olympiádu v Moskvě, to se však nepodařilo.\n\nProjekt sportovního střediska vytvořil ve společnosti Sportprojekt Praha tým vedený architekty Tomášem Kulíkem a Janem Loudou. Oba projekt díky politické podpoře a dostatku finančních prostředků pojali velkoryse a inspirovali se nejvýznamnějšími obdobnými kanály ve světě. K slavnostnímu otevření došlo v roce 1986 v rámci Mistrovství světa juniorů ve veslování.\n\nPo roce 1989 stát postupně předal centrum do vlastnictví Českého veslařského svazu a Českého svazu kanoistiky v poměru 70 % : 30 %. V roce 1993 byl areál doplněn o novou budovu loděnice.\n\nV Račicích se konají všechna mistrovství České republiky ve veslování a rychlostní kanoistice. Pravidelně se tu připravují domácí reprezentanti ve veslování i kanoistice, ale kanál využívají i reprezentanti Ruska, Švédska, Finska, Francie, Japonska, Kanady, Slovenska či Nového Zélandu.\n\nCelý kanál byl zpřístupněn pro nejširší veřejnost. Kromě aktivního sportování je zde možnost dalších rekreačních aktivit jako je koupání, opalování, trénink, v zimě také bruslení apod. Součástí areálu jsou i další sportoviště, hřiště, tělocvičny, posilovny, hotel atd. Račický areál je zároveň i rybářským revírem. Okolo závodní trati a vratného kanálu je 5 kilometrů dlouhá asfaltová silnice bez dopravy, oblíbená zejména in-line bruslaři. Divácká tribuna má kapacitu 5000 osob a sousedí s pětipatrovou cílovou věží.\n\n\n\n\n"}
{"id": "361956", "url": "https://cs.wikipedia.org/wiki?curid=361956", "title": "Vejvoda", "text": "Vejvoda\n\nČeské příjmení Vejvoda nese více různých osobností:\n\n"}
{"id": "361957", "url": "https://cs.wikipedia.org/wiki?curid=361957", "title": "Kordula (Rešice)", "text": "Kordula (Rešice)\n\nKordula je osada a jedno z katastrálních území Rešic. Leží na severozápad od své mateřské obce, s níž je spojena silnicí č. II/396. Nadmořská výška činí 310–325 m n. m., výměra katastrálního území 1,1 km². Osadou protéká potok Olešná.\n\nOsada Kordula byla založena v letech 1710–1730. Poblíž se těžila železná ruda. Začátkem 20. století měla osada 21 domů, roku 2008 zde bylo evidováno 19 adres (v podstatě řada čísel popisných 152–172).\n"}
{"id": "361959", "url": "https://cs.wikipedia.org/wiki?curid=361959", "title": "Tijet", "text": "Tijet\n\nTijet (někdy též nazýván Esetin uzel nebo Esetina krev) je staroegyptský ochranný symbol a také amulet ne zcela jasného původu spojovaný s bohyní Esetou. Vzhledem ke své podobě bývá pokládán původně za magický uzel nebo za tampón zachycující menstruační krev bohyně. Zhotovován býval zpravidla z jaspisu nebo z karneolu zdůrazňujících svou červenou barvou jeho význam.\n\n"}
{"id": "361961", "url": "https://cs.wikipedia.org/wiki?curid=361961", "title": "Jiřina Petrovická", "text": "Jiřina Petrovická\n\nJiřina Petrovická, rozená Žemličková (30. ledna 1923, Pardubice – 10. října 2008, Praha) byla česká herečka, národní umělkyně.\n\nVystudovala učitelský ústav v Praze (maturovala v roce 1942), herecké školení získala soukromě u Míly Pačové a Jaroslava Průchy. V sezóně 1942/1943 působila v divadle na Kladně, následně přešla do Plzně (1943–1945). Po osvobození se stala členkou Realistického divadla, kam ji angažoval režisér Jan Škoda a kde vystupovala až do roku 1950. Poté působila rok v Městských divadlech pražských a nakonec hrála v letech 1951 až 1990 v pražském Národním divadle. Její poslední rolí byla Paní Pernellová v Molièrově hře \"Tartuffe\", ve které vystupovala na scéně Národního divadla od roku 1988 až do listopadu 1992.\n\nVe filmu debutovala v roce 1943 (\"Čtrnáctý u stolu\"), později hrála např. ve snímcích \"Krakatit\", \"Strakonický dudák\" či \"Nahá pastýřka\". Věnovala se také televizní (např. seriály \"Jana Eyrová\", \"Třicet případů majora Zemana\", \"Žena za pultem\", \"Rozpaky kuchaře Svatopluka\") a rozhlasové tvorbě či recitaci. Nazpívala též dobový hit \"Plují lodi do Triany\" ze Cervantesovy hry \"Lišák Pedro\". Její celoživotní mistrovství v dabingu bylo v roce 2008 oceněno udělením Ceny Františka Filipovského.\n\n\n\n\n"}
{"id": "361962", "url": "https://cs.wikipedia.org/wiki?curid=361962", "title": "Šen-čou 5", "text": "Šen-čou 5\n\nŠen-čou 5 (; česky \"Božská loď 5\") byla prvním pilotovaným letem Číny. Uskutečnil se v roce 2003 a Čína se stala 3. zemí (po SSSR a USA), která dokázala do vesmíru vyslat vlastními silami člověka. Návratový modul přistál v oblasti Vnitřního Mongolska (ne severovýchodě Číny) ve stejném místě jako předchozí bezpilotní lety programu.\n\nHlavní:\n\nZáložní:\n\nDruhá záložní:\n\nNosná raketa Dlouhý pochod 2F s kosmickou lodí Šen-čou 5 a Jang Li-wejem na palubě odstartovala z kosmodromu Ťiou-čchüan v provincii Kan-su 15. října 2003 v 1:00 UTC (9:00 pekingského času).\nStart, kterému byl osobně přítomen čínský prezident Chu Ťin-tchao, byl předem oznámen, avšak z obavy před případným selháním nebyl vysílán televizí v přímém přenosu. Let proběhl zcela bez závad. Během deseti minut byla loď Šen-čou navedena na oběžnou dráhu, vyklopily se její sluneční baterie. Kolem 3:08 UTC kosmonaut poobědval, poté si odpočinul. V 07:54 UT zážeh korekčního motoru loď převedl na prakticky kruhovou oběžnou dráhu. Poté Jang Li-wej promluvil s ministrem obrany a v televizním přenosu pozdravil obyvatele celého světa, kolegy kosmonauty z Expedice 7 na Mezinárodní vesmírné stanici, občany Číny včetně Hongkongu a Macaa, obyvatele Tchaj-wanu i Číňany v zahraničí. Pohovořil také s manželkou a synem.\n\nPo 14 obězích Země ve výšce 331 až 338 km návratový modul 16. října ve 22:23 UTC úspěšně přistál v plánované oblasti ve stepích Vnitřního Mongolska 4,8 km od plánovaného místa. Let trval 21 hodin a 23 minut.\n\nJang Li-Wej dodatečně ve své autobiografii napsal i o své stravě během letu, že její součástí byly ryby, kuřecí a psí maso. Informace pobouřila některé ochránce zvířat.\n"}
{"id": "361963", "url": "https://cs.wikipedia.org/wiki?curid=361963", "title": "Obrázky z výstavy", "text": "Obrázky z výstavy\n\nObrázky z výstavy ( \"\") je hudební dílo ruského skladatele Modesta Petroviče Musorgského. Jde o původní klavírní dílo, které však později upravili pro orchestr mnozí hudební skladatelé. \"Obrázky z výstavy \"jsou známy i v orchestrální úpravě od Maurice Ravela, který dal tomuto dílu vynikající instrumentaci a dílu vdechl nový rozměr.\nV roce 1873 zemřel výtvarník a architekt Viktor Hartmann. Musorgskij se s Hartmannem seznámil prostřednictvím Vladimira Stasova okolo roku 1870, to když jej uvedl do kruhu Balakirevova kroužku. Hartmann studoval v Petrohradu a nejprve vynikal knižními ilustracemi. Poté pracoval jako architekt a vytvořil kromě jiného v roce 1862 v Novgorodu pomník zasvěcený tisícímu výročí existence Ruska. V roce 1864 odejel na čtyři roky do zahraničí. V tomto období vznikla většina jeho akvarelů a žánrových skic. Při posledním setkání s Musorgským utrpěl Hartmann záchvat slabosti, když si povídali o novém ruském stavebním stylu. O něco později Hartmann zemřel. Musorgskij napsal krátký nekrolog do Petrohradských novin. Když se Stasov, který se v době Hartmannovy smrti zdržoval v zahraničí, vrátil do Petrohradu, zorganizoval v únoru a březnu 1874 na památku svého přítele výstavu s jeho díly. Výstavní katalog obsahoval okolo 400 děl, mezi nimi také rané knižní ilustrace, cestovní náčrty, architektonické a kostýmní návrhy. Celá řada děl byla v průběhu výstavy prodána. Tato výstava podnítila Musorgského k tomu, aby svému zesnulému příteli napsal i hudební památku. V jednom enormním tvořivém zápalu zkomponoval svitu \"Obrázky z výstavy\", kterou dne 22. června 1874 dokončil.\n\nPodle Musorgského rukopisu, ve kterém promenády nejsou očíslovány\n\n\nJe zde vynechána poslední promenáda v B-dur.\n\n\nTato svita je postavena na rondové formě, ve které se mezi jednotlivými obrazy pětkrát opakuje \"Promenáda\", ve které se návštěvník (hudební) výstavy resp. pozorovatel (posluchač) pohybuje od jednoho obrazu ke druhému. V době procházky výstavou na něj silně působí jednotlivé obrazy. Zůstává u nich stát, aby je mohl lépe pozorovat. Každý z těchto obrazů představuje jednu část této skladby a následovně je separátně analyzována. K pořadí jednotlivých částí je třeba říci, že v lichých obrazech 1,3,5,7 a 9 jde převážně odlehčené skladby se skerzovým charakterem, přičemž obrazy se sudými čísly 2,4,6,8 a 10 jsou napsány v pomalejším tempu a postupují od melancholického až po majestátně-monumentální provedení. Jedná se o tyto dva druhy pocitů, které Musorgského naplňovaly při vzpomínkách na zesnulého přítele. Na jedné straně smutek z jeho smrti, na druhé straně šťastné chvíle, které je spojovaly.\n\nPromenády jasně představují Stasova a Musorgského jak se procházejí od obrazu k obrazu. Píše zde doslovně : \"Skladatel se sám zobrazil jak chodí sem a tam, občas postojí, potom spěchá dále, aby přistoupil blíže k určitému obrazu. Občas jeho cesta vázne – Musorgskij, plný smutku, myslí na svého mrtvého přítele.\"\n\nSám Musorgskij píše Stasovovi dopis, který mu odeslal v době své práce na této svitě v červnu 1874 a ve kterém píše, že v mezihrách se projevuje jeho duševní obraz, a že si myslí, že se mu tyto mezihry vydařily. Téma Promenád odráží v mnoha ohledech zvláštnosti ruského jazyka i hudby. Její charakter je vždy ovlivněn předcházejícím obrazem. Proto také zní variace Promenády – Con morturis in lingua mortua – ve smutném tónině h-moll, načež Promenáda po obraze dvou Židů přichází skutečně hrdě a v nepovšimnutelné délce.\n\nPrvní Promenáda je úvodem k dílu. Hlavní motiv ve klavírní verzi :\n\nNa začátku se objevuje střídání \"předzpěvujících\" a \"sboru\", což je typickým znakem ruské lidové hudby. Tento nápěv je stále stejný, někdy jako variace, někdy transponovaný. Úvodní Promenáda je založena na druhu struktury \"a,b,a\" (a:T1-8, b:T9-21, a:T21-24). Zvlášť je to patrné v Ravelově orchestrální úpravě při střídání dechových a smyčcových nástrojů.\n\nTéma se nachází v levé ruce v piano. Při opakování je vždy provázeno sborem v pravé ruce. Při třetím nástupu tématu v devátém taktu je již soustavně doprovázeno. Když už se téma Promenády ztrácí v ritardandu a diminuendu, nastupuje attacca další část skladby – \"Starý hrad\".\n\nHlavní téma se nalézá v paralelních oktávách rozdělených na vysoký a nízký sbor, který se navzájem napodobuje. Jedná se o metodu ruské polyfonie v protikladu k západní fugové technice. Poslední dva takty jsou ukončeny tlumením melodie přes návrat k unizonu a přes diminuendo a ritardando, která jsou v notách zapsána.\n\nTéma Promenády začíná ve středu ve velké výšce v piánu. Mollová tónika připomíná předcházející obraz, který v pozorovateli ještě doznívá. Každé dva takty zaznívá o oktávu níže a je doprovázena neustálým crescendem. Na vrcholu v šestém taktu pokračuje téma v pravé ruce podle prvotní imitace, na což navazují v devátém taktu čtyři šestnáctiny, které naznačují následující obraz – \"Balet nevylíhnutých kuřátek\". Ještě jednou zazní poslední vzpomínka na Promenádu, ještě dříve než se posluchač úplně odevzdá obrazu kuřátek.\n\nPátá Promenáda je v celém rozsahu opakováním první. Rozděluje dílo na dvě části. Kdo ji hledá v Ravelově orchestrální úpravě, nenajde ji, on ji v této své úpravě zcela vynechal. Pár malých úprav ovlivňuje zhutnění tématu – na začátku jsou uvedeny oktávy a později v doprovodu zaměňuje například jednu čtvrtku za dvě osminy.\n\nVe zbylé části následují ještě dvě variace Promenády. Jedná se o mezičást \"Cum mortuis in lingua mortua\" a majestátní závěr – \"Velká brána Kyjevská\".\n\nMussorgskij sám napsal na okraj svého rukopisu následující poznámku: \"Latinský text zní: s mrtvými jazykem mrtvých. Co vyjadřuje tento latinský text? – Tvořivý duch zemřelého Hartmanna mě vede k lebkám a vyvolává je; lebky se jemně rozsvítí.\" Po myšlenkovém zpracování Hartmannova obrazu \"Katakomby\" se Musorgskij cítí ještě jednou vtažen k mrtvému příteli. V této pomalé části plné citu myslí ještě jednou na něj a setrvává v tichosti, před tím než se dále prochází výstavou. Tato část je rozdělena na dvě podčásti, každá z nich obsahuje deset taktů. Prvních deset taktů začíná s oktávovým tremolem na fis, které po chromatickém poklesu zůstává znovu na fis. V levé ruce zaznívá mollová variace tématu Promenády jako druh smutečního pochodu. Melodie druhých deseti taktů je překryta tremolem, které konstantně setrvává na fis.\n\n\"Tento obraz představuje malého skřítka, který se na svých křivých nožičkách kulhavě, těžkopádně pohybuje.\" – Stasov\n\nZ tohoto, zde Stasovovem popsaného skřítka, se později v Ravelově orchestrální úpravě stává nešikovný, na posluchače (pozorovatele) hněvivě pohlížející skřet, který chodí neustále kolem až téměř upadne. Tomuto koldokola chodícímu skřítkovi je, jakož i většině obrazů, základem schéma A,B,A. Část obsahuje dva motivy – jeden rychlý osminový a jeden synkopový. Začíná se osminovým motivem v taktech 1-10. V následujících taktech (T11-18) následuje opakování, načež je první motiv vyměněn za synkopový. Následuje úlek v taktech 19-28. Poté následuje vzájemné splývání obou motivů (T29-37), načež nakonec v taktu 38 následuje část b. Část b je označena jako Poco meno mosso a připomíná abstraktní verzi Promenády. Toto se opakuje a je vždy nakonec (T45-46 a T58-59) přerušeno rychlým osminovým motivem první části. Na něj navazuje v taktech 60-65 pokračování této abstraktní Promenády se sestupujícími půlovými notami v doprovodu, tentokrát ale bez rychlého osminového motivu. Toto pokračování se v dalších šesti taktech opakuje, přičemž se hlasy podruhé vymění. Poté následuje podruhé část a, tentokrát s variací synkopového motivu v taktech 72-93. Skladbička končí groteskním osminovým během, kterému je předepsáno \"velocissimo\" a \"con tutta forza\".\n\n\"Středověký hrad, před kterým stojí trubadúr zpívajíci svoji píseň.\" – Stasov\n\nTato část představuje píseň, kterou zpívá trubadúr a doprovází ji svým nástrojem. Co se týče doprovodného hudebního nástroje, jde o starodávný nástroj, u kterého při hraní, tak jako například u dud, neustále zní í základní tón (neustálá hudební prodleva). V tomto případu se pod pojmem základní skrývá jedno gis, které zní po dobu celé skladby. Jednotlivé strofy zpěvu a doprovodu končí stále stejným obratem. Po prvních dvou strofách, které představují stejný druh expozice, následuje 5 dalších, které se ze zpočátku stále zinzenzivňují tak, aby se poté po následném uváznutí v taktech 86-95 ztratily. I když je tato skladba po celou dobu označena zkratkou \"pp\", dosáhnou prostřední strofy hlasitostní vrchol, který přispívá v těchto částech k zahuštění. Maurice Ravel píše ve své orchestrální verzi ve střední části \"f\", aby se ke konci mohl znovu vrátit do \"pp\". Melodie je půvabná, typická pro ruskou lidovou hudbu. Tercie na začátku, jakož i synkopické kvinty a početné kvarty (např. vždy na začátku strofy) jsou elementy, které se v ruské lidové hudbě často vyskytují. Též improvizační princip použitý ve strofách, který má vždy stejnou konečnou frázi po improvizaci v melodii je v Rusku velmi používán. Na tiché doznívání této skladby následuje třetí Promenáda, která přechází do třetí skladby – \"Tuileries\".\n\n\"Alej zahrad Tuileries, ve které je plno dětí s opatrovatelkami.\" -Stasov\n\nI v této části skladby je základem forma a,b,a. Odlehčené šestnáctinové běhy a akordový H dur gis moll motiv na začátku představují Stasovem popsané děti, které si v Tiulerieských zahradách hrají a skáčou sem a tam. Motiv se zintenzivňuje od sedmého taktu (dobře je slyšet hlavně v harmoniích, které jsou stále tvrdší) tak, aby jej poté od čtrnáctého taktu překlenul klidnější b motiv. Od taktu 22 se téma vrací zesílené. Na konci se nachází šestnáctinový běh v harmonickém dis moll, který by se dal v dnešní době nejlépe popsat rychle se vzdalující kamerou. Těmito běhy se přechází k následujícímu obrazu.\n\n\"Polský vůz s ohromnými koly tažený voly.\" -Stasov\n\nV době monotónního gis-mol-H-Dur basového doprovodu se v horním hlasu vyvíjí melodie. Tak jako v části \"Starý hrad\", i zde se jedná o druh písně se třemi strofami ve variacích, která se v druhé strofě zintenzivňuje tak, aby se poté na konci třetí strofy mohla ztratit ve velké rozlehlosti výstavního sálu. Konkrétně to znamená, že píseň se jednohlasně začíná ve fortissimu (u Ravela v pianissimu), ve středu se rozvijí až do čtyřhlasu a na konci zaniká v jednohlasném pianissimu. Každá strofa se skládá ze dvou částí, které sice stejně začínají, nicméně se dále vyvíjejí rozličně. Pokud jde o melodii, tak jsou první a třetí strofa v taktech 2-20, respektive 39-57 prakticky identické. Prostřední strofa je tvořená variací tématu. Tak jako v druhém obrazu, i zde se nachází mnoho znaků ruské lidové hudby. Jsou zde především časté kvartové a kvintové kroky, ostinátová figura v basu a stoupající kvinta, která se na začátku melodie stále vrací. V jednom dopisu Stasovovi Musorgskij napsal k tomuto nadpisu: \"Číslo 4: jednoduše – Sandoměřzské Bydlo, samozřejmě to takto nebude napsáno a zůstane to jen mezi námi.\" No, nezůstalo to jen mezi nimi, a proto víme dnes i my, že tento volský vůz zobrazený na tomto obrazu pochází z polské Sandoměře, tedy z města, ve kterém strávil Hartmann velkou část svého života a ze kterého pocházejí i dva Židé z obrazu číslo 6. Následující Promenáda 4 přebírá smutnější charakter tohoto obrazu, aby potom s náhle odlehčeným závěrem přešla na další obraz – \"Balet nevylíhnutých kuřátek\".\n\n\"Hartmannův obraz jako kostýmní návrh pro balet Trilby.\" -Stasov\n\nJak už bylo na začátku uvedeno, liché obrazy mají scherzový charakter. Balet nevylíhnutých kuřátek je z nich jediný, který je skutečné Scherzino se střední částí – Trio. V první, opakující se části je slyšet skákající a pískající kuřátka, která tancují balet. Nápadné na tomto tématu je to, že se při vrchním hlasu jedná většinou o paralelní kvintu k basu. Po dalších šestnácti taktech se tato část zopakuje, a poté následuje trio. Trio je složeno ze dvou osmitaktových částí, které se opakují a jsou označeny \"ppp\". První díl obsahuje ostináto v base s nad ním se pohybujícími trylky, které tvoří útržkovitou melodii. Druhý díl Tria vede se svými osminami znovu k prvotnímu motivu, který končí codou.\n\n\"Dva polští Židé, jeden bohatý, druhý chudý.\"-Stasov\n\nDvě témata použitá v této části představují tyto dva Židy. První vystupuje mocně a rozhodně, druhý tiše, nervózně až trochu nechutně. V prvním se jedná o toho bohatého, který vystupuje jasně a sebevědomě v taktech 1-8. V dalších osmi taktech následuje druhý, ten chudý, který se nervózně kroutí vůkol, stěžuje si, případně ukradne peníze některému kolemjdoucímu, kdo ví? V taktech 17 a 18 se oba setkávají, načež následuje v taktech 19-25 jejich debata, ve které levou rukou hovoří bohatý a pravou rukou chudý Žid. Na to už mluví jen bohatý Žid a v posledních dvou taktech můžeme nabýt dojmu, že chudý se v energických slovech bohatého (ff) už úplně ztratil. V jednom dopisu své staré známé Ludmile Schestakové, Glinkově sestře, píše Musorgskij už v roce 1868, že se snaží vložit do své hudby lidské hlasy. Přesně to dělá Musorgskij v této skladbičce. Po prvních osmi taktech pomalého, rozvážného rozhovoru bohatého Žida následuje osm taktů chudého Žida. Ten mluví rychle, s neustálými opakováními na huhňajícím tónu. Poté si oba dva povídají, bohatý Žid v basu a chudý o něco hlasitěji (paralelní oktávy) v pravé ruce. Bohatý má ale poslední slovo a donutí chudáka mlčet.\nTónina, která spolu s uvolněnými \"e\" a \"a\" zde tvoří určitý druh cikánské stupnice, poukazuje na židovský původ obou osob.\nV originálu následuje po této části opakování první Promenády, která celé dílo dělí na dvě části. V orchestrální Ravelově verzi, jakož i v mnohých jiných úpravách je tato Promenáda vypuštěna zcela a následuje rovnou scéna z trhu v Limoges.\n\n\"Francouzské ženy vášnivě se hádající na trhu.\"-Stasov\n\nMusorgskij měl prvotně v úmyslu zapojit zde reálnou ženskou hádku, ale nakonec zůstal jen při hudební hádce. Jako v předcházejícím obrazu, i zde je představena lidská řeč. V protikladu k předcházejícímu obrazu zde použil namísto cikánské stupnice obyčejný Es-Dur, protože hádající se lidé nejsou Židé orientálního původu, ale francouzské ženy.\nNeustálé šestnáctiny vyjadřují obrovský vír zvuků a horlivý tržní shon. Do tohoto zvukového víru se míchají i nadávky a z části také rvačky, například v taktech 4-8, ale hlavně v osmém taktu, když se velmi rychle mění mezi vysokými a nízkými tóny. Hádky jsou stále prudší (jasně je to patrné na dynamice, dizonancích a velkých skocích) a v taktu 25 se vrací k úvodnímu motivu, který však nyní zazní o velkou tercii výše. Ještě jednou se hádka zesiluje, aby poté \"attacca \"vedla rychlými dvatřicetinami k následující části – \"Katakomby\".\n\n\"V tomto obrazu Hartmann zobrazil sám sebe, jak si ve světle lampy prohlíží pařížské katakomby.\" -Stasov\n\nTato část – Sepulcrum romanum – nese pečeť hrozivých zvuků, při kterých až tuhne krev v žilách. Obraz podle Stasova představuje samého Hartmanna, jak si spolu s průvodcem držícím lampu a s architektem prohlíží pařížské katakomby. Nahromaďují se lebky na lebky – smrt je zde všudypřítomná. Co by se z výstavy obrazů hodilo více jako reqiem na Hartmannovu čest, než obraz, který Hartmann sám ukazuje jako konfrontaci se smrtí ? Tato skladba je složena z téměř úplně nemelodických za sebou jdoucích akordů. Každou chvilku se ze tmy v piánu mihnou ve světle lampy nové hrozivé obrazy ve fortissimu. Od taktu 3 až po takt 11 jdou akordy po téměř chromatické basové linii d, cis, c, h, b, a, g, fis.\n\n\"Hartmannův obraz ukazuje hodiny ve formě domu Baby-Jagy, který stojí na kuří nožce. Musorgskij k tomu ještě přidal let Baby-Jagy na hmoždíři.\" -Stasov\n\nBaba Jaga rejdí chladnými ruskými nocemi, jako je pro ni typické z ruské mytologie, na hmoždíři a ne na obyčejném koštěti. Její dům stojí na kuří nožce, a to z úplně jednoduchého důvodu. Když se dům otáčí, může se ke svým obětím vždy natočit a otevřít jim vchodové dveře do zaručené zkázy. Ježibaba totiž velmi ráda žere lidi, především jejich kosti. To, jak svoji chatrč k posluchači obrací zlověstným skokem (velká septima směrem nahoru) můžeme slyšet už v prvních akordech. I tomuto obrazu je základem a,b,a struktura. Po prvním dílu (Allegro con brio, feroce) následuje pomalejší střední díl, označený jako Andante mosso. Po repríze prvního motivu, tentokrát označeného jako Allegro molto, následují razantní šestnáctiny, které vedou attacca na další obraz. Co se týče prvního motivu – zdá se, jako když stejnoměrně kroužil okolo tónu G. Rychlý, chromaticky stoupající osminkový motiv, který též začíná na G tvoří v taktech 17-32 přechod v osmi pasážích. V posledních čtyřech se mu v pravé ruce přidává motiv se sekundovými prvními údery. Na ně se napojuje trochu heroicky znějící motiv. Je to možná Baba-Jaga, která právě létá nahoru-dolu na svém hmoždíři. Čím déle, tím více se do tohoto heroického motivu přidávají rychlé osminové pohyby a agresivní disonance. V taktu 57 přebírají kormidlo osminy už definitivně a od taktu 67 přichází do hry i hrozivá, chromaticky sestupující basová linie, která nakonec ústí do rychlého šestnáctinového běhu. Po zpomalení tohoto motivu a po čtvrtkách na stejném tónu (G) po celé dva takty, následuje část b. Část b nese pečeť dlouhých sextolových pohybů, které na konci zruší tremolo. V basu jsou tyto sextoly doprovázeny jistou variací prvního motivu. Po tom následující (T123) repríza úvodního motivu je trochu zkrácena. Pro šestnáctinový běh v taktu 187 je nyní více místa. Namísto toho, aby na konci zpomalil, tak po dosažení nejnižšího bodu znovu stoupá a vede nás k nikdy nepostavené \"Velké bráně Kyjevské\".\n\n\"Hartmannův obraz představuje architektonický návrh městské brány pro Kyjev v masivním staroruském stylu s kupolí ve tvaru slovanské helmy.\" -Stasov\n\nVelká brána Kyjevská je plán městské brány v Kyjevě, která měla připomínat nešťastný atentát na cara Alexandra II. Brána měla původně obsahovat i velkou zvonici s kostelem. V Musorgského \"Obrázcích z výstavy\" představuje bombastické finále svity. Tato část je složena takříkajíc ze třech stavebních kamenů – variace tématu Promenády, chorál a zvonkohra zvonice nacházející se v bráně.\nV prvních osmi taktech je představena variace Promenády. Nato se v následujících třinácti taktech opakuje a vede dále, načež následuje opakování originální formy, ale tentokrát hlasitěji a je podbarvena varhanním Es. Tento prvotní nápor gigantismu je v třicátém taktu přerušen chorálem znějícím z kostela brány ve frigické As-Dur, který je navíc ještě i označen \"senza expresione\". Podle Stasova je tomuto chorálu základem \"Choral Elicy vo Christa krestistesja\" z ruské liturgie. Tento chorál je v taktu 47 přerušen prvním tématem, který je ale tentokrát doprovázen stoupající a klesající Es-Dur stupnicí v osminách. Tyto osminové pohyby se nejprve nacházejí v pravé ruce a při výměně hlasů v taktu 55 přejdou do levé, kde potom už zůstanou. Opět následuje chorál (T64), nyní o kvintu výše. Tentokrát však zazní v plné síle ve fortissimu. Po diminuendu v taktu 76 následuje od taktu 31 zvonkohra znějící ze zvonice. Pomalu začíná znít, nejprve velké těžké zvony, u kterých kmity notují velký takt. O něco menší zvony, které nastupují v taktu 85, mají tři kmity na takt a ty ještě menší se smíchávají s předcházejícími napsanými v osminách. Od taktu 97 se do zvonkohry skrytě zamíchává í originální téma Promenády. Po osmi taktech následuje přechod, který klade nápor na celou klaviaturu. Za následujícími triolami (T144) se znovu ukrývá téma Promenády, která po přechodné části v taktech 140-161 naposledy vede k hlavnímu tématu této skladby a majestátnímu závěru celého díla.\n\nTranskripce pro dva klavíry od Russela Warnera (Promenáda B-dur je zde vynechána):\n"}
{"id": "361966", "url": "https://cs.wikipedia.org/wiki?curid=361966", "title": "Burnley FC", "text": "Burnley FC\n\nBurnley FC (celým názvem: Burnley Football Club) je anglický fotbalový klub, který sídlí ve městě Burnley v nemetropolitním hrabství Lancashire. Založen byl v roce 1882. Od sezóny 2016/17 hraje nejvyšší anglickou soutěž Premier League.\n\nBurnley se stalo v letech 1921 a 1960 dvakrát ligovým šampiónem. V roce 1914 vyhrálo mužstvo FA Cup. Jde o jedno z pěti mužstev, které ve své historii vyhrálo všechny čtyři profesionální divize anglického fotbalu. Dalšími jsou Wolverhampton Wanderers, Preston North End, Portsmouth a Sheffield United.\n\nBurnley většinu své historie strávilo v prvních dvou divizích. Mezi léty 1976 až 2009 ale chybělo mezi naprostou elitou. V letech 1985 až 1992 působilo až v nejnižší soutěži Football League. V roce 1987 se těsně vyhnulo sestupu do Conference. Od roku 2000 do roku 2009 působil klub v druhé divizi, než se mu podařilo proklouznout z play off do nejvyšší soutěže Premier League, ale po jediné sezóně opět sestoupil zpět. V sezoně 2013/14 postoupil opět do Premier League.\n\nMezi nejznámější příznivce klubu patří/patřili např.: Charles, princ z Walesu, korunní princ britského trůnu nebo bývalý libyjský diktátor Muammar Kaddáfí. Princ Charles město navštěvuje pravidelně a věnuje se osobnímu zájmu o regeneraci a rozvoj oblasti. Jeho charity pak podporují řadu projektů v rámci města.\n\nSvé domácí zápasy odehrává na stadionu Turf Moor s kapacitou 22 546 diváků.\n\n\n\"Aktuální k datu: 20. září 2019\"\n\n\n\nZdroj: \n\n\n\nZdroj: \n\n"}
{"id": "361969", "url": "https://cs.wikipedia.org/wiki?curid=361969", "title": "Žarošice", "text": "Žarošice\n\nŽarošice (německy \"Scharoschitz\") jsou obec a poutní místo v okrese Hodonín v Jihomoravském kraji, v oblasti Ždánického lesa 12 km západně od Kyjova. Obcí protéká Zdravovodský potok. Žije zde obyvatel.\n\nPrvní písemná zmínka o obci pochází z roku 1322. V roce 1862 byly Žarošice povýšeny na městys.\n\n\n\nŽarošice jsou spolu s Uhřicemi a Dambořicemi jednou z lokalit v okrese Hodonín, kde po roce 2016 pokračovala těžba ropy. Společnost Moravské naftové doly počátkem roku 2017 zahájila u Žarošic průzkumný vrt za použití nové mobilní ropné vrtné soustavy MD-150.\n\n\n\n\n"}
{"id": "361972", "url": "https://cs.wikipedia.org/wiki?curid=361972", "title": "Saaxil", "text": "Saaxil\n\nSaaxil (Sahel) je region (gobolka) v Somálsku a zároveň jeden ze šesti regionů mezinárodně neuznané republiky Somaliland. Hlavním městem je přístav Berbera. Saaxil ohraničuje Adenským zálivem a regiony Woqooyi Galbeed, Sanaag, Togdheer a Awdal.\n\nBerbera, Sheikh (Sheekh), Bulahar, Xagal, Mandhera\n"}
{"id": "361981", "url": "https://cs.wikipedia.org/wiki?curid=361981", "title": "Togdheer", "text": "Togdheer\n\nTogdheer je správní oblast (region) v severozápadním Somálsku. Hlavním městem je Burco (Burao). Je ohraničený Etiopií a somálskými regiony Woqooyi Galbeed, Sanaag a Sool. Togdheer je jedním ze šesti regionů mezinárodně neuznané republiky Somaliland v severním Somálsku. Název regionu je odvozen od řeky Togdheer. \n\n\n\n"}
{"id": "361982", "url": "https://cs.wikipedia.org/wiki?curid=361982", "title": "Mamma Mia! (film)", "text": "Mamma Mia! (film)\n\nMamma Mia! je filmová adaptace stejnojmenného divadelního muzikálu \"Mamma Mia!\" z roku 1999 uvedená na plátna kin v roce 2008. Je založena na písních úspěšné švédské skupiny ABBA a dalších skladbách, které pro muzikál zkomponoval Benny Andersson.\n\nMladá dvacetiletá dívka Sophie (Amanda Seyfried), zjistí z deníku své matky Donny (Meryl Streepová), že má hned tři adepty na otce a jelikož se blíží její svatba, tak pozve všechny tři. Jenže Donna samozřejmě nic netuší.\n\nSophie s Donnou vlastní hotýlek na řeckém ostrově, o který se celý život starají. Za Sophií přicestují dvě kamarádky, které jí jdou za družičky a za Donnou také dvě kamarádky z její dívčí kapely Donna a Dynama. Když dojedou z přístavu do hotelu, představí jim Donna Sophiina budoucího manžela, který je na ně milý a ochotně jim pomůže se zavazadly.\n\nV tu samou dobu přijíždí na ostrov oni tři adepti na otce. Harry (Colin Firth), Bill (Stellan Skarsgard) a Sam (Pierce Brosnan). Sophie nechce, aby je matka viděla, a tak je podzemím zavede do jejich pokoje v kozím chlívku. Donna něco nese do seníku a nahoře něco zaslechne. Jde se podívat a tam je uvidí všechny tři. Nakonec se do chlívku propadne a všechny je pošle domů.\n\nDonna si stěžuje svým kamarádkám, že na ostrově jsou všichni tři a ty se ji snaží utišit písněmi a jinými lumpárnami. Den před svatbou uspořádají Sophie rozlučku se svobodou, kde vystoupí jako Donna a Dynama. Na večírku si každý ze tří adeptů uvědomí, že je možná její otec a chtějí ji vést k oltáři. Donna na druhý den připraví Sophii na svatbu a vše další, co je potřeba. Ale jak to tak bývá, vše dopadne úplně jinak než to mělo být. Donna si uvědomí, že bez lásky nemůže být a že celou tu dobu myslela na otce své dcery Sama. Sophie se na poslední chvíli rozhodne, že svatba nebude, ale Sam se odhodlá k nečekanému kroku – požádá Donnu o ruku. Donna je šťastná a hned řekne ano. Takže všichni nakonec nalezli svou lásku, dokonce i Donniny kamarádky. Každý z otců má třetinu Sophie. Kdo je její otec, se ale nezjistí.\nVe filmu se objevují písně skupiny ABBA:\n\n"}
{"id": "361983", "url": "https://cs.wikipedia.org/wiki?curid=361983", "title": "Huddersfield Town AFC", "text": "Huddersfield Town AFC\n\nHuddersfield Town AFC (celým názvem: Huddersfield Town Association Football Club) je anglický fotbalový klub, který sídlí ve městě Huddersfield v metropolitním hrabství West Yorkshire. Založen byl v roce 1908. Od sezóny 2019/20 působí v EFL Championship (druhá nejvyšší soutěž v Anglii). Klub je ve fotbalovém spektru nazýván \"\"The Terriers\"\". Klubovými barvami jsou modrá a bílá, které jsou dominantními barvami domácí sady dresů.\n\nJohn Smith´s Stadium, současný domov Huddersfieldu, stojí od roku 1994 na místě původního stánku, Ledds Road, který byl postaven roku 1908.\n\nAsi nejsvětlejším okamžikem historie klubu je vítězství v FA Cupu (nejstarší klubové soutěže) z roku 1922 a následné tři po sobě jdoucí tituly v nejvyšší soutěži (1923–1926).\n\nV roce 2017 se „The Terriers“ utkali ve finále play-off EFL Championship s mužstvem Readingu. Zápas musel rozhodnout penaltový rozstřel, který zvládli fotbalisté Huddersfieldu poměrem 4:3 a postoupili tak po 45leté absenci do nejvyšší soutěže.\n\n\n\n\nZdroj: \n\n\n\nZdroj: \n\nS mužstvem Huddersfield Town se utkala Klapzubova jedenáctka před 160 000 diváky s výsledkem 4:0 ve stejnojmenném románu Eduarda Basse.\n\n"}
{"id": "361984", "url": "https://cs.wikipedia.org/wiki?curid=361984", "title": "Muzeum Orsay", "text": "Muzeum Orsay\n\nMuzeum Orsay (francouzsky Musée d'Orsay [\"myzé dorse\"]) je pařížské muzeum umění, ležící na levém břehu řeky Seiny, naproti Tuilerijským zahradám a na dohled od Louvru. Specializuje se na evropské umění mezi lety 1848 a 1914, zejména na francouzské impresionisty. Muzeum tak navazuje na program Louvru a na ně naopak navazuje sbírka Muzea moderního umění v Centre Georges Pompidou.\n\nMuzeum se nachází v budově bývalého Nádraží d'Orsay, otevřeného při příležitosti Světové výstavy roku 1900. Nádraží, které fungovalo téměř 40 let, bylo postaveno na místě Paláce d'Orsay. O vzniku muzea rozhodl francouzský prezident Valéry Giscard d'Estaing. Muzeum d'Orsay bylo po rekonstrukci nádražní budovy otevřeno v roce 1986. Výstavní plocha má rozlohu 26 000 m.\n\nV 19. století stály na pozemku budoucího nádraží dvě budovy: vojenská kasárna a Palác d'Orsay, dokončený v roce 1838. Za Pařížské komuny v roce 1871 byl palác zničen a dalších téměř 30 let připomínaly zbytky zdí tragické události francouzské historie. V roce 1898 bylo rozhodnuto postavit novou budovu nádraží podle projektu architekta Victora Lalouxe. Nádraží a přilehlý hotel byly vybudovány během dvou let a byly slavnostně otevřeny 14. července 1900. V případě nádraží se jednalo o 32 m vysokou, 40 m širokou a 138 m dlouhou halu kovové konstrukce zakryté zvenku kamenným obkladem v eklektickém stylu.\nV roce 1939 bylo z důvodů plánované modernizace železničních tratí nádraží, jako již nevyhovující svému účelu, uzavřeno. Za druhé světové války plnilo funkci seřadiště a po válce sloužilo jako ateliér pro natáčení filmů i jako experimentální divadelní scéna.\n\nV roce 1973 bylo navrženo přeměnit nádraží na muzeum umění 2. poloviny 19. století. Oficiálně bylo rozhodnuto o vybudování muzea v prostorách nádraží díky iniciativě hlavy státu v roce 1977. V roce 1978 byly zahájeny rekonstrukční práce a 9. prosince 1986 bylo za účasti prezidenta republiky François Mitterranda otevřeno Muzeum d'Orsay veřejnosti.\n\nV upomínku na původní účel budovy jsou v interiéru muzea umístěny velké nádražní hodiny. Na prostranství před vchodem do muzea bylo instalováno šest bronzových soch představujících různé světadíly. Tyto sochy vytvořilo při příležitosti Světové výstavy 1878 šest různých sochařů\n\nSoubor: |\nMuzeum je specializováno zejména na francouzské umění z let 1848-1914 a láká svou jedinečnou sbírkou impresionistů. Jsou zde obrazy, sochy, ukázky užitého umění a architektonické modely.\n\nMezi nejvýznamnější zde vystavované umělce patří Vincent van Gogh, Claude Monet, Édouard Manet, Edgar Degas, Henri de Toulouse-Lautrec, Pierre-Auguste Renoir, Paul Gauguin, Paul Cézanne a Gustave Courbet.\n\nSbírky Muzea d'Orsay pocházejí převážně ze 3 zdrojů: Musée du Luxembourg (česky Lucemburské muzeum) nyní Musée national d'art moderne (Národní muzeum moderního umění), Musée du Jeu de Paume (česky Muzeum Míčovna) nyní Galerie nationale du Jeu de Paume (česky Národní galerie Míčovna) a Musée du Louvre (Muzeum Louvre).\n\nMusée du Luxembourg (Lucemburské muzeum), založené Ludvíkem XVIII. roku 1818 jako muzeum žijících autorů, získávalo své sbírky především nákupem děl těchto autorů na Salonech. Sbírky tak zpočátku odrážely pouze dobový vkus a názor na krásné umění, zálibu v historických námětech, klasických portrétech a krajinách podle zavedené hierarchie žánrů. V průběhu času se však v muzeu podařilo shromáždit ucelený soubor uměleckých děl mapující období 1848–1850 (konec romantismu), Druhé císařství (eklektismus) a Třetí republiky (oficiální umění). Koncem roku 1880 se však muzeum uzavřelo všemu novému a nepřijímalo do svých sbírek díla moderních malířů. To se nelíbilo umělcům, jejich rodinám ani galeristům a obchodníkům s uměním, kteří si přáli, aby moderní umění bylo zařazováno do francouzských národních sbírek. Byla to především soukromá aktivita, která otevřela francouzská muzea těm nejmodernějším malířům. Dary příbuzných a známých malířů, často i samotných umělců a později rozhodnutí francouzské Muzejní rady umožnilo zařazovat tato díla do národních sbírek.\n\nDo Lucemburského muzea se tak dostala díla Edouarda Maneta \"Déjeuner sur l'herbe\" (\"Snídaně v trávě\") a \"l'Olympia\" (\"Olympie\"), ta na žádost veřejnosti a přímluvu malíře Claude Moneta, jehož 4 obrazy Rouenské katedrály byly rovněž zařazeny do sbírek muzea. Zlom nastal v roce 1894 po smrti malíře Gustava Cailebotta, velkého přítele a obdivovatele impresionistických malířů. Podle jeho přání byl do sbírek muzea zařazen soubor 60 obrazů, ve kterém byli zastoupeni malíři: Degas, Manet, Cézanne, Monet, Renoir, Sisley, Pissarro a Millet. Přes velké administrativní obtíže bylo nakonec povoleno tato díla v Lucemburském muzeu vystavit. Kromě francouzských malířů byli do sbírek zařazováni i umělci z ostatních zemí západního světa, tvořící v tomto období: rakouský malíř Gustav Klimt, anglický malíř Edvard Coley Burne-Jones, norský malíř Edvard Munch, italský malíř Giovanni Giacometti, švýcarský malíř Cuno Amiet a další. Průnik avantgardy do Lucemburského muzea se tak dal nazvat od realismu k impresionismu. V roce 1937 bylo v nově postaveném Palais de Tokyo zřízeno muzeum moderního umění a Lucemburské muzeum se svými sbírkami se tam přestěhovalo. Za války byly sbírky odvezeny do bezpečí mimo Paříž a po válce rozděleny na umění 19. století a 20. století. Sbírky 19. století byly převedeny do Musée du Jeu de Paume (Muzeum Míčovna) a z Lucemburského muzea se stalo Musée national d'art moderne (česky Národní muzeum moderního umění), které od roku 1977 sídlí v Centre Georges Pompidou.\n\nMusée du Jeu de Paume [\"myzé dy žö dpóm\"] (Muzeum Míčovna) vzniklo jako nezávislé muzeum v roce 1922 v budově míčovny, postavené v rohu Tuilerijské zahrady naproti Oranžerii. Již od roku 1909 byly v prostorách míčovny vystavovány obrazy nejen francouzských impresionistů, které nesměly být zařazovány do národních sbírek. Od těch dob se podařilo tomuto muzeu soustředit ojedinělou sbírku impresionistického umění, které se později stalo základem sbírek nově vzniklého Musée d'Orsay (Muzeum d'Orsay). Počátkem 90. let byla budova zrekonstruována a muzeum dostalo statut Galerie nationale du Jeu de Paume (česky Národní galerie Míčovna) se specializací na soudobé moderní umění (fotografie, video umění a experimentální film).\n\nMusée du Louvre (Muzeum Louvre) mělo též ve svých depozitářích díla impresionistických malířů, která však nevystavovalo a v roce 1947 je převedlo do Musée du Jeu de Paume. Se vzrůstajícím zájmem veřejnosti o díla impresionistů vyvstal problém s uchováváním sbírek v odpovídajícím prostředí a s potřebnou bezpečností. Rozhodnutí vybudovat nové Musée d'Orsay (Muzeum d'Orsay) v budově bývalého nádraží tento problém vyřešilo.\n\nNově vzniklé muzeum převzalo sbírky z Národního muzea moderního umění a z Národní galerie Míčovna, které se nehodily pro jejich tematické zaměření a doplnilo je o impresionistické malíře z depozitářů Muzea Louvre. V Musée d'Orsay se tak podařilo vytvořit ojedinělý soubor uměleckých děl dokumentujících jednu historickou epochu let 1848–1914. Široké veřejnosti se tak mohl představit pohled na západoevropskou uměleckou tvorbu od poloviny 19. století do 1. světové války s důrazem na její různorodost a početnou základnu umělců žijících a tvořících v tomto období.\n\nSbírky jsou v neustálém vývoji. Každý rok jsou obohacovány nákupy, dary a akvizicemi. V roce 2000 získalo muzeum od anonymního dárce 24 děl, jejichž autory byli francouzští malíři: Pierre Bonnard (5 obrazů), Édouard Vuillard (5 obrazů), Paul Cézanne (3 obrazy), Georges Seurat (3 obrazy), Edgar Degas (2 obrazy), Henri Fantin-Latour (2 obrazy), Claude Monet (1 obraz), Édouard Manet (1 obraz), dánský malíř Vilhelm Hammershoi (1 obraz) a nizozemský malíř Piet Mondrian (1 obraz).\n\nNákupy v posledních letech byla např. získána díla:\nFélix Edouard Vallotton: \"Misia à sa coifeuse\" (\"Misie u svého toaletního stolku\"), Jean-Léon Gérôme: \"Réception de Grand Condé par Louis XIV.\" (\"Přijetí Velkého Condé Ludvíkem XIV.\"), Ferdinand Hodler: \"Le bûcheron\" (\"Dřevorubec\"), Maurice Denis: \"Soir d'octobre\" (\"Říjnový večer\") a další.\n\nTyto koupě, dary a akvizice oživují sbírky nabízené veřejnosti, aby obraz jednoho z nejtvořivějších období v historii umění byl co nejúplnější.\n\nUmělecká díla v Muzeu d'Orsay lze rozdělit zhruba do 6 kategorií\n\nV roce 2010 bylo k Musée d'Orsay připojeno Musée de l'Orangerie (česky Muzeum Oranžérie), které se nachází v zrekonstruované budově bývalé oranžerie v jihozápadním rohu Tuilerijské zahrady a vystavuje malíře z období impresionismu a postimpresionismu.\n\n"}
{"id": "361985", "url": "https://cs.wikipedia.org/wiki?curid=361985", "title": "Jennifer Kellerová", "text": "Jennifer Kellerová\n\nDr. Jennifer Kellerová je fiktivní postava ze seriálu \"\". Ztvárnila ji herečka Jewel Staiteová. Dr. Kellerová se objevila poprvé v poslední epizodě třetí série s názvem \"\"Zaútočit první\"\". Často se objevovala ve čtvrté sérii a počínaje pátou se stala jednou z hlavních postav.\n\nNarodila se v americkém městě Chippewa Falls ve Wisconsinu, ve kterém poté žila. Krátce předtím, než se přidala k expedici Atlantis, zemřela její matka. Kellerová trpí závratěmi.\n\nNa konci třetí řady nahradila Dr. Carsona Becketta, který zahynul při explozi v epizodě \"\"Neděle\"\". Původně měla být hlavní lékařkou jen dočasně, dokud IOA nenajde někoho jiného. Nakonec však ve funkci zůstala.\n\nV průběhu čtvrté a páté sezóny se začaly vyvíjet její vztahy s Rodneym McKayem a Rononem Dexem. Oba dva o ni sváděli tichý boj, ale nakonec začala chodit s McKayem.\n\nHerečka Jewel Staiteová, která ztvárnila \"Jennifer Kellerovou\", si zahrála ve Stargate Atlantis také postavu mladé wraithské ženy jménem Ellia, a to v epizodě druhé sezóny \"\"Instinkt\"\".\n"}
{"id": "361989", "url": "https://cs.wikipedia.org/wiki?curid=361989", "title": "Racek tříprstý", "text": "Racek tříprstý\n\nRacek tříprstý (\"Rissa tridactyla\") je středně velký mořský pták z čeledi rackovitých.\n\nRacek tříprstý je mírně větší než jeho hojnější příbuzný racek chechtavý, dorůstá přibližně 40 cm, váží 300–525 g a v rozpětí křídel má 90–100 cm. Je převážně bílý s šedým hřbetem a křídly, která mají výrazné tmavé konce, tmavými končetinami a žlutým zobákem. Přes zimu se u něho objevuje výrazný tmavošedý pruh za okem.\n\nObě pohlaví jsou zbarvena stejně, mladí ptáci mají tmavou špičku ocasu, výrazné černé opeření na křídlech a na krku, dva tmavé pruhy na hlavě a tmavý zobák. Dospělí ptáci bývají v České republice nejčastěji zaměňováni s rackem bouřním, od kterého jej můžeme spolehlivě rozlišit pomocí tmavých končetin pouze se třemi prsty, mladí ptáci pak obvykle s velmi podobným rackem malým.\n\nRacek tříprstý velmi početně hnízdí na evropském a severoamerickém pobřeží Atlantského a Tichého oceánu. Po vyhnízdění ptáci opouštějí kolonie a rozptylují se po mořích (patří k pelagickým druhům), kde se většinou shromažďují v oblastech kontinentálního šelfu a mořských lavic (anglicky \"banks\"). Obvykle se v této době zdržují mimo pobřeží a jen výjimečně zaletují do vnitrozemí, většinou následkem silných mořských bouří.\nPřes léto se zdržuje zpravidla u mořského pobřeží.Loví především malé druhy ryb, korýše, hmyz nebo červy, často přitom doprovází velké rybářské lodě, na kterých požírá zbytky ulovených ryb, nebo okrádá menší druhy vodních ptáků o ulovenou kořist. Mimo hnízdění se ozývá krátkým nosovým „kja“, jako varovný signál používá krátké „kt kt“.\n\nPodobně jako většina ostatních druhů racků hnízdí v početných koloniích. Neúhledné hnízdo lemované mechem nebo mořskými řasami si staví obvykle na mořských, často i velmi strmých a nepřístupných útesech. Průměrná snůška čítá 1–2 bílá vejce, na kterých sedí střídavě oba rodiče 25–32 dní. O mláďata pečují ještě následujících 33–54 dní. Ve volné přírodě se může dožít i více jak 15 let.\n\n\n"}
{"id": "361992", "url": "https://cs.wikipedia.org/wiki?curid=361992", "title": "Cardiff City FC", "text": "Cardiff City FC\n\nCardiff City FC (celým názvem: Cardiff City Football Club; velšsky: Clwb Pêl-droed Dinas Caerdydd) je velšský fotbalový klub, který sídlí ve městě Cardiff v ceremoniálním hrabství South Glamorgan. Založen byl v roce 1899 pod názvem Riverside AFC. Od sezóny 2019/20 působí v EFL Championship (druhá nejvyšší soutěž v Anglii). Dva největší úspěchy v anglických soutěžích pochází z roku 1927, kdy klub získal FA Cup a poté i Charity Shield. Dále je 22-násobným vítězem velšského národního poháru (poslední triumf v sezóně 1992/93).\n\nSvé domácí zápasy odehrává na Cardiff City Stadium s kapacitou 28 018 diváků.\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "361994", "url": "https://cs.wikipedia.org/wiki?curid=361994", "title": "Dělení nádorů podle histiogeneze", "text": "Dělení nádorů podle histiogeneze\n\nNa základě histiogeneze (tedy původní lokalizace nádorové tkáně) se rozlišují tyto typy nádorů:\n\nMezenchymální nádory vznikají z tkání mezenchymu, maligní mezenchymové nádory se nazývají sarkomy\n\n\nVe vazivu mohou vznikat tyto nádory:\n\n\nBuňky mají schopnost fagocytózy a zároveň tvoří kolagenní vlákna\n\nTukové buňky mohou mít tyto nádory:\n\n\nChrupavky, synovie a kosti mohou mít tyto nádory:\n\n\nV cévách mohou vznikat tyto nádory, obecně také zvané angiomy:\n\n\nVe svalových buňkách mohou vznikat tyto nádory:\n\n\nV chordě může vznikat tento nádor:\n\n\n\n\n\n\n\nVznikají z buněk neuroektodermového původu.\n\n\n\n\n\nSmíšené nádory, tedy nádory ze dvou tkání různého původu, můžeme dále dělit na:\n\n"}
{"id": "361996", "url": "https://cs.wikipedia.org/wiki?curid=361996", "title": "Počátky českých novin v USA", "text": "Počátky českých novin v USA\n\nTento článek popisuje historii vzniku českých novin v USA v letech 1850 až 1875.\n\nV období let 1850 až 1859 přijíždělo v USA mnoho skupin přistěhovalců z historických zemí Čech a Moravy. Mezi nimi byla řada nadšených vlastenců, kteří chtěli organizovat naše krajany, podpořit český jazyk a naši kulturu. České noviny měly být kromě spolkové činnosti jedním z hlavních prostředků. Tito obětaví lidé často neměli potřebné finanční prostředky, aby mohli zahájit vydávání novin. Proto se zřizovali akcionářské výbory nebo dokonce zastavovali osobní majetek. Následující shrnutí představuje jejich nejvýznamnější počiny a především jména těch nejvýznamnějších vydavatelů, redaktorů, dopisovatelů a organizátorů.\n\nO vydávání českých novin v Americe se pokusil již Vojtěch Náprstek, který chtěl v Milwaukee vydávat český časopis pomocí vydaných akcií, které jeho otec a další Češi a Moravané nakoupili. Pro nedostatek čtenářů Náprstek nakonec od tohoto úmyslu ustoupil a začal vydávat německý Milwaukee Flug-Blätter (1852 – 1855). Akcie původně určené k zajištění českých novin se tak staly základem pro vydávání listu, který byl český pouze osobou vydavatele. V roce 1855 po zániku „Milwaukee Flug-Blätter“ začal Vojtěch Náprstek navštěvovat české osady a připravovat půdu pro opravdu české noviny.\n\nVydavatelem a redaktorem prvních českých novin v Americe byl František Kořízek. List pojmenovaný Slowan Amerikánský vyšel 1. ledna 1860 v Racine (stát Wisconsin). Noviny byly tištěny švabachem. Kořízek uspořil peníze na vznikající česká písmena a dal dokonce do zástavy svůj dům, aby bylo možné nakoupit tiskařský lis a papír. Později se obrátil na Jana Bártu (dále uváděn jako Bárta Letovský), aby vedl redakci. František Kořízek se věnoval též spolkové práci mezi krajany, byl u zrodu Slovanské lípy, Českobratrského spolku a dalších. Je svázán i s dalším období českým novinářství, např. od ledna 1877 vydává týdeník Dennice Novověku věnovaný rozvoji duchovní svobody.\n\nPo 3 týdnech od prvního vydání Slowan Amerikánský vyšly druhé české listy nazvané Národní Noviny. Jedná se o první noviny tohoto jména. Na jejich vydávání se podíleli zejména Jan Bolemil Erben, Hynek Sládek a Jan Borecký. Národní Noviny však měly problémy s účetnictvím, takže nakonec zanikly a sloučily se spolu se Slowanem Amerikánským v českých novinách „Slávie“.\n\nÚspěšné české noviny začaly vycházet v říjnu 1861 a tiskly se stejně jako Slowan Amerikánský v Racine. Zde byli naši krajané vždycky velmi aktivní. Je to i tím, že podle sčítání v polovině roku 1870 zde žilo 9344 našich krajanů a v Chicagu pro porovnání pouze 6277.\n\nSlávie byla zasílána do New Yorku, Indiany, Pensylvánie, Ohia, Michiganu, Missouri, Illinois, Iowy, Minnesoty a Kalifornie. Prvním redaktorem byl Jan Bolemil Erben. Na vydávání se podíleli František Kořízek, Bárta Letovský a František Rostislav Mráček, který byl krátce i redaktorem. Po něm převzal redakci Vojtěch Mašek, který se velmi aktivně věnoval národnímu životu v Racine a to hlavně ve spolku Slovanská Lípa. V tomto období byla Slávie v popředí snah o organizační stmelení všech českých Slovanských Líp v jedno centrum zvané Národní Jednota. Mašek byl také u zrození zábavného a poučného měsíčníku Zvony, který vydávali společně s Františkem Kořízkem.\n\nDo českoamerické historie se zapsal redaktor Slávie i státní poslanec za Demokratickou stranu Karel Jonáš.\n\nK rozvoji českých novin v Americe významně přispěl i Václav Šnajdr, který se stal spoluredaktorem Slávie od září 1869 do roku 1872 a současně pracoval jako výpomocný redaktor u Amerikána. Později přešel do redakce Pokroku Západu. Šnajdr také řídil 33 let Dennice Novověku.\n\nJedná se o pobočný list Slávie. V redakci je Karel Jonáš a vydavateli jsou František Kořízek a Vojtěch Mašek. Zvony měly nedostatek českých písmen a proto většina z 8 stran byla tištěna švabachem. Pravidelným průvodcem Zvonů se stal „Zvoneček“, který chce si \"„ … všímati též poněkud politiky, ale jenom tak špásem a nechce se nazývati listem politickým, zůstávaje vždy věren hlavně úloze své, býti poctivým čtverákem a prostým zábavníkem“.\"\n\nPozor (později Pozor Americký) (několik období mezi lety 1863 až 1867)\n\nNový český týdeník Pozor vyšel dne 17. října 1863 v St. Louis. Vydavateli byli Karel Alis a František Pešek. V provolání ke všem americkým Čechům slibují, že „Pozor“ bude: \"„vždy pečovati o náš národ, jako věrná matka o své děti, která se vždy snaží, by v míru a lásce živy byly“\". Po vydání 16 čísel odstoupil z redakce Karel Procháska a redaktorem se stal se Jan Alois Oliverius. Týdeník poté měnil několikrát majitele.\n\n\"Velmi časté byly slovní bitvy mezi jednotlivými časopisy, např. bojovný republikán Jan Alois Oliverius nevynechal jediné příležitosti, aby se neutkal s Karlem Jonášem. Dne 10. ledna 1867 byla dokonce pro zklidnění situace uzavřena mezi redakcemi Pozoru a Slávie dohoda „...jak nakládat s došlými dopisy“.\"\n\nPo Racine, Cedar Rapids a Clevelandu se do popředí českých osad v Americe dostávalo Chicago. V roce 1852 a 1853 zde rostl počet rodilých Čechů. V polovině sedmdesátých let zde sice žilo 6 000 osob, ale českým novinám se dlouho nedařilo. Úspěšný byl až týdeník Pokrok. V prvním ročníku pracoval v redakci Josef Pastor a i za tuto krátkou dobu výrazně přispěl k vysoké obsahové úrovni. Noviny měly román na pokračování „Katané Národa“, koutek „Pro domácnost“ nebo „Zajímavosti“ a zajímavé informace o životě ve staré vlasti. Josef Pastor byl aktivní ve spolkovém životě našich krajanů až do srpna 1872, kdy se stal vystěhovaleckým agentem v Hamburku. Evangelický farář František Boleslav Zdrůbek bojoval v Pokroku proti oficiálnímu katolictví. Stává se později vydavatelem a redaktorem týdeníku. Nicméně výrazněji přispěl k rozvoji českých novin až po roce 1875.\n\nV květnu 1868 se „Pokrok“ přestěhoval do Racine a od června 1870 vychází jako orgán Americké národní jednoty v Cedar Rapids. Novinkou v „Pokroku“ byly kresby k básním nebo článkům. S redakcí Pokroku se Zdrůbek rozloučil v září 1871 a po něm převzal redakci Jan Vratislav Čapek.\n\nPokrok byl velmi oblíbeným listem, dokládá to 1100 odběratelů.\n\nZa zakladatele českého katolického tisku v Americe je považován monsignore Josef Hessoun. Katolické noviny vydávala skupina českých katolických duchovních z Chicaga. V novinách pracovali jako redaktoři Josef Molitor, Miloš Novotný a především Anton Jurka.\n\nJurka do „Katolických Novin“ přešel z redakce Pozoru Amerického. Byl jednatelem chicagského Sokola a členem Národního výboru v Chicagu. Tento výbor měl podle usnesení třetího sjezdu z července 1893 zabezpečit napsání dějin českého národa v angličtině, založit tiskovou kancelář a shromažďoval údaje o českoamerickém přistěhovalectví. Mezi členy Národního výboru se objevují nám známá jména: Šnajdr, J. V. Čapek, Zdrůbek, Jonáš, Jan Rosický, Lev J. Palda a další.\n\nV listopadu 1869 se J. B. Bělohradský setkal v Českém hostinci v St. Louis s básníkem Josefem Václavem Sládkem a získal ho pro vedení redakce druhých českých novin tohoto názvu. J. V. Sládek byl vítanou posilou pro českoamerické novinářství směřující k povzbuzení a oživení českého národního hnutí a jeho posílení v americkém prostředí.\n\nPo Sládkovi převzal redakci Národních Novin (II) Lev J. Palda a po něm Jan Rosický.\nPo návratu do Čech hodnotí J. V. Sládek práci novinářů za mořem. Uvádí, \"„ ... co si jen vyžádalo pouhé vypátrání většího počtu předplatitelů, to si prý žádný vydavatel nedovede představit. Byly tu i další problémy: Naprostý nedostatek peněz, zprvu i česká osamocenost redaktora, který vykonává všechny práce“.\"\n\nNárodní Noviny (II) v lednu 1871 zanikly a pokračovatelem se staly „Občanské listy“ (1871–1873) a „Nová Doba“ (1871).\n\n\"I přes obtíže při zakládání a udržování českých novin v USA se vždy našlo několik nadšenců, kteří pílí a bezpříkladnou obětavostí vydávají další noviny. A proč? Protože se přesvědčili, že jen mateřština může vlévat do duší a srdcí vzpomínky a ty zase lásku k jejich staré vlasti.V polovině roku 1869 může si tak český čtenář již vybrat ze tří titulů: Slávie, Pokrok, Národní Noviny (II) . Dochází k novým pokusům vydávat další noviny příp. časopisy. Slávie přinesla zprávu 1. září 1869 o přípravě dalších novin. Konec roku ukázal, že se od většiny záměrů ustoupilo a vyšly pouze dva nové tituly. Byly to Národní Noviny (II) a Slovan Amerikánský (II). Národní Noviny (II) zanikly v lednu 1871 zatím co Slovan Amerikánský (II) vycházel několik desetiletí.\"\n\nNoviny tohoto názvu s podtitulkem: \"„Týdeník pro politiku věd umění, zábavu a vzájemnost všech Slovanů Amerických“\" vyšly v Iowa City. První číslo se objevilo mezi čtenáři 5. listopadu 1869. Vydavatelem a současně redaktorem byl Bárta Letovský a spol.\n\nBěhem prvních třech let významně přispíval a byl „duší“ těchto novin František Matouš Ladimír Klácel (dále Ladimír Klácel). Jedná se o jednu z nejvýraznějších postav mezi českými spisovateli první poloviny 19. století, muž \"„ .. jeho žhavou touho bylo vésti národ dále, vždy dále tam, kde na základě jednotlivých národností se klene velebný chrám člověčenstva ..“\". Byl horlivým propagátorem svobodomyslnosti i duchovním vůdcem značné části naší americké emigrace. Zanechal za sebou bohatou činnost na novinářském poli. Po 3 letech odešel ze Slovana Amerikánského a vydává Hlas Jednoty Svobodomyslných, trojtýdeník Svojan a Hospodář Americký.\n\nMěl to být zábavný měsíčník, který měl vyplnit existující mezeru v českoamerickém novinářství. Po prvním čísle v roce 1870 se však časopis odmlčel na téměř dva roky. Nové číslo, opět uváděné jako první, vyšlo dne 21. března 1872. Do 21. listopadu 1872 vyšlo 33 čísel. V té době musel Karel Jonáš převzít redakci Slávie, odkud odešel Václav Šnajdr a Amerikán přešel do rukou Eduarda Rosewatera z Omahy. Od 4. prosince 1872 vycházejí pod spojeným názvem „Pokrok Západu a Amerikán“.\n\nJak vyplývá z názvu, šlo o organizační měsíčník Jednoty Svobodomyslných jehož ředitelem byl František Boleslav Zdrůbek, žák Ladimíra Klácela. Podle Tomáše Čapka zanikl tento list v červenci roku 1871. Tiskl se v Chicagu. Orgán jednoty Svobodomyslných nahradil od srpna 1871 měsíčník “Pravda“. Zprávu o jeho vydávání se objevila v Pokroku č.10, roč. V., ze dne 11. srpna 1971.\n\nOba tituly vydával Karel Alis. „Nová doba“ měla být politickým a zábavným týdeníkem: \"„… tento list začne vycházet začátkem února 1871 v Chicagu ve velkém formátě, obsahu bohatého a jadrného. Politika jeho jsouc neodvislou, bude zastávati to, co k blahobytu prospívá, poučování směřovati bude hlavně k rozřešení společenských otázek a k rozšiřování vědy rolnické a v zábavné části přinášeti bude nejlepší výkvět z literatury české.“\". „Nová doba“ brzy zanikla a byla jí vytýkána neserióznost.\n\nPrvní číslo “Občanských listů“ vyšlo v březnu 1871. Redakci řídil Jan Alois Oliverius. „Občanské listy“ byly politickým a zábavným týdeníkem zaměřený republikánsky. Politická linie je patrná i z programového prohlášení, v němž se vytyčovaly zásady protiotrokářské a zejména požadavek úplné rovnosti všech před zákonem.\n\n\"Českým novinám v Americe šlo o organizování Čechů, jejich sjednocování. V St. Louis se sjednocovali kolem “Občanských Listů“ (mimochodem v červnu 1870 zde žilo 2652 krajanů). Stejný úkol plnila „Slávii“ a v Racine, „Pokrok“ v Clevelandu „Slovan Americký (II)“ v Cedar Rapids a „Orgán Jednoty Svobodomyslných“ v Chicagu. České novinářství se rokem 1871 začalo dotýkat i New Yorku. \"\n\nV roce 1854 tam žilo pouze 40 českých rodin a počet se zvýšil teprve v roce 1862, když do New Yorku přijela velká skupina sedleckých doutníkářů. Doutníkáři vytvářeli nejaktivnější skupinu našeho přistěhovatelství. V New Yorku překvapivě se dlouho žádné české noviny nevydávali. Český dopisovatel Slávie píše: \"„New York, jedno z předních měst nevynikal ničím zvláštním a pro všechny Čechy v Americe užitečným. Jiná města, jako St.Louis, Chicago a Cleveland mají své české časopisy. Jen New York s tolikerou příležitostí k vydání novin a s poměry slibující zabezpečenou existenci, nepřivedl to posud tak daleko„\". S cílem stmelit naše krajany v New Yorku vyšel 15. dubna 1871 množený týdeník „Lucerna“. Redaktorem byl Lev J. Palda označovaný často za dělnického vůdce a socialistického buřiče. Další čísla pravděpodobně nebyla vydána, protože v květnu 1871 Palda odjel z New Yorku na americký západ. New York tedy opět zůstal bez českých novin.\n\nDopisovatelem českých novin v západních částech Ameriky byl první Čech v Nebrasce Libor Alois Šlesinger. Větší význam však měl Eduard Rosewater vydavatel „Pokroku Západu“. Rosewater zakoupil Amerikán, vydávaný racinskou „Slávií“ a koncem roku 1872 vyšly sloučené noviny Pokrok Západu a Amerikán. Spoluredaktorem těchto spojených novin se stal Slávie Václav Šnajdr. Týdeník pod Šnajdrovým vedením přinášel zprávy z Ameriky i ze světa, politické noticky, články vědecké, hospodářské, lékařské, statistiky, rozmar, drobnosti atd. V srpnu 1873 převzal vedení novin František Boleslav Zdrůbek. Po jeho odchodu nastoupil do redakce Josef Novinský. S „Pokrokem Západu“ je spojen další krajan, rodák z Kutné hory Robert V. Miškovský.\n\nOd 1. března 1876 byl redaktorem a později i vydavatelem Jan Rosický. Vedle tohoto týdeníku vydával Jan Rosický i měsíčník Česko-Slovanských Podporujících Spolků.\n\nPokrok Západu měl svá místní vydání. Vycházel tak: Dakotský Pokrok, Creteský Pokrok, Iowský Pokrok, Kansaský Pokrok a Minnesotský Pokrok.\n\n\"V březnu 1872 přinesla Slávie článek nazvaný „Časopisectvo ve Spojených státech“. Obsahuje oficiální údaje o počtu neanglických časopisů. V německém jazyku vychází 341 novin a časopisů, ve skandinávských jazycích celkem 18, ve španělštině 7. U českých novin je s Amerikánem celkem 8 titulů. Když bychom porovnávali stav v polovině roku 1871 bylo České novinářství již na třetím místě. Největší pokrok učinil český tisk, neboť připadá jeden časopis na 18.750 českých dušiček.\"\n\nJedná se o druhý katolický časopis po Katolických Novinách. Jeho duší byl opět kněz Josef Hessoun. Spolu s dalšími nadšenci (Josef Molitor, Augustyn Lang, František Mikota a Josef Malý) odkoupili zařízení po „Katolických Novinách“. Začátky byly ovšem těžké, čtenářů bylo málo a titulů bylo několik. Jeho vydávání sice oznámili v roce 1872, ale pravidelně začal vycházet až od 7. října 1974. Podle „Národa“ z 31. října 1930 vycházel i po smrti Hessouna, tedy po roce 1906. „Hlas“ měl zábavnou přílohu zvanou „Zábavník“. Největšími soupeři katolickému „Hlasu“ byly svobodomyslní.\n\nByl to týdeník vydávaný v Chicagu Čeňkem Durasem. Ten byl zprvu společníkem ve velkém tiskařském podniku Augustina Geringera. Po rozchodu s Geringerem založil Duras vlastní tiskárnu, kde byl tištěn tento list. Prapor Svobody zanikl v březnu 1873. Bylo vydáno 30 čísel o nichž se nechvalně vyjádřil Pokrok Západu.\n\nRedaktorem a současně i vydavatelem byl Ladimír Klácel. První číslo tohoto týdeníku vydal 19. února 1872 v Iowa City po titulem: \"„Osmělme se zmúdřeti!“\" List měl sloužit k výchově českého čtenáře a současně i cílům svobodomyslného hnutí.\n\nTento list je také spojen s Ladimírem Klácelem, který přešel do Chicaga k organizování přívrženců jeho myšlenkového hnutí. Byl to trojtýdeník vydávaný spolu se Svobodnou obcí Chicaga.\n\nPrvní číslo clevelandského Diblíka vyšlo 15. listopadu 1872. Pod stejným názvem vycházel tento humoristický a satirický týdeník i v letech 1879 až 1883 a to jako příloha „Dělnických Listů“. V „Diblíku“ spojili své schopnosti velmi aktivní Čapkové:\n\nV pořadí jde již o třetí noviny stejného názvu. První vycházely v letech 1860–1861. Tento týdeník je pokračováním clevelandského Diblíka a začal vycházet od 2. října 1873. Měl vždy 8 stran a řadu vyobrazení. I tyto noviny byly vedeny vznešeným cílem \"„ … ze všech sil pracovati na udržení a povznesení národnosti naši mezi cizím živlem roztroušené, povzbuzení ke svornosti a bratrství, vybízet k užitečné činnosti, hájit národnost naší a sloužit k prospěchu národnosti“\". Proto se týdeník věnoval oživení činnosti Národní jednoty – ústředí českých spolků. Novinám však chyběla větší podpora a proto list zanikl.\n\nVydavatelem a současně redaktor byl Jan Alois Oliverius. Na počátku byl věstník podporován podnikatelskými kruhy a vycházel zdarma. Od července 1880 se věstník přejmenoval na denní list „Občan“. Tyto noviny zanikly 30. října 1880. Vydával je také Augustin Geringer a Josef Langmayer.\n\nVydavatelem „Hlasu Pravdy“ byl prof. František Kún a kněz H. Fairall. Šlo o první evangelické noviny (měsíčník) a druhé číslo bylo vydáno v březnu 1874. Další údaje se nepodařilo získat.\n\nTyto noviny byly nazvány podle místa vydávání v okrese Crete (stát Nebraska). V této oblasti žila početná skupina českých přistěhovalců. Tyto dvoujazyčné noviny vydával Čeněk Duras. Tři stránky byly v anglickém jazyce a jedna stránka česky. Česká příloha přestala vycházet v srpnu 1874.\n\nZatím co řada amerických měst se svými českými menšinami měla za sebou několikaletou existenci českých novin, byl New Yorku bez českého časopisu až do roku 1874, kdy začaly vycházet „New Yorské Listy“. Vydavatelem byl český národní spolek v New Yorku – Slovanská Lípa. V redakci pracoval J. J. Rendl, na jeho místo nastoupil koncem roku 1874 Jan Vratislav Čapek. Po jeho nastoupení se list rozšířil na 8 stran. Po prodeji „New Yorských Listů“ se skupina newyorských Čechů, mezi nimi byl F. Rázný, F. Daneš a J. V. Matějka rozhodla vydávat list téhož názvu až do sloučení s „Dělnickými Listy“\n\nPrvní číslo nových listů se dostalo ke čtenářům dne 22. května 1875 v Clevelandu (stát Ohio). “Dělnické Listy“ vydávala Socialistická dělnická strana ve Spojených státech. Organizátorem byl především František Škarda. V redakci se vystřídali Lev J. Palda, Jan Vratislav Čapek, J. Buňata, Leon Kochman a Jaroslav Chudoba. „Dělnické listy“ se po sloučení s „New Yorskými Listy“ přestěhovaly do metropole a vycházely pod názvem „Dělník Americký. Nejprve vycházely jako deník a od roku 1877 jako týdeník. V roce 1883 ohlásili úpadek tohoto „dělnického“ listu – příčinou byla stávka sazečů „dělníků“.\n\nČeský tiskařský podnikatel Augustin Geringer spolu s Františkem Boleslavem Zdrůbkem, zkušeným redaktorem a dalšími krajany, vydali první český denní list, kterým byla chicagská Svornost. Češi v Americe tak mají vlastní noviny, kterými jsou každodenně ve spojení s celým světem a i se starou vlastí. Tento čin byl významným obohacením a posílením českého vědomí.\n\nTento text je encyklopedické shrnutí rozsáhlého spisu, jehož celé znění je umístěno na stránce ceskenovinyvus.wz.cz.\n\nPozn.: Letopočet v závorce označuje roky vycházení jak jsou uvedeny v článku, nikoliv rozsah digitalizovaných ročníků.\n"}
{"id": "361997", "url": "https://cs.wikipedia.org/wiki?curid=361997", "title": "Blackpool FC", "text": "Blackpool FC\n\nBlackpool FC (celým názvem: Blackpool Football Club) je anglický fotbalový klub, který sídlí v přímořském městě Blackpool v nemetropolitním hrabství Lancashire. Založen byl v roce 1887. V roku 1896 přistoupil do profesionální Football League, znovu do této soutěže přistoupil v roce 1900. Od sezóny 2017/18 působí v EFL League One (3. nejvyšší soutěž). Klubové barvy jsou oranžová a bílá.\n\nSvé domácí zápasy odehrává na stadionu Bloomfield Road s kapacitou 16 616 diváků.\n\nKlub byl založen roku 1887 a od roku 1896 hraje v anglických ligových soutěžích.\n\nDo roku 1930 hrál v druhé anglické divizi, kdy si prvenstvím zajistil postup do nejvyšší soutěže. Zde strávil 3 sezóny, dvakrát se zachránil na poslední nesestupových pozicích. Potřetí se mu to ale již nepodařilo, a tak v roce 1933 sestoupil.\n\nZpět se vrátil o 4 roky později a s přestávkou vynucenou druhou světovou válkou zde zůstal 30 let. Klub se v těchto letech pravidelně umisťoval v horní polovině ligy. V roce 1951 skončil na 3. pozici s desetibodovým odstupem na vedoucí Tottenham a FA Cupu se dostal do finále, kde podlehl Newcastlu United 0:2. Pohár zdvihli hráči Blackpoolu až v roce 1953 po hattricku Stana Mortensena a obratu z 1:3 na 4:3. Dokonce na druhém místě skončil v roce 1956, když ale ztratil 11 bodů na Manchester United. O rok později uhájil 4. pozici.\n\nJenže v 60. letech klub začal strádat. V sezóně 1960/61 se Blackpool zachránil jen o bod na úkor Newcastlu. Dále se umisťoval stabilně v druhé desítce až v roce 1967 skončil jasně poslední a sestoupil. Brzy se vrátil zpět, bylo to ale pouze na sezónu 1970/71, kdy opět skončil s jedenáctibodovým mankem na záchranu poslední.\n\nNastal úpadek a Blackpool se potácel po roce 1978 již ve třetí lize. Poté se dlouho pohyboval mezi třetí a čtvrtou soutěží. Až v roce 1992 se vrátil do druhé, jenže po osmi letech opět sestoupil a vrátil se až v roce 2007, když si zajistil postup z play off.\n\nStejnou cestou se vrátil dokonce zpět do soutěže nejvyšší - Premier League, když si v semifinále poradil s Nottinghamem Forest a ve finálovém zápase hraném ve Wembley s Cardiffem 3:2.\n\nV Premier League si Blackpool nevedl ze začátku vůbec špatně, poté ale vyhrál z poledních 18 zápasů pouhé dva. V sezóně si připsal dva skalpy Liverpoolu a domácí porážku Tottenhamu. Po porážce od Manchesteru United 2:4 v posledním kole sestoupil z 19. místa s bodovým odstupem na již zachraňující se Wolverhampton.\n\nO rok později usiloval Blackpool o okamžitý návrat až ve finále play off, kde ale podlehl West Hamu 1:2. Tato porážka byla však jen předzvěstí následného výsledkového propadu. Následující ročník zakončovali blackpoolští na 15. místě a sezónu 2013/14 dokonce na 20. místě. To se zachránili o pouhé dva body před Doncasterem a potýkali se především s mizernou útočnou fází po zimním odchodu Toma Ince do Crystal Palace - autora 18 gólů z předešlého ročníku.\n\nDo sezóny 2014/15 hrál klub druhou nejvyšší ligu EFL Championship, kam sestoupil spolu s týmy Birmingham City a West Ham United v roce 2011.\n\n\nZdroj: \n\n\n\n\nZdroj: \n\n\n\nZdroj: \n\n"}
{"id": "361998", "url": "https://cs.wikipedia.org/wiki?curid=361998", "title": "Neuilly-Plaisance", "text": "Neuilly-Plaisance\n\nNeuilly-Plaisance je město ve východní části metropolitní oblasti Paříže ve Francii v departmentu Seine-Saint-Denis, region Île-de-France. Od centra Paříže je vzdálené 14 km.\n\nSousední obce: Neuilly-sur-Marne, Rosny-sous-Bois, Villemomble, Bry-sur-Marne, Fontenay-sous-Bois, Noisy-le-Grand a Le-Perreux-sur-Marne.\n\nObec vznikla roku 1892 odtržením od města Neuilly-sur-Marne.\n\n\"Počet obyvatel\"\n\nNeuilly-Plaisance je dosažitelné linkou RER A a autobusy RATP číslo 114, 116 a 127.\n\n"}
{"id": "362000", "url": "https://cs.wikipedia.org/wiki?curid=362000", "title": "Jonas Quinn", "text": "Jonas Quinn\n\nJonas Quinn je fiktivní postava ze seriálu \"Hvězdná brána\", kterou ztvárnil herec Corin Nemec. Quinn se poprvé objevil v epizodě \"\"Velká cesta\"\", předposledním díle páté série.\n\nJonas Quinn se narodil a žil v státě Kelowna na planetě Langara. Byl členem vědecké skupiny, která pracovala s látkou nazývanou naquadria. Pokoušeli se vyvinout zbraň proti sousedním státům. Při jednom z pokusů však došlo k úniku radiace a Daniel Jackson byl zasažen. Nezemřel jen díky zásahu Omy Desaly, která mu pomohla povznést se. Protože pověděl SG-1 pravdu o tom co se stalo, stal se v Kelowně nežádoucím, a musel odejít s Lidmi na Zemi.\n\nJonas Quinn nahradil Daniela Jacksona, po jeho povznesení, v týmu SG-1, a stal se archeologem SGC. Tyto funkce vykonával celou šestou sezónu. Když je v epizodě \"\"Návrat ztraceného syna\"\" nalezen Daniel Jackson, a Anubis zaútočí na Langaru, Quinn se vzdává svého postu, a v epizodě \"\"Návrat domů\"\" se vrací na svou domovskou planetu.\n\nPozději, v epizodě sedmé řady \"\"Hrozba z podzemí\"\" se s ním setkáváme znovu, když Kelowňané žádají Zemi o pomoc.\n\n"}
{"id": "362001", "url": "https://cs.wikipedia.org/wiki?curid=362001", "title": "Perlový potok", "text": "Perlový potok\n\nPerlový potok je levostranný přítok řeky Sázavy protékající okresy Pelhřimov a Havlíčkův Brod v Kraji Vysočina. Délka jeho toku činí 23,1 km. Plocha povodí měří 55,4 km².\n\nPotok pramení u Plačkova východně od Humpolce v nadmořské výšce okolo 595 m. V nejhornější části napájí \"Plačkovský rybník\" a níže po proudu rybník \"Touškov\", po jehož hrázi je vedena silnice II/348. Na horním toku teče potok severovýchodním směrem. U Zdislavic napájí rybníky Zdislavický a Kachlička. Po zhruba dalších dvou kilometrech u obce Věž posiluje jeho tok z pravé strany Boňkovský potok. Dále po proudu se jeho tok postupně obrací na sever, protéká obcí Krásná Hora. Odtud se klikatí k Okrouhlici, kde se vlévá zleva do Sázavy na jejím 153,2 říčním kilometru v nadmořské výšce okolo 400 m.\nJako významný přítok lze uvést pouze Boňkovský potok, který ústí do Perlového potoka zprava u obce Věž.\n\nVodní nádrže v povodí Perlového potoka podle rozlohy:\nPrůměrný průtok u ústí činí 0,39 m³/s.\n\nM-denní průtoky u ústí:\n"}
{"id": "362012", "url": "https://cs.wikipedia.org/wiki?curid=362012", "title": "Big Mac Index", "text": "Big Mac Index\n\nBig Mac index neboli hamburgerový index je srovnání cen sendviče Big Mac společnosti McDonald's v různých zemích. Vytváří jej časopis The Economist již od roku 1986.\nTento ekonomický ukazatel vychází z teorie parity kupní síly, podle níž by identické výrobky měly po přepočtu měnovým kurzem v různých zemích stát stejně. Proto lze srovnáním místních cen Big Macu ukázat cenové hladiny v jednotlivých státech světa. Díky tomu lze zjistit případné nadhodnocení či podhodnocení měnového kurzu. Big Mac byl pro tento účel vybrán proto, že je prodáván celosvětově identickým postupem.\n\nNapříklad v červenci 2008 byla česká koruna Big Mac indexem označena za nadhodnocenou což se potvrdilo depreciací koruny v následující měsících. K 19. lednu 2009 již byla podle aktuálního indexu koruna podhodnocena.\n\nCeny uvedeny v USD.\n"}
{"id": "362023", "url": "https://cs.wikipedia.org/wiki?curid=362023", "title": "Anatolij Berezovoj", "text": "Anatolij Berezovoj\n\nAnatolij Nikolajevič Berezovoj, (11. dubna 1942 Enem, SSSR − 20. září 2014) byl voják – letec z povolání, kosmonaut ze Saljutu 7.\n\nPo skončení základní školy se rozhodl se vyučit soustružníkem a nastoupil do závodu Něftěmaš ve městě Novočerkass (Rostovská oblast). Ovlivněn startem Gagarina se přihlásil k letectvu, do Kačinského vojenského učiliště. Zůstal zde i po ukončení studií jako letecký instruktor, pak požádal o přeřazení k bojovému útvaru. Dostal místo v Moldávii. Z tamního leteckého útvaru bylo nominováno k výběrovému řízení mezi kosmonauty 23 letců, prošel jen on. V té době už byl ženatý a tak se odstěhoval do Hvězdného městečka i se svou ženou Lídou a pětiměsíčním synem Serjožkou.\n\nV týmu byl od roku 1970 do roku 1992. Pro řadu letů byl připravován jako náhradník, letu se dočkal až po 12 letech výcviku. Mezitím létal na osmi různých typech letadel. Ve vesmíru strávil 211 dní.\nZemřel v roce 2014 ve věku 72 let.\n\nOdstartoval z Bajkonuru spolu s Valentinem Lebeděvem na palubě kosmické lodi Sojuz T-5 v květnu 1982. Bylo mu tehdy 40 roků a do seznamu kosmonautů Země se zapsal v pořadí 107. Doletěli na tehdy novou sovětskou orbitální stanici Saljut 7 a zůstali zde přes půl roku (tehdejší rekord) jako první základní posádka. Absolvoval zde i svůj první dvouhodinový výstup do volného vesmíru (EVA) kvůli výměně venkovních detektorů. Vyložili na stanici i postupně připojované nákladní lodě Progress 13 a 14. Na stanici je navštívili kosmonauti dalších misí, v červenci 1982 Sojuz T-6 (Džanibekov, Ivančenkov, Chrétien), v srpnu 1982 Sojut T-7 (Popov, Serebrov a Savická). Protože jejich Sojuz T-5 byl ve vesmíru příliš dlouho, poslední návštěva odletěla na Zem s ním a u stanice jim ponechala loď svou. Po jejich odletu ji přeparkovali k přednímu spojovacímu uzlu a pokračovali v plnění desítek měření a experimentů.\n\nV říjnu 1982 vyložili další zásoby z Progressu 15 a v listopadu z Progressu 16. Využili Progress 16 tak, že pomocí jejího motoru zvýšili oběžnou dráhu celého komplexu, protože ten díky přitažlivosti Země stále klesal. V prosinci stanici zakonzervovali a oba odletěli v Sojuzu T-7 domů. Po přistání kabiny na padácích museli celou noc strávit v přistaveném terénním vozidle, kvůli sněhové bouři je vrtulník nemohl v noci dopravit na základnu.\n\n\n"}
{"id": "362032", "url": "https://cs.wikipedia.org/wiki?curid=362032", "title": "Uniforma", "text": "Uniforma\n\nUniforma (z francouzského ) či stejnokroj je oděv jednotného charakteru pro lidi, kteří patří např. k organizované skupině. Díky stejnému vzhledu umožňuje jednoduché rozpoznávání příslušníků skupiny a často označuje nějakou autoritu či kompetenci svého nositele (např. uniforma armádní, policejní, hasičská, záchranářská, železničářská atd.) Na druhé straně pouze na vojáka v uniformě se vztahují mezinárodní dohody o válečných zajatcích atd. V některých zemích se užívají i školní uniformy, které zdůrazňují občanskou rovnost žáků a studentů a omezují možnosti bohatších, jak na sebe upozornit. \n\nUniformy jsou především svrchním oděvem a skládají se zpravidla z těchto částí:\n\n\nVzácněji se jako uniformy označují také oděvy\n\n \nVe starých kmenových společnostech byla účast v boji samozřejmou povinností všech mužů, kteří do boje nastupovali v běžném oblečení.Ještě římští legionáři se obvykle označovali jen opaskem. Myšlenka více méně jednotného oblečení se patrně nejprve prosadila na starověkých panovnických dvorech a u chrámových kněží, později u královských gard a městských stráží. Když v 15. století nahradily feudální vojsko nájemné (žoldnéřské) oddíly kondotiérů, kteří bojovníky naverbovali a oddíly pak pronajímali panovníkům, opatřovali je i společným vybavením, zbraněmi a oblečením. Od 16. století se tak objevují první vojenské uniformy v dnešním slova smyslu. Jedním z prvních příkladů je vatikánská švýcarská garda s barevnou uniformou podle návrhu Raffaela Santi.\n\nSe vznikem stálých daní a stálých armád v 18. století nastal velký rozkvět uniforem, které jednak nápadně odlišovaly různé armády, aby se předešlo záměnám, jednak posilovaly dojem organizované síly vojska (např. vysoké barevné čepice, výložky atd.) Další změnu přineslo zavedení všeobecné branné povinnosti, lidových a masových armád od Francouzské revoluce a Napoleona Bonaparte (kolem 1800). \n\nSe zdokonalením střelných zbraní od poloviny 19. století (zadovka, automatická zbraň, dělo) se zásadně měnila vojenská taktika a na uniformu se začal klást opačný nárok – vojáky bylo třeba chránit v zákopech, maskovat a snižovat jejich viditelnost v poli. V bohatších zemích se uniformy začaly dělit na bojové či polní, pracovní, vycházkové a slavnostní, zejména pro důstojníky. Moderní armádní uniformy tak oddělují funkci praktického a pokud možno „neviditelného“ oblečení v boji od reprezentace při slavnostech a přehlídkách.\n"}
{"id": "362037", "url": "https://cs.wikipedia.org/wiki?curid=362037", "title": "Lodi", "text": "Lodi\n\nLodi (latinsky Laus Pompeia) je město v Lombardii, ležící na řece Adda. Je hlavním městem provincie Lodi.\n\nBylo pojmenováno podle konzula Gnaea Pompeia Straba. Od 4. století bylo sídlem biskupa. V roce 1158 bylo město zničeno; na původním místě ho znovu vybudoval Friedrich I. Barbarossa. 10. května 1796 porazil Napoleon Bonaparte vojska Habsburské monarchie v Bitvě u Lodi.\n\nBoffalora d'Adda, Cornegliano Laudense, Corte Palasio, Dovera (CR), Lodi Vecchio, Montanaso Lombardo, Pieve Fissiraga, San Martino in Strada, Tavazzano con Villavesco\n\nZdroj: \n\n"}
{"id": "362041", "url": "https://cs.wikipedia.org/wiki?curid=362041", "title": "Burza (rozcestník)", "text": "Burza (rozcestník)\n\nBurza může být:\n\n"}
{"id": "362045", "url": "https://cs.wikipedia.org/wiki?curid=362045", "title": "Fergalicious", "text": "Fergalicious\n\nFergalicious je druhý singl americké zpěvačky Fergie z její sólové desky The Dutchess. Singl vyšel v roce 2006. Píseň se dostala v několika zemích na první místo singlové hitparády. V USA se dostala na 2. místo.\n\nPíseň zaznamenala celosvětový úspěch a v USA obdržela dvakrát multi-platinu a v prestižním žebříčku Billboard Hot 100 vydržela 14 týdnů a patří k nejstahovanějším písním na iTunes. Fergalicous nebyla vydána v Irsku a Velké Británii, ale objevila se zde jako A strana singlu Clumsy v roce 2007.\n\nPíseň obdržela i několik ocenění. V Austrálii jej vyhlásili nejvíce sexy videoklipem a nejlepším zahraničním klipem.\n\nVideoklip měl premiéru v říjnu 2006 a režírovala jej Fatima Robinson, která podle svých slov pojala videoklip jako „Fergieland“. Zpěvačka se ve videoklipu objevuje v posilovně, ve skautském oblečku nebo v dortu.\n\nKlip posloužil i k propagaci mobilního telefonu Samsung K5 MP3 Player.\n"}
{"id": "362049", "url": "https://cs.wikipedia.org/wiki?curid=362049", "title": "Matthäus Merian", "text": "Matthäus Merian\n\nMatthäus Merian starší (22. září 1593, Basilej – 19. června 1650, Bad Schwalbach) byl švýcarský rytec a nakladatel působící především ve Frankfurtu nad Mohanem. Měděrytectví se vyučil u Dietricha Meyera v Curychu a pak pracoval ve Francii, zvláště v Paříži, v Holandsku a ve svaté říši. Usadil se posléze ve Frankfurtu nad Mohanem, kde se svým tchánem Theodorem de Bry vedl rozsáhlou mědiryteckou dílnu. V letech 1631–1632 v jeho dílně pracoval český grafik a kreslíř Václav Hollar.\n\nZ jeho rytin je třeba uvést zejména sbírku grafik evropských měst \"Topographia Germaniae\" (text od Martina Zeillera, ve Frankfurtu od r. 1640; dokončeno až po Merianově smrti r. 1688, celkem 30 svazků a přes 2000 rytin). Obrazy měst i krajin, jež Merian provedl, vynikají výtečnou perspektivou, méně ceněny jsou ilustrace, jimiž obohatil četné knihy, jako \"Theatrum Europaeum\", velké dílo ze současných dějin, bibli, Gottfriedovu \"Chroniku\" a jiné.\n\nJeho syn Matthäus Merian mladší (1621, Basileji – 1687, Frankfurt) byl malířem podobizen dle vzoru Anthonise van Dycka.\n\nDruhý syn Kaspar Merian byl mědirytcem.\n\nDcera Maria Sibylla Merianová, provdaná Graffová (1647, Frankfurt – 1717, Amsterdam), byla malířkou a zabývala se také mědirytectvím. Zvlášť proslulou se stala svými miniaturami a akvarely květin a hmyzu. Roku 1699 podnikla cestu do Surinamu a vydala pak \"Metamorphosis insectorum surinamensium\" (Amsterd., 1705), výsledek studií o proměnách surinamského hmyzu. Již před tím napsala také \"Erucarum ortus, alimentum et paradoxa metamorphosis\" (Norimb., 1679 a 1683; 2 sv.). Její práce nalézají se v muzeích v Amsterdamu, v Londýně a v Petrohradě.\n\n"}
{"id": "362053", "url": "https://cs.wikipedia.org/wiki?curid=362053", "title": "Semnán", "text": "Semnán\n\nSemnánská provincie nebo jen Semnán (persky : استان سمنان) je provincie na severu Íránu. Administrativním centrem a zároveň největším městem je Semnán. V roce 2005 zde žilo 589 512 obyvatel.\n\nProvincie má rozlohu 97 491 km². Severní část tvoří pás pohoří Alborz a má výrazně horský charakter, do jižní části zasahuje severní výběžek pouště Dašt-e Kavír a převládají zde roviny.\n"}
{"id": "362054", "url": "https://cs.wikipedia.org/wiki?curid=362054", "title": "Josef Kačer", "text": "Josef Kačer\n\nJosef Kačer (30. března 1802 v Černilově – 25. ledna 1871 ve Velkém Táboře) byl český evangelický kazatel, překladatel a básník.\n\nPůsobil jako kazatel českých exulantů ve Velkém Táboře u Sycova v Pruském Slezsku. Stýkal se s J. E. Purkyně, který působil ve Vratislavi.\n\nRoku 1870 vydal básnické dílo \"Kalich, meč a kříž\".\n"}
{"id": "362056", "url": "https://cs.wikipedia.org/wiki?curid=362056", "title": "Gabriela Sabatini", "text": "Gabriela Sabatini\n\nGabriela Beatriz Sabatini (* 16. květen 1970 Buenos Aires) je bývalá argentinská profesionální tenistka italského původu. Patřila mezi přední hráčky konce osmdesátých a začátku devadesátých let 20. století. Mezi její největší úspěchy patří vítězství ve dvouhře na US Open v roce 1990, vítězství ve wimbledonské ženské čtyřhře v roce 1988 a stříbro z dvouhry na olympiádě 1988. Vyhrála také 27 turnajů ve dvouhře na ženském tenisovém okruhu WTA.\n\nV roce 2006 byla uvedena do Mezinárodní tenisové síně slávy.\nPatřila mezi nejpůvabnější tenistky a propůjčila své jméno známé značce parfémů.\n\n"}
{"id": "362057", "url": "https://cs.wikipedia.org/wiki?curid=362057", "title": "Plavecký stadion Podolí", "text": "Plavecký stadion Podolí\n\nPlavecký stadion Podolí v Praze 4 je velké pražské sportovní a rekreační zařízení ČSTV, které se nachází v jižní části hlavního města Prahy při pravém břehu řeky Vltavy v pražské čtvrti Podolí v bývalém Podolském lomu, bezprostředně pod Kavčími horami, nedaleko od Podolské vodárny u Veslařského ostrova.\n\nJedná se o velké centrum plaveckých sportů, které zahrnuje krytý bazén 50 metrů se skokanskou věží a dva venkovní bazény, z toho jeden 50 metrů dlouhý, druhý se skokanskou věží 33 metrů dlouhý. Oba padesátimetrové bazény mají osm plaveckých drah a rozměrově by vyhovovaly možnosti pořádat zde olympijské hry. Praha totiž tehdy pomýšlela kandidovat jako pořadatelské město olympijských her v roce 1980. Menší venkovní bazén je určen pro vodní pólo. Teplota v bazénech nikdy neklesá pod 26 stupňů Celsia, za den se voda v bazénu o objemu 2,5 tisíce kubíků vymění až pětkrát, vypouští se jednou ročně. Budova u venkovních bazénů slouží jako tribuna pro 5 000 sedících. Nachází se zde i velký tobogán, relaxační bazén s tryskami a vodním hřibem, dětské brouzdaliště, sauny, solária, fitness apod.\n\nStavba začala na podzim 1959 v bývalém Podolském vápencovém lomu, který po ukončení těžby vápence sloužil jakožto provizorní skládka popela a stavebního odpadu, v jeho areálu se nachází přírodní památka Podolský profil. Do provozu byl uveden v roce 1965. Autorem stavby Plaveckého stadionu v Podolí je významný český architekt Richard Podzemný. Stavba přišla na 48 milionů korun. Od poloviny 80. let je plavecký areál spojen potrubím s nedalekou Českou televizí na Kavčích horách. Tam studenou vodu z Podolí využívají k chlazení studií, teplou poté zpět v Podolí na ohřívání bazénů. Na stadionu je pravidelně pořádáno letní Mistrovství republiky v plavání a v roce 1997 se zde konalo Mistrovství Evropy v plavání a skocích do vody. V červenci 2009 stadion hostil Mistrovství Evropy juniorů v plavání. V současnosti navštěvuje areál průměrně asi 2500 návštěvníků denně, tedy zhruba milion za rok. Nejvíce lidí přišlo v roce 1973, okolo 2,3 milionu návštěvníků za rok.\n\n\n"}
{"id": "362058", "url": "https://cs.wikipedia.org/wiki?curid=362058", "title": "Státní znak Slovinska", "text": "Státní znak Slovinska\n\nStátní znak Republiky Slovinsko byl přijat v předvečer vyhlášení nezávislosti státu na Jugoslávii – 24. června 1991 – prostřednictvím stého dodatku tehdejší slovinské ústavy. Slovinsko jako státní útvar vzniklo v rámci Jugoslávie po druhé světové válce a od té doby je hlavním motivem znaku nejvyšší slovinský vrchol – Triglav. Ten se ve znaku oficiálně objevuje od roku 1947. V období meziválečného království, v letech 1921 až 1941, bylo Slovinsko ve znaku Království Srbů, Chorvatů a Slovinců a poté království Jugoslávie reprezentováno umělým znakem vytvořeným na základě domnělé vazby s dávnými Ilyry. Do vzniku státu jižních Slovanů byl ústředním slovinským symbolem znak Kraňska z třináctého století.\n\nZa historický znak Slovinska bývá považován především znak Kraňska. Kraňský znak vyobrazuje na stříbrném štítu modrou orlici s červenou zbrojí a na hrudi s desetkrát červenozlatě šachovaným půlměsícem. Samotnou kraňskou orlici je možné vysledovat do roku 1195. Kraňský znak jako takový se objevuje od 13. století a vznikl patrně kombinací erbů rodů Andechs-Meranů (orlice) a Spanheimů (červenostříbrné šachování). Listinou z 12. ledna 1463 císař Fridrich III. Habsburský přidal zlatou korunu; zlatá barva také vystřídala stříbrnou barvu na štítu i v šachovnici. Císařskými dekrety z 22. srpna a 17. listopadu 1836 rozhodl císař Ferdinand I. Dobrotivý o změně kraňského znaku. V novém popisu byly zlaté části s výjimkou koruny opět stříbrné jako před rokem 1463. Počátkem dvacátého století došlo v kraňském znaku k drobné změně, když se šachovnice na hrudi orlice stala zlatočervenou. Po vzniku státu jižních Slovanů po první světové válce se kraňský znak objevoval na standartách příslušníků vládnoucího rodu Karađorđevićů.\nV průběhu roku 1920 bylo rozhodnuto, že Slovinsko bude na znaku Království Srbů, Chorvatů a Slovinců zastupováno svým novým znakem, který bude tvořit modrý štít se třemi šesticípými hvězdami, pod nimiž bude půlměsíc. Již první informace o novém slovinském znaku, který měl podle oficiální interpretace odkazovat ke starým Ilyrům, vyvolaly kritiku a odpor: byla zpochybňována historicko-národní vazba Ilyrů se Slovinskem a jako jediný skutečný slovinský znak byla prohlašována kraňská orlice. Vidovdanská ústava z června 1921 však zavedla článkem 2 znak Království Srbů, Chorvatů a Slovinců, jehož součástí byl kritizovaný znak slovinský, který tvořil modrý štít se třemi zlatými šesticípými hvězdami, pod nimiž byl bílý půlměsíc.\n\nOsvobozenecká fronta, hlavní slovinská představitelka národněosvobozeneckého boje za druhé světové války, měla ve svém emblému trojvrší Triglavu. Autorem emblému Osvobozenecké fronty byl Edvard Ravnikar, který zkombinoval národní symbol Triglavu s pěticípou hvězdou symbolizující význam komunistů v Osvobozenecké frontě. Motiv Triglavu zůstal zachován i po druhé světové válce. Historicky první slovinská ústava z ledna 1947 se vymezení znaku, jehož autorem byl Branko Simčič, věnovala ve článku 3:\n\nStejně tak byl později vymezen i znak Socialistické republiky Slovinsko.\n\nStý dodatek tehdejší slovinské ústavy z června 1991 charakterizoval znak, jehož autorem je sochař Marko Pogačnik, takto:\n\nPojetí znaku je podle jeho autora ovlivněno dílem France Prešerena a Jože Plečnika. Prešeren úvodem své básně \"\" zmiňuje Triglav, pod ním hladinu jezera a nad ním zlaté světlo, což jsou podobné prvky jaké využil Pogačnik ve znaku. Zatímco byl v období komunistického politického monopolu motiv Triglavu spojován především s emblémem Osvobozenecké fronty, povšiml si Pogačnik díla Jože Plečnika již z roku 1934. V tomto roce vytvořil Plečnik mariánský sloup, který se dnes nachází v Bledu, na němž není vytesán znak Slovinska z oficiálního znaku království Jugoslávie, ale zvláštní emblém, na němž se nachází Triglav s šesticípou hvězdou nad ním. Podle všeho byl Plečnikův mariánský sloup také inspirací pro Ravnikara a jeho emblém Osvobozenecké fronty.\n\nTři šestiramenné zlaté hvězdy nacházející se nad Triglavem pocházejí z erbu hrabat z Celje. Tento původně německý rytířský rod na nějaký čas sjednotil většinu území se slovinským obyvatelstvem. Původní skutečný význam hvězd je neznámý. V současnosti se spekuluje o tom, že tři hvězdy mají symbolizovat Slunce, a to při svítání, v zenitu a při západu. Absence významu hvězd byla a je motivem i dalších spekulací. Již v meziválečném období se objevovala účelová interpretace, podle níž usilovali již Celjští o národně-státní sjednocení jižních Slovanů a tři hvězdy v jejich znaku tak předvídaly tři plemena jednoho jihoslovanského národa. Tyto spekulace však byly i ve své době odmítány. V souvislosti se slovinským státním znakem jsou dnes hvězdy prezentovány jako symbol kulturní a správní tradice Slovinska a jeho zapojení do proudu evropských dějin, neboť Celjští se díky dědickým smlouvám a výhodné sňatkové politice zařadili v pozdním středověku mezi přední evropské šlechtické rody. Erb Celjských je dnes znakem městské občiny Celje.\n\nDalší podrobnosti ke slovinským státním symbolům stanovuje zákon o znaku, vlajce a hymně Republiky Slovinsko a o slovinské národní vlajce ze října 1994.\n\n\n"}
{"id": "362063", "url": "https://cs.wikipedia.org/wiki?curid=362063", "title": "Jiří Kolář (železničář)", "text": "Jiří Kolář (železničář)\n\nIng. Jiří Kolář, Ph.D. (*19. dubna 1963), je český železničář, dlouholetý manažer Českých drah, mezi roky 2012 až 2014 generální ředitel Správy železniční dopravní cesty, od roku 2014 ředitel Drážního úřadu.\n\nAbsolvoval studium oboru „provoz a ekonomika dopravy“ na Fakultě provozu a ekonomiky Vysoké školy dopravní v Žilině. V roce 1999 získal doktorát na Univerzitě Pardubice.\n\nOd roku 1983 pracoval u Československých státních drah v různých provozních funkcích. V letech 1993–1999 byl u Českých drah přednostou železniční stanice Kladno. V letech 1999–2004 byl ředitelem Obchodně provozního ředitelství (OPŘ) Českých drah v Ústí nad Labem.\n\nOd 1. června 2005 byl náměstkem generálního ředitele ČD pro osobní dopravu. Na začátku února 2008 jej ve funkci nahradil dosavadní vysoký manažer konkurenční Veolia Transport Petr Moravec. Některá média Kolářův odchod spojovala s problémy při přechodu na vlakový grafikon 2008 nebo s příchodem finančníka Petra Žaludy do čela ČD k 1. únoru.\n\nOd 1. února 2008 byl Jiří Kolář jmenován do nově vytvořené funkce náměstka pro provoz.\n\nOd 9. května 2005 je členem představenstva Českých drah a. s. Od 3. října 2006 je členem představenstva Jídelní a lůžkové vozy, a. s., od 16. srpna 2007 je členem dozorčí rady Nadace Okřídlené kolo (určené k opravám a údržbě historických železničních vozidel a zařízení), od 25. dubna 2008 je členem dozorčí rady The Winton Train, o. p. s. (společnosti, která navazuje na odkaz sira Nicholase Wintona a zabývá se vzděláváním o historii holokaustu a výchovou k demokracii a toleranci).\n\n19. dubna 2012 jej správní rada SŽDC vybrala z 21 kandidátů do funkce generálního ředitele SŽDC. Ve své kandidátské vizi kladl důraz na komunikaci s dopravci i objednateli dopravy a důsledné čerpání evropských peněz.\n\nOd 1. srpna 2014 je ředitelem Drážního úřadu. Ve výběrovém řízení funkci obhájil a podruhé byl jmenován 1. dubna 2016.\n\nJe ženatý, má tři děti a ovládá angličtinu.\n\n30. května 2008 a 4. srpna 2008 zaslal náměstkovi ministra dopravy Vojtěchu Kocourkovi dopisy, v nichž kritizoval postup Drážní inspekce a jejího inspektora Michala Miklendy a způsob, jak Drážní inspekce informovala Evropskou železniční agenturu o příčinách nehody v Moravanech. Tyto výtky vedly začátkem října 2008 k vyhrocení sporu mezi Ministerstvem dopravy ČR a Drážní inspekcí, které generální inspektor DI Roman Šigut interpretoval tak, že se „politici, úředníci a soukromá firma spojili a vyvinuli extrémní tlak k ovlivnění vyšetřování.“\n\nKritiku Jiřího Koláře rozpoutalo Občanské sdružení pro ekologickou dopravu na Děčínsku (SED) v souvislosti se snahou náměstka o zrušení provozu na trati 132 z Děčína do Oldřichova u Duchcova. České dráhy a. s. podnikaly kroky k zastavení osobní dopravy a následnému zrušení tratě, přestože obce v říjnu 2007 deklarovaly ochotu dopravu na trati financovat. Za motiv snahy o zrušení trati je považován záměr postavit v tělese dráhy dálniční přivaděč k dálnici D8. Ministr životního prostředí Martin Bursík naopak obnovení provozu a trati podpořil a v dopise aktivistovi SED prohlásil, že snahy zrušit tuto trať jsou v přímém rozporu se státní politikou v oblastech životního prostředí i dopravy, a že celou kauzu vnímá jako zásadní precedens negativního přístupu veřejné správy k veřejné dopravě. Aktivisté SED žádali odvolání Jiřího Koláře z funkce náměstka pro osobní dopravu, protože se dle jejich názoru rozhodující měrou podílel na zastavení dopravy na této trati například tím, že neinformoval Drážní úřad o ochotě obcí financovat provoz.\n\nČlánek na Dopravním webu označil náměstka Koláře za výkonnou ruku ministerského náměstka Hodače a tvrdí, že Kolář sebelikvidační kroky ČD prosazuje a obhajuje, jak jen může.\n\n"}
{"id": "362064", "url": "https://cs.wikipedia.org/wiki?curid=362064", "title": "Vitalij Lazarevič Ginzburg", "text": "Vitalij Lazarevič Ginzburg\n\nVitalij Lazarevič Ginzburg (rusky: Виталий Лазаревич Гинзбург) (4. října 1916, Moskva, Rusko – 8. listopad 2009, Moskva) byl sovětský a ruský fyzik. V roce 1994 byl vyznamenán Wolfovou cenou za fyziku a v roce 2003 byl oceněn Nobelovou cenou za fyziku za přínos v oblasti supravodičů.\n\n"}
{"id": "362066", "url": "https://cs.wikipedia.org/wiki?curid=362066", "title": "Anthony James Leggett", "text": "Anthony James Leggett\n\nSir Anthony James Leggett, KBE FRS (* 26. března 1938, Londýn) je britský fyzik a nositel Nobelovy ceny za fyziku (2003) za přínos v oblasti supravodičů. V roce 2003 byl vyznamenán rovněž Wolfovou cenou za fyziku.\n\n"}
{"id": "362070", "url": "https://cs.wikipedia.org/wiki?curid=362070", "title": "Zimolez ovíjivý", "text": "Zimolez ovíjivý\n\nZimolez ovíjivý (\"Lonicera periclymenum\") patří mezi opadavé rostliny. Je to dřevina, méně často keř, zpravidla popínavá liána z čeledi zimolezovitých (\"Caprifoliaceae\").\n\nJméno „periclymenum“ je původem z řeckého \"peri\" (přibližně, o) a \"klyzein\" (krytí, ovinutí) a odvolává se na způsob použití rostliny.\n\nZimolez německý\n\nDorůstá výšky 1–2 m (někdy i 5m )jako liána (na opoře), jako keř 50 cm. Listy jsou protilehlé, celokrajné, široké, oválné, nebo opakvejčité, tmavě zelené, s krátkým řapíkem.\n\nVětvičky jsou tenké a duté; borka na loňských výhonech je tenká, světlá, žlutohnědá, třepící se. Mladé listy a mladé výhony jsou jemně ochlupené.\n\nKvěty jsou silně vonné. Kvete od července do srpna a voní nejvíce večer, což přitahuje velké roje motýlů, opylující květiny. Květy jsou seskupeny v květenství, velká koruna je světlá, nažloutlá, červená, nebo purpurová až oranžová. Hezká je kombinace tmavě červené s oranžově zlatavou. Zimolez ovíjivý (\"Lonicera periclymenum\") lze zaměnit s divokým druhem zimolez kozí list (synonymum je zimolez ovíjivý] (L. caprifolium). Koruna (\"Lonicera caprifolium\") je dvoupyská, 4–5 cm dlouhá, koruna (\"Lonicera periclymenum\") je dlouhá 3– 5 cm často červeně zbarvená. Barva květu (\"Lonicera caprifolium\") je nažloutlá, bělavá. Světlé nebo bílo žluté květy postupně tmavnou (až do fialova).\n\nPlodem je červená jedovatá bobule.\n\nZimolez ovíjivý je rostlina přirozeně rostoucí na jihozápadě Evropy a v Severní Africe. První zmínky jsou z roku 1600.<. Často se vyskytuje na pobřeží a v hustých kobercích pokrývá pláže a útesy. V ČR je pěstován jako okrasa parků a zahrad.\nPřestože pěstování zimolezu ovíjivého dnes není tak populární jako dříve, je mnoho cenných kultivarů s mnoha barevnými odstíny.\n\nRostlině vyhovují propustné, živné avšak zásadité půdy s vyšším obsahem vápníku. Snáší ale dobře i půdy s neutrálním pH. Zimolez ovíjivý pěstujeme na plném slunci , nebo v polostínu, ve stínu však méně kvete. Vyžaduje oporu. Tento zimolez lze použít na pokrytí půdy, popnutí plotů a zdí.\nZimolezy lze pěstovat i v nádobách. Je ale třeba zabránit promrzání obalením nádoby, nebo ji zapustit do země. Zaléváním během zimy dbáme, aby rostlina netrpěla suchem.\n\nKvete na konci jednoletých výhonů. Vyplatí se silnější řez kvůli namrzání provést na jaře, je li třeba, mírně lze řezat až do doby květu, kdy se vyhneme silnějším zásahům a necháváme výhony na jejichž konci budou květy (kratší a tenké). V létě lze provést řez po odkvětu, ale nejpozději do konce srpna, aby nové výhony vyzrály a nenamrzaly.\nMnožit jej lze vegetativně řízkováním i semeny.\n\nPravidelně trpí mšicemi, někdy padlím. Může namrzat.\n\nBobule obsahuje jedovaté saponiny, šťavelan vápenatý a další toxické látky. Bobule, listy i květy se používaly v lidovém léčitelství a jsou pořád předmětem intenzivního výzkumu, zejména pro své protivirové vlastnosti. Požití bobulí způsobuje silné zvracení, malátnost, těžký průjem, tachykardii, někdy následuje koma. Rostlina patří mezi mírně jedovaté. Některé jiné druhy zimolezu (Lonicera involucrata, Lonicera spp. edible) jsou však jedlé.\n\nV Polsku je zimolez ovíjivý zákonem chráněným druhem.\n\nByl zavlečen do Severní Ameriky ale není zde evidován jako invazivní plevel. V ČR se v přírodě vyskytuje vzácně v teplejších oblastech, kde příležitostně pronikla s odpadem ze zahrad a zahrádkářských kolonií.\n\n"}
{"id": "362075", "url": "https://cs.wikipedia.org/wiki?curid=362075", "title": "Wilsonův les", "text": "Wilsonův les\n\nWilsonův les je lesopark o přibližné rozloze 34,4 hektarů, rozkládající se převážně na jižním okraji městské části Brno-Žabovřesky; jižním cípem však zasahuje i na území sousední městské části Brno-střed. Lesopark se rozkládá na skalnatém východním a severovýchodním svahu Žlutého kopce, na levém břehu řeky Svratky, v katastrálních územích Stránice, Pisárky a Žabovřesky.\n\nLesopark byl založen roku 1882 velkostatkářem a notářem rakouského a rakousko-uherského císaře Františka Josefa I., Ludvíkem Odstrčilem v těsném sousedství tehdejší osady Kamenný Mlýn na jihu tehdejšího katastru obce Žabovřesky. Díky Odstrčilově spolupráci se Žabovřeskami a Zalesňovacím a okrašlovacím spolkem Brna vznikl lesopark o dnešní výměře skoro 34 ha. Svého času se na jeho okraji, za dnešním Biskupským gymnáziem, nacházel i jehlan, připomínající císaře Františka Josefa I. Z douglasek byla na severní straně vysázena písmena FJE (František Josef, Elizabetha), viditelná z protějších kopců a údolí.\n\nSoučástí Wilsonova lesa je na úpatí svahu sportovní areál Pod lesem s historickou restaurací Rosnička a stejnojmennou víceúčelovou sportovní halou (z přelomu 80. a 90. let 20. století, známa zejména basketbalovou ligou). Na počátku 70. let 20. století byl v lese vysekán průsek a zřízena lyžařská sjezdovka s umělým povrchem. Později však byla uvedena mimo provoz a chátrala. Počátkem 21. století vznikl plán na obnovu sjezdovky, proti kterému se postavila řada obyvatel Žabovřesk včetně občanského sdružení Wilsonův les. V roce 2007 ze záměru sešlo a o rok později bylo rozhodnuto průsek začlenit do lesoparku, k čemuž došlo v roce 2010. Na následující rok je plánována celková revitalizace parku s finanční podporou evropských fondů.\n\n"}
{"id": "362076", "url": "https://cs.wikipedia.org/wiki?curid=362076", "title": "Dolmen Menga", "text": "Dolmen Menga\n\nDolmen Menga (španělsky \"Dolmen de Menga\", nesprávně \"Cueva de Menga\" – jeskyně Menga) je jedním z trojice dolmenů na okraji španělského města Antequera v Andaluzii.\n\nDolmen Menga je překladem španělského \"Dolmen de Menga\". Ten je často označován i jako \"Cueva de Menga\", česky jeskyně Menga. Označení jeskyně však tomuto útvaru neodpovídá, neboť se jedná o megalitickou stavbu – dolmen. Původ jména pak pochází od ženy zvané Dominga, která dolmen objevila. Tato žena následně rozšířila v Antequeře mor. Výsledkem pak byl přesmyk \"De Menga\", neboli \"Dolmen de Menga\".\n\nJedná se pravděpodobně o nejstarší dolmen v oblasti pocházející z období 2500 let př. n. l. Je tvořen přístupovou chodbou a pohřební komorou se studnou. Vnitřní prostor je tvořen ohromnými kamennými kvádry a deskami dosahujícími váhy až 200 tun. V hlavní komoře je pak ve skále vysekaná studna. Za kamennými kvádry je kamenná výsypka, následuje hliněná pokrývka tvořící terénní vyvýšeninu. Pohřební komora je nepravidelně oválná, přístupová chodba pak nepravidelně přímá.\n\nVstup do přístupové komory je čtvercový, stěnu tvoří dvě po sobě jdoucí stěnové desky. Stropní monolit je pak tlustý, značně vychýlený doleva, odkrytý. V roce 2006, zde archeolog Juan Manuel Munoz Gambero objevil nápisy, jejichž stáří bylo vyčísleno na 4000-5000 let, čili byl vytvořeny před vznikem samotného dolmenu. Podobné nápisy objevil tým profesora Munoze Gambera i na jiných místech v Andaluzii. Následuje vstupní chodba, která je asi 3,5 m široká, 5 metrů dlouhá a 2,7 m vysoká. Na jedné ze stél vlevo se zde pak nachází pravděpodobně piktogramy, nebo antropomorfní nápisy. Podobné byly objeveny i při archeologickém výzkumu lokality La Peña de los Enamorados a předpokládá se, že dolmeny Menga a Romeral mají kosmologickou souvislost s tímto místem.\n\nPohřební komora je pak pokračováním přístupové chodby. Stěny tvoří obrovské kamenné stély, strop 4 stropní ortostaty podepřené třemi opěrnými pilíři, zem ušlapaná půda. Pohřební komora volně navazuje na vstupní chodbu a je nepravidelného oválného tvaru. Za posledním pilířem se pak nachází ve skále tesaná studna o průměru 1,5 metru a hloubce 17,5 metrů, na jejíž dně je zdroj vody. Stěny jsou pak tvořeny ohromnými kamennými deskami, těsně přiloženými k sobě. Jedna velká deska je proti vchodu za posledním opěrným pilířem a sedm dalších po obou stranách. Tvar této komory je však nepřesný. Ve škvírách mezi kameny jsou zřetelné drobné kameny, stejně tak za kamennými deskami, kde je též umístěno umělé osvětlení. Studna je pak osvětlena čtyřmi osvětlovacími tělesy, zakryta mříží a ohrazena zábradlím. Velikost pohřební komory je 19,5 m délky, 6 m průměrné šířky a 2,7 m výšky. \n\nBezprostřední okolí monolitové konstrukce je pravděpodobně tvořeno výsypem z drobných kamenů, následně následuje hliněná výsypka. V současné době se vědci domnívají, že průměr tohoto krytu je, nebo byl až 120 metrů. Což je více než polovina o proti původně předpokládaným 50 metrům. K těmto závěrům je vede georadarový průzkum týmu profesora Simona Keye z univerzity v Southamptonu a archeologických vykopávek místních archeologů.\n\nPrvní písemné prameny o dolmenu sahají do 16. a 17. století. S bližším literárním zájmem i výzkumnou činností se setkáváme až v 19. století. První zběžný popis dolmenu Menga, nalézáme v knize \"Historia de Antequera desde su fundación hasta el año 1800\" (Historie Antequery od svého založení do roku 1800) z roku 1842. Menga je zde označována hrobkou. Autor zmiňuje ještě jednu „hrobku“ v její blízkosti, jejíž vstup je však uzavřen. O několik let později, v roce 1847, vydává Rafael Mitjana první monografii o dolmenu, nazvanou \"Memoria sobre el templo druida hallado en las cercanías de… Antequera, provincia de Málaga\" (Vzpomínka na druidský chrám nalézající se v blízkosti… Antequery, provincie Málaga). Informuje o provedených vykopávkách v „galerii“ a v prostoru pod velkým kamenem v hlavní části dolmenu. Tento výzkum byl veden z cílem odhalit urny nebo těla zemřelých. Senzace se však nekonala, a tak ani v „galerii“, ani ve „studně“ (označení studna je až pozdějšího data) se žádné ostatky nenašly. Mitjana uvádí, že při průzkumu „studny“ bylo kopáno 20-26 stop do hloubky. Připojuje též první grafický náčrt celého dolmenu. Dalším význačným autorem je pak T. de Rojas, který publikuje v literárním týdeníku El Genil článek \"Cueva de Menga\" (Jeskyně Menga). Kritizuje Mitjanův přístup, nepřesnosti v popisu a zprávě. Uvádí, že dolmen se nejmenuje \"Mengal\", jak uváděl Mitjana, ale \"de Menga\". Připojuje též výčet předmětů, které se našly na dně „studny“: arabské a římské mince, kamenické nářadí. V roce 1886 pak Émile Cartailhac v díle \"Les ages préhistoriques de l'Espagne et du Portugal\" (Prehistorie Španělska a Portugalska) vydává novou grafickou dokumentaci a o 13 let později pořizuje architekt Joaquín Fernández Ayarragaray nové nákresy dolmenu. Fernández také získává zakázku na návrh vstupního objektu, stavba však nakonec není realizována.\n\nNa počátku 20. století se pak rozšiřuje publikační oblasti i na ostatní nově objevené objekty: dolmeny Viera a el Romeral a kopec Cerro del Marimacho s pozůstatky kulturních vrstev. Jedná se především o výzkumnou studii \"La necrópolis tartesia de Antequera\" (Tartésské pohřebiště v Antequeře) Cayetana de Mergelina (1922) a rozsáhlou kompilační publikaci manželů Leisnerových \"Die Megalithgräber der Iberischen Halbinsel\" (Megalitické hroby Pyrenejskéhé poloostrova) z roku 1943. V 60. letech pak nakladatelství G.E.H.A. vydává další monografii nazvanou Los Dólmenes de Antequera (Antequerské dolmeny).\n\nV novém tisíciletí pak Dirección General de Bienes Culturales de la Consejería de Cultura de la Junta de de Andalucía zahajuje nový rozsáhlý vědecký projekt zabývající se prehistorií celého území. Na projektu participují vědci z několika španělských ale i cizích univerzit. Mezi nejvýznačnější patří Leonardo García Sanjuán profesor katedry prehistorie a archeologie Univerzity v Seville a Francisco Carrión Méndez, geoarcheolog a profesor Univerzity v Granadě.\n\nV současné době jsou všechny tři dolmeny volně přístupné veřejnosti od 9:00 do 18:00 od pondělí do soboty a od 9.30 do 14:30 v neděli. V pondělí jsou dolmeny veřejnosti zavřeny. První dva jsou přístupné na východním okraji města Antequera na silnici vedoucí ve směru na Málagu a Granadu, El Romeral pak na silnici MA-232 ve směru na Córdobu. Dolmen Menga je pak chráněn zákonem již od 1. června 1886 jako národní kulturní památka (Monumento Nacional). Od roku 2016 je společně s dalšími dolmeny a přírodními fenomeny v okolí Antequery součástí světového kulturního dědictví UNESCO (viz Dolmeny v Antequeře).\n"}
{"id": "362079", "url": "https://cs.wikipedia.org/wiki?curid=362079", "title": "Golden Delicious", "text": "Golden Delicious\n\nGolden Delicious je stará odrůda jablek.\n\nOdrůda Golden Delicious byla objevena jako náhodný semenáč v USA v roce 1890. Rozšiřována byla od roku 1916 a nyní představuje nejrozšířenější světovou tržní odrůdu jablek. Pravděpodobně se jedná o křížence odrůd Griemsovo zlatožluté a Reneta zlatá.\n\nVlastnosti stromu: Růst je středně silný. Vytváří koruny vysoce kulovité, později mírně rozložité, postupně houstnoucí. Plodonosný obrost je středně dlouhý. Kvete středně pozdě až pozdě. Odrůda se dobře opyluje a sama je dobrým opylovačem.\n\nVlastnosti plodu: Je středně velký, velikost však dost kolísá v závislosti na násadě plodů a zdravotním stavu stromů (průměrná hmotnost se nejčastěji pohybuje od 115 do 194g). Tvar je vysoce kulovitý, ke kalichu mírně zúžený. Slupka je většinou hladká [někdy se vyskytuje slabší rzivé mramorování) suchá, matně lesklá. Základní barva je zelenožlutá, později zlatožlutá, někdy s narůžovělým až slabě oranžovým líčkem. Dužnina je žlutavá, pevná, dosti jemná, šťavnatá. Chuť je navinule sladká, příjemně aromatická, při dobrém vyzrání plodů výborná.\n\nHospodářské vlastnosti:\n\nPlodnost: Je raná, při správném výběru stanoviště a dobrém ošetřování vysoká a pravidelná.\n\nOdolnost: Strupovitostí trpí velmi silně, padlím jen středně. Vůči mrazům ve dřevě je středně citlivá, proti pozdním jarním mrazíkům v době květu je odolnější.\n\nTvar a podnož: Odrůda je vhodná pro všechny tvary. Nejčastěji se nyní pěstuje ve stěnách nebo jako štíhlá vřetena, neboť v důsledku detailního řezu přináší mnohem kvalitnější plody. Podnože se volí podle zvoleného tvaru a půdně klimatických podmínek stanoviště. Nejčastěji se používají M 9, J-TE-E, J-TE-H, M 26 a MM 106.\n\nDoba zrání: V teplých oblastech se sklízí koncem září, ze středních poloh až v druhé polovině října. Konzumní zralost dosahuje v listopadu a vydrží do března až dubna. Během skladování vyžaduje vlhči prostředí, jinak silně vadne.\n\nCelkové zhodnocení: V teplých klimatických podmínkách je tato odrůda úrodná a přináší velmi kvalitní plody. Mezi hlavní nedostatky patří velká citlivost na strupovitost (vyžaduje intenzivní chemickou ochranu) a vysoké nároky na výběr stanoviště i polohy.\n"}
{"id": "362082", "url": "https://cs.wikipedia.org/wiki?curid=362082", "title": "Shelley Day", "text": "Shelley Day\n\nShlelley Day byla producentka dětských videoher. Po odchodu z LucasArts založila spolu s Ronem Gilbertem společnost Humongous Entertainment. Zde nechala vzniknout oblíbenou postavičku Putt-Putt, která se následně objevila sérii stejnojmenných her pro děti.\n\nPracovala také v dceřiné společnosti Humongous Entertainment - Cavedog Entertainment. Po odchodu z Humongous založila společnost Hulabee Entertainment se zaměřením online her pro děti.\n\nDne 2. prosince 2005 byla odsouzena k 30 měsícům vězení za defraudaci \"Asijsko Evropsko Americké Banky v Seattlu\" o 1,5 milionu dolarů. Bankovnímu úředníkovi nepravdivě tvrdila, že společnost Disney Interactive koupila část její společnosti Hulabee a své tvrzení prokazovala zfalšovanými dokumenty.\n\n"}
{"id": "362085", "url": "https://cs.wikipedia.org/wiki?curid=362085", "title": "STS-37", "text": "STS-37\n\nSTS-37 byla mise amerického raketoplánu Atlantis. Cílem letu bylo vypuštění astronomické observatoře Compton GRO, s hmotností 16 tun nejtěžší observatoře vypuštěné na oběžnou dráhu Země z raketoplánu.\n\n\nObservatoř měla maximální délku 7,72 metru, přičemž k ní náleží ještě pár solárních panelů s rozpětím 21,52 metru. Vědeckou výbavu tvořily čtyři nezávisle pracující přístroje: COMPTEL (Compton Telescope), OSSE (Oriented Scintillation Spectrometer Experiment), BATSE (Burst and Transient Source Experiment) a EGRET (Energetic Gamma Ray Experiment Telescope). Dalekohled pracoval na vlnových délkách gama záření, které zemská atmosféra nepropouští. Z tohoto důvodu musel být vynesen na orbitu.\n\nMise STS-37 měla následovat až po misi STS-39 raketoplánu Discovery. V době, když už Discovery stál připraven na rampě, však technik objevil trhliny na dvířkách zakrývajících otvor, kterým proudí do orbiteru palivo z externí nádrže (ET). Proto musel být raketoplán 7. března navrácen zpět do haly VAB k výměně závěsu dvířek. I když se podobné trhliny objevily v krátkém čase i u Columbie, na orbiteru Atlantis se žádné nenašly a proto mohl byt odvezen na rampu 39-B. 2. dubna v 11.30 UT bylo zahájeno odpočítávání, které proběhlo bez problémů.\n\nAtlantis odstartoval z rampy 39-B 5. dubna 1991 ve 14:22:45 světového času. Vzlet proběhl po mimořádně strmé trajektorii, protože plánovaná dráha ve výšce 448–452 km byla tehdy nejvyšší, na jakou se raketoplán kdy vydal. Dvě minuty a pět sekund po startu byly odhozeny téměř vyhořené startovací motory SRB, které přistály na padácích v Atlantském oceánu. V T +525 při rychlosti 7930 m/s došlo k vypojení motorů SSME a za několik desítek sekund se od orbiteru oddělila již nepotřebná venkovní nádrž ET. Po zážehu motorů OMS Atlantis vystoupal na operační dráhu.\n\nPrvní letový den strávila posádka převážně přípravou na vypuštění Compton GRO. Linda Godwinová zkontrolovala družici prostřednictvím kamery umístěné na manipulátoru RMS. Později proběhl experiment SAREX, během něhož se posádka prostřednictvím amatérské vysílačky spojila s amatéry v Johnson Space Center v Houstonu.\n\nDruhý letový den vyplnily přípravy na výstup do otevřeného vesmíru, který měli podniknout astronauti Ross a Apt. Opět se zkoušelo spojení vysílačkou SAREX, tentokráte se studenty houstonských škol.\n\nTřetí den letu, 7. dubna, došlo na vypuštění observatoře. Godvinová nejdříve uchopila družici manipulátorem RMS, zatímco ostatní letoví specialisté přepojili družici na vnitřní zdroje proudu. Po odemknutí zámků Godvinová zdvihla manipulátorem observatoř vysoko nad nákladový prostor. GRO potom vyklopilo solární panely a automaticky je natočilo na Slunce. Nosník otočné parabolické antény se však nevyklopil do pracovní polohy. Piloti raketoplánu proto dostali z řídícího střediska pokyn, aby prudkými manévry zaseknutý systém uvolnili. Ani manévry, ani třesení manipulátorem RMS však nepřineslo žádaný účinek a proto museli Ross a Apt uskutečnit neplánovaný výstup do otevřeného prostoru. Výstup zahájili v 18:39 UT a na vyklopení antény stačilo dvojici astronautů jen 17 minut. Proto se řízení letu rozhodlo, že část programu plánovaného na zítřejší výstup mohou astronauti zrealizovat už při tomto neočekávaném výstupu.\n\nPo návratu astronautů do přechodové komory a posledních kontrolách Godwinová v čase 22:47 UT uvolnila observatoř, která začala obíhat Zem samostatně. Atlantis se od ní vlastním manévrováním vzdálil. Potom přešel na dráhu nad družici, od níž se vzdaloval, ale zůstával s ní v rádiovém kontaktu.\n\nBěhem čtvrtého letového dne Ross a Apt opět vystoupili do nákladového prostoru, tentokrát aby odzkoušeli vozík CETA (Crew and Equipment Translation Aid) později používaný na Mezinárodní vesmírné stanici. Jeho základ tvořila hliníková plocha s rozměry 0,5 × 0,5 metru a se čtveřicí kol pohybujících se na vodících kolejnicích. Na dráze s celkovou délkou 14,3 metru odzkoušeli astronauti jeho ruční, mechanické a elektrické řízení. Zkoušky proběhly bez problémů. Zbytek dne a pátý letový den strávila posádka prováděním vědeckých experimentů, mezi nimiž bylo další používání amatérské vysílačky SAREX tentokrát s kosmonauty pracujícími na ruské stanici Mir.\n\nPrvní plánovaný datum přistání 10. dubna se nemohl pro silný vítr nad základnou Edwards AFB, kde měl raketoplán přistát, uskutečnit. V noci však vítr utichl a proto Atlantis mohl 11. dubna přistát. Brzdící manévr dvojicí motorů OMS trval 229 sekund. Náhlý poryv větru však zkomplikoval poslední fázi přistávání a stroj dosedl na dráhu 200 metrů před jejím prahem. Před vlastní dráhou byla ještě kilometrová rezerva. Atlantis na zem dosedl v 13:55:29 UT.\n\nŠest dní po přistání raketoplánu zahájila observatoř Compton GRO aktivaci vědeckých přístrojů a následujícího dne zaregistrovala svůj první gama záblesk.\n\n"}
{"id": "362090", "url": "https://cs.wikipedia.org/wiki?curid=362090", "title": "Uname", "text": "Uname\n\ncodice_1 je jedním ze standardních příkazů Un*xových operačních systémů.\n\nPříkaz codice_1 se poprvé objevil ve verzi 4.4BSD.\n\n uname [-amnrsv]\n\n\nStručný výpis platformy:\nVýpis architektury:\nVýpis jména stroje – shodný s použitím příkazu hostname bez použití parametrů:\nVýpis release operačního systému:\nVýpis verze operačního systému:\nKompletní výstup – použití parametru codice_3:\nNa platformě OpenBSD má tento příkaz ještě jeden možný parametr, který rozšiřuje specifikaci POSIX a tím je parametr codice_10\n\nPoužití parametru codice_10 na platformě OpenBSD:\n"}
{"id": "362091", "url": "https://cs.wikipedia.org/wiki?curid=362091", "title": "FQDN", "text": "FQDN\n\nFQDN je označení pro plně specifikované doménové jméno počítače (zkratka z anglického termínu Fully Qualified Domain Name). Můžeme se ale setkat i s termínem absolutní doménové jméno. FQDN přesně určuje umístění počítače ve stromové struktuře DNS (Domain Name System) včetně uvedení top-level domény a root domény.\n\nPříklad:\nPočítač je označen hostovským jménem (hostname) myhost a je začleněn do domény example.com. Plně specifikované doménové jméno pro tento počítač tedy bude codice_1 Tečka na konci odděluje prázdné doménové jméno serveru nejvyšší úrovně tzv. root doménu. Tečka na konci doménové adresy se obvykle nemusí psát.\n\nV doménovém systému internet značí tečka na konci doménové adresy doménový řadič, který by měl vytvářet kořen (root) celého DNS stromu. Hypoteticky bychom mohli předpokládat, že existuje jeden počítač, který DNS řídí.\n\nVe skutečnosti je to 13 autoritativních doménových serverů, které jsou rozmístěné po celé zeměkouli a které odkazují na autoritativní domény prvních řádů.\n\nDoménové jméno počítače se obvykle skládá z více částí. Každá část je oddělená tečkou. Úrovně počítáme od pravé strany\n\nJméno počítače (FQDN) - puffy.openbsd.org.\n\nObecně není množství domén limitováno. Fakticky je limitováno specifikacemi DNS pro sítě IPv4 a IPv6. Obvykle se používají 3 nebo 4 úrovně.\n"}
{"id": "362095", "url": "https://cs.wikipedia.org/wiki?curid=362095", "title": "Pobřežní Sališové", "text": "Pobřežní Sališové\n\nPobřežní Sališové nebo Pobřežní Salishové je kulturní a etnografické označení skupiny indiánských kmenů žijících v kanadské provincii Britská Kolumbie a amerických státech Washington a Oregon, kteří hovoří jedním z jazyků této skupiny.\n\nAčkoliv indiáni z kmene Nuxálk (známi i pod názvem Bella Coola) jsou v této skupině zahrnutí z etnografického hlediska, jejich jazyk se z lingvistické stránky nepovažuje za jazyk Pobřežních Sališů. Jazyky Pobřežních Sališů patří do skupiny sališských jazyků, avšak žádný kmen nebo jazyk s názvem \"pobřežní sališ\", či \"pobřežní saliština\" neexistuje.\n\nNásleduje seznam důležitých historických událostí především z americké perspektivy. Kanadští Pobřežní Sališové na tom byli ekonomicky obdobně, ale jejich politická a vyjednávací zkušenost byla odlišná.\n\n\nMezi velkými ztrátami kvůli nemocem vyčnívá zejména neštovicová epidemie z roku 1862, která zabila zhruba polovinu postižené populace. Historické archivy dokazují, že vládní politika pouze urychlila šíření epidemie a neudělala nic pro záchranu životů původních obyvatel. Pokles počtu obyvatel mezi lety 1774 a 1874 dosáhl 66 procent.\n\n\nSousedící skupiny, ať už vesnice nebo kmeny, byly spojeny manželstvími, svátky, oslavami a společnými teritorii. Vazby byly daleko silnější, když se sousedící skupiny nacházely na korytu stejné řeky. Neexistovaly zde žádné formální politické organizace.\n\nMimokmenové vztahy byly rozšířeny po celém území a také východně do zemí Vnitrozemských Sališů, kde je nyní východní Washington.\n\nExistovala zde malá neformální politická organizace. Válečnictví Pobřežních Sališů se zaměřovalo především na defenzivu, příležitostně se konaly nájezdy na území, k jemuž obyvatelům neměli žádný vztah. Žádná instituce neovládala zdejší vojska.\n\nOpravdovým nepřítelem Pobřežních Sališů byli na počátku devatenáctého století Kwakwaka'wakwové. Ti měli lepší přístup ke zbraním díky obchodu s kožešinou a podnikali na území Pobřežních Sališů nájezdy za účelem loupení nebo zisku otroků. Organizované nájezdy jako pomsty byly podniknuty několika kmeny Pobřežních Sališů.\n\nNejvýše umístěný muž měl roli slavnostního vůdce, ale umístění se měnilo a bylo rozhodovalo o něm několik kritérií. Vesnice byly mezi sebou spojeny sňatky, většinou odešla nevěsta žít do vesnice svého ženicha. Společnost byla rozdělena na vyšší třídu, nižší třídu a otroky, o čemž se rozhodovalo dědičně. Šlechta byla určena podle rodokmenu, mezikmenovými přibuzenstvími, moudré užívání zdrojů a esoterickou znalost duchů a světa, což skloubovalo vysokou třídu, dlouhověkost, nábožnost a ekonomickou sílu. Mnoho matek Pobřežních Sališů měnilo vzhled svých dětí, když jim opatrně tvarovaly hlavy přivazováním k indiánské kolébce, což udělalo čela jejich dětí příkře skloněná.\n\nNa rozdíl od loveckých nebo sběratelských organizací v Severní Americe byli Pobření Sališové organizovaným a hierarchickým komplexem, který se orientoval na majetek a společenské postavení.\n\nOtroci byli obvyklou částí osad Pobřežních Sališů, kteří je brali jako normální majetek. Děti otroků se stali automaticky otroky.\n\nZákladem jejich výživy byl losos doplňovaný různými mořskými produkty.\n\nUmění Pobřežních Sališů se stalo populárním stylem moderního umění v Britské Kolumbie a oblasti Pugetova zálivu.\n\nHry obvykle zahrnovaly sázení na \"slahal\", což je hra založená na hbitosti rukou, nebo na atletické soutěže. Existovaly zde hry podobné dnešnímu lakrosu, ragby a bojovým uměním.\n\nVíra ve strážné duchy a přeměnu z člověka na zvíře se objevovala všude v hojném počtu. Vztahy duší a zemí živých a mrtvých byly složité a proměnlivé. Duwamišové uměli obnovovat duše a pořádali mnoho oslav.\n\nVesnice Pobřežních Sališů byly postaveny z rozštěpených prken zeravu obrovského. Obsahovaly domy s hliněnou podlahou, které poskytovaly úkryt pro čtyřicet i více lidí, většinou příbuzných. Některé kmeny ale používaly i menší domy. Vesnice byly obvykle umístěny na břehu splavných řek pro možnost dopravy kánoemi. Vesnice se mohly po břehu řeky rozpínat i několik kilometrů.\n\nVnitřní zdi velkých domů byly vybaveny plošinami, na kterých se spalo. Nad nimi byly poličky s košemi, nářadím, oblečením a dalšími věcmi. Pod plošinami se skladovalo palivové dříví. Matrace a prostěradla byla vyrobena z pletených rákosných chomáčů a zvířecí kůže. Jídlo bylo sušeno pověšením ke stropu. Největší domy měly přehrady na oddělení rodin, vnitřní ohniště a komíny.\n\nBohatší indiáni stavěli nezvyklé velké domy. Old Man House v indiánské rezervaci Port Madison z roku 1850 dosahoval rozměrů 152x12-18 metrů.\n\nSališové později začali stavět kamenné zdi na strategických místech podél řeky Fraser, které neměly pouze obranný význam, ale také se z nich rybařilo.\n\nPobřežní Sališové si udržovali uměle vytvořené lučiny. Jižní kmeny měly daleko větší zásoby zeleniny a zvěřiny než severnější příslušníci. Základem potravy byli lososi a také ryby \"kakanee\", které se vyskytovaly ve Washingtonově a Sammamišském jezeře. Hojně sloužili jako potrava také korýši. Mlži \"Saxidomus giganteus\", \"tresus capax\" a rostlina jílek mámivý byly sušeny za účelem obchodu.\n\nLovci se dělili na mořské lovce, pevninské lovce a ptáčníky. Kachnovití ptáci byli chytáni v nocích bez měsíčního světla s užitím strategických září.\n\nUmělé lučiny neposkytovaly prostředí pouze pro zvěřinu, ale také pro zeleninu. Nejdůležitějšími rostlinami byly hasivka orličí, \"camassia quamish\" a pro Duwamiše také \"sagittaria cuneata\". Některé z plodin byly sklizovány naprosto unikátní metodou. Ceněnou pochoutkou byly žaludy, které ale nebyly příliš rozšířené. Na podzim se scházeli příslušníci různých kmenů na planinách u řeky Nisqually, kde je sklízeli.\n\n"}
{"id": "362100", "url": "https://cs.wikipedia.org/wiki?curid=362100", "title": "Hypervolémie", "text": "Hypervolémie\n\nHypervolémie je stav zvětšeného objemu krve u člověka nebo živočichů. Opačným stavem je hypovolémie, stav se sníženým objemem krve.\n\nKrevní plazma, primárně složená ze soli a vody, se shromažďuje v různých částech těla a vede ke zvětšení hmotnosti, otokům horních a dolních končetin (perifernímu edému) a ke hromadění v krajině břišní (ascites). Eventuálně může také pronikat do plic, snižovat množství kyslíku, který přechází do krve a způsobovat dechovou nedostatečnost (dyspneu). Plazma se může také shromažďovat v plicích vleže během noci a komplikovat tak noční dýchání a spánek (záchvatovitá (paroxysmální) noční dušnost).\n\nHypervolémie může mít mnoho důvodů, včetně problémů se srdcem, ledvinami nebo plícemi, anebo kombinace těchto orgánů. Objevuje se také po určitých chirurgických výkonech. Nejčastějším důvodem hypervolémie je městnavé (kongestivní) srdeční selhání.\n"}
{"id": "362104", "url": "https://cs.wikipedia.org/wiki?curid=362104", "title": "Pkill", "text": "Pkill\n\ncodice_1 je rozšířením příkazu codice_2. Na rozdíl od něj však příkaz codice_1 může použít jméno procesu, namísto čísla PID.\n\nPříkaz codice_1 byl původně vytvořen pro systém Sun Solaris 7.\n"}
{"id": "362108", "url": "https://cs.wikipedia.org/wiki?curid=362108", "title": "Fsck", "text": "Fsck\n\ncodice_1 (zkratka z anglického File System ChecK) je v informatice nástroj pro kontrolu a opravu souborového systému v unixových operačních systémech, jako je třeba Linux nebo OS X.\n\nObecně platí, že fsck je spuštěn automaticky při startu operačního systému během bootování nebo ho můžeme spustit automaticky pomocí příkazového řádku. Příkaz pracuje přímo na datových strukturách uložených na disku, které jsou specifické pro každý souborový systém. Proto je příkaz codice_1 pro každý souborový systém jiný, a proto se liší i chování různých variant příkazů fsck, ale ve výsledku poskytují stejný výsledek pro koncového uživatele.\n\nVětšina fsck nástrojů nabízí možnosti jak opravit poškozený souborový systém. Uživatel musí pouze spustit příkaz ale nemusí však do ničeho zasahovat, protože příkaz funguje automaticky, takže nemusí vědět konkrétně o jaký problém se jedná. Částečně obnovené soubory, které nemohou být zrekonstruovány, jsou následně umístěny do adresáře codice_3, který je umístěn v kořenovém adresáři opravovaného souborového systému.\n\nSprávce systému může příkaz codice_1 spustit ručně, pokud se domnívá, že je v souborovém systému chyba. Pokud však operační systém běží a souborový systém je připojen v režimu čtení/zápis (read/write), nelze nástroj fsck na souborový systém použít, protože data uložená na pevném disku nejsou konzistentní – některá mohou být ještě v operační paměti (RAM) a nemusí být na disk zapsána. V takovém případě je nutné ukončit všechny procesy, které se souborovým systémem pracují (viz nástroje lsof a fuser) a souborový příkaz odpojit příkazem umount nebo alespoň převést souborový systém do režimu pouze pro čtení (read-only). Příkaz codice_1 lze spustit i na připojený souborový systém, avšak výsledkem může být ztráta dat a havárie jádra operačního systému.\n\nModernější souborové systému typu ZFS nemají nástroj codice_1 a místo něj používají nástroj codice_7, který odhaluje a opravuje chyby přímo za chodu systému. Nástroj codice_1 kontroluje metadata, jakou jsou žurnálovací logy, ale nekontroluje data samotná. Naopak codice_7 kontroluje data, logy i datové struktury. Díky tomu je možné například za chodu vyměnit celý disk.\n\nEkvivalentními programy na platformách Microsoft Windows jsou CHKDSK nebo Microsoft ScanDisk.\n\n\n"}
{"id": "362109", "url": "https://cs.wikipedia.org/wiki?curid=362109", "title": "Logname", "text": "Logname\n\ncodice_1 je standardní unixový příkaz, který vrací jméno přihlášeného uživatele, či jméno uživatele, v jehož kontextu proces běží.\nTento příkaz má stejnou funkcionalitu jako příkaz codice_2 a příkaz codice_3 s parametry codice_4. Na rozdíl od těchto příkazů nepoužívá proměnné prostředí codice_5 a codice_6, neboť z bezpečnostního hlediska nejsou důvěryhodné (je možné je změnit).\n\nPříkaz codice_1 se poprvé objevil v systému 4.4BSD.\n\n $ logname\n\n"}
{"id": "362115", "url": "https://cs.wikipedia.org/wiki?curid=362115", "title": "Michael Schenker", "text": "Michael Schenker\n\nMichael Schenker (* 10. ledna, 1955) je německý hardrockový a heavymetalový kytarista, bývalý člen skupiny UFO a jeden ze zakládajících členů Scorpions. Je mladším bratrem Rudolfa Schenkera, který ve Scorpions stále hraje.\n\nMichael na kytaru začal hrát poté, co bratr Rudolf domů přinesl kytaru Flying V. Se Scorpions debutoval v 16 letech na jejich prvním albu Lonesome Crow. Poté se připojil k britské skupině UFO, která do Německa přijela hrát a Scorpions jim dělali předkapelu. Komunikace mezi Michaelem a zbytkem kapely dělala zpočátku problémy, protože Michael neuměl anglicky. Podílel se na většině materiálu na albu UFO pojmenovaném \"Phenomenon\".\n\n"}
{"id": "362116", "url": "https://cs.wikipedia.org/wiki?curid=362116", "title": "Sloupek", "text": "Sloupek\n\nSlovo sloupek má více významů:\n\n"}
{"id": "362123", "url": "https://cs.wikipedia.org/wiki?curid=362123", "title": "Správce počítače", "text": "Správce počítače\n\nSprávce počítače je v informatice název pro systémového administrátora, tj. systémového uživatelského účtu (též \"správce systému\", \"superuser\" nebo \"root\"), který má operačním systému nejvyšší oprávnění, které je prakticky absolutní. Jednoduchý princip absolutních oprávnění (tzv. „boha“) je základem mnoha operačních systémů, mezi něž patří řada Windows NT (Windows XP, Windows 7 atp.), všechny unixové systémy a další.\n\nZa standardních okolností nelze činnost superuživatele omezit, což lze považovat za vadu bezpečnostního návrhu systému, protože správce může v systému provést jakoukoliv činnost a posléze o ní zničit všechny stopy a důkazy. Odlišným modelem jsou systémy, kde může být vytvořeno několik oddělených administrátorů s omezenými oprávněními (například systém OpenVMS), takže případná nekalá činnost může být ostatními správci odhalena (tzv. \"princip tří klíčů od trezoru\").\n\nPro správce systému nejsou ve většině případů jádrem systému vyhodnocována oprávnění a jiná omezení, která jsou jinak pro běžné uživatele limitující. V některých případech však může být správce systému omezen, avšak toto omezení může sám snadno zrušit. V unixových systémech například nemůže uživatel \"root\" manipulovat se souborem, který má nastaven atribut \"immutable bit\" (pomocí příkazu chattr). V systémech Windows NT například nemůže \"Administrator\" přistupovat do adresáře, do kterého nemá nastavena oprávnění, avšak může převzít vlastnictví a oprávnění si přidělit.\n\nV Unixu a v ostatních unixových systémech je účet správce systému nazýván \"root\", někdy též \"toor\" (tj. pozpátku). Jeho UID i GID je rovno číslu 0 (nula).\nV moderních distribucích Linuxu bývá znemožněno se přihlásit pod účtem root. Místo toho má účet libovolné určené osoby přiděleno právo získat dočasně root oprávnění příkazy sudo <příkaz> nebo su.\n\nV operačních systémech řady Windows NT (tj. též Windows XP, Windows 7 apod.) je ekvivalentním správcem systému účet \"Administrator\". Pod kapotou operačního systému ale existuje ještě skrytý uživatel pojmenovaný SYSTEM, který může provádět mnoho operací navíc přímo bez varovných hlášek nebo přebírání oprávnění. Klasický správce může získat tato maximální oprávnění utilitou třetí strany zvanou psexec. Výsledek se blíží unixovému účtu root.\n\nAdministrátor v systémech Windows NT není stejný jako administrátor (root) v unixových systémech, některá práva jsou přidělena výše zmíněnému Local System účtu. Administrátorský účet slouží k tomu, aby nám povolil dělat různé změny napříč systémem (výjimkou jsou pak funkce, na které má právo jen Local System).\n\nV systému Novell NetWare byl účet správce systému nazýván \"supervisor\", později \"admin\".\n\nV systému OpenVMSA je účet správce systému nazýván \"SYSTEM\".\n\nV mnoha starších operačních systémech, které byly používány primárně k domácímu/personálnímu využití měl uživatel plnou kontrolu nad operačním systémem (měl všechna práva). Spousta z těchto operačních systémů, jako například MS-DOS, neměla koncept multi-accountingu. Nicméně verze Windows 95 již povolovala mít více účtů, avšak pouze proto, aby si uživatelé mohli přizpůsobit svůj profil dle vlastních potřeb. Nijak tyto účty nezasahovaly do práv v systému, tudíž všechny účty měly všechna práva.\n\n"}
{"id": "362124", "url": "https://cs.wikipedia.org/wiki?curid=362124", "title": "Maybach 57 a 62", "text": "Maybach 57 a 62\n\nMaybach 57 byl spolu s typem Maybach 62 prvním automobilem značky Maybach od jejího obnovení společností DaimlerChrysler AG (nyní Daimler AG). Oba typy se liší pouze délkou. Automobil Maybach 57 je odvozen od konceptu \"Mercedes-Benz Maybach\", který byl představen na autosalonu v Tokiu v roce 1997. Tento automobilový koncept byl založen na sedanu Mercedes-Benz třídy S. V Indexu luxusních značek za rok 2008 se umístil Maybach na první místo před Rolls-Royce a Bentley. Jejich výroba kvůli nízkým prodejům a ztrátovosti skončila roku 2013.\n\nSpolečnost DaimlerChrysler AG se pokoušela koupit značky Rolls Royce a Bentley poté, co je společnost Vickers nabídla k prodeji. Když tento pokus nevyšel (byli poraženi Volkswagenem a BMW později uplatnilo opci, aby získalo značku Rolls Royce), představili v roce 2002 značku Maybach jako přímého konkurenta. Model Maybach 57 je variantou mimořádně luxusního automobilu. Číslo modelu odráží příslušnou délku automobilu v decimetrech. Pohání ho dvanáctiválcový motor Mercedes o objemu 5,5 litru s dvěma turbodmychadly a válci postavenými do V o výkonu 405 kilowattů.\n\n26. června 2002 odplul Maybach 62 uzavřený do skleněné schránky ze Southamptonu v Anglii na lodi Queen Elizabeth II na cestu do New Yorku. V luxusních kajutách na palubě byli přítomni zástupci médií a představitelé společnosti.\n\nLoď přistála v New Yorku 2. července spolu se čluny vypouštějícími ohňostroj a se člunem, na kterém se konala party. Ze zaoceánského parníku do přístavu byl automobil vyzvednut pomocí helikoptéry. Pak odjel do hotelu Regent na Wall Street.\n\nCeny (Evropa/Amerika):\n"}
{"id": "362125", "url": "https://cs.wikipedia.org/wiki?curid=362125", "title": "Su (Unix)", "text": "Su (Unix)\n\ncodice_1 ( ) je v informatice program (utilita), který slouží v unixových systémech k přepnutí uživatele na jiného uživatele (v rámci příkazového řádku nebo shellových skriptů). Pro zajištění své činnosti využívá speciální oprávnění SUID.\n\nPři přepínání na jiného uživatele je někdy vhodné použít za příkazem znak pomlčky (resp. spojovníku „-“), které zajistí provedení přihlašovacích skriptů uživatele, na kterého je přepínání prováděno. Jejich provedení je vhodné například při změně na uživatele root, kdy je pak korektně nastavena cesta PATH do adresářů codice_2, codice_3 a podobně.\n\nZměna uživatele \"root\" na jiného uživatele (heslo není vyžadováno, znak codice_4 demonstruje prompt (výzvu příkazového řádku) uživatele root a znak codice_5 pak prompt běžného uživatele):\n\nPřepnutí uživatele s omezenými oprávněními na uživatele \"root\" (specifickým nastavením codice_6 může být vyžadování hesla vypnuto):\n\n\n"}
{"id": "362126", "url": "https://cs.wikipedia.org/wiki?curid=362126", "title": "Conchita Martínezová", "text": "Conchita Martínezová\n\nInmaculada Concepción (\"Conchita\") Martínezová Bernat, známá jako Conchita Martínez (* 16. dubna 1972 Monzón) je bývalá španělská profesionální hráčka tenisu a v současnosti tenisová trenérka. Je první španělskou vítězkou dvouhry ve Wimbledonu, když ve finále v roce 1994 porazila Martinu Navrátilovou. Hrála rovněž ve finále dvouhry Australian Open 1998 a French Open 2000. V průběhu kariéry vyhrála 33 turnajů série WTA ve dvouhře.\n\nOd roku 2018 je trenérkou české hráčky Karolíny Plíškové.\n\nConchita Martínezová se zúčastnila 53 zápasů Poháru federace za tým Španělska s bilancí 68-23 ve dvouhře a 21-5 ve čtyřhře. Třikrát byla členkou vítězného družstva a získala trofej.\n\n"}
{"id": "362136", "url": "https://cs.wikipedia.org/wiki?curid=362136", "title": "Lumík", "text": "Lumík\n\nLumík (někdy tribus Lemmini) je společné označení pro několik rodů hlodavců: \"Dicrostonyx\", \"Lemmus\", \"Myopus\" a \"Synaptomys\".\n\nDrobný hlodavec žijící v Arktidě a v její blízkosti, v tundrových biotopech. Spolu s hraboši a ondatrami náleží do podčeledi hrabošovitých, která je součástí nadčeledi myšovitých, jež zahrnuje rovněž krysy, myši, křečky a pískomily.\n\nLumíci váží od 30 do 110 g a jsou asi 7–15 cm dlouzí. Všichni mají dlouhou, jemnou srst a velmi krátký ocásek. Jsou to býložravci, vesměs se živí listy a výhonky, travinami, především sítinami, ale také kořínky a hlízami. Stejně jako ostatním hlodavcům jim řezáky trvale dorůstají a umožňují jim tak přežít při mnohem tužší potravě, než by jinak bylo možné.\n\nLumíci nehibernují přes krutou severskou zimu. Zůstávají aktivní; hledají potravu hrabáním ve sněhu a spásáním trávy, kterou si předtím ukousali a uložili. Jsou povahou samotáři, stýkají se pouze v době páření, avšak, stejně jako všichni hlodavci, i oni mají vysokou rychlost reprodukce a v příznivých obdobích se mohou rychle přemnožit.\n\nPodobně jako ostatní hlodavci se lumíci pravidelně přemnožují a tehdy se rozbíhají do všech stran, hledajíce potravu a úkryt, jež jim jejich dosavadní prostředí již nemůže poskytnout. Lumík norský a lumík sibiřský představují dva druhy obratlovců, kteří se rozmnožují tak rychle, že jejich stavy nerostou lineárně až k nosné kapacitě, ani pravidelně neoscilují, nýbrž podléhají chaotické fluktuaci. Není známo, proč populace lumíků prodělává tak velké výkyvy přibližně každé čtyři roky, po nichž jejich stavy klesají téměř k vyhynutí. Chováním a vzhledem se lumíci značně liší od jiných hlodavců, kteří jsou zbarveni nenápadně a snaží se ukrýt před predátory. Lumíci jsou naopak zbarveni nápadně a chovají se agresivně k predátorům včetně lidských pozorovatelů. Obranný systém lumíků je zřejmě založen na aposematismu (varovném signálu).\n\nPo mnoho let se věřilo, že stavy lumíků se mění v rámci populačních cyklů, současné poznatky však naznačují, že změny ve stavech populace lumíků mohou být spíše ovlivněny populacemi jejich predátorů, zejména hranostaje.\n\nZimu přežívají v norách vyhloubených ve sněhu, který jim tvoří izolační vrstvu a chrání je před predátory. Aby se jim ve sněhu lépe hrabalo, narůstají jim na předních tlapkách delší lopatkovité drápky.\n\nMylné představy o lumících trvají několik staletí. Ve 30. letech 16. století geograf Zeigler ze Štrasburku předložil teorii, že lumíci padají během bouřek z oblohy a pak náhle umírají, když na jaře roste tráva. Této teorii odporoval přírodovědec Ole Worm, který připustil, že lumíci mohou padat z nebe, tvrdil však, že se nerodí samoplozením, nýbrž je přináší vítr. Worm jako první publikoval pitvu lumíka a dokázal, že lumíci jsou anatomicky podobní ostatním hlodavcům., např. hrabošům a křečkům, a Carl Linné prokázal jejich přirozený původ. \n\nMnoho lidí se domnívá, že se lumíci při migraci dopouštějí masových sebevražd. To však není pravda. Mýtus masových sebevražd u lumíků je starý několik století a byl popularizován řadou faktorů.\n\nLumíci jsou hnáni silným biologickým nutkáním a zvýší-li se výrazně hustota jejich populace, začnou migrovat ve velkých skupinách. Lumíci umějí plavat: mohou se tedy ve snaze najít nové působiště odhodlat přeplavat řeku či jezero. Je-li vodní překážkou oceán nebo je prostě nad jejich síly, mnoho lumíků utone. Nevysvětlené fluktuace v populacích lumíků norských a jistý sémantický zmatek (sebevražda nejen jako vědomé rozhodnutí, ale také jako projev šílenství) napomohly vzniku populárního stereotypu o sebevražedných lumících, zejména když takové chování ukázal filmový dokument Walta Disneyho (viz níže). Blud je však starší: objevuje se již v srpnovém čísle (1877) časopisu \"Popular Science Monthly.\"\n\nV roce 1955 nakreslil Carl Barks dobrodružný komiks s názvem \"Lumík s přívěskem\". Tento komiks, který byl inspirován článkem v National Geographic z roku 1954, ukázal lumíky vrhající se hromadně z norských útesů.\n\nJeště větší vliv na dotvoření tohoto mýtu měl Disneyho film z roku 1958 s názvem \"Bílá divočina\", v kterém se zdá, že stopáž ukazuje masové sebevraždy lumíků. Celá sekvence „masové migrace“ a údajné sebevraždy je falšovaná a nafilmovaná výlučně s lumíky z domácího chovu. Z několika desítek lumíků odkoupených od dětí Inuitů vytvořila kamera iluzi masové migrace. Pro samotnou scénu sebevraždy byly lumíci dopraveni na převislý útes na břehu řeky a nahnáni přes převis. Tento film vyhrál Oscara jako nejlepší dokumentární film.\n\nArthur C. Clarke v povídce \"Posedlí\" vysvětluje chování lumíků jako pozůstatek vlivu mimozemské parazitické entity, která je před miliony let chybně zvolila jako hostitelský druh s největším vývojovým potenciálem.\n\nNarážky na sebevražedné sklony lumíků se objevily i v britském sitcomu Červený trpaslík. Vysoce ambiciózní ale neustále neúspěšný člen posádky Arnold Rimmer strávil den na lince důvěry, nicméně všechny hovory s ním skončily sebevraždou skokem z okna. A to i včetně toho, který se na linku důvěry dovolal omylem. Celá sekvence o lince důvěry končí slovy: „\"Den Lumíků tomu říkali\"“ (v originále „\"Lemming Sunday, they called it\"“).\n\nPro asociaci s tímto zvláštním chováním, je \"sebevražda lumíků\" často užívaná jako metafora v souvislosti s lidmi, kteří přijímají nekriticky všeobecný názor s možnými nebezpečnými nebo fatálními následky. To je také téma videohry \"Lemmings\", ve které se hráč pokouší zachránit bezhlavě pochodující panáčky od cesty za smrtí. V angličtině i němčině je lumík (\"lemming\"/\"Lemming\") synonymem pro člověka nepřemýšlejícího samostatně, ale stádně (česky \"ovce\").\n\nNa konci roku 2019 byl oznámen objev skvěle zachované fosilní \"mumie\" lumíka, uloženého po dobu 41 000 let v sibiřském permafrostu. Jedná se o zatím nejstarší známou fosilii lumíka v takto dobrém stavu dochování.\n\n"}
{"id": "362141", "url": "https://cs.wikipedia.org/wiki?curid=362141", "title": "Indo-Pacifik", "text": "Indo-Pacifik\n\nIndo-Pacifik je biogeografický region moří na Zemi, zahrnující tropické vody Indického oceánu, západní a centrální Tichý oceán a moře spojující oba tyto oceány, všeobecně se jedná o oblast Indonésie. Nezahrnuje regiony mírného pásu a polární regiony Indického a Tichého oceánu, a Tropický Východní Pacifik spolu s tichomořským pobřežím Ameriky je také rozdílnou mořskou oblastí.\nTento termín je obzvláště užitečný v mořské biologii, ichtyologii a příbuzných oborech, zatímco mnoho mořských lokalit je postupně spojeno od Madagaskaru po Japonsko a Oceánii a mnoho druhů žije v tomto pásmu, ale nenalezneme je v Atlantském oceánu.\n\nSvětový fond na ochranu přírody a institut Nature Conservancy rozděluje Indo-Pacifik do tří oblastí (nebo podoblastí) a každou z nich ještě zvlášť do mořských provincií.\n\nOblast Západního Indo-Pacifiku zahrnuje západní a střední část Indického oceánu, včetně východního pobřeží Afriky, Rudé moře, Adenský záliv, Perský záliv, Arabské moře, Bengálský záliv a Andamanské moře.\n\nCentrální Indo-Pacifik zahrnuje několik moří a průlivů spojujících Indický a Tichý oceán, včetně moří obklopujících Indonéské souostroví s výjimkou severozápadního pobřeží Sumatry, které je součástí Západního Indo-Pacifiku), Jihočínského moře, Filipínského moře, severního pobřeží Austrálie a moří obklopujících Novou Guineu, západní a centrální Mikronésii, Novou Kaledonii, Šalamounovy ostrovy, Vanuatu, Fidži a Tongu. Centrální Indo-Pacifik, částečně díky jeho poloze na spojnici dvou oceánů, má největší rozmanitost korálů.\n\nVýchodní Indo-Pacifik obklopuje většinou vulkánové ostrovy centrálního Tichého oceánu, rozprostírající se od Marshallových ostrovů přes centrální a jihovýchodní Polynésii k Velikonočnímu ostrovu a Havaji.\n"}
{"id": "362142", "url": "https://cs.wikipedia.org/wiki?curid=362142", "title": "Ununennium", "text": "Ununennium\n\nUnunennium, nebo eka-francium, je dočasný název zatím neobjeveného prvku periodické tabulky, který má provizorní značku Uue. Teoreticky by byl prvním prvkem 8. periody a 8. prvkem skupiny alkalických kovů. Jako většina alkalických kovů by tedy byl extrémně reaktivní s vodou za vzniku vodíku a jeho hodnota elektronegativity by byla velmi nízká.\n\nPokus o syntetizaci ununennia se uskutečnil v roce 1985 bombardováním einsteinia vápníkem v superHILAC urychlovači v Berkeley v Kalifornii. \n\nReakce měla proběhnout přes složené jádro Uue* ve vzbuzeném stavu:\n\nPři tomto experimentu ale nebyly zaznamenány žádné atomy Uue.\n\n"}
{"id": "362143", "url": "https://cs.wikipedia.org/wiki?curid=362143", "title": "Id (Unix)", "text": "Id (Unix)\n\ncodice_1 je standardní UN*Xový program, sloužící pro výpis identity požadovaného uživatele.\n\nPříkaz codice_1 byl poprvé použit v 4.4BSD.\n\nPříkaz codice_1 odpovídá standardu IEEE Std 1003.1-2004 (‚POSIX‘). Na některých platformách může mít rozšířenou funkcionalitu, ale vždy musí poskytovat funkcionalitu vyžadovanou standardem ‚POSIX‘.\n\n id [user]\n\n\nNávratová hodnota příkazu codice_1 je 0, v případě chyby hodnota > 0.\n\nNa platformě OpenBSD je možné ještě použít parametr codice_11 :\n\nZjištění informací o uživateli admin:\n\nZjištění numerického ID skupiny uživatele admin:\nZjištění názvu primární skupiny uživatele admin:\nZjištění id uživatele v numerické formě:\nZjištění jména uživatele:\nZjištění reálného id uživatele v numerické formě:\nVyužití parametru codice_11 na platformě OpenBSD pro zjištění všech informací v human-readable formě:\nPříkaz codice_1 nahrazuje historický příkaz whoami za použití parametru codice_15 a příkaz groups za použití parametru codice_16.\n\n"}
{"id": "362145", "url": "https://cs.wikipedia.org/wiki?curid=362145", "title": "Národní park Ķemeri", "text": "Národní park Ķemeri\n\nNárodní park Ķemeri (lotyšsky: \"Ķemeru nacionālais parks\") je třetím největším národním parkem v Lotyšsku, založeným v roce 1997. Většina parku se nachází na území regionu Zemgale, malá část také ve Vidzeme v okresech měst Jūrmala, Jelgava, Riga a Tukums. Národní park má rozlohu 38 165 ha, z toho 1 954 ha v Rižském zálivu.\n\nDůvodem k vyhlášení národního parku byla snaha o zachování zdejších jedinečných přírodních a kulturně-historických hodnot. Minerální vody a léčivé bahno, které zde vznikají, umožnily například velkoplošný rozvoj lázeňského průmyslu. Pro park jsou charakteristické především rozsáhlé plochy rozmanitých, jen málo pozměněných mokřadů – vrchovišť a slatinišť a lagunových jezer. K jezerům lagunového typu patří například jezera Dūņieris, Kaņieris, Slokas ezers a Valguma ezers. Největšími bažinami jsou Lielais Ķemeru tīrelis (\"Velké ķemerské vřesoviště\"), kde je vybudovaný 3,4 km dlouhý okruh pro návštěvníky s rozhlednou, a Raganu purvs.\n\n"}
{"id": "362149", "url": "https://cs.wikipedia.org/wiki?curid=362149", "title": "Gaspare Spontini", "text": "Gaspare Spontini\n\nGaspare Luigi Pacifico Spontini (14. listopadu 1774, Maiolati Spontini – 24. ledna 1851, tamtéž) byl italský hudební skladatel a dirigent.\n\nNarodil se v malé obci Maiolati v provincii Ancona, která si později připojila ke svému názvu jméno skladatele – Maiolati Spontini. Byl jedním z pěti dětí chudých rodičů a měl zpočátku být, stejně jako jeho bratři, knězem. Když však prokázal mimořádný hudební talent, bylo mu umožněno studovat na konzervatoři \"Conservatorio della Pieta de 'Turchini\" v Neapoli. Studoval zde v letech 1793–1795 a jeho učitelem byl Giacomo Tritto a pravděpodobně i Domenico Cimarosa. Jeho první opera, \"Li puntigli delle donne\", byla již v roce 1796 uvedena při karnevalu v Římě. Záhy se stal oblíbeným operním skladatelem. V letech 1796–1803 uvedl na scénu 11 oper, které se hrály na předních italských operních scénách (Řím, Benátky, Palermo, Neapol, Florencie). V roce 1800 vystřídal Cimarosu ve funkci dvorního skladatele v Palermu.\n\nV roce 1803 přijel do Paříže a během necelých čtyř let byl přijat ke dvoru hraběte Rémusat, přítele budoucí císařovny \"Joséphine de Beauharnais|Josefiny\" a její dcery Hydrangey, které obě toužily zpívat, zejména romance v té době v Paříži oblíbené. 31. prosince 1803 debutoval v pařížském divadle \"Théâtre-Italien\" komickou operou \"La finta filosofa\", která již byla uvedena v Neapoli v roce 1799 a získal velký úspěch.\n\n12. května 1804 uvedl Spontini komickou operu \"La petite maison\", jejíž partitura se nedochovala, ale o níž se s nadšením vyjádřil Hector Berlioz. 27. listopadu téhož roku se konala premiéra opery \"Milton\" v divadle Feydeau, která byla věnována císařovně Josefině. Její hudba evokuje hudbu Mozartovu.\n\nDíky úspěchu svých komických oper a podpoře dvora byl přijat do Académie Impériale de Musique (Grand Opéra de Paris) a v roce 1805 byl jmenován dvorním skladatele císařovny (compositeur particulier de la chambre).V roce 1807 zkomponoval svou nejlepší operu \"La vestale\". Její premiéra 15. prosince 1807 v pařížské Opeře učinila ze Spontiniho jednoho z největších italských skladatelů té doby. Jeho současníci Cherubini a Meyerbeer ji považovali za mistrovské dílo a i pozdější skladatelé jako Berlioz a Wagner ji obdivovali. V roce 1810 získala opera ocenění jako nejlepší opera uplynulé dekády. Spontini byl jmenován hlavním dirigentem divadla \"Théâtre Italien de Paris\" a v roce 1813 se stal členem jury, která posuzovala libreta předložená pařížské Opeře.\n\n3. srpna 1811 se ve věku 37 let Spontini oženil s Marií Caterinou Celeste Erardovou, která byla dcerou Giovanni Battisty Érarda a neteří Sébastiena Érarda, největších konstruktérů klavírů a harf. Děti neměli a manželka se po celý život věnovala charitativní činnosti.\n\nBěhem Španělské války za nezávislost podporoval Napoleon taková díla jako byla Spontiniho následující opera \"Fernand Cortez\" (1809), která se odehrávala v průběhu španělského dobývání Mexika za vlády španělského krále Karla V..\n\nDalší opera \"Olympie\" byla v Paříži přijata rozpačitě a kromě toho bylo její uvádění pozastaveno s ohledem na vraždu vévody Du Berry, synovce krále Ludvíka XVIII.. Spontini operu přepracoval a novou verzi věnoval pruskému králi Fridrichu Vilému III.. Byla uvedena 21. května v Berlínské státní opeře a slavila mimořádný úspěch. Skladatel byl v Berlíně jmenován \"Prvním kapelníkem\" a obdržel titul \"General-Musik-Direktor\" (Generální hudební ředitel). První operou, kterou Spontini v Berlíně zkomponoval byla slavnostní opera \"Lalla Rookh\" (1821), kterou následujícího roku přepracoval na lyrické drama \"Nurmahal oder das Rosenfest von Kaschmir\". V tomto roce se také nakrátko vrátil do \"Itálie\". Navštívil své rodné město a při té příležitosti ho obec Jesi uvedla mezi místní šlechtice.\n\nV létě roku 1838 byl ze služeb krále Fridricha Viléma propuštěn. Odejel do Anglie, kde byl na dvoře královny Viktorie přijat s velkými poctami. Pro královnu zkomponoval několik kantát. Po krátké zastávce v Paříži se koncem roku 1838 vrátil do Itálie. V následujících letech se intensivně zabýval reformou církevní hudby. V roce 1847 ukončil svou uměleckou dráhu slavnostním uvedením opery \"Olimpia\" na festivalu v Kolíně nad Rýnem, které osobně řídil. Vrátil se do své rodné obce Maiolati, kde 24. ledna 1851 zemřel. Na jeho počest byla obec Maiolati přejmenována na Maiolati Spontini.\n\n\n\n\n\n\n\n"}
{"id": "362150", "url": "https://cs.wikipedia.org/wiki?curid=362150", "title": "François Adrien Boieldieu", "text": "François Adrien Boieldieu\n\nFrançois Adrien Boieldieu (16. prosince 1775, Rouen – 8. října 1834, Varennes-Jarcy) byl francouzský, převážně operní, skladatel, často nazývaný „francouzský Mozart“.\n\nNarodil se v Rouenu, kde také získal základní hudební vzdělání. Jeho prvním učitelem byl sbormistr a varhaník rouenské katedrály. V době jakobínského teroru za Velké francouzské revoluce, byl Rouen jedním z mála měst, které si uchovalo čilý hudební život. V roce 1793 se zde např. konala serie koncertů organizovaných houslistou Pierre Rodem a tenoristou Pierre-Jean Garatem. V této době také Boieldieu zkomponoval svá první díla na texty svého otce (\"La fille coupable\" v roce 1793 a \"Rosalie et Mirza\" v roce 1795). Opery měly okamžitý úspěch.\n\nV průběhu revolučního období odešel do Paříže a začal pracovat jako klavírní korepetitor. V té době byla pařížská Komická operajediným divadlem, které dávalo příležitost hybridnímu opernímu žánru téhož jména, tj. žánru blízkému klasické opeře, avšak obsahujícímu i mluvené dialogy. Typickou ukázkou tohoto žánru je např. opera \"Medea\" Luigi Cherubiniho. Během dvou let 1797–1798 zde Boieldieu uvedl tři opery, z nichž zejména opera \"Zoraïme et Zulmare\" sklidila mimořádný úspěch. Skutečný triumf však znamenalo uvedení opery \"Le calife de Bagdad\" v roce 1800.\n\nV roce 1802 se oženil s tanečnicí Clotildou Mafleurai. Manželství však po několika měsících zkrachovalo a skladatel následujícího roku odešel do Petrohradu na místo dvorního skladatele cara Alexandra I. Zde setrval až do roku 1810 a zkomponoval devět oper včetně \"Aline, reine de Golconde\" (1804) a \"Les voitures versées\" (1808).\n\nPo návratu do Francie si rychle získal pařížské obecenstvo zpět operami \"La jeune femme en colère\" (1811), \"Jean de Paris\" (1812), \"Le nouveau seigneur du village\" (1813) a tuctem dalších prací. Své mistrovské dílo, operu \"La dame blanche\" (\"Bílá paní\"), vytvořil v roce 1825. Na svou dobu neobvyklé téma opery je založeno na dvou povídkách Waltera Scotta. Libreto básníka Eugena Scribeho vychází z tématu dávno ztraceného dítěte, které je ve chvíli nebezpečí šťastně rozpoznáno. Styl opery ovlivnil např. opery \"Lucie z Lammermooru\" Gaetana Donizettiho nebo \"Puritáni\" Vincenza Belliniho. \"Bílá paní\" je jedním z prvních pokusů o zavedení fantastična do opery.\n\nPřestože skladatelova sláva je založena převážně na jeho tvorbě operní, komponoval i jiná díla. Mezi nimi zejména Koncert pro harfu a orchestr C-dur z let 1800–1801 je jedním z mistrovských děl harfového repertoáru.\nPůsobil jako profesor skladby na Pařížské konzervatoři a v roce 1817 se stal jedním ze čtyřiceti členů Académie des Beaux-Arts. V roce 1820 byl vyznamenán Řádem čestné legie. Postupně však ztrácel schopnost mluvit, patrně kvůli rakovině hrtanu. Revoluce v roce 1830 a bankrot Komické opery ho připravily o většinu příjmů. Adolphe Thiers, tehdejší faktický premiér Francie, mu udělil státní důchod ve výši 6000 franků. 25. září 1834 se objevil naposledy na veřejnosti na premiéře opery svého žáka Adolphe Adama \"Le chalet\".\n\nByl svobodným zednářem, členem pařížské lóže \"Les Arts et l'Amitié\" (Umění a přátelství). Zemřel ve Varennes-Jarcy. 13. listopadu 1834 bylo jeho srdce převezeno do Rouenu, kde je uloženo v pomníku, zatímco tělo je pochováno v Paříži na hřbitově Père-Lachaise.\n\nJeho nemanželský syn Adrien Louis Victor (1815–83) se stal rovněž hudebním skladatelem.\n\n\n\n"}
{"id": "362152", "url": "https://cs.wikipedia.org/wiki?curid=362152", "title": "Běloruská lidová republika", "text": "Běloruská lidová republika\n\nBěloruská lidová republika (někdy též \"Běloruská národní republika,\" ) byla běloruským státem, prohlášeným za nezávislý 25. března 1918. Nebyla uznána většinou zemí a přestala existovat poté, co kontrolu nad ní v lednu 1919 převzali Sověti a nahradili ji Běloruskou SSR. Představitelé BNR později vytvořili vládu v exilu.\n\nBěloruská lidová republika byla vyhlášena 25. března 1918 během první světové války, kdy bylo Bělorusko okupováno Německem na základě Brestlitevského míru jako součást realizace německého plánu na ovládnutí států střední Evropy.\n\nBNR se nikdy nestala skutečným státem: neměla ústavu, armádu (ačkoliv jsou doloženy pokusy o její vytvoření), definované území atd. Poté, co se německé vojsko stáhlo z území Běloruska a Rudá armáda se na něj začala přesouvat za účelem vytvoření Běloruské sovětské socialistické republiky, v prosinci 1918 Rada BNR (Shromáždění) přesídlila do Hrodna, které bylo centrem poloautonomního běloruského regionu uprostřed Litevské republiky. Během následující polské invaze v roce 1919 odešla Rada do exilu a pomáhala protikomunistickému hnutí v zemi v průběhu 20. let 20. století. Za oficiláního představitele Běloruska byla uznána Německem, Litvou a Československem.\n\nBěloruská exilová vláda existuje dosud. Podobné vlády v exilu v sousedních zemích (Litva, Polsko a jiné) vrátily své představitele do odpovídajících nezávislých vlád v 90. letech, po rozpadu Sovětského svazu, což však Běloruské shromáždění neudělalo, protože považuje současnou běloruskou vládu prezidenta Alexandra Lukašenka za protiběloruskou, nedemokratickou a zaměřenou proti nezávislosti Běloruska.\n\nVe Třetí ústavní smlouvě byla jako území BNR vyhlášena tato: Mogilevská gubernie (provincie), stejně jako běloruské části Minsku, Hrodně (včetně Bílého stoku), Vilnius, Vitebsk a Smolenská gubernie a části hraničních gubernií obydlených Bělorusy odmítajících rozdělení běloruského území mezi Německo a Rusko. Tato území byla určena na základě většinového zastoupení Bělorusů podle demografických průzkumů, ačkoliv na nich žil i velký počet Litevců, Poláků a lidí mluvících běloruskými, litevskými a polskými nářečími, stejně jako mnoho Židů, kteří žili většinou ve městech (v některých městech tvořili většinu). Mateřským jazykem některých Židů byla ruština, ostatní mluvili jazykem jidiš.\n\nPředsedové Shromáždění BNR:\n\n\nV roce 1988 publikoval běloruský lingvista a překladatel Siarhiej Shupa dvousvazkovou sbírku archivů BNR. Celkový obsah těchto dvou svazků je více než 1700 stránek. V podstatě jde o zpracování a přepracování dokumentů z litevského archivního fondu ve Vilniusu a tvoří zhruba 60 % všech oficiálních dokumentů BNR od roku 1918. Dalších 20 % oficiálních dokumentů BNR je uloženo v archivech v Minsku, zbylých 20 % zůstává na neznámém místě.\n\n\n"}
{"id": "362154", "url": "https://cs.wikipedia.org/wiki?curid=362154", "title": "Jacopo Peri", "text": "Jacopo Peri\n\nJacopo Peri, přezdívaný \"Il Zazzerino\" (Dlouhovlasý) (20. srpna 1561, Řím – 12. srpna 1633, Florencie) byl italský zpěvák, varhaník a hudební skladatel na přechodu od renesance k baroku. Je tvůrcem první opery historie.\n\nPeri se narodil v Římě, ale studoval ve Florencii u Cristofana Malvezziho. Jako zpěvák a varhaník působil v řadě florentských kostelů. Později byl přijat k medicejskému dvoru, nejprve jako zpěvák a hráč na cembalo, později i jako skladatel. Jeho rané práce byly převážně madrigaly a mezihry a scénická hudba k divadelním představením.\n\nV devadesátých letech 16. století se spřátelil se skladatelem Jacopo Corsim. Byli přesvědčeni, že tehdejší umění je v hlubokém úpadku ve srovnání s klasickým uměním Řeků a Římanů a rozhodli se vzkřísit antickou tragedii tak, jak jí rozuměli. Bylo to v souladu s myšlenkami na kterých vzniklo sdružení umělců Florentská camerata, kde vznikly první pokusy opouštějící renesanční polyfonii, skladby pro sólový zpěv s doprovodem generálního basu, z nichž se později vyvinuly recitativy a árie. Peri a Corsi přizvali ke spolupráci básníka Ottavia Rinucciho a na jeho text vzniklo první dílo zcela nové formy, opera \"Dafne\". Její partitura je bohužel ztracena.\nOba skladatelé dále spolupracovali na opeře \"Euridice\", která byla provedena 6. října 1600 v Palazzo Pitti. Na rozdíl od opery \"Dafne\" se tato opera do dnešních dnů dochovala, i když v současné době bývají prováděny pouze výňatky jako historická kuriozita.\n\nPeri zkomponoval ještě řadu dalších oper, často ve spolupráci s jinými skladateli. Úspěch, který měla opera \"Euridice\" se však již nedostavil. V roce 1601 se stal kapelníkem ((maestro di cappella) vévody z Ferrary. V roce 1609 publikoval ve Florencii své dílo \"Varie musiche a urns, due e tre voci\". O jeho dalších osudech není nic známo.\n\nZemřel ve Florencii a je tamtéž pohřben v bazilice Santa Maria Novella.\n\nNa dnešní jeviště Periho opery nejsou často uváděny, neboť jejich styl je přece jen poněkud staromódní ve srovnání s mladšími skladateli té doby, jako byl např. Claudio Monteverdi. Periho zásluha na vzniku operní formy je nesporná, stejně tak jako vliv, který mělo jeho dílo na následovníky.\n\nKromě oper Peri zkomponoval mnoho komorní a vokální hudby pro potřeby medicejského paláce.\n\n\n"}
{"id": "362156", "url": "https://cs.wikipedia.org/wiki?curid=362156", "title": "Phycosecidae", "text": "Phycosecidae\n\nPhycosecidae jsou čeleď brouků z nadčeledi Cleroidea.\n\nČeleď má 3 druhy:\n\n"}
{"id": "362157", "url": "https://cs.wikipedia.org/wiki?curid=362157", "title": "Voltiž", "text": "Voltiž\n\nVoltiž je nejčastěji popisována jako gymnastika a tanec na koni. A stejně jako tyto disciplíny je považována spíše za umění než soutěživý sport. Je to jedna z deseti soutěžních jezdeckých disciplín uznávaných Mezinárodní jezdeckou federací. Voltižní ježdění může sloužit také jako terapie pro děti a dospělé s poruchami rovnováhy či pozornosti, pro jedince mající problémy s hrubou motorikou nebo v sociální oblasti.\n\nVe voltiži je možné soutěžit v kategorii jednotlivců, párů či skupin. Začátečníci závodí v kroku, ostatní cvičí na koni ve cvalu. Voltižní kůň, který je dobře vycvičen, se pohybuje v kruhu o průměru 15 metrů a je ovládán lonžérem.\n\nSoutěže ve voltiži sestávají z povinných cviků a volné sestavy na hudbu. Povinných cviků je celkem šest: náskok, základní sed, váha, mlýn, střih, stoj a odskok. Každý cvik je ohodnocen známkou na škále od 0 do 10. Kůň je rovněž hodnocen – posuzuje se kvalita jeho chodu.\n\nVoltižéři také soutěží ve volných sestavách. Součástí volné sestavy mohou být náskoky, seskoky, stoje na rukou, kleky, stoje a pohyby ve vzduchu jako např. salto. Ve skupinách mohou být jednotliví členové také neseni, zvedáni či dokonce vyhazováni do vzduchu. Posuzuje se typ cviku, jeho technika, obtížnost, rovnováha, bezpečnost a do úvahy se také bere kůň, který se rovněž hodnotí.\nVoltižní kůň má namísto sedla zapnutý voltižní pás a zádovou podušku. Na voltižním pásu jsou umístěna madla, která pomáhají voltižérovi při předvádění některých cviků, stejně jako kožená poutka (smyčky). Kůň má nasazenu uzdečku a vyvazovací otěže. Lonž se obvykle zapíná na vnitřní kroužek udidla.\n\nV roce 1920 byla voltiž zařazena mezi olympijské sporty.\n\nVrcholová voltiž je sport, který bere divákům dech – je to téměř „extrémní“ sport, avšak obohacený o umělecké mistrovství a krásné silné zvíře. Na rozdíl od ostatních extrémních sportů je ale ve voltiži poměrně nízký výskyt úrazů.\n\nV roce 2008 se v Brně uskutečnilo mistrovství světa ve voltiži.\n\n\n"}
{"id": "362159", "url": "https://cs.wikipedia.org/wiki?curid=362159", "title": "VarioLF3/2", "text": "VarioLF3/2\n\nVarioLF3/2 je česká obousměrná, částečně nízkopodlažní tramvaj, kterou od roku 2008 vyrábí sdružení Aliance TW Team tvořené společnostmi Pragoimex, Krnovské opravny a strojírny a VKV Praha.\n\nTramvaj VarioLF3/2 vychází konstrukčně z jednosměrné tříčlánkové tramvaje VarioLF3, kterou stejné sdružení vyrábí od roku 2006. Jedná se tedy o osminápravové, tříčlánkové motorové tramvajové vozidlo s 50 % nízké podlahy. Pojezd vozu tvoří čtyři otočné podvozky s dvojím vypružením, z nichž každý má dvě hnací nápravy. Elektrická výzbroj je typu TV Europulse (výrobce \"Cegelec\") s osmi asynchronními motory (pro každou nápravu jeden), doplněná řídícím a diagnostickým mikroprocesorovým systémem CECOMM. Hlavní součásti elektrické výzbroje jsou uloženy na střeše vozu nad nízkopodlažními částmi. Vozidlo je standardně vybaveno elektronickým a akustickým informačním systémem.\n\nVozová skříň je tvořena zejména ze svařovaných ocelových uzavřených profilů, obě čela vozu jsou vyrobena z laminátu (jejich design navrhl Ing. arch. František Pelikán). Vysokopodlažní části tramvaje se nachází na obou koncích vozu nad krajními podvozky a dále nad oběma podvozky středními (v prostoru kolem kloubů). Vstup do vozidla zajišťují na každé straně karoserie čtvery dvoukřídlé, vně výklopné dveře. V prvním článku po směru jízdy se nacházejí dveře dvoje (první vedou do vysokopodlažní – 860 mm na temenem kolejnice – části tramvaje za kabinu řidiče, druhé ústí do nízkopodlažní – 350 mm nad TK – části), střední a zadní článek potom obsluhují vždy jedny dveře. Vstupy v zadních částech tramvaje za stanovištěm řidiče byly z prostorových důvodů vynechány. Druhé dveře po směru jízdy z každé strany jsou vybaveny mechanicky ovládanou plošinou pro invalidní vozík či kočárek.\n\nTramvaje VarioLF3/2 jsou vyráběny od roku 2008.\n\n"}
{"id": "362161", "url": "https://cs.wikipedia.org/wiki?curid=362161", "title": "Démétrios I. Baktrijský", "text": "Démétrios I. Baktrijský\n\nDémétrios I. byl řecko-baktrijský král (vládl přibližně mezi lety 200–180 př. n. l.). Byl synem Euthydéma I. a kolem roku 200 př. n. l.. se stal jeho nástupcem; poté ovládl rozsáhlá území dnešního východního Íránu, Afghánistánu a Pákistánu, čímž vytvořil indo-řecké království, daleko od helénského Řecka.\n\nKdyž se Démétriův otec Euthydémos I. chopil moci v Baktrii, seleukovský panovník Antiochos III. se pokusil oblast Baktrie dobýt zpět a znovu ji začlenit do své říše. Po počáteční prohrané bitvě se Euthydémos stáhl do Baktry, kde úspěšně přečkal tři roky Antiochova obléhání, který nakonec uznal nezávislost baktrijského území.\n\nJakmile na trůn nastoupil Euthydémův syn Démétrios I. Baktrijský, začal podnikat vojenské výpravy do severozápadních oblastí Indického subkontinentu, ve kterých tak navázal na svého otce. Indie byla v té době oslabena pádem dynastie Maurjů a Démétrios toho chtěl využít a vytáhl až k Patáliputře. Jeho dlouhodobá nepřítomnost v Batrii však pravděpodobně vedla k oslabení jeho moci na baktrijském území, čehož využil Eukradités. Ten se chopil baktrijského trůnu, čímž ukončil vládnutí Euthydémovců na baktrijském územím.\n\n"}
{"id": "362162", "url": "https://cs.wikipedia.org/wiki?curid=362162", "title": "Démétrios I.", "text": "Démétrios I.\n\nNositelů jména Démétrios I. je více:\n\n"}
{"id": "362163", "url": "https://cs.wikipedia.org/wiki?curid=362163", "title": "Sool", "text": "Sool\n\nSool je region v severovýchodním Somálsku. Hlavní město regionu je Las Anod (Laascaanood). Region je historicky známý pro antikoloniální hnutí Darwiish.\n\nNa území Soolu si činí nároky dvě mezinárodně neuznané republiky, Somaliland a Puntland, stejně tak je dle přechodné federální vlády součástí Somálské republiky. Od roku 2003 až do října 2007 byl Sool pod kontrolou Puntlandu, po konfliktu v roce 2007 zůstaly pod kontrolou Puntlandu pouze části obývané klanem Dhulbahnte, který se odmítl stát součástí Somalilandu.\n\nHranice mezi Somalilandem a Puntlandem oficiálně neexistují. Spory se vyostřily poté, co puntlandská vláda prodala těžební práva australské společnosti i ve sporných oblastech. Od roku 2003 byl Sool pod správou a kontrolou Puntlandu. Konflikt vyústil 2. října 2007, kdy tento region obsadily bezpečnostní jednotky Somalilandu. Přítomnost Somalilandských milic vyvolala odpor místních obyvatel. Přesto bylo obsazeno Las Anod, hlavní regionální centrum Soolu. Bylo zabito kolem 20 lidí. Po městě bylo rozmístěno na 500 policistů, kteří dohlíželi na dodržování zákazu zbraní. \n\nV roce 2008 došlo ke správní reorganizaci. Byl vytvořen region SARA, do kterého byla také zahrnuta oblast Soolu. Vzniká nový okres Kalabayd (část obsazená Puntlandem na jih a východ od regionu) zachovány jsou okresy Las anodách, Yagoori, Taleex, Xudun a Boocame (vše pod kontrolou Puntlandu, s výjimkou Las anodách a Yagoori). Hlavním městem regionu SARA se stalo Caynabo.\n\nPočet obyvatel byl v roce 2007 spočten na 115 306. Převažuje zde klanové uspořádání. Region Sool obývají převážně klany Warsangali a Dhulbahante, což je podskupina darodského klanu. V Soolu je stejně jako v celém Somalilandu přísně zakázána klanová diskriminace, všechny klany jsou si rovny např. před somalilandskou vládou. Sool je rozdělen subklanovou podporou jak Somalilandu tak Puntlandu, ale jsou zde také síly prosazující samostatnost Soolu jako takového. Z náboženství převládá Islám.\n"}
{"id": "362165", "url": "https://cs.wikipedia.org/wiki?curid=362165", "title": "Vladimír Hanuš", "text": "Vladimír Hanuš\n\nVladimír Hanuš (* 19. května 1961 Rychnov nad Kněžnou) je český výtvarník, fotograf a ilustrátor.\n\nVladimír Hanuš vystudoval gymnázium v Rychnově nad Kněžnou a následně odešel do Prahy studovat Akademii výtvarných umění (AVU) – absolvoval u českých výtvarníků Karla Malicha a Františka Hodonského. V roce 1996 obdržel stipendium The Pollock-Krasner Foundation, Inc. v New Yorku.\n\nVystavuje v České republice i v zahraničí. Jeho díla jsou ve sbírkách českých státních galerií i soukromých sběratelů v České republice, Německu, Francie, Velké Británii, USA a Kanadě.\n\nVladimír Hanuš má, dle časopisu Proglas, za sebou obdivuhodné kontinuální dílo, které nikdy nebylo efektní a vnímání těchto obrazů vyžaduje ponoření se do jejich světa, vyžaduje čas věnovat se jim. V tvorbě Vladimíra Hanuše, lze označit dvě základní linie: duchovní abstrakci a krajinomalbu. Obě se často prolínají v jediném obraze.\n\n"}
{"id": "362166", "url": "https://cs.wikipedia.org/wiki?curid=362166", "title": "Imatrikulace (letectví)", "text": "Imatrikulace (letectví)\n\nImatrikulace je registrační (nebo také poznávací) značka letadel, kterou přiděluje a eviduje ve svém rejstříku národní letecký úřad příslušného státu.\n\nImatrikulace je sled písmen, číslic a grafických symbolů, který určuje státní příslušnost a rejstříkovou poznávací značku letadla, na kterém je viditelně vyznačena. Její umístění se řídí mezinárodními předpisy podle typu letadla, stanovenými Mezinárodní organizací pro civilní letectví (ICAO). Kód země, určující v imatrikulaci státní příslušnost letadla (viz tabulka), je rovněž stanoven ICAO, a to na základě z roku 1944 (tzv. \"Chicagská úmluva\") podle volacích znaků používaných pro rádiové spojení, které určuje Mezinárodní telekomunikační unie (ITU).\n\nEvidenci (rejstřík) civilních letadel v Česku spravuje Úřad pro civilní letectví se sídlem v Praze, který je podřízen Ministerstvu dopravy. Civilní letadla registrovaná v Česku mají imatrikulaci začínající písmeny OK, za kterou následuje některá z následujících kombinací:\n\nV roce 1910 se konala v Paříži první konference zaměřená na mezinárodní právní aspekty létání za účasti 20 evropských států, na které byl vytvořen návrh úmluvy upravující pravidla leteckého provozu včetně evidence a registračních značek letadel. Konference však skončila nezdarem, protože státy se nedohodly v otázkách rovnoprávného využití vzdušného prostoru a dohodu neratifikovaly.\n\nLetectví pak výrazně ovlivnila první světová válka. Po jejím skončení bylo zřejmé, že je nutné řešit mezinárodní otázky leteckého provozu. Proto byla předmětem Pařížské mírové konference rovněž letecká doprava. Po sedmi měsících vyjednávání byla 13. října 1919 podepsána 27 státy tzv. \"Pařížská úmluva\", jejíž součástí byla pravidla pro označování a registraci civilních letadel. Pro označení letadel byl zvolen pětiznakový kód velkých písmen latinské abecedy. Označení obsahovalo jednopísmenný národní kód, za nímž následovala pomlčka a skupina čtyř písmen, z nichž alespoň jedno byla samohláska (viz tabulka níže). Toto označení vycházelo z volacích znaků používaných pro rádiové spojení podle \"Londýnské úmluvy\" z roku 1912.\n\nOrganizace ITU provedla revizi mezinárodních předpisů pro rádiový provoz včetně volacích znaků na konferenci ve Washingtonu v roce 1927. Následně byla upravena také pravidla pro imatrikulace letadel do podoby, ze které v podstatě vychází současné předpisy.\n\nO původu současné české, původně československé, zkratky OK v imatrikulacích se rozšířila legenda, že československá delegace přijela na rozhodnou konferenci pozdě, že námi vytouženou zkratku CS si již pro sebe vylobbovali Portugalci na počest krále Carlose (1863–1908), a proto se v časové tísni požádalo o zkratku OK, improvizovaně na místě vymyšlené – prý se snad jednalo o iniciály českého delegáta, kterým měl být údajně Otakar Koudelka, možná ale také Otakar Kašpar nebo Otakar Karásek.\n\nAnebo (méně barvitě) byly imatrikulace letounů ČSA v roce 1930 předělány na OK na základě rozhodnutí Mezinárodní komise pro civilní letectví z roku 1929, která vycházela z již dříve platných radiotelekomunikačních volacích znaků, což pro Československo byly OK- a OL-. Tyto imatrikulace vzešly z mezinárodní konference o radiotelegrafii ve Washingtonu (ITU) v roce 1927. Už i původní systém značení letadel z roku 1919 vycházel z rádiových volacích znaků podle Londýnské úmluvy z roku 1912. Značka OK má kořeny v době, kdy Československo ještě ani neexistovalo; systém rozdělení volacích znaků byl připraven už v dubnu 1913! Od té doby je pouze aktualizován, koncepčně, a používá se dodnes.\n\nOd doby vzniku značky její popularita značně narostla, stala se nehmotným bohatstvím:\n\n\n\n"}
{"id": "362167", "url": "https://cs.wikipedia.org/wiki?curid=362167", "title": "Theobald III. ze Champagne", "text": "Theobald III. ze Champagne\n\nTheobald III. ze Champagne (, asi 1179 – 24. května 1201, Troyes) byl od roku 1197 hrabětem ze Champagne.\n\nTheobald se narodil jako nejmladší ze čtyř dětí hraběte Jindřicha z rodu Blois a Marie, dcery francouzského krále Ludvíka VII. a Eleonory Akvitánské. Byl tedy bratrancem francouzského krále Filipa i anglického krále Richarda Lví srdce.\n\nOtec zemřel roku 1181 a hraběcí titul převzal starší bratr Jindřich, kterému do roku 1187 pomáhala spravovat panství jako regentka matka Marie. Roku 1190 se Jindřich vydal na třetí křížovou výpravu a svým dědicem ustanovil mladšího bratra Theobalda. Ve Svaté zemi se Jindřichovi podařilo se získat titul jeruzalémského krále. Nekorunovaným králem Jeruzaléma byl pouhých pět let, zemřel roku 1197, když při vojenské přehlídce vypadl z okna galerie.\n\nTheobaldovi bylo v době bratrovy smrti asi osmnáct let. První rok mu se správou hrabství opět pomáhala matka, která zemřela na jaře 1198. Téhož roku vyhlásil papež Inocenc III. další kruciátu proti muslimům. Zpočátku se k papežské výzvě nikdo nehlásil. Francouzská šlechta až v listopadu 1199 při turnaji na Theobaldově hradě v Écry-sur-Aisne přijala znamení kříže a mladíka stanovila vůdcem výpravy. Mezi křižáky se zde přihlásili i Ludvík z Blois a Balduin Flanderský.\n\nTheobald se cesty na křížovou výpravu nedočkal, zemřel zřejmě na břišní tyfus v květnu 1201. K poslednímu odpočinku byl uložen v křižáckém plášti v rodinné nekropoli v kostele sv. Štěpána v Troyes.\n\nVelení kruciáty převzal Bonifác z Montferratu. Na Theobalda se vzpomíná jako na muže rozvážného a vzdělaného, jenž se těšil důvěře francouzské šlechty a i samotného papeže.\n\nManželkou Theobalda III. byla od 1. července 1199 Blanka, mladší dcera navarrského krále Sancha IV. a Sanchy, dcery kastilského krále Alfonse VII. Z manželství se narodily dvě děti. Dcera, jež zemřela v útlém věku a Theobald, budoucí král Navarry, za nějž spravovala až do roku 1222 hrabství matka.\n\n\n"}
{"id": "362170", "url": "https://cs.wikipedia.org/wiki?curid=362170", "title": "Barcelonské hrabství", "text": "Barcelonské hrabství\n\nBarcelonské hrabství (latinsky \"Comitatus Barcinonensis\") vzniklo v důsledku rozpadu Španělské marky založené Karlem Velikým.\n\nBarcelona, od níž je odvozen název, byla od roku 803 jejím centrem. Hrabství tu bylo údajně založeno již roku 877/78, ale část území znovu ovládl Córdobský chalífát. Samostatnost získalo Barcelonské hrabství okolo roku 950. Následovaly výboje na jih, usnadněné rozpadem chalifátu.\nZároveň na počátku 12. století byly k hrabství připojeny i malé okolní státečky: hrabství Besalú (1111)a Cerdanya (1118). Od roku 1137 (resp. trvale od 1162) bylo Barcelonské hrabství spojeno personální unií s Aragonským královstvím, v jehož rámci se stalo základem nově vytvořeného \"knížectví Katalánie\", s nímž pak sdílelo další osudy.\n\n"}
{"id": "362173", "url": "https://cs.wikipedia.org/wiki?curid=362173", "title": "Svatý Siutbert", "text": "Svatý Siutbert\n\nSvatý Siutbert (?-713), biskup, benediktin a misionář je světcem katolické církve.\n\nSiutbert patří ke světcům řádu benediktinů. Jeho datum narození není známo. Víme, že byl jedním z žáků sv. Egberta a spolu s několika dalšími benediktiny se připravoval na misijní činnost.\n\nMisijní činnost tato skupina vykonávala ve Frísku a zde jejich činnost nezůstala bez výsledků, neb mnoho tamních lidí přijalo křesťanskou víru. To bylo v letech 690–693. V roce 693 přijal Siutbert z rukou biskupa Wilfrita z Yorku biskupské svěcení. Jako biskup nespravoval však žádnou konkrétní diecézi, ale byl tzv. misijním biskupem, to znamená že měl určeno nadále působit v misijních oblastech.\n\nDalším misijním působištěm biskupa Siutberta bylo Vestfálsko. Nájezdy Sasů ale začaly celé jeho dílo u Frísů bortit a Siutbert byl proti tomu naprosto bezmocný. Podařilo se mu vyprosit si ostrov nedaleko Düsseldorfu. Na tomto ostrově posléze založil klášter (roku 710), jehož posláním bylo mimo jiné i pečovat o vzdělání kandidátů kněžství.\n\nSiutbert zemřel v roce 713. Roku 810 jej papež Lev III. kanonizoval.\n\n"}
{"id": "362174", "url": "https://cs.wikipedia.org/wiki?curid=362174", "title": "Filip Kuba", "text": "Filip Kuba\n\nFilip Kuba (* 29. prosince 1976, Ostrava, Československo) je bývalý český hokejový obránce.\n\nKuba se narodil v Ostravě, zde také s hokejem začínal. Do školy chodil ve Vítkovicích, za tamní klub odehrál v sezónách 1994/1995 a 1995/1996 celkem 23 zápasů. V roce 1995 jej v osmém kole draftoval tým Florida Panthers na konečném 192. místě. Nejprve působil v nižších zámořských soutěžích, ve své první sezóně v NHL (1998/1999) odehrál za Floridu pouze 5 zápasů. Přes nevelkou účast v NHL i v další sezóně, byl následně poslán do Minnesoty Wild, kde si dokonce nadvakrát oblékl i dres s kapitánským C. Sezóna 2006/07 znamenala pro Kubu další přestup, tentokrát se stěhoval do Tampy Bay. V letech 2008–2012 hrál za Ottawu, na podzim 2012, během výluky NHL, za Vítkovice a ve zbytku sezóny 2012/2013 opět za Floridu. Po tomto ročníku byl Floridou vyplacen ze smlouvy, stal se volným hráčem, ale se žádným klubem nový kontrakt nepodepsal. V sezóně 2013/2014 vůbec nehrál a v červenci 2014 kariéru ukončil.\n\n\nStatistiky reprezentace:\n"}
{"id": "362175", "url": "https://cs.wikipedia.org/wiki?curid=362175", "title": "Ivan Mastiliak", "text": "Ivan Mastiliak\n\nIvan Mastiliak (5. listopadu 1911 Nižný Hrabovec – 18. září 1989 Prešov) byl členem řeholní kongregace redemptoristů. V roce 1950 byl jedním z odsouzených ve vykonstruovaném procesu s představiteli řeholních řádů a kongregací Machalka a spol. Jako jediný byl odsouzen na doživotí, později mu byl trest zmírněn na 25 let, z nichž ve vězení nakonec strávil patnáct.\n\nJán Mastiliak se narodil na východním Slovensku a od 11 let studoval u českých redemptoristů, k nimž také po studiích vstoupil. Studoval v Římě a posléze byl vysvěcen na kněze (byl biritualistou). Po návratu ze studií působil v redemptoristickém klášteře řeckokatolické větve v Michalovcích. Jako kněz vyučoval v redemptoristickém řádovém učilišti, které fungovalo v (dnes již bývalém) klášteře v obci Obořiště. Na konci 2. světové války krátkou dobu dokonce dělal tlumočníka sovětské armádě. \n\nV roce 1950 ještě před vypuknutím neblahé „Akce K\" byl souzen v prvním vykonstruovaném procesu s představiteli řeholních řádů, známým jako proces Machalka a spol. Na lavici obžalovaných s ním zasedli:\n\nProces byl jakousi náhražkou za proces, jehož hlavním obžalovaným měl být P. Josef Toufar (viz „Číhošťský zázrak\"), který však na následky bestiálního zacházení zemřel ještě ve vyšetřovací vazbě. Vyšetřování řeholníků ve vazbě začalo v polovině března a od 31. března do 5. dubna 1950 proběhlo jednání soudu. \n\nMastiliakovi nejvíce ze všech obviněných přitížily jeho kontakty se zahraničím. Prokurátoři jej obviňovali ze špionáže a nahlíželi na něj jako na agenta Vatikánu, který mu má pomoci znovu spojit řecké katolíky s římskými. Obnovení těchto snah podle ministerstva informací „napadlo Vatikán po Velké říjnové revoluci proto, aby měl k dispozici širší síť špiónů a větší počet oddaných sluhů, ochotných bojovat proti osvobozenému pracujícímu lidu.”\n\nSoud také připomněl Mastiliakovo poválečné tlumočení příslušníkům Rudé armády, což hodnotil takto: „Mastilákovi se podařilo vetřít se jako tlumočník do jednotek Sovětské armády, kde se pokoušel získávat důvěrné vojenské informace, zprávy o sovětském průmyslu atp. Když však žádná forma vyptávání nepomohla a ostražití rudoarmejci mu nic neprozradili, začal Mastilák pátrat sám. Bedlivě pozoroval vnitřní uspořádání Rudé armády, věnoval pozornost zbraním a nasadil do druhých jednotek další své klášterní spolubratry. Získané zprávy... posílal Mastilák svému generálnímu představenému do Říma.“\n\nK oblasti Mastiliakových zájmů však jeho přítel tvrdil: „Vyznal se v teologických a filozofických subtilitách, ale zcela jistě nerozeznal poručíka od plukovníka.“\n\nP. Ivan Mastiliak byl v procesu odsouzen na doživotí. Trest mu byl později zmírněn na 25 let, z nichž si nakonec \"\"odseděl\"\" let patnáct a v roce 1965 byl amnestován.\n\nP. Mastiliak se po propuštění z vězení věnoval vědecké práci a tajně připravoval kněžský dorost na svěcení. Věnoval se též překladatelské činnosti. Zemřel v roce 1989 v pověsti svatosti.\n\n"}
{"id": "362180", "url": "https://cs.wikipedia.org/wiki?curid=362180", "title": "František Musil", "text": "František Musil\n\nFrantišek Musil (* 17. prosinec 1964, Pardubice, Československo) je bývalý profesionální hokejový obránce, trenér a bývalý amatérský skaut týmu Edmonton Oilers. Ve Spojených státech byl známý pod jménem Frank Musil.\n\nJiž v roce 1983 si pardubického zadáka draftovala Minnesota North Stars. V té době jako osmnáctiletý, získal stříbro na mistrovství světa a o dva roky později dokonce zlatou medaili v Praze. Protože NHL pro Musila byla velkým lákadlem, rozhodl se pro emigraci. A tak v roce 1986 \"utíká\" z dresu jihlavské Dukly do Minnesoty. V tomto týmu vydržel do sezóny 1990-91, uprostřed které byl vyměnen do týmu Calgary Flames. Zde setrval do sezóny 1994-95. Tehdy v NHL došlo k výluce, která trvala 103 dní (do 11. ledna 1995). Musil se se vrátil na starý kontinent - do německého Saxonia Foxes a následně do pražské Sparty. Avšak již následující sezónu se vrátil do NHL, tentokrát do Ottawa Senators, ve které vydržel 2 léta. Od sezóny 1997-98 nastaly pro Musila nestálé časy, ve kterých vystřídal týmy jako Edmonton Oilers, Detroit Vipers a Indianapolis Ice z IHL a na dva roky opět Edmonton Oilers ve kterém po sezóně 2000-01 ukončil kariéru.\n\nDvakrát působil jako asistent trenéra Aloise Hadamczika u české reprezentace. Naposledy na OH 2014, kde však mužstvo nesplnilo cíl v podobě medaile a hlavní trenér se dostal pod ostrou palbu médií. Díky tomu se rozhodl rezignovat a s ním skončil i celý jeho realizační tým.\n\nMusil se oženil s Andreou Holíkovou, sestrou Bobbyho Holíka.\n\n\n\nPozději na mistrovství 2006, 2007 a 2008 se František Musil objevil na pozici asistenta trenéra České hokejové reprezentace.\n\n"}
{"id": "362183", "url": "https://cs.wikipedia.org/wiki?curid=362183", "title": "Wisłok", "text": "Wisłok\n\nWisłok je 205 kilometrů dlouhá řeka v jihovýchodním Polsku, levý přítok Sanu v povodí Visly. Plocha jejího povodí je 3 540 čtverečních kilometrů.\n\nPramení v Nízkých Beskydech v nadmořské výšce zhruba 770 metrů na polské straně polsko-slovenské hranice. Dále teče severozápadně přes Krosno, během průtoku přes Czarnorzecko-Strzyżowski Park Krajobrazowy se stáčí k severovýchodu a následně za Řešovem k východu.Do Sanu se vlévá zleva severně od Převorsku.\n\nV 13. století byl Wisłok hraniční řekou Haličsko-volyňského knížectví.\n"}
{"id": "362184", "url": "https://cs.wikipedia.org/wiki?curid=362184", "title": "Řád víry a míru", "text": "Řád víry a míru\n\nŘád víry a míru nebo též Řád meče byl rytířským řádem, působícím v Gaskoňsku v jižní Francii v polovině 13. stol. \n\nŘád byl prvně zmíněn papežem Řehořem IX. v r. 1231 v jeho listě k \"magistro militiae ordinis sancti Jacobi ejusque fratribus tam presentibus quam futuris ad defensionem fidei et pacis in Guasconia constitutis\" (veliteli rytířského řádu sv. Jakuba a jeho bratřím nyní a v budoucnu přítomným k obraně víry a míru v Gaskoňsku). Řád byl založen Amanieu I., arcibiskupem z Auch, a jelikož ten se stal arcibiskupem r. 1226, je třeba klást založení řádu mezi r. 1226 až 1231. Řehoř IX. dopisem Armanieumu r. 1227 nařizoval, aby byl obnoven mír v jeho oblasti, což pravděpodobně bezprostředně podnítilo vznik řádu. Amaunieu a první členové řádu cestovali r. 1231 do Říma, kde obdrželi Řehořovo potvrzení jako rytířský řád. \n\nŘád měl majetky zejména v oblasti západně od Toulouse a jejich hlavním cílem nebylo bojovat proti Albigenským, jak by se dalo čekat z místa a doby, leč měli za hlavní úkol uchovávat mír v diecézi Auch. Papež dal rytířům řeholi přijatou od svatojakubských rytířů a jako prvního patrona jim dal vikomta z Béarn Gastona VII.\n\nŘád se příliš zmítal v neshodách, než aby byl životaschopný. V r. 1262 se jeho mistr pokusil splynout řád s cisterciáckým opatstvím ve Feuillant. V r. 1267 papež Klement IV. odstranil mistra pro zločin. Arcibiskup z Auch, Amanieu II., se r. 1268 pokusil zachránit řád koupí špitálu v Pont d'Artigues od svatojakubských rytířů a jmenováním svého synovce jako nového mistra. Řád byl rozpuštěn r. 1273 papežem Řehořem X. a jeho majetek byl rozdělen mezi svatojakubské rytíře a diecézi Auch.\n\n"}
{"id": "362186", "url": "https://cs.wikipedia.org/wiki?curid=362186", "title": "AŽD Praha", "text": "AŽD Praha\n\nAŽD Praha s.r.o. je soukromá obchodní společnost zabývající se zejména vývojem a výrobou sdělovací, zabezpečovací a signalizační techniky pro drážní dopravu, světelných signalizačních zařízení pro silniční dopravu a množstvím dalších doplňkových a souvisejících činností. Od svého vzniku 17. listopadu 1992 do přejmenování na dnešní název 27. září 1993 se jmenovala \"AUDOC Praha s. r. o.\" Od října 1998 sídlí v Praze 10-Záběhlicích v Žirovnické ulici; v 90. létech sídlila v Ukrajinské ulici ve Vršovicích. Základní kapitál je složen z 26 stejně velkých obchodních podílů, které vlastní různé fyzické osoby. Tato společnost je nástupcem státního podniku Automatizace železniční dopravy Praha (zkratka dala nynější název), který v roce 1993 svoji obchodní činnost ukončil.\n\nAŽD Praha s. r. o. má kolem 2000 zaměstnanců a roční obrat přes 3 miliardy Kč.\n\nV roce 1954 ministerstvo dopravy ČSR zřídilo tři železniční podniky: ČSD – Výroba sdělovacích a zabezpečovacích zařízení, ČSD – Stavba a montáž sdělovacích a zabezpečovacích zařízení a ČSD – Ústřední zásobovací sklad sdělovací techniky. V roce 1958 byly sloučeny do jednoho podniku s názvem \"Výroba a výstavba sdělovacích a zabezpečovacích zařízení\" (VVSZZ) a se sídlem v Praze; současně byla z ministerstva do tohoto podniku delimitována výzkumná a vývojová základna. Podnik se stal generálním dodavatelem železničních sdělovacích a zabezpečovacích zařízení v Československu a jejich hlavním exportérem.\n\nV roce 1961 byl podnik přejmenován na Automatizace železniční dopravy Praha. V roce 1964 se ze strahovského stadionu přestěhovalo ředitelství do Vršovic do Ukrajinské ulice. Dne 1. dubna 1971 byl k podniku AŽD Praha přidružen podnik AŽD Bratislava a vznikla VHJ AŽD.\n\n1. července 1989 byl založen státní podnik \"Železniční stavby a montáže, kombinát\", se sídlem v Bratislavě. Jeho součástmi byly kombinátní podnik AŽD Praha a kombinátní podnik AŽD Bratislava. Od 1. července 1990 byly oba kombinátní podniky vyčleněny z kombinátu a založeny jako nové státní podniky Automatizace železniční dopravy Praha a Automatizácia železničnej dopravy Bratislava. \"Automatizace železniční dopravy Praha, státní podnik\" (IČ 000 03 026) se sídlem v Ukrajinské ulici ve Vršovicích byl založen zakládací listinou federálního ministerstva dopravy ČSFR z 26. června 1990 a zapsán do obchodního rejstříku 29. června 1990. \n\nMajetek státního podniku byl rozhodnutím ministra dopravy ČR z 26. května 1993 převeden na Fond národního majetku za účelem prodeje. Podnik byl zařazen ve druhé etapě privatizace podniků Ministerstva dopravy. Podle koncepce ministra Vladimíra Dlouhého bylo navrhováno vytvořit z jednotlivých závodů AŽD 8 samostatných podniků. Byly odmítnuty nabídky tří významných zahraničních investorů: Siemens chtěla pouze malou část s asi 100 špičkovými techniky, Alcatel trval na podmínce, že ČSD bude kupovat nejméně 50 % zabezpečovacích zařízení od ní, ABB (budoucí ADtranz, dnes Bombardier) chtěla podnik přetvořit na holding a nabízela příliš nízkou cenu. V polovině roku 1992 byly posuzovány tři privatizační projekty: vedení státního podniku navrhovalo jej přetvořit v akciovou společnost se státní účastí, další privatizační projekty zpracovala moravská firma MORA a firma ABB zastoupená českou firmou PROCON. Projekt firmy MORA byl zamítnut, protože se netýkal celého podniku, projekt firmy ABB proto, že předpokládal rozštěpení podniku. Skupina manažerů AŽD mezitím založila vlastní AUDOC s.r.o. a v dodatku k povinnému privatizačnímu projektu navrhla prodat firmu jako celek této s.r.o. Ve veřejné soutěži konkurenční zájemce ABB nabídl nižší finanční částku jako prodejní cenu. \nProto se AUDOC Praha s. r. o. stala od 1. června 1993 právním nástupcem státního podniku Automatizace železniční dopravy Praha a přebrala jeho práva, povinnosti a závazky z předmětu podnikání; 27. září 1993 se přejmenovala na AŽD Praha s. r. o. \nDne 8. prosince 1993 bylo do obchodního rejstříku zaznamenáno vypořádání obchodní činnosti státního podniku a uzavření smluv o převodu průmyslového a jiného duševního majetku s novým nabyvatelem vyčleněného majetku. Privatizační agendu měl na starosti Ing. Zdeněk Procházka.\n\nV roce 1997 začala společnost vydávat podnikový časopis \"Reportér AŽD\".\n\nV roce 2001 vznikla na Slovensku dceřiná společnost \"AŽD W Poprad\", dodávající kabeláže firmě Whirlpool Poprad. Firma má nyní dceřiné společnosti kromě Česka a Slovenska také v Kazachstánu, Indii, Srbsku a Bulharsku.\n\nV roce 1959 závod v Brně zahájil výrobu světelných návěstidel. V roce 1961 podnik převzal výrobu železničních i pouličních zabezpečovacích zařízení od národního podniku Elektrosignál. V roce 1964 byl ve stanici Kunčice nad Labem poprvé zkoušen blokový systém reléového zabezpečovacího zařízení, v roce 1964 AŽD plně přešla na reléová zařízení. V letech 1964–1967 byla na trati Plzeň – Cheb zařízeními dodanými ze SSSR ve spolupráci s AŽD Praha zavedena dispečerská centralizace. V letech 1970–1971 získal podnik zakázku na dálkovou kabelizaci železnic v Maďarsku; další podobnou zakázku v Maďarsku měla v letech 1981–1983. AŽD se podílela i na zabezpečení první pražské trasy metra (zprovozněna 1974) i na dodávkách pro další trasy. V roce 1981 dodala AŽD Praha prostřednictvím východoněmeckého podniku WSSB Berlín asi 300 světelných železničních návěstidel do Iráku.\n\nV roce 1972 AŽD Praha zajišťovala rozsáhlou výstavbu silničních světelných signalizačních zařízení na 80 křižovatkách v Praze. Křižovatkové řadiče byly vyráběny v licenci od německé firmy Signalbau Huber. V roce 1977 AŽD instalovala 43 přejezdových výstražných světelných zařízení a SSZ na 48 silničních křižovatkách; v tomto výrobním programu pokračovala i v dalších letech.\n\nV roce 1984 se výrobní program rozšířil i na zařízení pro vodní, leteckou a městskou hromadnou dopravu a pokročil vývoj a aplikace elektronické a mikroprocesorové techniky. AŽD vyrobila bezpečnostní detekční rámy pro všechna československá letiště a pro německé letiště Berlin-Schönefeld.\n\nV prvních dvou letech po privatizaci byla železniční výstavba silně utlumena a závody AŽD si nacházely náhradní program, například vodovody a vodotrysky, strojky na zatavování potravin do PE sáčků atd.\n\nV roce 1997 bylo ve stanici Stará Boleslav instalováno první elektronické staniční zabezpečovací zařízení u Českých drah, ESA 11; v roce 2002 bylo zařízení ESA 11 Výzkumným ústavem železničním certifikováno v nejvyšší kategorii bezpečnosti SIL 4 podle evropských norem. V roce 2000 AŽD Praha s. r. o. uspěla v mezinárodní soutěži na slovenských železničních koridorech. V roce 2001 elektronický automatický blok AŽD obdržel zlatou medailí za nejlepší vystavovaný exponát na Mezinárodním strojírenském veletrhu Brno.\n\nAŽD Praha s. r. o. vyrábí: \n\nGenerálního ředitele AŽD Praha s. r. o. Zdeňka Chrdleho jmenoval generální ředitel Drážní inspekce Roman Šigut v souvislosti s tím, že se podle něj „politici, úředníci a soukromá firma spojili a vyvinuli extrémní tlak k ovlivnění vyšetřování“ železniční nehody 19. května 2008 v Moravanech. Spor vznikl ohledně způsobu, jakým Drážní inspekce informovala Evropskou železniční agenturu o bezpečnostní mezeře, která způsobila nehodu v součinnosti se staničním zabezpečovacím zařízením ESA 11, ačkoliv se obě strany sporu shodují na tom, že zařízení reagovalo podle norem. Generální ředitel Zdeněk Chrdle vyčetl Drážní inspekci, že kvůli ní AŽD zřejmě ztratí zakázku v Litvě za 1,3 miliardy korun.\n\nFirma jako dodavatel technologie zabezpečení přejezdů opakovaně (a úspěšně) obhajuje bezpečnost funkce zařízení mj. při četných železničních neštěstích na přejezdech.\n\nNa konci ledna 2016 bylo oznámeno, že podle materiálu poslaného ministerstvem dopravy do meziresortního připomínkového řízení by tratě Dolní Bousov – Kopidlno a Čížkovice – Obrnice stát měl prodat společnosti AŽD Praha, přičemž prodej ještě čeká na souhlas vlády. Za obě tratě má celkem zaplatit 10,7 milionu Kč. V soutěži o trať Čížkovice - Obrnice byla jediným zájemcem, v případě trati Dolní Bousov - Kopidlno dal nabídku ještě nejmenovaný manželský pár, ale s výrazně nižší cenou. AŽD Praha chtěla obě tratě využít jako zkušební polygony pro vyvíjené nové zabezpečovací technologie s využitím satelitních systémů. Plánovala na tratích zachovat provoz a v rámci možností tratě opravit a umožnit i ostatním dopravcům tratě využívat. V podmínkách smlouvy je povinnost nového majitele zachovat trať v provozuschopném stavu dalších pět let. O nákupu dalších tratí společnost zatím neuvažuje. Podle pozdějších informací AŽD nakonec obě trati skutečně koupila.\n\nV lednu 2017 generální ředitel AŽD Praha Zdeněk Chrdle v rozhovoru pro interní firemní časopis AŽDinfo uváděl, že společnost chce do roku 2020 vyvinout systém, díky němuž budou vlaky na regionálních tratích jezdit bez strojvedoucích a který bude mít plnou integritu bezpečnosti a bude umět reagovat na možná nebezpečí na přejezdech, ale i na širých tratích. K testování systému chtěla využít obě dvě své regionální tratě. Idnes.cz jak příklad skeptického názoru lidí z oboru uvedla názor strojvedoucího, kterému takový plán příšel spíše jako z nějakého silvestrovského čísla. Společnost AŽD Praha však na dotazy iDNES.cz potvrdila, že na vývoji vlaků bez strojvůdce skutečně pracuje, vývoj navazuje na již ověřené či ověřované systémy AŽD v metru a železničních tratích a systém bude doplněn speciálním řídicím systémem MSV elektronika a doplněn čidly a speciálními kamerami s vysokou rozlišovací schopností. Regionální tratě si společnost vybrala záměrně kvůli slabšímu provozu a jednoduššímu řízení.\n\nNa rok 2017 AŽD Praha vydala jízdní řád pro svou linku T4 po trati Čížkovice - Obrnice a od dubna 2017 zde také jezdí. V něm je potvrzen sezónní (duben - říjen) víkendový provoz dvou párů vlaků z Lovosic do Mostu a jednoho z Lovosic do Třebívlic, od GVD 2017/2018 jsou vedeny všechny valky po celé trase. Dopravu objednal Ústecký kraj a jeho tarif také na trati platí. AŽD spojení měla realizovat pronajatým motorovým vozem řady 831 zálohovaným vlastním motorovým vozem řady 810.\n\nOd 15. prosince 2019 získala společnost od Ústeckého kraje bez výběrového řízení zakázku na provozování osobní železniční dopravy na lince U10 Litoměřice – Lovosice – Most, jejíž převážná část vede po trati Čížkovice - Obrnice, příčemž stanice a zastávky Obrnice, Sedlec u Obrnic, Skršín, Sinutec a Semeč mají všechny vlaky projíždět bez zastavení. Má nasadit modernizované jednotky RegioSprinter.\n\nNa své druhé trati, Dolní Bousov - Kopidlno, se své vlaky provozovat pravidelně nechystá. V létě tam za přispění okolních obcí o víkendech provozuje vlaky Mladoboleslavský železniční spolek a AŽD mu to podle svého vyjádření z roku 2017 nechce brát.\n\n"}
{"id": "362192", "url": "https://cs.wikipedia.org/wiki?curid=362192", "title": "Mutua Madrilena Masters Madrid 2008", "text": "Mutua Madrilena Masters Madrid 2008\n\nTenisový turnaj ATP Mutua Madrilena Masters Madrid 2008 se konal ve dnech 13. - 19. října v Madridu, hlavním městě Španělska v hale na kurtech s tvrdým povrchem. Odměny činily 2,270,000 EUR.\n\n"}
{"id": "362193", "url": "https://cs.wikipedia.org/wiki?curid=362193", "title": "Zurich Open 2008", "text": "Zurich Open 2008\n\nTenisový turnaj WTA Zurich Open 2008 se konal ve dnech 13. – 19. října v Curychu v hale na tvrdém povrchu. Odměny činily 600,000 dolarů.\n\n"}
{"id": "362195", "url": "https://cs.wikipedia.org/wiki?curid=362195", "title": "Margarín", "text": "Margarín\n\nMargarín patří mezi roztíratelné tuky. Jak vyplývá z definice, jedná se o výrobek na bázi tuhé, tvárné emulze, převážně typu voda v oleji. Dnes se vyrábí jen z rostlinných tuků, dříve se k výrobě používaly i tuky živočišné (sádlo, lůj, částečně ztužené rybí tuky). Margarín může obsahovat maximálně 3 % mléčného tuku z celkového obsahu tuku, který většinou pochází z přidaných surovin jako mléko, syrovátka, podmáslí. Obsah tuku ve výrobku se pohybuje v rozmezí 80-90 %. Obecně je pojem margarín používaný i pro výrobky s nižším obsahem tuku, které nesou označení (třičtvrtětučný margarín, margarín se sníženým obsahem tuku, polotučný margarín, margarín light nebo roztíratelný tuk x %. Všechny tyto výrobky splňují podmínku maximálního obsahu mléčného tuku do 3 % z celkového obsahu tuku. Spotřebitel může volit výrobky s nižším obsahem tuku, které jsou vhodné při redukci energetického příjmu. Mezi roztíratelné tuky patří i máslo a tuky mléčné, kde tuk mléčný je jediným druhem tuku ve výrobku, podobně i tuky směsné obsahující tuk mléčný a rostlinný. Název margarín pochází od francouzského chemika Hippolyte Mège-Mouriése, který na svůj vynález (tehdy vyrobený z hovězího loje, mléka a vody) získal patent v roce 1869. Jméno pochází z řeckého slova \"μαργαρίτης\" – \"margarités\" – perla, díky perleťovému vzhledu výrobku.\n\nMargaríny podobně jako rostlinné oleje má neutrální chuť, proto se k ochucení používají různá aromata. Jednou ze složek aromat je diacetyl, který jim dodává máslovou chuť. Diacetyl je opředen řadou mýtů o jeho škodlivém vlivu na zdraví. Nežádoucí účinky se mohou projevit ne při konzumaci, ale při výrobě, pokud nejsou dodrženy zásady bezpečnosti práce a obsluhující personál přichází dlouhodobě do styku s koncentrovanými těkavými látkami. Obsah diacetylu v margarínech a roztíratelných tucích se pohybuje v rozmezí 4,5-640 μg/100 g, což odpovídá koncentracím v másle a mléčných výrobcích.\n\nO výhodách a nevýhodách margarínu oproti máslu a jiným živočišným tukům se vedou dlouhodobé odborné debaty, zatím bez jasného vítěze.\n\nMargarín bývá nazýván umělým výrobkem a máslo přírodním, přitom princip výroby všech roztíratelných tuků je obdobný. Je založen na fyzikálních procesech míchání, chlazení a mechanického zpracování. Při výrobě másla se vychází ze smetany, obsah tuku se zvyšuje tím, že v průběhu procesu odchází vedlejší produkt podmáslí. Složení margarínů odpovídá poměrům jednotlivých surovin na vstupu do výroby.\n\nVýhodou margarínů je, oproti živočišným tukům, nižší obsah nasycených mastných kyselin, které by ve stravě neměly překračovat 10 % (zvyšují hladinu cholesterolu) z přijaté energie a vyšší obsah vícenenasycených mastných kyselin, které podporují snižování cholesterolu a mají další příznivé účinky na lidské zdraví. Výhodou je také snadná roztíratelnost při teplotách v lednici, na rozdíl od másla. Proto vznikly směsné tuky - směs másla a margarínu, které kombinují snadnou roztíratelnost s máslovější chutí, např. Zlatá Haná, AB, Rama a Creme Bonjour. Podle evropské i české legislativy se obsah mléčného tuku ve směsném pohybuje v rozmezí10-80 %. Směsné tuky vyrábějí jak mlékárny, tak i podniky produkující rostlinné tuky, což rovněž svědčí o podobnosti výrobních technologií.\n\nČasto se zdůrazňuje, že se pro výrobu margarínů používají rafinované oleje a přídatné látky (emulgátory, stabilizátory, konzervační látky, antioxidanty, barviva, regulátory kyselosti). Rafinace přináší i některé výhody. Rafinací se oleje zbavují zbytků mechanických nečistost, buněčných tkání, bílkovin a sacharidů, vody a doprovodných látek, kterými mohou být stopy pesticidů, případně těžkých kovů nebo dalších kontaminantů pocházejících ze životního prostředí. Dále se odstraní některé barevné látky jako např. chlorofyl, které negativně ovlivňují chuť oleje. Rafinované oleje mají nižší obsah volných mastných kyselin a nižší peroxidové číslo, které charakterizuje obsah primárních produktů oxidace. \n\nMargarín obsahující kromě pevného tuku i kapalný olej, proto na rozdíl od másla vyžaduje použití emulgátoru, aby nedocházelo k oddělování olejové a vodné fáze. Podobně se u výrobků s nižším obsahem tuku používají stabilizátory. Regulátor kyselosti brání rozvoji mikroorganismů ve výrobku. Jedná se o přírodně identické látky. Podobně přírodními nebo přírodně identickými látkami jsou barviva, nebo vitamin E.\n\nTuk pevného skupenství (tzv. strukturní tuk) je potřebný k dosažení požadované konzistence produktu a jeho podíl ve výrobku se mění podle hlavního účelu použití (pečení, vaření či mazání na chléb). Dříve se jako strukturní tuky používaly částečně ztužené tuky, které měly vysoký obsah transmastných kyselin s negativním vlivem na zdraví. Častým mýtem je tvrzení, že výroba margarínů je založena na ztužování. Ztužování olejů a vlastní výroba margarínů jsou zcela oddělené technologie, podobně jako ztužování tuků a výroba jiných potravin, kde se částečně ztužené tuky používají. V dnešní době byly částečně ztužené tuky v margarínech nahrazeny tuky původem z tropických oblastí, které jsou z hlediska zdraví vhodnější volbou, protože neobsahují transmastné kyseliny, které vznikaly při hydrogenaci (ztužování) .\n\n\n"}
{"id": "362197", "url": "https://cs.wikipedia.org/wiki?curid=362197", "title": "Moře (Debussy)", "text": "Moře (Debussy)\n\nMoře (\"La Mer\"), L. 109 je orchestrální skladba francouzského hudebního skladatele Clauda Debussyho.\n\nMoře autora fascinovalo od dětství, což se projevilo i v jeho kompozicích, například v jeho \"Sirénách\" nebo částech opery \"Pelleas a Melisanda\". Až v roce 1903 se ale rozhodl věnovat svému milovanému moři celou skladbu. Ta vznikala za velmi dramatických okolností Debussyho rozvodu. Dokončil ji až v roce 1905 v anglickém městě Eastbourne, ležícím na anglickém jižním pobřeží. V té době už byl podruhé šťastně ženatý. Premiéra díla se uskutečnila v roce 1905 v Paříži s Lamoroux Orchestra pod vedením Camilla Chevillarda. Ten si ale nedokázal poradit s náročnou partiturou a dílo bylo proto přijato s rozpaky. Později se Moře pokusil dirigovat sám Claude Debussy, ale ani on však nedostal z hráčů to, co potřeboval. Krásu skladby naplno odhalilo až dirigentské mistrovství Artura Toscaniniho.\n\nSám autor označil Moře jako \"tři orchestrální skici\". Právě v tomto díle se nejvíce přiblížil tvorbě klasické symfonie. V žádném případě jej však není možně za ni považovat, stejně ani za symfonickou báseň, jak je někdy Moře chybně označováno. Toto dílo totiž nezhudebňuje žádnou báseň, ani konkrétní obraz. Podobně jako u \"Faunova odpoledne\" jde jen o esenci určitého tématu. Autor v skladbě zachytil své dojmy, nálady a asociace související s mořem.\n\nU této orchestrální skladby je velmi těžké analyzovat její formální stránku i práci s tematickým materiálem. Tak jako u jiných svých děl se její autor nechal vést hlavně svojí intuicí, vkusem a dokonalým sluchem.\n\nPrvní věta \"Od rána do poledne na moři\" začíná velmi diskrétně, podobně jako když se moře ráno probouzí. Zakrátko však přichází oživení. Hudba je psána v 6/8 taktu, metrické a rytmické schéma je však často narušováno, podobně jako se neustále mění šum moře. Mistrovsky zkomponovaný je závěr této části. Nástrojové skupiny se najednou jakoby probudí, vytváří to dojem jakoby v orchestru vznikla vzrušená vřava. Ta vyústí do mohutných nárazů žesťových nástrojů, které jsou vystupňovány do fortissima aby se vzápětí stáhly zpět do piana. Toto se opakuje několikrát, čímž je završena první část.\n\nDruhá věta \"Hra vln\", tak jak napovídá název, je více hravá a živější. Často se zde vyskytují trylky. Důležitou úlohu má flétna a harfa, která se uplatní hlavně v závěru druhé části.\n\nTřetí větu \"Rozhovor větru s mořem\" otvírají v pianissimu violoncella a kontrabasy, které se v této části skladby přihlásí ke slovu vícekrát po sobě. Skladatel zde uplatnil táhlou velkolepou melodii. Celá skladba je ukončena podobně jako první část, působivě ve fortissimu, s dominancí žesťových dechových nástrojů.\n\nDebussyho skladba navzdory nevydařené premiéře vzbudila obrovský zájem. Inspirovala množství Debussyho současníků i skladatelů v pozdějším období. Jedná se o profilovou skladbu hudebního impresionismu, mistrovské dílo hudby 20. století a součást základního orchestrálního repertoáru.\n"}
{"id": "362199", "url": "https://cs.wikipedia.org/wiki?curid=362199", "title": "Moře (rozcestník)", "text": "Moře (rozcestník)\n\nMoře může být:\n\n"}
{"id": "362200", "url": "https://cs.wikipedia.org/wiki?curid=362200", "title": "Hendersonův ostrov", "text": "Hendersonův ostrov\n\nHendersonův ostrov je skalnatý korálový ostrov v Tichém oceánu. Patří mezi čtyři Pitcairnovy ostrovy a je z nich největší s rozlohou 37,3 km². Je téměř celý porostlý deštným pralesem. Ostrov je bez stálých obyvatel. Je tu sice dostatek deště, ale nenachází se zde žádná pramenitá voda.\n\nOd roku 1902 patří k Pitcairnovým ostrovům (Zámořské území Spojeného království) a leží asi 196 km od jejich hlavního města Adamstownu. Ostrov objevil roku 1606 Pedro Fernandes de Queirós, vykopávky odhalily existenci polynéského osídlení, které zaniklo asi v 15. století. Později ostrov občas navštěvovali obyvatelé Pitcairnu, kteří zde získávali dřevo stromu \"miro\" (\"Thespesia populnea\"). Roku 1820 se na Hendersonově ostrově zachránila část námořníků z lodi \"Essex\".\n\nOstrov je přírodní rezervace, od roku 1988 zapsaná na seznamu světového dědictví UNESCO. Díky absenci stálého lidského osídlení se zde zachovaly endemické ptačí druhy jako vini zelenotemenný nebo holub hendersonský.\n\nKromě pěti druhů, které ohraničují pláže a mezi něž patří i kokosová palma, je vegetace ostrova nenarušená. Povrch je pokryt 5 až 10 m vysokým hustým křovinatým porostem, který je mírně řidší v centrální prohlubni. Tvoří ho 51 druhů kvetoucích rostlin, z nichž je 10 endemických. Převažujícími stromy jsou kromě kokosových palem Pandanus tectorius, Thespesia populnea, Tournefortia argentea, Cordia subcordata, Guettarda speciosa, Pisonia grandis, Geniostoma hendersonense, Nesoluma st.-johnianum, Hernandia stokesii, Myrsine hosakae a Celtis sp.\n\nOstrov je domovem čtyř endemických ptačích druhů (Ptilinopus insularis, Vini stepheni, Acrocephalus taiti a nelétavý Porzana atra). Tři druhy z čeledi holubovitých (Gallicolumba leonpascoi, Ducula harrisoni a Bountyphaps obsoleta) zde byly endemické než je po svém příjezdu okolo roku 1000 vyhubili Polynésané. Na ostrově se vyskytuje dalších 15 druhů mořských ptáků, z nichž tu minimálně 9 druhů i hnízdí. Hnízdní kolonie celkově ohroženého druhu Pterodroma atrata se vyskytovaly do roku 1922, kdy byly vyhubeny krysami i na ostrově Ducie.\n\nKosti spojované s prehistorickým polynéským osídlením jsou staré 500 až 800 let a patří na ostrově vyhubeným druhům Nesofregetta fuliginosa, Ducula galeata a Ducula aurorae nebo Ducula pacifica, případně druhům, které na ostrově již nehnízdí Puffinus nativitatis a terej červenonohý. Existuje hypotéza, že polynésští osadníci přivedli tyto druhy spolu se šesti druhy pozemních plžů k lokálnímu vyhynutí a nemožnost nahradit tuto potravu vedla i ke konci osídlení ostrova. Ostrov byl identifikován organizací BirdLife International jako Významné ptačí území pro své endemické ptačí druhy a hnízdící mořské ptáky.\n\nBezobratlí nejsou na ostrově důkladně prozkoumáni, nicméně tři nalezení plži a jeden zástupce hmyzu jsou endemičtí. Jediným zástupcem savců je polynéská krysa, která se na ostrov dostala před 800 lety s Polynésany. Z plazů zde jsou rozpoznaní scink modroocasý a kareta obrovská a reportován byl blíže neurčený gekon.\n\nPtačí populace na ostrově se jeví relativně stabilní, ale existuje velké riziko, že na ostrov budou zaneseni predátoři, bacilonosiči nebo nemoci prostřednictvím neoprávněných přistání jachet. Přivezení krysy evropské nebo kočky domácí by pravděpodobně vedlo k téměř okamžitému vyhubení nelétavého chřástala Porzana atra a zřejmě i dalších druhů. Endemičtí ptáci nemají imunitu proti avipoxvirům, přenášenými mouchami.\n\nMezi červencem a listopadem 2011 proběhl společný program vlády Pitcairnových ostrovů a organizace Royal Society for the Protection of Birds, jehož cílem bylo vyhubení polynéské krysy. Úmrtnost byla obrovská, ale z celkově odhadovaných 50 až 100 tisíc jedinců jich 60 až 80 přežilo a ti populaci opět obnovili.\n\nVlivem cirkulace jihopacifického mořského proudu (\"South Pacific Gyre\") je Hendersonův ostrov systematicky zanášen tunami plastového odpadu. Na základě výzkumu, publikovaného v roce 2017, bylo zjištěno, že na pobřeží ostrova připadá až 671 kusů plastů na čtvereční metr a celková hmotnost tohoto odpadu zde k uvedenému datu dosahovala již 17,6 tuny. Celkové množství viditelných i \"pohřbených\" plastů (do hloubky 10 cm) bylo odhadnuto na 37 661 395 kusů, což ovšem byla jen menší část ze skutečného počtu, do něhož nebyly započítány částečky menší než 5 mm. Na sledovaném desetimetrovém úseku Severní pláže Hendersonova ostrova bylo zjištěno, že denně na pobřeží přibývá dalších 17–268 kusů plastového odpadu.\n\nHendersonův ostrov se tak stal největším úložištěm plastového odpadu na světě mimo registrované skládky. Roční produkce plastů na Zemi se zvýšila z 1,7 miliónů tun v roce 1954 na 311 miliónů tun v roce 2014. Plastový odpad se v mořích soustřeďuje zejména v oceánských konvergenčních zónách a v cirkulačních proudech, kde dosahuje hustoty až 890 000 kusů na km a je vážnou hrozbou pro život v těchto vodách i na místních ostrovech. Vzhledem k převažující odlehlosti těchto oblastí byla tato skutečnost dosud nedostatečně monitorována.\n\n\n"}
{"id": "362202", "url": "https://cs.wikipedia.org/wiki?curid=362202", "title": "Hubálov (Loukovec)", "text": "Hubálov (Loukovec)\n\nHubálov ( \"\") je část obce Loukovec. Nachází se na severním okraji okresu Mladá Boleslav, leží na 64,433 kilometru pravého břehu řeky Jizery. V Hubálově se v budově, kde dříve býval tkalcovský závod a pak elektromontážní závod, po znárodnění krátce opravna zemědělských strojů, nachází střední odborné učiliště s obory instalatér, opravář zemědělských strojů, zámečník, automechanik a opravář strojů.\n\n"}
{"id": "362203", "url": "https://cs.wikipedia.org/wiki?curid=362203", "title": "Pitcairnův ostrov", "text": "Pitcairnův ostrov\n\nPitcairnův ostrov je malý vulkanický ostrov v Tichém oceánu. Jde o druhý největší ostrov Pitcairnových ostrovů a jediný, který je obydlený. Na severu ostrova se rozkládá hlavní a jediné lidské sídlo Pitcairnových ostrovů – Adamstown. Ještě v roce 1937 žilo na ostrově 233 lidí – vlivem emigrace, nejčastěji na Nový Zéland, se počet obyvatel snížil na 48 v roce 2014.\n\nOstrov leží v Tichém oceánu, přibližně 5500 km od Nového Zélandu a Jižní Ameriky.\n\n\nNa ostrově se nachází vyhaslá sopka Pawala. Sopečná půda na ostrově je velice úrodná, dokonce se zde nacházejí tři sladkovodní prameny.\n\n\n"}
{"id": "362208", "url": "https://cs.wikipedia.org/wiki?curid=362208", "title": "Anthony Carlisle", "text": "Anthony Carlisle\n\nSir Anthony Carlisle (15. února 1768 Stillington – 2. listopadu 1840 Londýn) byl anglický chirurg. Roku 1800 spolu s Williamem Nicholsonem objevili elektrolýzu vody, která se průchodem elektrického proudu rozložila na vodík a kyslík. \n\nByl zvolen členem Royal Society roku 1804. Členství získal také v Fellowship of the Royal College of Surgeons.\n"}
{"id": "362209", "url": "https://cs.wikipedia.org/wiki?curid=362209", "title": "Variace na Haydnovo téma", "text": "Variace na Haydnovo téma\n\nVariace na Haydnovo téma B-dur, Op. 56a/b je hudební dílo německého hudebního skladatele Johannesa Brahmse.\n\nSkladatel dílo složil v roce 1873 na břehu Starnberského jezera blízko Mnichova. Kromě orchestrální verze vytvořil zároveň zápis i pro dva klavíry, tak aby dílo mohl přehrát s Klárou Schumannovou, jejíž názory na jeho kompozice ho vždy velmi zajímaly. Obě verze poté nechal vydat pod jedním opusovým číslem. Brahms už měl tehdy za sebou průlomový skladatelský úspěch s \"Německým rekviem\", avšak s orchestrálními díly ještě neměl příliš velké zkušenosti - všechny symfonie na svůj zrod tehdy ještě teprve čekaly. Očekávaná premiéra díla v listopadu 1873 ve Vídni ale zaznamenala tak výrazný úspěch, jakého se Brahms nedočkal při většině svých pozdějších, klíčových orchestrálních děl. Skladatel si tak získal přízeň publika ve městě, ve kterém se usadil a žil až do své smrti.\n\nZákladní téma díla má název \"Chorál svatého Antonína\" a jedná se o druhou větu \"Divertimenta č. 2\", které Brahmsovi ukázal Ferdinand Pohl, knihovník vídeňské filharmonie, který v té době pracoval na Haydnově životopisu. Brahmsovi se melodie tak zalíbila, že si ji hned zapsal do notového zápisníku a později ji použil jako ústřední motiv variací. Ačkoliv hudební historikové dnes zpochybňují Haydnovo autorství a skladbu připisují spíše Haydnovu žáku Ignácovi Pleyelovi, skladba je uváděna pod původním názvem. U Brahmse nešlo o první pokus zvládnutí variační formy, už před tímto dílem vydal několik variací pro sólový klavír. Z korespondence s Josephem Joachimem však vyplývá, že s nimi nebyl úplně spokojen. Měl pocit, že se příliš zaměřuje na variace melodické linky, zatím co jeho snem bylo zkomponovat variace, ve kterých by sa mu podařilo uchopit podstatu tématu, tak jako to viděl v dílech velkých předchůdců - Bacha a Beethovena. Jeho sebekritika nakonec přinesla ovoce, \"Variace na Haydnovo téma\" jsou odborníky považovány za nejdokonalejší cyklus symfonických variací, jaký byl kdy napsán.\n\nNa úvod díla zaznívá bez introdukce přímo základní téma, \"Chorál svatého Antonína\". Protože byl původně napsán jen pro dechové nástroje, Brahms přidal smyčcové nástroje, avšak udělal to šetrně, aby vynikl původní klasicistický charakter skladby. V první variaci využil jednoduchou harmonickou a rytmickou esenci tématu, kterou svěřil dechovým nástrojům, zatím co smyčcové nástroje na pozadí rozvíjejí složitější kontrapunktickou melodii. Ve druhé variaci Brahms moduloval do molové tóniny a přinesl bouřlivou náladu. Následující variace je naopak pokojně plynoucí melodie využívající tentokrát dialog sólových dechových nástrojů a orchestru. Vedoucí postavení si zachovávají dechové nástroje i na začátku čtvrté variace, přičemž smyčcové nástroje vytvářejí kontrapunktický doprovod. Ten však postupně nabírá na intenzitě v porovnání se stagnační melodií dechových nástrojů, takže hranice mezi hlavní linií a doprovodem se stírají. Pátá variace je živým \"scherzem\" které vede k šesté variaci stejného tempa a taktéž tanečního charakteru. Druhá část této variace ve své mohutnosti vytváří jakési epicentrum celého díla. Sedmá variace ve valčíkovém rytmu je zase kontrastně klidná, s povznášející pastorální náladou. Osmá variace je rychlá, s odvozenými krátkými motivy, je však bez výrazné melodické opory, čímž vytváří prostor pro závěrečné finále. V něm Brahms své mistrovství využil naplno v barokní formě \"passacaglia\", kde na opakujícím se basovém doprovodu postupně provádí po expozici tématu 17 kratičkých variací, které jsou tak vlastně variacemi na variaci základního tématu. V závěru je zreprízováno původní téma, avšak v skladatelově obohacené úpravě s trianglem a rozvinutým houslovým partem. Hudba se na okamžik ztiší, vzápětí je však monumentálně (ačkoliv nepříliš rozsáhle) cyklus uzavřen rychlým během a závěrečnými mohutnými akordy.\n\n\nVerze pro dva klavíry v podání Neala a Nancy O'Doanových.\n\n"}
{"id": "362211", "url": "https://cs.wikipedia.org/wiki?curid=362211", "title": "Puškalávatí", "text": "Puškalávatí\n\nPuškalávatí je starověké město nacházející se v péšávarském údolí v Chajbar Paštúnchwá v Pákistánu. Leží na březích Svátu, blízko jejího soutoku s řekou Kábul. Nyní je toto místo známo jako Čarsada. \"Puškalávatí\", znamenající „lotosové město“, bylo hlavním městem starověkého království Gandhára v době od 6. stol. př. n. l. do 2. stol. n. l.\n\nRuiny města Puškalávatí se skládají z mnoha náhrobků a zřícenin dvou starých měst.\n\nJde o nejstarší osídlení v Puškalávatí obsazené od 6. stol. př. n. l. Ašóka tady postavil náhrobek, který je popsán Süan-cangem z doby jeho návštěvy města v roce 630, náhrobek ale stále nebyl nalezen. Toto místo bylo poprvé vykopáno v roce 1902 Marshallem a později v roce 1958 Mortimerem Wheelerem.\n\nBaktrijští Řekové postavili na tomto místě nové město, ležící jeden kilometr od Bala Hišaru na protějším břehu řeky Jinde. Toto místo bylo obýváno Parthy, Šaky a Kušány. Ve 2. stol. n. l. změnila řeka svůj směr a město bylo zatopeno. Poté bylo přemístěno na místo moderní vesnice Rádžar.\n\nMěsto bylo částečně vykopáno v 60. letech 20. století Ahmadem Hasanem Danim. V Mir Ziaratu, Rádžaru a Šar-i-Napursanu se však nachází stále mnoho mohyl, které dosud vykopány nebyly.\n\nMěsto Puškalávatí leželo na soutoku řek Svát a Kábul. Na tomto místě se potkávaly tři různé větve řeky Kábul. Toto jedinečné místo se stále nazývá Prang a je považováno za svaté. Místní lidé sem stále přinášejí těla mrtvých ke spálení. Aryan našel podobné zeměpisné charakteristiky na soutoku řek Gangy a Jumny a nalezl svaté město pojmenované Prajág (v blízkosti Benaresu), které je jedním ze starověkých poutních center v Indii.\n\nV závěrečné části (Ramayany) Uttary nebo v Doplňkové knize jsou popsáni potomci Rámy a jeho bratrů jako zakladatelé velkých měst a království, které vzkvétaly v Západní Indii.\n\nBarata, bratr Ramy, měl dva syny, Takšu a Puškalu. Prvně jmenovaný založil Takšašílu na východ od řeky Indu; Alexandrovi a Řekům bylo město známo jako Taxila. Druhý jmenovaný syn založil Puškala-vati nebo Puškalávatí na západ od řeky Indu; Alexandrovi a Řekům bylo toto město známo jako Peukelaotis. Proto se o Bharatových synech říká, že založili království, která vzkvétala na obou březích řeky Indu.\n"}
{"id": "362213", "url": "https://cs.wikipedia.org/wiki?curid=362213", "title": "Dolar Šalomounových ostrovů", "text": "Dolar Šalomounových ostrovů\n\nDolar Šalomounových ostrovů je zákonným platidlem na Šalomounových ostrovech. Zdejší měna má svůj název \"dolar\" společný s měnami několika dalších států po celém světě. Jeho ISO 4217 kód SBD, jedna setina dolaru se nazývá \"cent\".\n\nZdejší dolar se do oběhu dostal v roce 1977, kdy nahradil do té doby používaný australský dolar. Při svém vzniku měl dolar Šalomounových ostrovů paritní hodnotu k australskému dolaru, v roce 2007 byl šalomounský dolar ekvivalentní s cca 15 australskými centy.\n\n\n"}
{"id": "362214", "url": "https://cs.wikipedia.org/wiki?curid=362214", "title": "Excalibur", "text": "Excalibur\n\nExcalibur \"(čti ekskalibr)\" je legendární meč, který používal král Artuš. Často bývá obdařen magickými vlastnostmi či spojován se suverenitou Velké Británie. Občas bývá zaměňován s \"Mečem v kameni\", ale ve většině případů vystupují tyto meče nezávisle (jednou z těchto výjimek je např. jeden z nejznámějších filmů na Artušovské téma, \"Excalibur\", z roku 1981). Ve většině verzí pověsti dostane Artuš Excalibur od Paní Jezera, když se nad hladinu vynoří její ruka držící meč. Král Artuš měl mít meč u sebe až do své poslední bitvy. Podobným způsobem, jako byl vzat, je meč i vrácen, když se po jeho odhození do jezera vynoří ruka, která jej zachytí. Podle jiných zdrojů byl ukován jako dar pro Julia Caesara a byl symbolem královské moci na britských ostrovech – viz film \"Poslední legie\". Existence tohoto meče je ale velice sporná - všechny podklady, které máme k dispozici, jsou jen příběhy nebo legendy, nikoli vědecky či historicky podložená fakta. Můžeme tedy jen předpokládat, zdali excalibur doopravdy existoval. Legenda je často spojována s kouzelníkem Merlinem.\n"}
{"id": "362216", "url": "https://cs.wikipedia.org/wiki?curid=362216", "title": "2. česká hokejová liga 2008/2009", "text": "2. česká hokejová liga 2008/2009\n\n2. česká hokejová liga v sezóně 2008/2009 byla 16. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na dvě skupiny, a to západní a východní. Západní skupiny se účastnilo 20 týmů, východní 16.\n\nV základní části se utkal každý s každým doma a venku (38 kol). Šestnáctka nejlepších postoupila do osmifinále play off. Osmifinále se hrálo na 2 vítězné zápasy, čtvrtfinále a semifinále na 3 vítězné. Dva vítězové semifinále postoupili do kvalifikace o účast v 1. lize.\n\nV první fázi se utkal každý s každým dvoukolově (30 kol). Každý sudý tým se poté utkal dvoukolově s každým lichým týmem (16 kol). Základní část tak čítala 46 kol. Nejlepších 13 týmů postoupilo do play off, přičemž nejlepší 3 byli nasazeni přímo do čtvrtfinále, ostatní hráli předkolo play off. Předkolo a čtvrtfinále se hrálo na 2 vítězné zápasy, semifinále a finále na tři vítězné. Vítěz finále postoupil do kvalifikace o účast v 1. lize.\n\nTříčlenná kvalifikace o účast v první lize se hrála dvoukolově každý s každým (celkem tedy 6 kol - jeden tým má v každém kole volno). První dva celky kvalifikace přímo postoupily do 1. ligy. Třetí celek zůstal ve druhé lize.\n\nTýmy na devatenácté a dvacáté pozici ve skupině západ a na šestnácté pozici skupiny východ přímo sestoupily do krajských přeborů.\n\n\n\n\nDo kvalifikace 1. národní hokejové ligy postoupily týmy HC ZVVZ Milevsko a Hockey Club Tábor.\n\n\n\n\n\nDo kvalifikace 1. národní hokejové ligy postoupil tým HOKEJ ŠUMPERK 2003 s.r.o..\n\n\n\n\n"}
{"id": "362218", "url": "https://cs.wikipedia.org/wiki?curid=362218", "title": "Golden Earring", "text": "Golden Earring\n\nGolden Earring je nizozemská rocková skupina, založená v roce 1961 v Haagu jako Golden Earrings („s“ na konci přestali používat v roce 1969). Úspěchů v mezinárodních hitparádách dosáhli s písněmi „Eight Miles High“ (1969), „Radar Love“ (1973), „Twilight Zone“ (1982) a „When the Lady Smiles“ (1984). V Holandsku měli více jak 40 hitů a dostali přes 30 zlatých a platinových alb. Současní členové skupiny Golden Earring jsou Barry Hay (zpěv, kytara, flétna a saxofon, člen od roku 1968), George Kooymans (zpěv a kytara, zakládající člen), Rinus Gerritsen (baskytara a klávesy, zakládající člen), a Cesar Zuiderwijk (bicí a perkusy, člen od roku 1970). Golden Earring prodali po celém světě miliony svých alb a jsou pravděpodobně nejstarší rockovou skupinou na světě, která stále vystupuje.\n\n\n"}
{"id": "362220", "url": "https://cs.wikipedia.org/wiki?curid=362220", "title": "Městská divadla pražská", "text": "Městská divadla pražská\n\nMěstská divadla pražská (zkratka MDP) vznikla v roce 1929 tak, že k původnímu městskému Divadlu na Vinohradech byla organizačně přičleněna nová scéna Komorního divadla v Hybernské ulici.\n\nSoučasná podoba Městských divadel pražských pochází z roku 1950, tehdy vznikla spojením několika pražských divadel. Ke Komornímu divadlu bylo připojeno Nové veseloherní divadlo (ve Stýblově pasáži na Václavském náměstí), které bylo přejmenováno na Divadlo Komedie. V roce 1954 se pak přestěhovalo do bývalého paláce Báňské a hutní společnosti na rohu Jungmannovy a Lazarské ulice. Od 1. července 1962 se součástí MDP stalo i Divadlo ABC, se sídlem ve Vodičkově ulici. V letech 1953–1971 mělo navíc letní scénu ve Valdštejnské zahradě a v letech 1967–1968 i v zahradě Ledeburské.\n\nV období působení ředitele Oty Ornesta (od 1. září 1950), pod jehož vedením dosáhlo divadlo největšího věhlasu, hrál jediný soubor na třech scénách – v Divadle ABC, v Divadle Komedie a v Komorním divadle. Tento soubor vznikl v roce 1950 z části souboru Divadla na Vinohradech, ze souboru Realistického divadla a od roku 1962 byl posílen většinou členů souboru původního Divadla ABC. Na takto široké platformě vznikl, dnes již bohužel legendární soubor, čítající obrovské množství vynikajících hereckých osobností; jmenujme např. Marii Rosůlkovou, Svatopluka Beneše, Rudolfa Hrušínského st., Radovana Lukavského, Jaroslava Marvana, Irenu Kačírkovou, Lubomíra Lipského, Josefa Kemra, Václava Vosku, Danu Medřickou, Josefa Beka.\nTi a mnozí další, pod režijním vedením Oty Ornesta a jeho kolegů Miroslava Macháčka, Václava Hudečka, Alfréda Radoka a Karla Svobody, dávali vděčným divákům zábavu i poučení (a mnohým, alespoň na pár desítek minut, možnost zapomenout na tehdejší šeď reálného socialismu).\n\nS divadlem spolupracovali významní výtvarníci, např. Cyril Bouda, Ester Krumbachová, Josef Svoboda, František Tichý a František Tröster, a jako hosté další režiséři, např. Jaromír Pleskot, Miroslav Horníček, František Salzer a Ján Roháč.\n\nUváděl se zde klasický repertoár i moderní západní dramatika, např.:\n\nV únoru 1972, v období normalizace, byl Ota Ornest odvolán z funkce ředitele, nahradil jej Lubomír Poživil (bývalý ředitel Divadla pracujících v Mostě v letech 1952–1972), který se snažil v nelehkých podmínkách udržovat dobrou tradici divadla, které tehdy působilo na scénách Divadla Rokoko, Divadla Komedie a Divadla ABC. Komorní divadlo bylo uzavřeno v r. 1976 z politických důvodů pod záminkou rekonstrukce, která nikdy neproběhla. Dobrá tradice divadla zůstala na oněch třech scénách i v době, kdy se repertoár stal poplatnějším jak režimu, tak odlehčené zábavnosti. Zůstal divadlem velkých hereckých individualit (Alois Švehlík, Zlata Adamovská, Věra Galatíková, Naďa Konvalinková, Boris Rösner, Ladislav Frej, Václav Vydra mladší, Jan Tříska) a kvalitních inscenací, vznikajících pod vedením režisérů Františka Mišky, Ladislava Vymětala a posléze K. Kříže (Higgins: \"Harold a Maude\", N. Simon: \"Drobečky z perníku\", Kander: \"Chicago\", Gorin: \"Zapomeňte na Hérostrata!\", I. Bukovčan: \"Luigiho srdce\", M. Horníček: \"Dobře utajené housle\", Hugo: \"Ruy Blas\", W. Shakespeare: \"Sen noci svatojánské\", E. O'Neil: \"Smutek sluší Elektře\"), jehož působení vytvořilo další velkou éru tohoto divadla.\n\nPo roce 1989 se divadla rozdělila na tři samostatné subjekty s vlastními soubory a vlastním uměleckým vedením, Divadlo Komedie se pak osamostatnilo úplně.\n\nK opětovnému umělecko-provoznímu propojení divadel ABC a Rokoko došlo v roce 2006 pod vedením ředitele Ondřeje Zajíce a uměleckého šéfa Petra Svojtky. Začala obměna repertoáru a podařilo se vyprofilovat novou tvář obou scén. Divadlo ABC, které bylo dříve chápáno jako bulvární divadlo s žánrovým repertoárem, se postupně proměnilo ve scénu, která nabízí složitější témata, zpracovávaná stále náročnější uměleckou formou. Divadlu Rokoko se etablovalo jako komorní scéna s lehce exkluzivním repertoárem, kde je kladen důraz především na individuální herecký výkon.\n\nSezonou 2018/2019 začíná nová etapa Městských divadel pražských: do vedení nastoupil ředitel Daniel Přibyl spolu s uměleckým šéfem Michalem Dočekalem se společným cílem přeměnit Městská divadla pražská na respektovanou kulturní instituci hrající aktivní roli ve vývoji nejen českého a evropského divadla, ale společnosti vůbec.\n\nAlena Vránová\n\nVáclav Havel\n\n\nRadovan Lukavský\n\nCarmen Mayerová\n\nViktor Preiss\n\nJaroslava Adamová\n\nJiřina Bohdalová\n\nFrantišek Němec\n\nNina Jiránková\n\n\n\n"}
{"id": "362224", "url": "https://cs.wikipedia.org/wiki?curid=362224", "title": "Vasco Núñez de Balboa", "text": "Vasco Núñez de Balboa\n\nVasco Núñez de Balboa (1475 Jerez de los Caballeros – 15. ledna 1519) byl španělský objevitel, guvernér a dobyvatel. Známý je především tím, že v roce 1513 přešel Panamskou šíji až k Tichému oceánu a stal se tak prvním Evropanem, který vedl expedici, jež viděla nebo dosáhla Tichého oceánu ze strany Nového světa.\n\nV roce 1500 cestoval do Nového světa a po několika průzkumech se usídlil na ostrově Hispaniola. V roce založil osídlení Santa María la Antigua del Darién v dnešní Panamě, které se stalo prvním trvalým osídlením Evropanů v kontinentální Americe (osídlení v San Sebastiánu de Urabá, které rok předtím založil Alonso de Ojeda, se v té době už zřítilo). \n\nBalboa se narodil v Jerezu de los Caballeros ve Španělsku. Byl potomkem pánů z hradu Balboa, v blízkosti Villafranca de los Barros v Badajozu; jeho otec Nuňo Arias de Balboa byl šlechtic a jeho matka byla paní z Badajozu, který se nachází v jihozápadním Španělsku v Extremaduře. O jeho dětství toho není moc známo s výjimkou faktu, že byl třetím ze čtyř synů. Během dospívání pracoval jako sluha a panoš u Dona Pedra de Portocarrera, pána z Mogueru.\n\nV roce 1500, poté, co se rozšířily zprávy o plavbě Kryštofa Kolumba do Nového světa, Balboa motivován tímto svým vzorem se rozhodl nalodit na svoji první plavbu do Ameriky spolu s Juanem de la Cosou; šlo o expedici Rodriga de Bastidase. Bastidas dostal povolení přivézt zpět poklad pro krále a královnu, zatímco si mohl nechat čtyři pětiny pokladu pro sebe – tato politika byla známá jako „Královská pětina“. V roce 1501 překročil Karibské pobřeží z východu Panamy, podél kolumbijského pobřeží, přes záliv Urabá směrem ke Cabo de La Vela. Expedice pokračovala v průzkumech severního pobřetí Jižní Ameriky tak dlouho, dokud nezjistili, že mají málo mužů. Proto se plavili k Hispaniole, ostrovu, který je v současnosti rozdělen mezi Dominikánskou republiku a Haiti.\n\nS podílem svých příjmů z této události se Balboa usídlil v roce 1502 v Hispaniole, kde po několik let pobýval jako plantážník a farmář s prasaty. Nicméně ve svém podnikání nebyl úspěšný a skončil v dluzích. Nakonec byl donucen přerušit život na ostrově.\n\nV roce 1508 zahájil španělský král Ferdinand II. Katolický dobývání Tierra Firme (oblasti zhruba odpovídající Panamské šíji). V regionu mezi El Cabo de la Vela (blízko východní hranice Kolumbie) a El Cabo de Gracias a Dios (hranice mezi Hondurasem a Nikaraguou) vytvořil dvě nová teritoria. Hranicí mezi těmito dvěma teritorii se stal záliv Urabá: Nueva Andalucía ležela na východ a jejím guvernérem se stal Alonso de Hojeda, a Veragua ležela na západ a jejím guvernérem byl Diego de Nicuesa.\nV roce 1509, ve snaze uniknout svým věřitelům v Santu Domingu, se Balboa vydal na plavbu jako černý pasažér, ukryt v barelu spolu se svým psem Leoncicem. Tato expedice byla vedená \"Alcalde Mayorem\" z Nueva Andalucíe, Martínem Fernándezem de Encisem, jehož úkolem bylo pomoci svému předchůdci Alonsovi de Ojedovi. De Ojeda spolu se sedmdesáti muži založil osídlení San Sebastián de Urabá v Nové Andalúsii, na území, na němž bude později postaveno město Cartagena de Indias. Nicméně osadníci museli vzdorovat mnoha válečným národům žijícím v této oblasti, kteří užívali jedovaté zbraně, a de Ojeda byl zraněn na noze. Krátce nato vyplul de Ojeda k Hispaniole a opustil tak kolonii pod vedením Francisca Pizarra, který byl v té době jediným vojákem čekajícím na připlutí Encisovy expedice. De Ojeda požádal Pizarra, aby ponechal v osadě po dobu 50 dnů několik mužů, a pokud do té doby nedorazí žádná pomoc, aby použil veškeré možné prostředky a dostal se zpět na Hispaniolu.\n\nPředtím než do San Sebastiánu de Urabá dorazila výprava, Fernández de Enciso objevil na palubě Balbou. Pohrozil mu, že ho nechá vysadit na prvním neobydleném ostrově, na který narazí; později toto rozhodnutí přehodnotil a rozhodl se využít Balboovy znalosti o tomto regionu (Balboa region prozkoumal osm let předtím) ke svému prospěchu. Tato skutečnost spolu s tím, že posádka prosila o ponechání života Balboovi, nenechala Fernándezovi de Enciso žádnou jinou možnost než zachránit Balboův život a nechat ho na palubě. Navíc oba souhlasili s tím, že je třeba sesadit de Nicuesu z pozice guvernéra Veragui.\n\nPo uplynutí padesáti dní začal Pizarro s přípravami na návrat na Hispaniolu, když v tom dorazila Encisova loď. Balboa si získal mezi posádkou značnou popularitu díky svému charisma a znalostem oblasti. Naopak Fernández de Enciso nebyl mezi muži příliš oblíben: mnoho z nich nesouhlasilo s jeho příkazem vrátit se do San Sebastiánu, zvláště poté, co se dozvěděli, že když dorazili, bylo osídlení kompletně zničeno a že domorodci na ně už čekají, aby provedli sérii neúprosných útoků. \n\nBalboa předpokládal, že osídlení San Sebastián se přesune do regionu Darién, na západ od zálivu Urabá, kde půda byla úrodnější a domorodci méně bojechtiví. Fernández de Enciso o tomto návrhu vážně uvažoval a později vojsko pochodovalo do Dariénu, kde už na něj čekal domorodý vůdce (\"cacique\") Cémaco s 500 válečníky připravenými k bitvě. Španělé obávající se vysokého počtu nepřátelských válečníků, přislíbili \"Panně antické\", uctívané v Seville, že nové osídlení v regionu pojmenují po ní, pokud tedy zvítězí. Pro obě strany to byla náročná bitva, ale s trochou štěstí z ní Španělé vyšli jako vítězové.\n\nCémaco zničil spolu se svými válečníky město a odešel do džungle. Španělé vyplenili domy a zmocnili se pokladu plného zlatých ornamentů. Balboa dodržel svůj slib a v září 1510 založil první stálé osídlení na půdě kontinentální Ameriky a pojmenoval ho Santa María la Antigua del Darién.\n\nVítězství Španělů nad domorodci a založení Santa Maríi la Antigua del Darién, nyní se nacházející v relativně mírném regionu, získalo Balboovi autoritu a respekt mezi jeho společníky. Jejich nenávist vůči \"alcalde mayorovi\" Fernándezi de Encisovi vzrůstala, protože ho považovali za chamtivého despotu kvůli restrikcím, které stanovil na přidělení domorodého zlata.\n\nBalboa využil situace a jednal jako mluvčí nespokojených osadníků. Sesadil Fernándeze de Encisa z pozice starosty tím, že použil následující legální manévr: de Enciso nyní kontroloval území ve Veragui, na západ od zálivu Urabá; od té doby, co zastupoval Alonsa de Ojedu, byl jeho mandát nelegitimní, protože guvernérem Veragui byl Diego de Nicuesa, ne de Ojeda. Proto mohl být Fernández de Enciso zbaven funkce a uvězněn. Po sesazení de Encisa byla nastolena mnohem otevřenější vláda a bylo zvolení místní shromáždění (první v Americe). Jmenováni byli dva \"starostové\": Martín Samudio a Vasco Núñez de Balboa.\n\nKrátce poté dorazila do Santa Maríi flotila vedená Rodrigo Enriquem de Colmenaresem. Jeho úkolem bylo nalézt de Nicuesu, který čelil rovněž několika problémům na severu Panamy. Když se de Colmenares dozvěděl o nedávných událostech, přesvědčil místní osadníky, že by se měli podrobit autoritě de Nicuesy, protože jejich země byla pod jeho jurisdikcí. Enrique de Colmenares pozval dva zástupce jmenované místní vládou, aby cestovali s jeho flotilou, a nabídli de Nicuesovi autoritu nad městem. Těmito dvěma zástupci byli Diego de Albites a Diego de Corral.\n\nEnrique de Colmenares našel de Nicuesu blízko města Nombre de Dios, těžce zraněného a s pár muži, kteří přežili šarvátku s domorodci. Po jeho osvobození slyšel guvernér de Nicuesa o Balboových činech, štědrosti náčelníka Cémaca a bohatství Santa Maríi. Slíbil, že potrestá Balbou, jakmile opět získá kontrou nad městem, protože považoval Balboovy činy za snahu o podrytí své autority ve Veragui.\n\nJistý Lope de Olano, který byl uvězněn spolu s dalšími rebely, přesvědčil zástupce Santa Maríi, že udělají obrovskou chybu, pokud předají kontrolu de Nicuesovi, který je podle nich krutý, chamtivý a schopný sám zničit prosperitu města. S tímto vědomím pluli de Albites a del Corral před de Nicuesou a informovali Balbou a místní autority o guvernérových záměrech.\n\nKdyž připlul de Nicuesa do přístavu v Santa Maríi, objevil se dav a následný povyk zachránil guvernéra od vylodění a cestě do města. De Nicuesa trval na tom, že bude uznán, už ne jako guvernér, ale jako obyčejný voják, ale kolonisti mu přesto nedovolili se vylodit. On a dalších 17 mužů bylo donuceno nalodit se na bárku s několika málo zásobami a 1. března 1511 byli vpuštěni na moře. Loď zmizela a po de Nicuesovi a jeho mužích nezůstala žádná stopa. Balboa se stal guvernérem Veragui.\n\nS titulem guvernéra přišla do Santa Maríi a Veragui absolutní autorita. Jedním z prvních Balboových činů jako guvernéra byl proces s Fernándezem de Encisem, obviněným z uzurpace guvernérovy autority. De Enciso byl poslán do vězení a jeho majetek byl zkonfiskován. Nicméně uvězněn byl jenom na krátkou dobu: Balboa ho osvobodil pod podmínkou, že se okamžitě vrátí na Hispaniolu a odtamtud do Španělska. Spolu s ním na stejné lodi pluli dva zástupci Balboy, kteří měli informovat koloniální autority o situaci a požadovat více mužů a zásob k tomu, aby se pokračovalo v dobývání Veragui.\n\nV tom samém času Balboa ukázal, že má mentalitu dobyvatele: vyplul na západ, cestoval podél karibského pobřeží Panamy, porazil různé kmeny a spřátelil si ostatní, prozkoumal řeky, hory a neduživé bažiny, zatímco pokaždé hledal zlato a otroky a rozšiřoval své území. Byl také schopen potlačit revolty mezi těmi z jeho mužů, kteří podrývali jeho autoritu a díky síle, diplomacii a jednáním si získal jistý respekt a obavu mezi domorodci. V dopise adresovaném španělskému králi vyjádřil trošku ironicky, že musí jednat jako průvodce a dokonce objevuje nové cesty vlastníma rukama.\n\nPokračoval v pěstování kukuřice, obdržel nové zásoby z Hispanioly a Španělska a naučil své muže žít jako objevitelé na nových územích. Balboovi se podařilo shromáždit velké množství zlata, většina z něho byly ornamenty, které nosily domorodé ženy, a zbytek získal násilím. V roce 1513 napsal dlouhý dopis španělskému králi, požadujíc více mužů (kteří byli již aklimatizováni) z Hispanioly, zbraně, zásoby, tesaře zručné ve stavění lodí, a všechen materiál potřebný pro stavbu flotily. V následujícím dopise z roku 1515 poukazoval na svoji humanitární politiku vůči domorodcům, zatímco ve stejné době požadoval extrémní krutost při jednání s kanibaly a násilnými kmeny.\n\nNa konci roku 1512 a v prvních měsících roku 1513 připlul do oblasti osídlené náčelníkem Caretou, kterého snadno porazil a pak si ho spřátelil. Careta byl pokřtěn a stal se jedním z Balboových hlavních spojenců; zajistil přežití domorodců slibem, že bude zásobovat Španěly jídlem. Balboa pak pokračoval ve své cestě, připlul do země v Caretově sousedství, patřící jeho rivalovi náčelníku Poncovi, který se svými lidmi odešel do hor. Ponca zanechal svoji vesnici prázdnou a umožnil tak Španělům a Caretovým mužům plenění. O několik dní později připlula expedice k zemím náčelníka Comagreho – šlo o úrodný, ale podle údajů nebezpečný terén. Nicméně Balboa byl přijat v míru a dokonce pozván na hostinu k jeho slávě; Comagre, stejně jako Careta, byl pak pokřtěn.\n\nKdyž Balboa poprvé viděl obyvatele vesnice Quarequas, mnoho z nich se oddávalo homosexuálním hrátkám. Rozzuřený Balboa je nechal zabít jeho psy. \n\nV Comagreho zemích Balboa poprvé slyšel o „jiném moři“. Začalo to hádkami mezi Španěly, kteří nebyli spokojeni s příděly zlata. Comagreho nejstarší syn, Panquiaco, rozzlobený španělskou lakotou, zavedl měřítka pro vážení zlata a zvolal: „Když jste tak hladoví po zlatě, že opustíte vaše země, abyste vyvolali hádky v jiných zemích, měl bych vám ukázat provincii, kde můžete zkrotit tento hlad“. Pancuiaco jim pověděl o království na jihu, kde lidé byli tak bohatí, že jedli a pili z talířů a pohárů ze zlata, ale že dobyvatelé budou potřebovat přinejmenším tisíc mužů k poražení kmenů žijících v této zemi na pobřeží „jiného moře“.\n\nNeočekávané zprávy o novém území bohatém na zlato obdržel Balboa s velkým zájmem. Na počátku roku 1513 se vrátil do Santa Maríi, aby získal více mužů z Hispanioly. Tam se dozvěděl, že Fernández de Enciso informoval koloniální autority o tom, co se odehrálo v Santa Maríi. Poté, co zjistil, že nemůže počítat s žádnou pomocí s Hispanioly, Balboa vyslal Enriqueho de Colmenarese přímo do Španělska pro pomoc.\n\nZatímco v Santa Maríi byla organizována expedice k Jižnímu moři, někteří dobyvatelé pluli 10 mil proti proudu řeky Atrato do vnitrozemí, ale vrátili se s prázdnýma rukama. Balboův požadavek na muže a zásoby byl zamítnut: Encisův případ byl tou dobou již na španělském dvoře velmi dobře znám. Proto Balboa neměl jinou možnost než vyrazit na výpravu s nevelkými zásobami, které měl k dispozici v Santa Maríi.\n\nS pomocí informací od různých spřátelených náčelníků začal Balboa svoji cestu přes Panamskou šíji 1. září 1513 spolu se 190 Španěly, několika domorodými průvodci a pár psy. S malou brigantínou a deseti domorodými kánoemi pluli podél pobřeží a jako první spatřili zemi v regionu náčelníka Carety. 6. září expedice pokračovalo s posilou 1.000 Caretových mužů a vstoupila do země náčelníka Poncy. Ponca reorganizoval své jednotky a zaútočil, ale byl poražen a donucen spřátelit se s Balboou. Po několika dnech a s několika Poncovými muži vstoupila výprava 20. září do husté džungle a po pár dnech dorazila s pár obtížemi do země náčelníka Torechy, který vládl ve vesnici Cuarecuá. V této vesnici se odehrála zuřivá bitva, v níž byl Torecha poražen a zabit. Jeho následovníci se rozhodli připojit se k výpravě. Nicméně skupina byla vyčerpaná a několik mužů bylo těžce zraněno, proto se mnozí rozhodli zůstat v Cuarecui a obnovit své síly.\n\nNěkolik málo mužů pokračovalo v cestě s Balboou a další den vstoupili do hor podél řeky Chucunaqui. Podle informací od místních bylo možno spatřit Jižní moře z vrcholu tohoto pohoří. Balboa kráčel vpředu a před polednem toho dne, 25. září, dosáhl vrcholu a viděl daleko na horizontu vody neobjeveného moře. Emoce byly obrovské a ostatní se dychtivě připojili k Balboovi, aby ukázali svoji radost z Balboova objevu. Andrés de Vera, kaplan expedice, zanotoval Te Deum, zatímco muži vztyčovali kamenné pyramidy a vyřezávali svými meči kříže do kůry stromů, aby označili místo, kde bylo dokonáno objevení Jižního moře.\n\nPo impozantním momentu objevení sestoupila expedice z hor k moři, došla do země náčelníka Chiapese, který byl poražen po krátké bitvě a pozván, aby se připojil k výpravě. Z Chiapesovy země se oddělily tři skupiny, které hledaly cesty k pobřeží. Skupina vedená Alonso Martínem dosáhla pobřeží o dva dny později. Vzali kánoi a vyrazili na krátkou objevnou cestu, tím se stali prvními Evropany, kteří se plavili po Tichém oceánu. Po návratu do Chiapesovy oblasti o tom Martín informoval Balbou, který s 26 muži pochodoval směrem k pobřeží. Jakmile tam došli, Balboa zvedl své ruce, v jedné meč a v druhé vlajku s obrázkem Panenky Marie, vešel po kolena do oceánu a prohlásil vlastnictví nového moře a všech přilehlých zemí jménem Španělského království.\n\nPo cestě dlouhé více než 110 km pojmenoval Balboa zátoku, kam přistáli, San Miguel, protože tam přistáli 29. září, ve svátek archanděla Michaela. Nové moře pojmenoval Jižní moře, protože aby ho dosáhli, museli cestovat na jih.\n\nBalboův hlavní cíl expedice byl najít na zlato bohatá království, které jim sliboval Panquiaco. Na konci překročil země náčelníků Coquera a Tumaca, snadno je porazil a vzal si jejich bohatství zlata a perel. Pak se dozvěděl, že perly se hojně vyskytovaly na ostrovech ovládaných Terarequíem, mocným a obávaným náčelníkem. Balboa vyrazil v několika kánoích k těmto ostrovům a největší z nich pojmenoval Isla Rica (Bohatý ostrov, dnes znám jako Isla del Rey). Celé souostroví pojmenoval Souostroví perel a tak se jmenuje dodnes.\n\nV listopadu se Balboa rozhodl vrátit do Santa Maríi, ale jinou cestou, aby dále rozšiřoval území a zajistil více zlata. Prošel územími Teocy, Pacry, Bugue Bugueho, Bononaimy a Chorizo, některé porazil silou a jiné si spřátelil diplomacií. Obzvláště krvavá bitva se odehrála proti náčelníkovi Tubanamáovi, kterého Balboa porazil. V prosinci přistála výprava opět na karibském pobřeží, u zálivu San Blas, na pásu země patřícím náčelníkovi Pocorosovi. Odtud postupoval do země Comagreho, aby zjistil, že jeho věrný spojenec zemřel. Jeho syn, Panquiaco, byl nyní novým vůdcem.\n\nOdtud prošel zeměmi Poncy a Carety, aby 19. ledna 1514 konečně dorazil zpět do Santa Maríi, s pokladem plným bavlněného zboží, více než 100 000 castellánů zlata, nemluvě o perlách. Všechno toto se ale nevyrovná významu objevu Jižního moře jménem Španělska. Balboa přikázal Pedrovi de Arbolanchovi, aby vyplul do Španělska se zprávami o objevu. Poslal rovněž pětinu pokladu králi, jak přikazoval zákon.\n\nObvinění Fernándeze de Encisa, kterého Balboa sesadil, a odstranění a zmizení guvernéra de Ojedy, přinutily krále, aby jmenoval Pedra Ariase de Ávilu za guvernéra nově vytvořené provincie Castilla de Oro. Arias, spíše známý jako \"Pedrarias Dávila\", který se později stal notoricky známým pro svoji krutost, převzal kontrolu nad Veraguou a podařilo se mu zklidnit situaci. Pedrarias odplul z Arbolanchy ve Španělsku s výpravou 1500 mužů a se 17 loděmi, čímž byl podpořen Balboův požadavek vůči koruně na více mužů a zásob. Jednalo se o do té doby největší a nejkompletnější expedici, která vyrazila ze Španělska k Novému světu.\n\nPedrarias byl na této výpravě doprovázen Gasparem de Espinosou, který byl \"alcadem mayorem\", tentýž Martín Fernández de Enciso, kterého Balboa přiměl k odchodu do exilu, byl nyní hlavním velitelem, Gonzalo Fernández de Oviedo byl královským úředníkem a kronikářem; spolu s nimi plulo i několik kapitánů, mezi nimi Juan de Ayora, Pedrariasův zástupce. Na palubě bylo i několik kleriků, především františkánský mnich Juan de Quevedo, jmenovaný biskupem Santa Maríi. Mezi cestujícími byli i ženy, například Isabel de Bobadilla, Pedrariasova žena. Více než 500 mužů zemřelo hladem nebo na nepřízeň počasí brzy poté, co výprava dosáhla Dariénu. Fernández de Oviedo zaznamenal, že rytíři pokryti hedvábím a brokátem, kteří se tak odlišovali v Italských válkách, zemřeli hladem a horečkou v prostředí kruté tropické džungle.\n\nBalboa přijal Pedrariase a jeho zástupce v červenci 1514 a akceptoval rezignovaně své nahrazení na místě guvernéra a starosty. Nicméně osadníkům se změna nelíbila a někteří z nich plánovali bojovat proti Pedrariasovi, dokonce i když samotný Balboa projevil respekt vůči novým koloniálním autoritám.\nJakmile se Pedrarias ujal vlády, Gaspar de Espinosa Balbou zajal a vedl s ním proces „v absenci“, kde mu bylo uloženo zaplatit reparace Fernándezu de Encisovi a dalším. Nicméně byl shledán nevinným v případu zavraždění de Nicuesy, takže krátce poté byl osvobozen.\n\nKvůli přelidnění v Santa Maríi rozhodl Pedrarias o několika výpravách, které měly za cíl najít nové lokality vhodné pro osídlení. Balboa požadoval po Pedrariasovi, aby mohl prozkoumat region Dabaibe podél řeky Atrato, kde podle legend měl stát chrám plný velkého bohatství. Nicméně tato výprava se ukázala jako chybná a Balboa z ní vyšel zraněný následkem neustálých útokům místních domorodců.\n\nTento neúspěch ale neodradil Balbou od návratu k průzkumům Jižního moře. Tajně se mu podařilo dát dohromady vojsko mužů z Kuby. Loď, na které pluli, zakotvila ihned vedle Santa Maríi a její strážce informoval Balbou o tom, že muži dorazili. Za to obdržel 70 castellonů zlata. Pedrarias se ale brzy o lodi dozvěděl; rozzlobený zatknul Balbou, odvolal všechny jeho muže a plánoval zamknout ho do dřevěné klece. Biskup de Quevedo ho od tohoto plánu odradil a vyzval ho, aby nezneužíval svoji moc proti Balboovi.\n\nV tomto čase španělská koruna konečně ocenila jeho hodnotné služby. Král mu udělil tituly \"„Adelantado Jižního moře“\" a \"„Guvernér Panamy a Kuby“\". Dále král nařídil Pedrariasovi, aby projevil Balboovi respekt a konzultoval s ním všechny záležitosti týkající se dobývání a vlády v Castilla de Oro. Kvůli tomuto všemu musel Pedrarias Balbou osvobodit a ospravedlnit.\n\nTímto okamžikem rivalita mezi Balboou a Pedrariasem náhle ustala, z velké části kvůli zásahu biskupa de Quevedo a Isabely de Bobadillo, kteří Balboovi zařídili sňatek s Maríou de Peňalosa, jednou z Pedrariasových dcer. María žila ve Španělsku. Svatba se odehrála a krátce nato odjel biskup do Španělska. Přátelství mezi Pedrariasem a Balboou trvalo sotva dva roky, ale za tu dobu stačil Balboa ukázat velkou úctu vůči svému tchánovi. \n\nBalboa si přál pokračovat v průzkumech Jižního moře, ale Pedrarias dělal vše proto, aby odložil jeho odjezd. Nicméně ve světle nových vzájemných vztahů mezi nimi ho Pedrarias nemohl úplně zastavit a tak nakonec souhlasil a nechal Balbou vyrazit na expedici s tím, že mu dal licenci na průzkum na rok a půl.\n\nMezi roky 1517 a 1518 se tedy Balboa přemístil do Acly, spolu s 300 muži, využívaje na cestě sílu domorodců a otroků z Afriky. Podařilo se mu získat materiál potřebný k výstavbě nových lodí. Cestoval proti proudu řeky Balsas, kde postavil čtyři lodě. Přes Pacifik cestoval 74 km, podél Souostroví perel a pobřeží u Dariénu, až do \"Puerto Piňas\". Toto místo získalo svůj název díky velkému množství ananasů \"(piňas)\", které zde Balboa objevil. Poté se vrátil do Acly, aby mohl pokračovat ve stavbě mohutnějších lodí. \n\nPři zpáteční cestě mu Pedrarias napsal několik rozhořčených dopisů, ve kterých požadoval setkání s Balboou co nejdříve. Balboa rychle uposlechl. Na půli cesty do Santa Maríi narazil na skupinu vojáků vedených Francisco Pizarrem, který ho zajal ve jménu guvernéra a obvinil ho z pokusu uzurpovat si Pedrariasovu moc a vytvořit oddělenou vládu nad Jižním mořem. Uražený Balboa odmítl všechny příkazy a požadoval, aby se mohl vrátit do Španělska, kde by stanul před soudem; Pedrarias spolu s Martinem Enciso nicméně nařídili, aby se soud konal bez jakýchkoliv průtahů.\n\nProces s Balboou začal v lednu 1519 a 15. ledna jej de Espinosa odsoudil k smrti setnutím. Čtyři z Balboových přátel, Fernando de Argüello, Luis Botello, Hernán Muňoz a Andrés Valderrábano, byli obviněni z napomáhání Balboovi a odsouzeni k témuž trestu. Rozsudek měl být vykonán v Acle, aby se ukázalo, že konspirace měla své kořeny v této kolonii.\n\nKdyž byli Balboa a jeho přátelé odváděni ke špalku, hlásný ve městě křičel: „Toto je spravedlnost, kterou král a jeho zástupce Pedro Arias de Ávila uvalují na tyto muže, zrádce a uzurpátory území Koruny.“ Balboa nemohl potlačit své rozhořčení a odpověděl: „Lži, lži! Nikdy jsem v srdci neměl takový čin, vždy jsem loajálně sloužil králi s myšlenkou rozšířit jeho domínia.“ Pedrarias pozoroval popravu schován za pódiem. Kat popravil sekerou Balbou a jeho čtyři přátele. Balboova hlava se neoddělila na první seknutí; musely být použity tři. Jejich hlavy zůstaly po několik dní na veřejnosti, jako ukázka Pedrariasovy moci.\n\nPoslední místo Balboova odpočinku není známo, částečně proto, že neexistují žádné záznamy o tom, co se stalo v Acle po popravě.\n\nNa lodích, které vyrobil Balboa, se plavil po Jižním moři Pedrariasův poddaný Gaspar de Espinosa. V roce 1520 přejmenoval Fernão de Magalhães moře pro jeho klidné vody na \"Tichý oceán\".\n\nI když na Balbou čekala předčasná smrt, jeho činy a skutky si historie pamatuje. Několik parků a ulic v Panamě nese jméno „Vasco Núňez de Balboa“ a několik památníků vzdává čest jeho objevu Jižního moře. Panamská měna se jmenuje balboa a jeho podobiznu je možné zahlédnout na některých mincích. S jeho jménem je také spojován hlavní přístav v Panama City, Balboa (tichomořský vstup do Panamského průplavu), a okres Balboa v provincii Panama, ke které patří Souostroví perel, jež objevil. V San Franciscu v Kalifornii v USA se jméno Balboa objevuje v jednom názvu v řadě ulic, které jsou pojmenovány po španělských dobyvatelích. V centru San Diega v Kalifornii je rovněž velký park (Balboův park) pojmenovaný po Balboovi; v tomto parku se nachází mnoho světoznámých muzeí. Jeho jméno je také připomínáno v Madridu – a to názvem ulice a stanice metra. \n\nNejvyšší řád udělovaný panamskou vládou mimořádným lidem, jak domácím tak i zahraničním, je \"řád Vasco Nuňéze de Balboa\" v různých hodnotách, který byl založen zákonem z 28. ledna 1933.\nPo Balboovi je pojmenován také měsíční kráter Balboa.\n\n"}
{"id": "362225", "url": "https://cs.wikipedia.org/wiki?curid=362225", "title": "Translatio imperii", "text": "Translatio imperii\n\nTranslatio imperii (latinsky \"přenesení vlády\") je koncept vyvinutý ve středověku a popisující historii jako lineární vývoj. Následník získává vládu přenesením moci z jednoho nejvyššího vládce (císaře) na dalšího.\n\nJacques Le Goff popisuje koncept \"translatio imperii\" jako typický projev středověku. A to z několika důvodů: idea \"linearity\" (nepřerušeného pokračování, posloupnosti) času a historie byla pro středověk typická; koncept \"translatio imperii\" také opomíjel podobné vývoje v jiných částech světa (které neměly pro středověké Evropany žádný význam) a zároveň nerozlišoval mezi nadpozemskou historií a historií světové mocnosti. Tehdejší Evropané považovali nadpřirozené a hmotné věci za součást jednoho kontinua, jež brali jako svou skutečnost, realitu. Navíc princip kauzality jedné vlády nevyhnutelně vedoucí ke svému nástupci byl často zmiňován ve středověkých kronikách, což je považováno za typický středověký přístup.\n\nNebylo překvapením, že většina autorů popisovala \"translatio imperii\" jako posloupnost vedoucí k velmoci ovládající oblast, ve které autor žil.\n\n\n\nTranslatio Studii et Imperii (anglicky)\n"}
{"id": "362227", "url": "https://cs.wikipedia.org/wiki?curid=362227", "title": "Scéna", "text": "Scéna\n\nScéna má více významů:\n\n"}
{"id": "362228", "url": "https://cs.wikipedia.org/wiki?curid=362228", "title": "Depresivní děti touží po penězích", "text": "Depresivní děti touží po penězích\n\nObčanské sdružení Depresivní děti touží po penězích vytváří interdisciplinární umělecké projekty v netradičních prostorech. Cílem těchto projektů je nahlédnout dané prostory z jiné, neobvyklé perspektivy, využít jejich genia loci prostřednictvím zvláštního uměleckého ztvárnění nějakého specifického díla a v neposlední řadě taktéž zdokumentovat stav příslušného objektu.\n\n\nInspirací pro projekt byl prostor Kaple svatého Kříže, kde v době jejího dokončení nechal Karel IV. kromě 130 obrazů světců (tzv. svaté vojsko) z rukou Mistra Theodorika instalovat také 130 relikvií daných světců. Kaple mu sloužila především k rozjímání. Stejný počet posvátných předmětů má uchovávat i RELIQUIARUM. Zatímco Karel IV. vybíral podle běžného církevního kánonu, Depresivní děti pojmou do svého relikviáře významné, pozitivní i negativní osobnosti z nejrůznějších oblastí lidské činnosti 20. století, svaté vojsko současného světa.\n\nPrvní uvedení se uskutečnilo v červnu 2009 v rámci festivalu Divadlo Evropských regionů v Hradci Králové. Podruhé byl butik s ostatky zprovozněn na festivalu Divadlo v Plzni v září 2009. Zatím naposledy byl Relikviář uveden na festivalu ...příští vlna/next wave... v Praze a v rámci projektu Perverze v Čechách v divadle Husa na provázku v Brně.\n\nV roce 2011 bylo Reliquiarum znovu otevřeno jak v Praze, tak v Brně.\n\n\n"}
{"id": "362230", "url": "https://cs.wikipedia.org/wiki?curid=362230", "title": "Oeno", "text": "Oeno\n\nOeno je malý korálový atol v Tichém oceánu. Patří mezi čtyři Pitcairnovy ostrovy a je z nich třetí největší. Nejvyšší bod dosahuje pouze 4 m n. m. Oeno byl připojen k Pitcairnovým ostrovům v roce 1938, předtím patřil Velké Británii. Leží asi 141 km od hlavního města Pitcairnových ostrovů, Adamstownu.\n\n"}
{"id": "362231", "url": "https://cs.wikipedia.org/wiki?curid=362231", "title": "Giuseppe Venturoli", "text": "Giuseppe Venturoli\n\nGiuseppe Venturoli (21. ledna 1768 Bologna – 19. října 1846) byl italský inženýr.\n\nRoku 1817 byl jmenován papežem Piem VII. ředitelem \"Scuola degli Ingegneri\" v Římě. Zabýval se hlavně hydraulikou. Jako první analyzoval proudění v potrubí a nejednotný průtok v kanálech.\nByl členem Accademia dei Quaranta.\nNa počátku 19. století vytvořil návrh Cimitero Monumentale della Certosa di Bologna.\n\n"}
{"id": "362232", "url": "https://cs.wikipedia.org/wiki?curid=362232", "title": "Ducie", "text": "Ducie\n\nDucie je malý korálový atolový ostrov v Tichém oceánu. Patří mezi 4 Pitcairnovy ostrovy, a je z nich nejmenší. Nížiny na Ducie jsou už zaplaveny, takže z moře vystupují jen nové malé ostrůvky. Nejvyšší bod dosahuje pouze 3 m n. m. Ducie se připojil k Pitcairnovým ostrovům v roce 1902, předtím patřil Velké Británii. Leží asi 535 km od hlavního města Pitcarnových ostrovů - Adamstownu.\n\nPortugalský námořník Pedro Fernández de Quirós objevil ostrov Ducie 26. ledna 1606 a pojmenoval ho \"La Encarnación\". Později byl ostrov znovu objeven Brity, když kapitán Edward Edwards, velitel lodi \"Pandora\", pátral po vzbouřencích z lodi Bounty. Ostrov Ducie je pojmenován po baronu Francisi Ducie, kapitánovi britského Královského námořnictva.\n\n"}
{"id": "362233", "url": "https://cs.wikipedia.org/wiki?curid=362233", "title": "EDM", "text": "EDM\n\nZkratka EDM může znamenat:\n\n"}
{"id": "362234", "url": "https://cs.wikipedia.org/wiki?curid=362234", "title": "DMS", "text": "DMS\n\nDMS může být:\n\n"}
{"id": "362235", "url": "https://cs.wikipedia.org/wiki?curid=362235", "title": "Kupředu Polsko", "text": "Kupředu Polsko\n\nKupředu Polsko, polsky \"Naprzód Polsko\" [napšud polsko] je polská politická strana, zakložená politiky spojenými s Radiem Maryja. Mezi zakládajícími členy jsou europoslanci Bogdan Pęk, Bogusław Rogalski, Sylwester Chruszcz, Dariusz Grabowski, Andrzej Zapałowski a bývalý místopředseda (\"wicemarszałek\") polského Sejmu Janusz Dobrosz, kteří všichni byli spojení se stranou LPR a se kterými sympatizuje ředitel Radia Maryja Tadeusz Rydzyk. V říjnu 2008 byla příslušnému soudu podána žádost o registraci strany.\n\nNová strana vedla rozhovory o možném začlenění či volební spolupráci s pravicovou stranou Prawica Rzeczypospolitej. V roce 2010 byla činnost strany ukončena.\n\n"}
{"id": "362236", "url": "https://cs.wikipedia.org/wiki?curid=362236", "title": "Alexandrit", "text": "Alexandrit\n\nAlexandrit patří mezi nejcennější drahokamy a je nejvzácnější varietou minerálu chryzoberylu, který je ruským národním drahokamem. Objeven byl poměrně pozdě, 17. dubna 1834 finským mineralogem N. Nordenskjöldem ve „Smaragdových dolech“ na Uralu.\n\nJeho původ je magmatický v pegmatitech nebo metamorfní v asociaci se skorylem, fenakitem a dalšími nerosty.\n\nKámen budil od samého počátku velkou pozornost pro svou nápadnou barvoměnu, kterou vědci nemohli zpočátku vysvětlit. Proto byl podobně jako i jiné drahokamy před ním rychle opředen legendami a přičítaly se mu nejrůznější vlastnosti. Nejčastěji se o něm říkalo, že je ve dne zeleným smaragdem a v noci fialovým ametystem.\n\nDnes už je tato záhada vysvětlena. Kámen zbarvený železem a chromem silně pohlcuje centrální část světelného spektra, které do kamene vstupuje a má jiné složení ve dne při přirozeném světle slunce a jiné při jakémkoli umělém osvětlení. Pochopení podstaty tohoto jevu umožnilo vytvořit syntetické napodobeniny podobných vlastností. „Alexandritový“ efekt byl vyvinut u syntetických korundů, jimiž se přírodní alexandrit nejčastěji imituje.\n\nKvalitní alexandrity se řadí mezi nejdražší drahé kameny na světě. Jsou velice vzácné a jejich nalezené vzorky nepřesahují velikost tří karátů. Často mívají spoustu vnitřních inkluzí, díky kterým je lze snadno rozlišit od syntetických minerálů. Také se mohou použít jako aktivní součást laseru například pro řezání materiálů.\n\nNaleziště alexandritu jsou v Rusku, na Srí Lance a v Brazílii.\n\n"}
{"id": "362237", "url": "https://cs.wikipedia.org/wiki?curid=362237", "title": "Dětská obrna", "text": "Dětská obrna\n\nDětská obrna, též dětská přenosná obrna nebo poliomyelitida (lat. poliomyelitis) je virové infekční onemocnění člověka. Původcem je \"Poliovirus\" z čeledi \"Picornaviridae\". Přibližně 90 až 95 % infekcí nezpůsobuje žádné symptomy. To ovšem také znamená, že z těchto nakažených se stávají nevědomky přenašeči. Dalších 5 až 10 % lidí má méně závažné symptomy, jako jsou horečka, bolest hlavy, průjem, strnulost krku a bolesti v horních a dolních končetinách. Tito lidé se většinou navrátí do původního stavu během jednoho až dvou týdnů. U asi 0,5 % případů se objeví svalová slabost ústící v neschopnost pohybu. K tomu může dojít během několika hodin až několika dní. Tato ochablost nejčastěji zahrnuje dolní končetiny, ale může řidčeji také zahrnovat svaly hlavy, krku a bránice. Část pacientů se plně zotaví. Z těch se svalovou slabostí okolo 2 až 5 % dětí a 15 až 30 % dospělých umírá. Léta po zotavení se může vyskytnout post-polio syndrom, při němž dochází k postupnému rozvoji svalové ochablosti podobné té, kterou osoba prodělala během iniciální infekce.\n\nPolioviry šířeny jídlem nebo vodou obsahující lidské fekálie a méně častěji z infikovaných slin. Infikovaní mohou šířit nemoc, aniž by se u nich projevily symptomy během 6 týdnů. Tato nemoc může být diagnostikována nálezy virů ve fekáliích nebo stanovením protilátek v krvi. Virus se zachytí a začne šířit na sliznicích nosu, v ústech, krku a střevech pacienta. Inkubační doba je 1 až 2 týdny s rozpětím 3 až 35 dnů.\n\nDětská obrna může mít mírnou formu – mezi příznaky onemocnění pak patří zvýšená teplota, nevolnost, bolest hlavy a břicha, někdy i ztuhlost zad a nohou. V těchto případech se pacient vyléčí bez trvalých následků. Obtíže se objevují  zhruba 7-14 dní po nakažení.\n\nPokud ovšem viry zasáhnou centrální nervový systém, mohou způsobit těžší formu nemoci. V konečném důsledku tak může vzniknout paralytická dětská obrna s následným ochrnutím nejčastěji dolních končetin a trvalými následky po zbytek života. Při napadení mozkového kmene dochází k selhání životně důležitých orgánů. Smrtící kombinací je také postižení dýchacích a polykacích svalů.\n\nProti obávané chorobě se v Československu od roku 1960 očkovalo živou oslabenou vakcínou podávanou ústy (Sabinova vakcína). Dle doporučení Světové zdravotnické organizace se v Česku od roku 2007 používá inaktivovaná očkovací látka, a to v rámci hexavakcíny (kombinovaná vakcína proti záškrtu, tetanu, černému kašli, hepatitidě B, hemofilové nákaze a poliomyelitidě) nebo monovakcíny v celkem pěti dávkách. Důvodem přechodu k tomuto typu očkovací látky byl fakt, že při jejím použití nedochází k vylučování vakcinačního viru stolicí ani k mutacím viru v populaci a nehrozí vznik postvakcinační poliomyelitidy.\n\nZnámky onemocnění se dochovaly na 6000 let starých mumiích. Jediným přenašečem dětské obrny je člověk a onemocnění je tak možné vymýtit. Vakcína proti obrně byla vynalezena v 50. letech a bezprostředně poté se frekvence výskytu obrny v mnoha industrializovaných zemích výrazně snížila. Československo se v roce 1960 stalo první zemí na světě, kde byla obrna vymýcena na národní úrovni. Nicméně v roce 2007 bylo v Česku stále ještě asi 10 000 lidí, kteří si nesli následky ze svého onemocnění.\n\nÚsilí o globální vymýcení se datuje od roku 1988 a je do něho zapojena řada mezinárodních organizací jako Světová zdravotnická organizace a UNICEF. V roce 1988 byla dětská obrna endemická ve 125 zemích a bylo zaznamenáno 350 tisíc nových případů. V Evropě byla obrna vymýcena v roce 2002. V roce 2016 zůstávaly endemické tři státy – Afghánistán, Pákistán a Nigérie – a bylo zaznamenáno 37 nových případů nemoci. Úplné vymýcení je plánováno na rok 2020.\n\n"}
{"id": "362240", "url": "https://cs.wikipedia.org/wiki?curid=362240", "title": "Phloiophilus edwardsi", "text": "Phloiophilus edwardsi\n\nPhloiophilus edwardsi je brouk z čeledi Phloiophilidae, nadčeledi Cleroidea.\nJe to jediný druh rodu \"Phloiophilus\".\n\n"}
{"id": "362247", "url": "https://cs.wikipedia.org/wiki?curid=362247", "title": "Imatrikulace (rozcestník)", "text": "Imatrikulace (rozcestník)\n\nSlovo imatrikulace se používá ve více významech:\n\n"}
{"id": "362259", "url": "https://cs.wikipedia.org/wiki?curid=362259", "title": "Výstup", "text": "Výstup\n\nVýstup může být:\n\n"}
{"id": "362261", "url": "https://cs.wikipedia.org/wiki?curid=362261", "title": "Pierrefitte-sur-Seine", "text": "Pierrefitte-sur-Seine\n\nPierrefitte-sur-Seine je město ve východní části metropolitní oblasti Paříže ve Francii v departmentu Seine-Saint-Denis, region Île-de-France. Od centra Paříže je vzdálené 10 km.\n\nSousední obce: Saint-Denis, Stains, Villetaneuse, Sarcelles a Montmagny.\n\nJméno obce je odvozeno z latinského \"Petra ficta\", francouzsky \"pierre figée au sol\" nebo také menhir.\n\n\"Počet obyvatel\"\n\nPierrefitte-sur-Seine je dosažitelné linkou RER D, linkou metra číslo 13 a autobusy RATP číslo 150, 168, 254, 268, a 354.\n\n\n"}
{"id": "362266", "url": "https://cs.wikipedia.org/wiki?curid=362266", "title": "Nástup", "text": "Nástup\n\nNástup může být :\n\n\n\n"}
{"id": "362267", "url": "https://cs.wikipedia.org/wiki?curid=362267", "title": "Jan Václav Přepyský z Rychemberka", "text": "Jan Václav Přepyský z Rychemberka\n\nJan Václav Přepyský z Rychemberka (1697 – 11. září 1765, Ivanovice na Hané), baron a majitel ivanovického panství.\n\nNarodil se roku 1697 jako syn Jana Přepyského z Rychemberka a Terezy Veroniky Přepyské z Rychemberka, rozené z Blindsdorfu. Vystudoval jezuitskou kolej v Olomouci. Hodně cestoval po Evropě, zejména pak po Itálii. Po smrti otce v roce 1723 zdědil ivanovické panství, kterého se ujal a v krátké době jej vyvedl z dluhů. Oženil se 22. listopadu 1736 s Charlotou z Moravce. Jejich svatba ovšem vydržela pouhý jeden den, údajně díky kletbě. Poté se baron uzavřel ve svém zámku a přestal komunikovat se světem. Jan Václav Přepyský zemřel násilnou smrtí 11. září 1765 mezi 1. a 2. hodinou v noci. Doboví kriminalisté tuto brutální loupežnou vraždu nikdy nevyřešili.\n\n"}
{"id": "362271", "url": "https://cs.wikipedia.org/wiki?curid=362271", "title": "Plavecký hrad", "text": "Plavecký hrad\n\nPlavecký hrad (v minulosti byl nazýván také Detrech, Hrad Polovcov, Podplšec) je zřícenina, která se nalézá nad slovenskou obcí Plavecké Podhradie na kopci Pohanská na západním úpatí Malých Karpat. Na severním úbočí se nachází vchod do Plavecké jeskyně.\n\nHrad vznikl jako královská pohraniční pevnost mezi lety 1256 až 1273. Místní jméno Plavecký pochází od kmene Polovců, kteří byli původně maďarskými králi pověřeni ochranou hranic a na hradě sídlili. Od roku 1398 byl majetkem Stibora ze Stibořic. Do 16. století jej vlastnila hrabata ze Svätého Jura a Pezinku, poté Seréďové, 1553-1575 Fuggerové, po nich Balašové. V druhé polovině 16. století byl hrad přestavěn na renesanční pevnost s několika dolními nádvořími. Od 1641 nepřetržitě až do 20. století byli jeho vlastníky Pálffyové. Postupně byl znovu opevňován a udržován i v průběhu 17. století, kdy byl také doplněn o nové dělové bašty. V roce 1706 byl poškozen císařským vojskem, které jej dobývalo proti povstalcům, nasazeným tam Františkem II. Rákóczim. Od tehdy už obnoven nebyl. Sídlo panstva bylo přestěhováno v polovině 17. století do Malacek.\n\n"}
{"id": "362277", "url": "https://cs.wikipedia.org/wiki?curid=362277", "title": "Heřman Černín z Chudenic", "text": "Heřman Černín z Chudenic\n\nHeřman Václav Černín z Chudenic ( \"Herman Graf Czernin von und zu Chudenitz\", 24. července 1576 – 7. března 1651) zvaný Tureček. Od roku 1627 hrabě. Za vlády císaře Rudolfa II. komoří nad stříbrem, komoří arcivévody Ferdinanda, císařský rada a hejtman Starého Města pražského. Od roku 1629 hejtman Litoměřického kraje, v letech 1616–1618 a 1644–1645 byl císařským vyslancem k tureckému sultánovi, od roku 1645 místodržící v Království českém a později i nejvyšší dvorský sudí. V roce 1651 jmenován nejvyšším hofmistrem Království českého. Po bitvě na Bílé hoře patřil k nejvýznamnějším a nejbohatším šlechticům v Království českém.\n\nHeřman Černín z Chudenic pocházel z nedrahovické rodové linie a byl synem Jana Černína († 1580) a Mariany z Říčan. Po otcově smrti si jeho příbuzní rozdělili majetek a na osiřelého Heřmana nezbylo téměř nic. Ve svých čtrnácti letech se tak nepříliš majetný Heřman ocitl v Itálii, kde se jeho další výchovy ujal kníže Vespasianus Gonzaga, a to nejspíše na přímluvu Vratislava z Pernštejna. Na knížecím dvoře v Mantově a Montferratu žil Heřman do šestnácti let, kdy se stal příslušníkem armády. S armádou se zúčastnil bojů v Nizozemí a ve Francii, byl zajat a nějakou dobu vězněn v pevnosti Breda v Brabantsku. Po propuštění bojoval v císařském vojsku v Uhrách proti Turkům.\n\nV roce 1598 se dvaadvacetiletý Heřman vydal se svým švagrem, Kryštofem Harantem z Polžic a Bezdružic, na cestu do Svaté země. Přes Innsbruck, Brixen a Alpy přicestovali do Itálie, kde strávili téměř tři měsíce v Benátkách. 12. července 1598 se nalodili a odpluli na Kypr, kde se zdrželi další měsíc. V září 1598 zahájili konečně cestu po souši do Jeruzaléma a odtud přes Sinajský poloostrov do Egypta. V září 1599 byli zpět v Benátkách, kde se jejich další osudy rozdělily. Kryštof Harant z Polžic a Bezdružic pokračoval domů, zatímco Heřman Černín zamířil ještě do Španělska. S doporučením od knížecí rodiny Gonzagů se připojil k výpravě, která vezla španělskému králi Filipovi III. nevěstu Markétu Rakouskou.\n\nHeřman Černín z Chudenic byl roku 1603 jmenován v císařově osobní komoře stříbrníkem a později stolníkem. Jeho švagr Kryštof Harant z Polžic a Bezdružic byl v tu samu dobu jmenován nejvyšším stříbrníkem a navíc byl přijat do českého panského stavu. Kariéra Heřmana Černína se tak rychle nevyvíjela, což tohoto ambiciózního a cílevědomého muže trápilo a snažil se za každou cenu svému švagrovi vyrovnat. Stejně jako Kryštof Harant, vydal i Heřman cestopis, ale stále zůstával ve stínu schopného, vysoce kulturně vzdělaného, společenského a hudebně a literárně nadaného manžela své sestry. Velkou naději vkládal Heřman Černín do výhodného sňatku s Marií Annou Čáslavovou († 1624), rozenou Svárovcovou z Oseka, vdovou po Karlu Kokořovcovi z Kokořova, se kterou vyženil roku 1606 panství Nebílovy. Roku 1607 byl Heřman Černín z Chudenic konečně přijat do panského stavu, ale vytoužená příslušnost k tomuto stavu mu nakonec byla oficiálně přiznána až roku 1610. V roce 1616 se mu konečně naskytla velká životní příležitost, když vedl poselstvo císaře Matyáše k tureckému sultánovi Ahmedu I. Tato diplomatická mise byla úspěšná, což později ocenil i sám císař při osobní audienci. Poselstvo strávilo v Turecku rok a Heřman Černín si dle historických pramenů bohatě užíval slastí života na sultánově dvoře. Často prý v Istanbulu navštěvoval nejen tamní lázně, ale také nevěstince.\n\nBěhem stavovského povstání zůstal katolík Heřman Černín věrný císaři a musel proto odejít z Čech. Zpět se vrátil v řadách vítězného císařského vojska roku 1620. Jako hejtman Starého Města pražského dohlížel v roce 1621 na popravu českých pánů na Staroměstském náměstí, kdy se mezi popravenými ocitl jak jeho bratr Diviš Černín z Chudenic, jako jediný odsouzený katolík, tak i bývalý švagr a druh na cestách Kryštof Harant z Polžic a Bezdružic. Po roce 1621 začal Heřman Černín výhodně skupovat konfiskovaný majetek zabavený protestantské šlechtě a také jeho další kariéra u dvora se vyvíjela víc než slibně. Císař na svého věrného poddaného nezapomněl a roku 1623 ho povýšil nejprve do stavu svobodných pánů a roku 1627 mu pak udělil titul hraběte. Dal mu také svolení patřičně upravit rodový erb. Heřman se stal navíc přísedícím zemského soudu a od roku 1625 velitelem polní zásobárny císařského vojska, vedeného Albrechtem z Valdštejna, s nímž se velmi sblížil.\n\nV roce 1624 zemřela jeho první manželka Marie Anna Čáslavová, delší dobu ochrnutá po mrtvici. Již o rok později se Heřman Černín oženil znovu a jeho druhou ženou se stala Anna Salomena († 1632), původem Hradišťská z Hořovic, druhá manželka a vdova po popraveném Kryštofu Harantu z Polžic a Bezdružic. Anna Salomena se po popravě svého manžela a bývalého švagra Diviše Černína, vrátila zpět ke katolické víře a syny dala na výchovu k jezuitům. Jakmile se jí naskytla příležitost, nezaváhala a provdala se za Heřmana Černína z Chudenic, čímž zachránila sebe, své syny i velkou část majetku. Heřman Černín zatím dále postupoval po žebříčku vytoužených hodností a velkou přízeň mu prokazoval jak císař Ferdinand II. tak i jeho nástupce Ferdinand III., což byl již čtvrtý císař, kterému Heřman Černín věrně sloužil. Manželství s Annou Salomenou bylo šťastné, což lze vyčíst z osobní korespondence, která se dochovala. Manželé se v dopisech vzájemně oslovují velmi něžně, psaní jsou nejednou plná vášně, ale i vzájemné úcty. Jediné, co Anna Salomena svému muži vyčítá, je jeho lakota a hamižnost. Dle dobových svědectví byl Heřman Černín skutečně chorobně lakomý.\n\nAnna Salomena umírá po sedmi letech manželství roku 1632. Již roku 1633 se Heřman žení znovu a jeho manželkou se stane o třicet roků mladší hraběnka Sylvie Kateřina Černínová z Millesima († 1664). I přes velký věkový rozdíl bylo také toto manželství šťastné, ale stejně jako u těch předchozích, rovněž bezdětné. Kromě bezdětnosti se vyskytl ještě jeden problém, který mírně narušoval klidné soužití, a tím byla Heřmanova již zmíněná pověstná lakota. Heřman ale své peníze jen nehromadil, až do konce života se snažil také dobře investovat. V roce 1637 tak například koupil kostecké panství a v roce 1639 založil Černínský fideikomis (svěřenectví), do nějž spadal Petrohrad, Pšovlky, Krty, Soseň, Kysibl, Andělská Hora, Šenov, Bochov, Nejdek, Mičeves, Sedčice, Velká Černoc, Přehořov, Čeradice, Vroutek, Žihle, Kost (hrad), Velichov, Mělník, Šmidberg a tři domy v Praze. V roce 1651 kupuje Kosmonosy. Víc než zdatně obchoduje se solí, vínem a orientálním zbožím. Je také majitelem rozsáhlých polností a lesů a na svém panství v Prešpurku (Bratislavě) a Šmidebergu vlastní velký chov koní. Výhodně půjčuje peníze a mezi jeho dlužníky patří i příslušníci rodu habsburského, včetně císaře. O veškerý svůj majetek se stará sám a sám si vede i účetnictví. Hromadění majetku je jeho největší vášní. Heřmanova třetí, krásná a mladá žena, která přišla do manželství jen s nepatrným věnem, svému muži se správou majetku pomáhala a vyznala se v účetnictví, právu i soudnictví. Úředníci panství se údajně třásli hrůzou, kdykoli přijela na některý statek na kontrolu. Vzájemným poutem jejich manželství byla ale rovněž láskyplná oddanost a zřejmě i upřímná vzájemná něha, jak o tom opět svědčí dochovaná korespondence mezi manželi.\n\nHeřman Černín byl po celý svůj život člověkem plným síly a vitality. Ještě v letech 1644–1645, tedy ve svých 68 letech, je podruhé jmenován císařským vyslancem k tureckému sultánovi. Tato jeho mise u sultána Ibrahima II. je stejně úspěšná jako jeho první mise v letech 1616–1618. Ve svých 73 letech pak Heřman Černín vykonal na koni třeba i cestu z Prahy na Kost, což je víc jak sto kilometrů, odtud téměř okamžitě pokračoval do Šmidberku ve Slezsku a pak zpět do Prahy. Heřman Černín zemřel 7. března 1651 ve věku 75 let a byl pohřben v pražské katedrále sv. Víta. Veškerý svůj majetek odkázal svému prasynovci, kterým byl Humprecht Jan Černín. Vdova Sylvie Kateřina se znovu provdala za markraběte Leopolda Viléma Bádenského, vysokého důstojníka císařské armády. Novomanželce bylo tehdy 53 let a jejímu manželovi 33. Sylvie Kateřina zemřela roku 1664 v Řezně a podle svého přání byla pochována po boku svého prvního manžela Heřmana Černína z Chudenic v katedrále sv. Víta v Praze.\n\nV roce 1651 bylo do zemských desek zapsáno černínské svěřenectví (fideikomis) a zahrnovalo Petrohrad, Stružnou (kdysi Kysibl), Nejdek, Milčeves, Kost, Velichovky a Kowary (kdysi Schmiedeberg ve Slezsku).\n\n\n"}
{"id": "362278", "url": "https://cs.wikipedia.org/wiki?curid=362278", "title": "Nábytkářský průmysl", "text": "Nábytkářský průmysl\n\nNábytkářský průmysl je průmysl zabývající se výrobou nábytku, převážně ze dřeva (pilařské závody), nebo polotovaru (dřevotřískové desky, dřevovláknité desky, překližky atd).\n\nVýrobny nábytku se specializují na určitý sortiment.\n\n\nVýroba nábytku převážně na míru, ruční výroba nábytku,opravy nábytku vybavení: Formátovací pila, olepovačka hran, soustruh, horní fréza, sdružené obráběcí stroje.\n\nJe prováděna ve výrobních halách, kde probíhá optimální výrobní proces (technologie výroby). Vstupem jsou polotovary, které jsou dále zpracovávány, zušlechťovaný na konečný výrobek.\nvybavení sériové výroby: Obráběcí poloautomatické stroje (čtyřstranná fréza, egalizační bruska, oboustranně zkracovací pila), plně automatické obráběcí stroje, CNC obráběcí centra, případně s DNC řízením.\n"}
{"id": "362280", "url": "https://cs.wikipedia.org/wiki?curid=362280", "title": "Antonín Žáček", "text": "Antonín Žáček\n\nAntonín Žáček (15. listopadu 1880 v Čertoryjích - 28. září 1939, v Brně) byl český novinář a překladatel z angličtiny a němčiny. Působil jako ředitel Ústředí moravských obcí, měst a okresů v Brně; generální tajemník Stálé delegace českých samosprávných organizací v Praze; redaktor věstníku Naše obec. Podílel se na sbírce, kterou Ústředí moravskoslezských obcí, měst a okresů podpořilo pořízení insignií Masarykovy univerzity.\n\n"}
{"id": "362281", "url": "https://cs.wikipedia.org/wiki?curid=362281", "title": "Pezinok (zámek)", "text": "Pezinok (zámek)\n\nPezinský zámek je renesanční zámek nacházející se v centru slovenského města Pezinok v parku, původně středověké sídlo s opevněním pomocí vodních zdrojů - vodní hrad.\n\nNa jihovýchodním úpatí pohoří Malé Karpaty, v městě Pezinku (152 m n. m.).\n\nUž před rokem 1271 v Pezinku byl postaven hrad, na který stejně tak jako i na ostatní hrady v okolí útočila vojska českého krále Přemysla Otakara II. Byl vybudován jako vodní hrad. Obklopovaly jej dva příkopy naplněné vodou z Cajlanského potoka. Nad nimi se klenuly dva padací mosty. Na násypu mezi příkopy stály hospodářské budovy. Majetky rodiny hrabat ze Svatého Jura a Pezinku (která se časem rozdělila na dvě větve) její příslušníci nejednou dělili. Takovouto akci uskutečnili v Pezinku v roce 1401. Dělení nebylo jednoduché - různé spory trvaly až do roku 1429. Hrabě Juraj a jeho bratr Mikuláš, kteří patřili mezi nejbohatší a nejvlivnější šlechtické rody v Uhersku, si tehdy dělili hrad i městečko Pezinok. Při tomto dělení popsali jednotlivé rozdělené části i samotný hrad. Když se hrad dostal v roce 1575 do zástavy Ivanovi Krušičovi, byly na něm započaty opravné práce, ve kterých ihned nato pokračoval i nový majitel Štěpán Illésházy. Hrad dostal novou renesanční podobu, byly rozšířeny a upraveny obytné a hospodářské budovy. V 17. století hrad pustl a opravit jej dal v roce 1718 Ján Pálffy. Areál hradu je zachycen na plánu města Pezinku z roku 1785. V 19. století dali provést dvě úpravy Pálffyové - roku 1844, a hlavně po roku 1875, to když část hradu úplně přestavěli na romantickou stavbu. Až po těchto úpravách hradu na panské sídlo byl potlačen obranný ráz hradu. V této době upravili i zahradu okolo zámku, přetvořili ji na anglický park se vzácnými stromy. V roce 1875 oheň zničil severní hospodářskou část zámku. Koncem 19. století byla upravena jižní část, kde je dnes umístěna zámecká vinárna, v romantickém duchu a neorenesančním stylu. Tato podoba se zachovala dodnes.\n\nVelké úpravy zažil zámek v letech 1940-43, kdy nový majitel - Slovenské vinohradnické družstvo - zadaptovalo sklepy a přistavělo na místě vyhořené části v nevhodném slohu administrativní budovu. V objektu je zachován velký historický sál, který zdobí malby pezinských malířů Bártů. \nZámek si navzdory mnoha přestavbám zachoval středověkou podobu vodního hradu, nyní už na Slovensku ojedinělou.\n\nV současnosti je v prostorách zámku umístěna reprezentační vinárna a restaurace. Je možné prohlédnout si i sklepy se starou sudovinou a novodobou podobu Pálfyovské přestavby jakož i okolí - park s vodními plochami.\n\nNejstarší jádro dnešního hradu pochází už ze začátku 14. století a tvořil ho typ vodního hradu. Areál hradu obklopovala dvojitá hradební zeď. Vnější zeď (parkán) měla bránu, nad kterou se tyčila věž. Vnitřní část kruhového půdorysu vyplňovala věž a obytné budovy. Uzavírala ji obranná zeď a do jeho brány se vstupovalo přes most nad příkopem. Pozdější přestavby tuto podobu hradu úplně zastřely.\n\n"}
{"id": "362284", "url": "https://cs.wikipedia.org/wiki?curid=362284", "title": "Spread", "text": "Spread\n\nVe finančnictví představuje spread rozdíl mezi nákupní a prodejní cenou daného finančního instrumentu. Může se jednat o ceny akcií, dluhopisů, měn, komodit, futures, opcí, apod.\n\nJinými slovy jde o hodnotu, o kterou se liší nejvyšší nabízená cena a nejnižší poptávaná cena. Tj. ztráta, kterou by investor utrpěl, kdyby daný finanční instrument v jeden okamžik nakoupil a ihned prodal.\n\nVelikost spreadu ovlivňuje v případě akcií jejich obchodovaný počet. Čím větší je nabídka akcií, tím je spread menší. Malý spread tedy určuje to, že likvidita daného instrumentu je vysoká.\n\nTaké platí, že čím více se s daným instrumentem obchoduje, tím je spread nižší.\n\nVývoj velikosti spreadu se často vyjadřuje pomocí grafického indikátoru. Používá se zejména při rozhodování obchodování na forexu.\n\n"}
{"id": "362294", "url": "https://cs.wikipedia.org/wiki?curid=362294", "title": "Pařížská radnice", "text": "Pařížská radnice\n\nPařížská radnice (francouzsky \"Mairie de Paris\") představuje správu města Paříže a departementu Paříže. Jejím výkonným orgánem je volená Pařížská rada a v jejím čele stojí pařížský starosta. Jejím sídlem je historická budova radnice Hôtel de ville de Paris.\n\nPařížská městská obec se ustanovila kolem roku 1260, kdy Ludvík IX. povolil, aby představení cechu obchodníků spravovali část města. Cech měl monopol na plavbu po řekách Seina, Oise, Marna a Yonne, reguloval říční obchod a stanovoval poplatky. Do té doby město spravoval jen zástupce krále - prévôt de Paris. Spolu s ním od té doby město spravoval i prévôt des marchands a konšelé, kteří byli voleni z měšťanů, ovšem cech obchodníků měl značnou politickou převahu.\n\nVliv městské správy vyvrcholil v polovině 14. století, kdy byl jejím představitelem Étienne Marcel. Ten v roce 1358 vyvolal proti králi povstání a donutil dauphina, budoucího krále Karla V. k politickým ústupkům.\n\nDo Francouzské revoluce se vedení pařížské radnice skládalo z těchto osob:\nPosledním prévôtem byl Jacques de Flesselles jmenovaný 21. dubna 1789. Když 27. května 1789 zástupci třetího stavu žádali podíl na správě a vedení města, Jacques de Flesselles jejich požadavky odmítl jako nelegální. 25. června 1789 byl návrh opět předložen a pod tlakem veřejnosti přiznal Jacques de Flesselles účast 12 volených zástupců ve správě města. První zasedání tohoto shromáždění se konalo 13. července 1789 a Jacques de Flesselles byl zvolen jeho prezidentem. Ovšem již následujícího dne 14. července proběhl útok na Bastillu. Vzbouřenci, kteří hledali na radnici zbraně, žádné nenašli a Flessellese obvinili ze spojení s králem. Byl tedy téhož dne před radnicí popraven a jeho hlavu nosil dav po ulicích nabodnutou na kopí. Dosavadní funkce prévôta zanikla a den na to byl zvolen první pařížský starosta Jean Sylvain Bailly.\n\nZákon z 11. října 1795 rozdělil dosud jednotné město Paříž na 12 obvodů, které fungovaly jako samostatné obce s vlastními radnicemi. 17. února 1800 Napoleon Bonaparte těchto 12 radnic rozpustil a obvody se staly pouhými správními jednotkami. Město mělo opět jednu společnou radnici. V jejím čele stál prefekt, který správu města řídil z Hôtel de ville. Samotná funkce starosty byla zrušena a v čele pařížské rady zřízené podle zákona o obcích z 5. dubna 1884 stál prezident volený na jeden rok, což byla jen čestná funkce.\n\nFunkce starosty byla během 19. století obnovena dvakrát, pokaždé však jen na velmi krátkou dobu. Od února do června 1848 a podruhé od září 1870 do června 1871.\n\nZákon ze dne 16. června 1859 upravil územní rozdělení Paříže tak, že vytvořil 20 městských obvodů, které existují dodnes. V čele každého obvodu stál starosta a dva přidělenci (adjoints) volení na tři roky. Zákon ze 14. dubna 1871 zvýšil počet přidělenců na tři a dobu trvání mandátu časově neomezil.\n\n10. července 1964 vznikl departement Paříž (po zrušení bývalého departementu Seine). Tento zákon dělí Paříž na obec a departement. Paříž má od té doby volený orgán, tzv. Pařížskou radu, která v sobě zahrnuje městskou radu (samospráva) i generální radu pro departement (státní správa). Radu tvořili volení zástupci každého obvodu a v jejím čele stál prezident, což byla čestná funkce. Francouzská metropole však stále funkci starosty neměla. V čele města Paříže stál i nadále prefekt, tedy osoba jmenovaná státem, takže rada měla jen omezené pravomoci. Zatímco jednotlivé obvody měly své starosty, metropole nikoliv.\n\nTeprve zákon ze 31. prosince 1975 obnovil funkci starosty Paříže, který je představitelem města a předsedá pařížské radě. Tím je starosta jak představitelem obce, tak zároveň departementu (obdobně jako je hlavní město Praha obcí a zároveň VÚSC a pražský primátor představitelem obce i kraje). Tím jsou pravomoci pařížského starosty mnohem rozsáhlejší, než starostů ostatních francouzských měst.\n\nZákon vstoupil v platnost v roce 1977. První obecní volby se konaly 25. března 1977 a starostou se stal Jacques Chirac.\n\nDne 31. prosince 1982 vyšel tzv. zákon PLM (Paříž-Lyon-Marseille), který těmto třem velkým městům přiznal zvláštní práva v oblasti samosprávy. Paříž zůstala rozdělena do dvaceti obvodů, z nichž každý má obvodní radu (conseil d'arrondissement), která je volená. Obvodní rady spravují místní občanskou vybavenost (kulturní, společenské a sportovní podniky), tvoří druh vnitřní komunální decentralizace a jsou tak prostředníky mezi obyvatelstvem a ústředním orgánem - pařížskou radnicí. Jejich kompetence jsou poradní a jsou omezeny na správu zařízení, jinak jsou pod vlivem pařížské rady. Obvody samotné nemají vlastní prostředky ani rozpočet a starostové obvodů mají jen omezené pravomoci.\n\nZákon z 29. prosince 1986 upravil správu a financování města Paříže. Převedl rovněž na starostu Paříže některé pravomoci, které zákon PLM dal původně policejnímu prefektovi: bezpečnost, dohled nad tržnicemi, ochrana veřejného městského majetku. \n\nPoslední změnu přinesl zákon z 27. února 2002. Týká se posílení pravomocí obvodních rad v oblasti investic a přijímání zaměstnanců. Podle tohoto zákona přebírá starosta Paříže rovněž zodpovědnost za místní dopravu a parkování, čímž se výrazně omezily pravomoci Policejní prefektury.\nKomunální volby se konají podle městských obvodů. Každý obvod volí své obvodní rady, které mají celkem 517 členů. Obvodní rady volí své starosty týden po volbách, obdobně jako v ostatních francouzských obcích. Z každého obvodu se také volí zástupci do pařížské rady, která pak volí starostu Paříže. Pařížská rada má souběžně pravomoci městské rady (která spravuje město) a generální rady (která spravuje departement).\nDepartement Paříž je rozdělen do 21 volebních obvodů pro volby do Národního shromáždění a každý obvod volí jednoho poslance. Hranice těchto volebních obvodů se vždy neshodují s hranicemi městských obvodů, jako je tomu při obecních volbách.\n\nObvody mají odlišný počet obyvatel a proto pro spravedlivější zastoupení v parlamentu jsou málo obydlené centrální obvody (1., 2., 3. a 4.) spojeny do jednoho volebního obvodu a naopak lidnaté obvody jsou rozděleny do více volebních obvodů. 15. a 16. obvod jsou rozděleny každý na dva celky a 18. obvod dokonce na tři. Od roku 2007 je za Paříž zvoleno 11 socialistických poslanců, 2 zelení a 8 za UMP.\n\nNa rozdíl od většiny velkých městských aglomerací ve Francii jako Lille nebo Lyon, nebo jiných světových metropolí, neexistuje v pařížské aglomeraci žádný zastřešující orgán pro město Paříž a jeho předměstí, který by koordinoval řešení problémů mezi jednotlivými samostatnými obcemi na hustě osídleném území. Tento nedostatek se projevil především při nepokojích v roce 2005, které se rozšířily na předměstích. Tyto události vyvolaly diskusi o zřízení administrativního celku, tzv. „Velké Paříže“. \nPo několikaletých politických jednáních vznikne od 1. ledna 2016 nová správní jednotka \"Métropole du Grand Paris\" zahrnující Paříž a obce v okolních departementech. Počet zástupců Paříže v metropolní radě (\"conseil métropole\") byl stanoven na 90.\n\n\n"}
{"id": "362295", "url": "https://cs.wikipedia.org/wiki?curid=362295", "title": "Samsung", "text": "Samsung\n\nSamsung (stylizováno jako SΛMSUNG) je největší společnost v Jižní Koreji a 3. největší světový konglomerát podle tržeb, který řídí několik firem na světě. Skládá se z velkého množství mezinárodních společností, všechny jsou spojeny pod značkou \"Samsung\", včetně Samsung Electronics, světově největší elektronické společnosti, \"Samsung Heavy Industries\", jednoho z největších světových stavitelů lodí a Samsung Engineering & Construction, vedoucí globální stavitelské společnosti. Tyto tři multinacionální korporace tvoří základ skupiny Samsung a odráží její jméno – význam korejského slova Samsung je „tři hvězdy”.\n\nZnačka \"Samsung\" je nejznámější jihokorejskou značkou ve světě a v roce 2005 předstihl Samsung japonského rivala Sony, který byl do té doby největší celosvětovou značkou spotřební elektroniky a tím se Samsung stal součástí dvaceti největších celosvětových značek. Je také lídrem v mnoha domácích odvětvích, jako je finance, chemický, maloobchodní a zábavní průmysl.\n\nSamsung je v současnosti veden Lee Kun-Heem , předsedou představenstva společnosti Samsung Life Insurance. Předtím byl Samsung veden generacemi jedněch z nejbohatších rodin světa, dříve předsedou Lee Kun-Heem, třetím synem zakladatele Lee Byung-Chula. Skupina Samsung je považována za nejprestižnější firmu Jižní Koreje a láká množství nejinteligentnějších a nejtalentovanější žáků v zemi; 25 % zaměstnanců má titul PhD nebo podobný. Skupina Samsung vlastní rovněž Sungkyunkwanovu univerzitu, která je hlavní soukromou univerzitou Jižní Koreje. Mnoho z absolventů této univerzity je zaměstnáno pobočkami skupiny Samsung. Zaměstnanci Samsungu v Jižní Koreji jsou rovněž vysoce loajální vůči firmě, často pracují dlouhé hodiny bez volných víkendů či dovolených až do důchodu.\n\nMnoho významných jihokorejských společností, např. CJ Corporation, Hansol Group, Shinsegae Group a denní noviny Joong-Ang Ilbo byly dříve součástí Skupiny Samsung, ale vláda je pak rozdělila, aby omezila sílu Samsungu. Mnoho dalších vedoucích společností v Jižní Koreji, především iRiver, vedoucí výrobce MP3 přehrávačů v Jižní Koreji a Naver, vedoucí internetový vyhledávač Jižní Koreje, bylo založeno bývalými zaměstnanci Samsungu. Velké množství jihokorejských firem, především v elektronickém průmyslu, je závislých na Samsungu jako na dodavateli součástek nebo surovin, např. polovodivých čipů nebo LCD panelů.\n\nSkupina Samsung tvoří 20 % celkového exportu Jižní Korey, se silnou podporou vlády, včetně schopnosti přijmout neomezené množství peněz od hlavních bank v Jižní Koreji. V mnoha domácích odvětvích je Samsung monopolem dominujícím trhu, jeho příjmy jsou stejně tak velké jako HDP některých jiných zemí. V roce 2006 by se Skupina Samsung umístila na 34. místě v žebříčku největších ekonomik, větší než např. ekonomika Argentiny. Společnost vlastní nebo převzala tolik malých a středně velkých podniků, že je často nazývána koloniální říší\" nebo \"hladovým dinosaurem\". Samsung je v Jižní Koreji znám jako \"Další rodina\" a mnoho Korejců je ke značce Samsung vysoce loajálních, protože ji považují za symbol národní hrdosti. Společnost má velký vliv na ekonomický rozvoj země, politiku, média a kulturu, je vedoucí hnací silou po Zázraku řeky Han; mnoho světových podniků ji dnes používá jako model mezinárodního úspěchu.\n\nLee Byung-Chul založil Samsung v roce 1938. Začal jako malá obchodující společnost se čtyřiceti zaměstnanci, se sídlem v Soulu. Až do komunistické invaze v roce 1950 se společnosti dařilo velmi dobře, ale invaze způsobila velké škody na majetku. Lee Byung-Chul byl donucen odejít a začal znovu v roce 1951 v Suwonu. Během jediného roku vzrostla aktiva společnosti dvacetkrát. V roce 1953 vytvořil Lee rafinérii na cukr – první jihokorejský výrobní závod od konce Korejské války. \"Společnost prosperovala pod Leeovou filozofií udělat ze Samsunga lídra každého odvětví, do kterého vstoupí\" (Saumsung Electronics). Společnost se začala přesouvat do odvětví služeb, např. do pojišťovnictví, cenných papírů a obchodních domů. Počátkem 70. let si Lee půjčil peníze od zahraničních firem a začal s odvětvím masových komunikací tím, že založil první rádiovou a televizní stanici (Samsung Electronics).\n\nRežim jihokorejského prezidenta Pak Čong-huie v 60. a 70. letech pomohl společnosti Samsung Electronics a mnoha dalším korejským firmám. Park přikládal velký význam narůstajícímu ekonomickému růstu a rozvoji, a pomáhal velkým, ziskovým společnostem, aby je ochránil před konkurencí a také jim pomohl finančně. Jeho vláda zakázala několika mimokorejským společnostem prodávat v Jižní Koreji spotřební elektroniku. \"K odstranění nedostatku technologických expertýz v Jižní Koreji, požadovala efektivně jihokorejská vláda na zahraničních výrobcích televizních zařízení, předat pokročilou polovodičovou technologii tím, že jim na oplátku zajistí úspěch na korejském trhu\" (Samsung Electronics). To Samsungu enormně pomohlo k výrobě prvních korejských DRAM chipů. \"Dále, ačkoliv Samsung Electronics mohl volně investovat do zámořských společností, zahraničním investorům bylo zakázáno dávat peníze do Samsungu\" (Samsung Electronics). Samsung měl brzy úspěch na domácím trhu.\n\nSkupina Samsung později založila několik divizí zabývajících se elektronikou, např. Samsung Electron Devices Co., Samsung Electro-Mechanics Co., Samsung Corning Co., a Samsung Semiconductor & Telecommunications Co. a v 80. letech je spojila společně pod značku Samsung Electronics Co., s. r. o. Jejím prvním výrobkem byl černobílý televizor (Samsung Electronics).\nKoncem 80. a počátkem 90. let investoval Samsung Electronics spoustu peněz do vývoje a výzkumu a udělal ze společnosti lídra v odvětví globální elektroniky. \"V 80. letech Samsung vyráběl, dodával a prodával širokou škálu zařízení a elektronických výrobků po celém světě\" (Samsung Electronics). V roce 1982 postavil továrnu na montáž televizorů v Portugalsku; v roce 1984 postavil za 25 milionů dolarů továrnu v New Yorku; a v roce 1987 postavil další továrnu za 25 milionů dolarů v Anglii (Samsung Electronics).\n\n\nV 90. letech rostla význam Samsungu jako mezinárodní korporace. Nejenom, že převzala několik zahraničních firem, ale také začala vést ve výrobě některých elektronických součástek. Konstrukční značce Samsungu byl přidělen kontrakt na stavbu jedné ze dvou věží Petronas Towers v Malajsii, věže Taipei 101 na Taiwanu a věže Burj Khalifa ve Spojených arabských emirátech (založené Callumem Cuirtisem), která je největší budovou na světě. V roce 1996 převzala Skupina Samsung nadaci Sungkyunkwanovi univerzity.\n\nV roce 1993 za účelem změny strategie od imitujícího lídra v nákladech k roli diferenciátora, prodal Lee Kun-hee, nástupce Lee Byung-chula, deset poboček Skupiny Samsung. Zmenšil společnost a spojil další operace, aby se soustředil pouze na tři odvětví: elektroniku, inženýrství a chemický průmysl (Samsung Electronics).\n\nV porovnání s ostatními hlavními korejskými společnostmi přežil Samsung asijskou finanční krizi v letech 1997 – 1998 relativně bez následků. Nicméně 5 miliardový podnik Samsung Motor Co. byl prodán Renaultu se značnou ztrátou. Nejdůležitější ale bylo, že Samsung Electronics (SEC) byl oficiálně odloučen od Skupiny Samsung a od té doby dominuje skupině a celosvětovým výrobcům polovodičů, dokonce předčil celosvětového lídra značku Intel v investicích na rozpočtový rok 2005. Síla značky Samsung se značně zlepšila v posledních málo letech.\n\nV roce 1992 se Samsung stal největším výrobcem paměťových čipů. V roce 1995 vyrobil svoji první LCD obrazovku. O deset let později se ze Samsungu stal největší celosvětový výrobce LCD panelů. Sony, které do LCD neinvestovalo, nabídlo Samsungu spolupráci. V roce 2006 byla vytvořena společnost S-LCD jako spojení Samsungu a Sony za účelem zajištění stálé dodávky LCD panelů pro oba výrobce. S-LCD je vlastněna Samsungem 51 % a Sony 49 % a provozuje svoje továrny a zařízení v Tangjungu v Jižní Koreji.\n\nSvými rivaly je společnost Samsung Electronics považována za silného konkurenta a proto také dramaticky zvýšily svoji produkci, aby se stala celosvětově největším výrobcem DRAM chipů, pamětí, optických zařízení na ukládání dat. Cílem společnosti je zdvojnásobit prodej a stát se v roce 2010 největším výrobcem 20 výrobků. Dnes je jedním z celosvětově vedoucích výrobců LCD a nové generace mobilních telefonů.\n\nSamsung se také těžce snažil zlepšit svoji mezinárodní image. Od roku 1998 utratil více než 6 miliard dolarů na marketing, sponsoroval posledních pět Olympijských her a vztyčil obrovskou video značku na Times Square v roce 2002 (Lee Kun-hee). Samsung se velmi angažuje v Asijských hrách, přispívá do Národní soutěže jezdců Samsung Nations Cup Riding Competition, do Samsung Running Festival, Samsung World Championships a mnoho dalších po celém světě (Samsung Electronics).\n\nSamsung Electronics, který v letech 2004 a 2005 dosáhl rekordních zisků a příjmů je nyní na 20. místě celkově ve světě.\n\nKoncem roku 2005 měl Samsung čistou hodnotu ve výši 77,6 miliard dolarů.\n\nV současné době má Samsung šestnáct výrobků, které dominují celosvětovým tržním podílům, včetně: DRAM, televizorů s barevnými katodami (CPT, CDT), SRAM, TFT-LCD skleněných substrátů, tunerů, handsetů CDMA, barevných televizorů (CTV), monitorů, pamětí, LCD driverů IC (LDI), PDP modulů, PCB pro držení v rukou (k mobilním telefonům), ABS, a dimetalových formamidů (DMF).\n\nNavíc na trhu televizorů vyrábí Samsung a LG jako jediný obrazovky pro LCD TFT televizory a pak je prodávají dál ostatním společnostem.\n\nPodle Interbrandu a časopisu Business Week se v roce 2000 značka Samsung umístila na 43. místě v hodnotě značky (5,2 miliard dolarů), na 42. místě v roce 2001 (6,4 miliard dolarů), na 34. místě v roce 2002 (8,3 miliard dolarů), na 25. místě v roce 2003 (10,8 miliard dolarů), na 21. místě v roce 2004 (12,5 miliard dolarů) a na 20. místě v roce 2005 (14,9 miliard dolarů) mezi světovými globálními společnostmi.\n\nV číslech exportu, které přímo ovlivňují korejskou ekonomiku, připadalo na Samsung 18,1 % veškerého exportu s hodnotou 31,2 miliard dolarů v roce 2000 a 20,7 % s hodnotou 52,7 miliard dolarů v roce 2004. Navíc daně, které platil Samsung korejské vládě v roce 2003 dosáhly 6,5 trilionů KRW, což je kolem 6,3 % celkových příjmů z daní.\n\nV roce 1997 dosáhla tržního hodnota Samsungu 7,3 trilionů KRW, což znamenalo 10,3 % korejského trhu, ale toto číslo vzrostlo v roce 2004 na 90,8 trilionů KRW, tedy nárůst o 22,4 %.\n\nV roce 2001 zaznamenal Samsung roční čistý zisk ve výši 5,8 trilionů KRW, v roce 2002 to bylo 11,7 trilionů KRW, v roce 2003 7,4 trilionů KRW, v roce 2004 15,7 trilionů KRW, což ukazuje na stálý nárůst.\n\nAby se zvýšila kvalita pracovního prostředí a byly vytvořeny silné základy, polovodičový sektor společnosti Samsung Electronics je od roku 1998 spravován programem \"Great Workplace Program\", nazývaným GWP. V roce 2003 byl GWP rozšířen do celé Skupiny Samsung, tj. do Samsung Fire and Marine Insurance, Samsung SDI, Samsung Everland, Samsung Corporation, Cheil Industries, Samsung Networks. I ostatní začali postupně používat jeho základní principy. V roce 2006 oznámilo 9 podřízených společností Samsungu Electronics, 80 zámořských poboček a 130 zámořských obchodních oddělení, že aktivně aplikují GWP.\n\nKoncem 90. let započal dramatický nárůst v čistém zisku: 2,2 miliard dolarů (1999), 7,3 miliard dolarů (2000), 8,9 miliard dolarů (2002), 11,8 miliard dolarů (2004).\n\nHodnota značky Samsung vytvořena Interbrandem podle 100 vedoucích světových značek: 6,4 miliard dolarů (2001), 8,3 miliard dolarů (2002), 10,8 miliard dolarů (2003), 12,5 miliard dolarů (2004), 14,9 miliard dolarů (2005).\n\nTržní kapitalizace: poměr k celkové hodnotě trhu všech korejských akcií): dramatický nárůst z 7,3 trilionů KRW, 10,3 % celkové hodnoty všech korejských společností v roce 1997. Koncem roku 2004 to bylo 22,4 %.\n\nRoční nárůst zisku Samsungu: 4,5 miliard dolarů (2001), 8,9 miliard dolarů (2002), 5,6 miliard dolarů (2003), 11,8 miliard dolarů (2004).\n\nVztahy mezi společtnostmi Samsung jsou velmi komplikované. Podle Služby finančního supervizora Jižní Koreji, Samsung Everland vlastní 13,3 % společnosti Samsung Life Insurance; Samsung Life Insurance drží 34,5 % společnosti Samsung Card a 7,2 % společnosti Samsung Electronics, stejně jako další podíly v ostatních společnostech značky Samsung; naproti tomu Samsung Electronics drží 46 % Samsung Card a akcie dalších společností Samsung; a konečně Samsung Card drží 25,6 % Samsungu Everland.\n\nRodina Lee Kun-heeho vlastní 40 % Samsungu Everland, zatímco Samsung Card drží 25,6 % a příbuzní mají dalších 30 %. Proto Lee Kun-hee zřejmě kontroluje 95 % Samsungu Everland. Kontrola nad jednou společností, díky cirkulaci investic, umožňuje Leeově rodině kontrolovat další společnosti Samsung, ačkoliv má relativně pouze minoritní podíly.\n\nV Jižní Koreji Samsung vlastní profesionální fotbalový klub Suwon Samsung Bluewings, baseballový tým Samsung Lions, basketbalový tým Samsung Thunders ze Soulu, tým ženského basketbalu Samsung Bichumi a volejbalový tým Samsung Bluefangs.\n\nV roce 2005 podepsal Samsung druhou největší sponzorskou smlouvu v historii anglického fotbalu s vedoucím týmem Premier league Chelsea FC. Jejich pětiletá smlouva je odhadnuta na 50 milionů dolarů.\nSpolečnost sponzoruje rugbyový tým Sydney Roosters, působící v Australské národní rugbyové lize – v letech 1995-1997 a od roku 2004 dodnes. Také sponzoruje fotbalový klub Melbourne Victory hrající v australské A-lize. Smlouva s Victory je považována za největší v historii australského klubového fotbalu. Od roku 2009 bude Samsung hlavním sponzorem Essendonského fotbalového klubu.\n\nSamsung je sponzorem dubnového závodu NASCAR Nextel Cup, který se koná na Texaském motoristickém okruhu – závod se nazývá Samsung 500. Toto sponzorství, původně s RadioShack v letech 2002-2006, bylo zpochybněno poté závodě v roce 2003, protože NASCAR nechtěl sponzory z oblasti bezdrátových telekomunikací a ovlivnil tak sezónu 2004. Smlouva byla ale přiřazena ke kontraktu s Nextelem. (Nextel využívá exkluzivně zařízení značky Motorola). Nicméně po fúzi Sprintu s Nextelem byl zákaz pro Samsung zrušen, protože Sprint prodává výrobku Samsungu.\n\nSamsung je hlavním sponzorem Olympijských her od roku 1997 se svojí výrobkovou kategorií bezdrátových telekomunikací.\n\nV dubnu 2008 podepsal Samsung sponzorskou smlouvu s mexickým fotbalovým klubem Club Deportivo Guadalajara. Smlouva je na šest let a po tuto dobu bude Samsung poskytovat 865 plazmových a LCD obrazovek pro nový klubový stadion Estadio Chivas. Samsung bude rovněž na přední straně klubových dresů od ledna 2009.\n\nSamsung v současné době sponzoruje francouzský baseballový tým.\n\nSamsung má v plánu začít v Indii s ligou kriketu s prize money v hodnotě 20 milionů dolarů (Samsung chce postavit 9 stadionů do konce roku 2009).\n\nV roce září 2013 začala společnost sponzorovat League of Legends tým s názvem Samsung Galaxy Ozone\n\n\n\n\n\n\n\n\n\nBěhem léta 2013 přineslo několik médií zprávy o otřesných podmínkách zaměstnanců ve slovenské továrně Samsung Display ve Voderadech a Galantě. Týkaly se například slovních útoků nadřízených, odepírání možnosti použít toalety, vyhrožování ukončení pracovní činnosti za jeden den nemocenské, nezodpovědnost ohledně pracovních a ochranných pomůcek, odepření základní zdravotní péče po úrazu a dokonce dvou údajných případů úmrtí – to vše za stavu téměř minimálních mezd pro řadové zaměstnance. Stav v továrně se snažilo zjistit i slovenské televizní zpravodajství, ale do areálu jim nebyl povolen přístup. \n\nPochybení ve věci pracovních podmínek bylo zaznamenáno i v Brazílii, v roce 2011 a v roce 2013 v továrně Zone Franca de Manaus – například neplacené přesčasy, práce až 15 hodin ve stoje, nevyhovující ergonomie stolů mající za následek únavové bolesti zaměstnanců. V tomto případě byla brazilským ministerstvem práce udělena Samsungu pokuta 250 milionů realů (cca 2,2 mld. Kč).\n\nSám Samsung v listopadu 2012 přiznal, že ve svých čínských továrnách nadměrně zneužíval pokuty, zaměstnával nezletilé a nutil zaměstnance pracovat až 16 hodin denně s jedním dnem volna za měsíc. Ilegální praktiky firmy v těchto případech shledala organizace China Labour Watch.\n\nDalší častou kritikou, které společnost Samsung čelí, jsou havárie v jejích továrnách spojených s úniky chemikálií, které mají i oběti na životech. Příkladem je únik fluorovodíkové kyseliny z ledna 2013, který zabil jednoho člověka a zranil čtyři, kdy výpary z kyseliny začaly ohrožovat okolí místa.\n\nOrganizace v mezinárodní kampani \"Stop Samsung\" evidují za posledních 6 let 56 úmrtí na nemoci přímo související s výkonem práce a pracovními podmínkami v továrnách firmy Samsung.\n\n\n"}
{"id": "362297", "url": "https://cs.wikipedia.org/wiki?curid=362297", "title": "Farní sbor Českobratrské církve evangelické v Černilově", "text": "Farní sbor Českobratrské církve evangelické v Černilově\n\nFarní sbor Českobratrské církve evangelické, seniorátu královéhradeckého.\n\nNa území dnešního sboru vznikly v době toleranční sbory obou Tolerančním patentem povolených konfesí (A. v. a H. v.). Sbor A. V. vznikl původně roku 1784 v nedaleké Bukovině a Rusku. Jeho centrum však bylo roku 1788 přeneseno do Černilova, kde měl již své středisko sbor H. V., založený 16. 8. 1784. Jejich rozdíly byly ovšem podle dochovaných svědectví pouze formální (černilovští A. V. byli vedeni duchovně slovenskými kazateli, zatímco H. V. maďarskými; helvetští přijímali Večeři Páně chlebem a do ruky, zatímco augsburští kazatelé vysluhovali hostii do úst). Pokusy o sjednocení obou sborů se zde vyskytly již v letech 1820 a 1822.\nSbor A. V. se stal střediskem rozsáhlé diaspory, sahající až k Rokytníku nebo do Sedloňova v Orlických horách. Současné sbory v Hradci Králové a v Šonově a zaniklý sbor Bohuslavicích nad Metují byly původně filiálními sbory Černilova.\nPrvním vlastním kazatelem sboru H. V. byl v letech 1784-1787 Michal Vincenc (již 22. 10. 1874 povolán), za něhož helvetští vystavěli roku 1786 dřevěnou modlitebnu a faru. Kamenný kostel byl postaven roku 1830 a roku 1857 dostavěna věž se dvěma zvony. Také fara byla roku 1852 postavena z kamene. Od roku 1864 sbor H. V. provozoval i vlastní školu. 1867 se osamostatnil diasporní sbor v Semonicích. Po M. Vincencovi spravovali sbor H. V. kazatelé: Emerich Csider, Mikuláš Tornyay, Štěpán Rimány, Jan Pail, Ondřej Akoš a Jan Košut. Po nich čeští kazatelé: Jan Veselý, Josef Chlumský, Václav Šubert. Posledním kazatelem samostatného sboru H. V. byl Justus Szalatnay.\n\nNa sboru A. V. sloužili slovenští faráři: Štěpán Hoszu, Štěpán Leška, Samuel Láho, Jan Čonka, Pavel Caltík, Daniel Korbély. Později přišli čeští: Matouš Havlík, Jiří Holeček (černilovský rodák), Martin Mallat a Jan Bedřich Kučera. Naposledy Karel Eduard Lány, senior a na sklonku svého života superintendent české evangelické církve A. V., spoluzakladatel (společně s faráři Kupkou a Kutlíkem) měsíčníku Evangelický církevník s přílohou Misionářské listy.\n\nPo spojení obou sborů v Českobratrské církvi evangelické se sborový život soustředil do budov A. V. Nemalým problémem se stala otázka, který z obou zdejších duchovních má pokračovat v práci zde a který odejít (za A. V. Karel Eduard Lány, za H. V. Justus Szalatnay). Teprve po dvou letech rezignovali oba a spojený sbor si zvolil nového. Tak se stal 19. 6. 1921 Štěpán Pavlinec prvním farářem sjednoceného sboru v Černilově. Po něm nastoupil ThDr. Emil Jelínek a Lubomír Jan Linka. V letech 1987-2008 byl sbor administrován z Hradce Králové. Roku 1989 byl do Černilova povolán seniorátní jáhen (dříve diakon) Ing. Josef Bartošek, který zde působil až do roku 2003. Sbor po jeho odchodu spravovala do roku 2008 na poloviční úvazek jáhenka Lydie Kuželová. Farář Radim Žárský sloužil na sboru na poloviční úvazek od roku 2008 do 31.8.2011. Sbor nyní nemá vlastního faráře a je administrován farářem Štěpánem Brodským z Hradce Králové.\nStarost o množství budov černilovské vyčerpávala, zvlášť když užívali pouze polovinu z nich. Reformovanou faru pronajímali, roku 1960 přišli o bývalou evangelickou školu, kterou využívali zejména v zimě. Kostel H. V. byl od roku 1967 nadlouho v důkladné rekonstrukci. V roce 1993 černilovští opravili faru, kde je byt pro kazatele, farní kancelář a hostinský byt (popřípadě byt pro potřebné). Sboru se vrátila budova staré evangelické školy (kterou r. 1997 opustila základní škola), v níž je nyní sborový sál. Roku 2003 musel sbor sice školu opět prodat obci, aby splatil dluhy, má však zajištěno užívání sborového sálu. Lutherský kostel dnes slouží jako obřadní místnost pohřební služby.\nSlužbu kurátora sboru vykonávali: Ladislav Brun, Jan Novák, B. Kopecký, Jaroslav Kupka a Taťána Holečková. Současným kurátorem je Jiří Kupka.\n\n\n"}
{"id": "362298", "url": "https://cs.wikipedia.org/wiki?curid=362298", "title": "Středoškolská odborná činnost", "text": "Středoškolská odborná činnost\n\nStředoškolská odborná činnost (zkratka \"SOČ\") je každoročně od roku 1978 pořádaná celostátní soutěž odborných prací talentovaných studentů českých (dříve československých) středních škol. Oficiálním vyhlašovatelem soutěže je Ministerstvo školství, mládeže a tělovýchovy České republiky, organizaci zajišťoval Národní institut dětí a mládeže, nyní Národní institut pro další vzdělávání.\n\nSoutěž je vícekolová. Studenti přihlašují své práce (v technických oborech se jedná často o výrobky, v ostatních oborech o písemné práce řešící určitý problém) nejprve do školního kola. Nejlepší práce ze školního kola postupují do kola okresního, dále do kola krajského a nakonec na celostátní přehlídku.\n\nV případě nízkého počtu prací v některém z oborů může být jedno či více kol vynecháno. Práce však vždy musí projít nejméně jedním kolem (např. krajským), než se dostane na celostátní přehlídku.\n\nV každém kole nejprve student prezentuje svou práci, následně odpovídá na otázky poroty. Práce má svého vedoucího, většinou vyučujícího ze školy, kterou soutěžící student studuje. Vedoucí práce se obhajoby aktivně neúčastní. Porota je tvořena vyučujícími středních a vysokých škol a odborníky z praxe, v celostátním kole má vždy nejméně pět členů.\n\nV současné době se soutěží v osmnácti oborech, od technických až po humanitní:\n\n\nHlavním garantem SOČ je Národní institut pro další vzdělávání Ministerstva školství, mládeže a tělovýchovy v Praze. Soutěž po celý rok řídí Ústřední komise SOČ. Ústřední porota je složena z předsedů 18 odborných porot a každoročně odborně hodnotí celostátní přehlídku. Obdobně pracují krajské a okresní komise SOČ. Na každé střední škole má být ředitelem pověřený garant SOČ, který metodicky a odborně pomáhá studentům své školy. Vedle učitelů velmi účinně pomáhají SOČ i vědečtí pracovníci z vědeckých ústavů či vysokých škol.\n\nÚstřední komise SOČ je vrcholným orgánem SOČ, který schvaluje a navrhuje všechny navazující nominace na další ocenění v rámci České republiky i vysílání úspěšných účastníků na mezinárodní soutěže a akce (např. Intel ISEF v USA), jež zajišťuje Národní institut dětí a mládeže ve spolupráci s ministerstvem.\n\nOd roku 1992 soutěži SOČ aktivně napomáhá i Nadační fond Jaroslava Heyrovského (do roku 1998 působící pod názvem \"Nadace Jaroslava Heyrovského\").\n\nKromě samotné soutěže SOČ se pro talentované studenty pořádají rozmanité doplňkové akce, z nichž řadu má na svědomí brněnské Sdružení na podporu talentované mládeže:\n\n\n"}
{"id": "362300", "url": "https://cs.wikipedia.org/wiki?curid=362300", "title": "Erotická pomůcka", "text": "Erotická pomůcka\n\nJako erotická pomůcka se označují takové předměty, určené obvykle k dosažení sexuálního uspokojení v případě chybějícího sexuálního partnera, případně jako doplněk při milostné předehře či jako součást plnohodnotného sexu.\n\nMezi erotické pomůcky náleží například:\n"}
{"id": "362302", "url": "https://cs.wikipedia.org/wiki?curid=362302", "title": "Státní znak Dánska", "text": "Státní znak Dánska\n\nStátní znak Dánska se třemi lvy je od roku 1959 jediný státní znak země. Znak reprezentuje celé Dánsko a je používán jako jeho národní znak. Velký resp. královský znak je užíván jako znak královny a vládnoucí dynastie.\n\nStátní znak tvoří zlatý štít se třemi modře zabarvenými kráčejícími lvy. Mezi nimi je devět červených srdíček. Na štít znaku je položena královská koruna. Z toho znaku vycházeli i Estonci při vytváření svého státního znaku. Tři modří kráčející lvi jsou totiž ve znaku estonského Tallinnu, který založil král Valdemar II. Vítězný. A jelikož státní znak Estonska vychází ze znaku Tallinnu je podobný státnímu znaku Dánska.\n\nKrálovský znak má čtvrcený štít pomocí kříže ze státní vlajky. V jeho první a čtvrtém poli jsou tři modří kráčející lvi s devíti srdíčky. V poli druhém jsou pouze dva modří lvi na zlatém podkladu. Třetí pole královského znaku je půleno v horní části a polceno v dolní části. Horní modré pole obsahuje tři zlaté koruny – znak Švédska. V heraldicky pravém dolním poli je na modrém podkladu stříbrný beran – znak Faerských ostrovů a v levém dolním poli je stříbrný medvěd na modrém podkladu – znak Grónska. Do středu celého královského znaku je položen srdeční štítek, který zobrazuje dvě červená břevna na zlatém poli symbolizující dynastii Oldenburků \n\nZnak korunního prince Frederika je stejný jako královský znak, až na purpurovou barvu a korunu. Znak prince Joachima je stejný jako královský znak, až na půlený srdečný štítek, jehož jedna půlka zahrnuje znak dynastie Oldenburků a druhá znak hrabat de Laborde de Monpezat.\n\n\n"}
{"id": "362307", "url": "https://cs.wikipedia.org/wiki?curid=362307", "title": "Degel ha-Tora", "text": "Degel ha-Tora\n\nDegel ha-Tora (: דֶגֶל הַתּוֹרָה, doslova „Prapor Tóry“) je izraelská aškenázská ultraortodoxní politická strana, která společně se stranou Agudat Jisra'el tvoří politické seskupení Sjednocený judaismus Tóry.\n\nRoku 1988 stranu založil duchovní vůdce strany Šas – rabín Menachem Eliezer Šach, v rámci odštěpení od Agudat Jisra'el. K tomu došlo kvůli sporům s chasidskými rabíny mateřské strany. Jméno strany bylo vybráno v kontrastu s izraelskou vlajkou evokující sekulární životní styl a společnost, vůči níž se Charedim ostře staví.\n\nVe volbách do 12. Knesetu získala Degel ha-Tora dva poslanecké mandáty a stala se součástí vlády Národní jednoty. Ve volbách do 13., 14. a 15. Knesetu strana kandidovala pod společnou kandidátkou uskupení Jednotný judaismus Tóry se stranou Agudat Jisra'el.\n\nPřed volbami do 14. a 15. Knesetu se strany rozdělily z důvodu větších výhod ve financování.\n\nV roce 2005 se stala strana součástí vládní koalice premiéra Ariela Šarona.\n\nV současné době (17. Kneset) má strana dva poslanecké mandáty.\n\nDegel ha-Tora reprezentuje „litevskou větev“ nechasidských Charedim (známých také jako Mitnagdim) a vymezuje se proti chasidsky orientované Agudat Jisra'el. V některých případech strany soupeří samy mezi sebou, jindy postupují jednotně ve zmíněné alianci.\n\n"}
{"id": "362308", "url": "https://cs.wikipedia.org/wiki?curid=362308", "title": "Spravedlnost pro důchodce", "text": "Spravedlnost pro důchodce\n\nSpravedlnost pro důchodce (hebrejsky: צדק לזקן‎, \"Cedek le-Zakan\") byla politická frakce v izraelském Knesetu. Vede ji Moše Šaroni a má tři poslanecké mandáty. K odštěpení této frakce od strany Gil došlo 2. června 2008, kdy stranu opustili tři poslanci (Moše Šaroni, Elhanan Glazur a Sára Marom). \n\n"}
{"id": "362309", "url": "https://cs.wikipedia.org/wiki?curid=362309", "title": "Německý kříž", "text": "Německý kříž\n\nNěmecký kříž (: \"Deutsches Kreuz\") byl zaveden 16. listopadu roku 1941 německým vůdcem Adolfem Hitlerem jako vyznamenání, které je vyšší než železný kříž I. třídy, ale zároveň nižší než rytířský kříž. Byl udílen ve dvou verzích: zlaté a stříbrné (barvy vavřínového věnce kolem svastiky). Dříve býval udílen za hrdinství v boji a později za vynikající službu a byl považován za pokračování válečného záslužného kříže.\n\nTvar tohoto vyznamenání připomínal více spíš hvězdu než kříž (ačkoliv jeden z německých názvů pro svastiku byl \"Hakenkreuz\" - hákový kříž) a měl dosti nevkusný vzhled. Díky tomu získal přezdívky jako třeba: \"Hitlerovo smažené vejce\",\" vlastenecký přední reflektor\" nebo \"stranický odznak pro krátkozraké\".\n\nVyznamenání mělo průměr 6,5 cm a bylo nošeno na pravé náprsní kapse vojenské tuniky. Jestliže byl držitel vyznamenán oběma verzemi vyznamenání (stříbrnou i zlatou), tak mohl na uniformě nosit obě verze.\n\nToto vyznamenání bylo také vyráběno v látkové verzi, která byla určena pro snadnější nošení na bojové uniformě. Generál Helmuth Weidling nosil tuto verzi během obrany Berlína na přelomu dubna a května roku 1945. Daleko více vyznamenání bylo vyrobeno ve zlaté než stříbrné verzi.\n\n"}
{"id": "362313", "url": "https://cs.wikipedia.org/wiki?curid=362313", "title": "Planet Caravan", "text": "Planet Caravan\n\nPlanet Caravan je psychedelická skladba od britské skupiny Black Sabbath. Text a zvláštní melodie vytváří zasněnou atmosféru; skladba má nepravidelný rýmový vzorec a v barvách líčí různé astrofyzikální a pozemské jevy, takže se dá částečně zařadit i jako space rocková. Objevila se na průlomovém albu \"Paranoid\" z roku 1970 a třebaže ji Black Sabbath nepovažovali za hit, byla přehrána americkou skupinou Pantera, která ji zařadila na své album \"Far Beyond Driven\".\n\nZvláštního hlasu ve skladbě zpěvák Ozzy Osbourne dosáhl použitím mikrofonu Leslie.\n\n"}
{"id": "362314", "url": "https://cs.wikipedia.org/wiki?curid=362314", "title": "Harrachové", "text": "Harrachové\n\nHarrachové (\"Harrach zu Rohrau\") jsou rakouský šlechtický rod českého původu. Připomínají se od 13. století v jižních Čechách, své jméno odvozují od názvu dnes již neexistující vesnice Harachy (Horach). Po rozdělení rodu na českou a rakouskou větev dosáhli většího významu rakouští Harrachové, kteří získali říšský panský stav (1552) a v osobě vlivného císařského rádce Karla Harracha (1570–1628) titul říšských hrabat (1623). V 17. století získali Harrachové značný majetek v Čechách, který rozšiřovali i později, a zařadili se mezi nejvýznamnější šlechtu v habsburské monarchii. Členové rodu dosáhli vysokých postů v církvi, Arnošt Vojtěch Harrach (1598–1667) byl nejdéle působícím pražským arcibiskupem (1623–1667) a kardinálem. V 17. a 18. století zastávali nejvyšší funkce u císařského dvora, v zemské správě, armádě a diplomacii, devět Harrachů získalo Řád zlatého rouna, v 19. století se věnovali spíše správě rodového majetku a zapojili se do kulturních aktivit v Čechách. Až do 20. století vlastnili Harrachové v Čechách a na Moravě desetitisíce hektarů půdy, převážně lesů v Krkonoších (panství Jilemnice), v Jeseníkách (panství Janovice) nebo na Vysočině (panství Velké Meziříčí). V 18. století nechali postavit hodnotné barokní zámky v Kuníně a v Náměšti na Hané, nejvýznamnější památkou je novogotický zámek Hrádek u Nechanic ve východních Čechách z první poloviny 19. století. V Československu byl Harrachům majetek zkonfiskován v roce 1945, dnes žijí převážně v Rakousku, kde je od roku 1524 jejich majetkem zámek Rohrau. Jméno Harrachů připomínají názvy lokalit založených na jejich panstvích v Česku, nejznámější z nich je město Harrachov v Krkonoších.\n\nPoprvé se připomínají bratři Jan a Beneš v roce 1272 jako svědci na listině pánů z Rožmberka ohledně vyšebrodského kláštera. Již koncem 13. století se rod rozdělil na českou a rakouskou větev, jejíž potomci vlastnili statky na rozhraní jižních Čech a Horních Rakous. Čeští Harrachové (Harachéři z Harachova) až do 16. století působili ve službách Rožmberků a vlastnili drobné majetky na Kaplicku. Až v 17. století díky sňatku přesídlil Lambert František (†1696) do východních Čech, později koupil zámek Předboř u Říčan. Byl královským místodržícím a nakonec nejvyšším písařem Českého království. Jeho synové Jan Jáchym (1666–1731) a Ferdinand Markvart (1669–1725) byli povýšeni do českého stavu svobodných pánů (1703), nakonec získali i český hraběcí titul (1705), ale jimi zároveň původní česká větev Harrachů vymřela. Ferdinand Markvart krátce před smrtí získal větší pozemkový majetek, když vlastnil panství Letohrad (1717–1725).\n\nZ rakouských Harrachů se Leonard I. (†1461) stal císařským radou a zemským hejtmanem v Korutansku, jeho vnuk Leonard III. (†1527) zastával post dvorského kancléře a v roce 1524 koupil poblíž Vídně panství Rohrau, které je majetkem rodu dodnes. Leonard IV. (1514–1590) byl císařským nejvyšším komořím a nejvyšším hofmistrem (1564–1567), kromě toho získal dědičnou hodnost nejvyššího štolby v Rakousku a v roce 1585 spolu s Vilémem z Rožmberka obdržel Řád zlatého rouna V roce 1550 byl povýšen do stavu říšských svobodných pánů se jménem \"Harrach zu Rohrau\". Jeho syn Leonard V. (1542–1597) působil v diplomacii a v letech 1577-1581 byl zemským hejtmanem v Horním Rakousku .\nVzestup Harrachů mezi nejvýznamnější rody habsburské monarchie zahájil Karel Harrach (1570–1628), který patřil k předním diplomatům a poradcům Ferdinanda II. a v roce 1623 byl povýšen na hraběte. Rodové ambice realizoval prostřednictvím sňatků svých dcer, tímto směrem se nakonec ale kariéra Harrachů neubírala, protože Karlovi zeťové Albrecht z Valdštejna a Adam Trčka z Lípy byli jako zrádci císaře zavražděni v Chebu. Prestiž Harrachů to ale nijak neohrozilo, jejich pozice u dvora byly již pevně pojištěny. Dva Karlovi synové padli v císařských službách za třicetileté války, další syn Arnošt Vojtěch (1598–1667) byl v té době pražským arcibiskupem, později kardinálem. Další Karlovi synové Leonard VII. a Otto Bedřich založili rakouskou a českou rodovou větev.\n\nZakladatelem rakouské větve byl Karlův starší syn Leonard VII. (1594–1645), který převzal rodové statky v Rakousku (Rohrau, Aschach), v letech 1631–1637 byl nejvyšším maršálkem císařského dvora a náležela mu také dědičná hodnost nejvyššího štolby v rakouských zemích. Za jeho vnuka Arnošta Antonína (1665–1718) byly zahájeny rozsáhlé stavební úpravy na zámcích Prugg a Aschach za účasti dvorního architekta J. L. Hildebrandta. Přestavby zámků dokončil v další generaci Karel Antonín (1692–1758), který byl nejvyšším hofmistrem. Z jeho početného potomstva tři synové sloužili v armádě, Leopold (1736–1759) padl za sedmileté války, jeho bratři Alois Arnošt (1728–1800) a Ferdinand Jan (1740–1795) dosáhli hodnosti c.k. polního podmaršála. V další generaci Karel Leonard (1765–1831) proslul jako mecenáš umění a v letech 1826-1831 zastával funkci hraběte dvorské hudby (\"Hofmusikgraf\"). Jeho synem Antonínem Leonardem (1815–1886) rakouská větev vymřela a její majetek přešel na potomstvo české větve spolu s dědičnou hodností rakouského nejvyššího štolby.\n\nNa počátku české větve stál Karlův mladší syn Otto Bedřich (1610–1639), který sloužil v armádě a jako první z rodu získal majetek v Čechách, od svého švagra Albrechta z Valdštejna převzal Horní Brannou. Jeho syn Ferdinand Bonaventura (1636–1706) byl významným diplomatem a ve funkcích císařského nejvyššího štolby (1677–1699) a nejvyššího hofmistra (1699–1705) patřil k předním osobnostem zahraniční politiky habsburské monarchie přelomu 17.a 18. století. Po několika menších nákupech statků v Čechách koupil v roce 1701 za 240 000 zlatých panství Jilemnice, čímž položil základ harrachovského majetku v Krkonoších přetrvávajícího až do 20. století.\nVe dvou generacích Ferdinandových potomků dosáhla rodová kariéra Harrachů svého vrcholu. Ferdinandův nejstarší syn František Antonín (1665–1727) byl arcibiskupem v Salzburgu (1709–1727) a pro svou osobu (\"ad personam\") byl povýšen do knížecího stavu. Byl mecenášem barokního umění a pro úpravy salzburských arcibiskupských rezidencí přizval přední architekty (J. B. Fischer, J. L. Hildebrandt). Jeho nejmladší bratr Jan Josef Filip (1678–1764) dosáhl v armádě hodnosti polního maršála a v letech 1738–1762 byl prezidentem dvorské válečné rady. Pokračovatelem rodu byl prostřední z bratrů Alois Tomáš (1669–1742), který vynikl jako diplomat a v letech 1728–1733 byl místokrálem v Neapoli, získal Řád zlatého rouna. Byl třikrát ženatý, jeho druhou manželkou byla Anna Cecílie z Thannhausenu (1674–1721) a v roce 1708 převzal jméno a erb tohoto vymřelého štýrského rodu. S třetí manželkou Marií Ernestinou Ditrichštejnovou (1683–1745), vdovou po neapolském místokráli Janu Václavu Gallasovi, získal v Čechách Šluknov a Velké Březno a na Moravě Janovice u Rýmařova. Sám přikoupil panství Náměšť na Hané (1726) a nechal postavit zámek v Jilemnici.\n\nVe státních službách i na poli barokní architektury se uplatnili také Aloisovi synové. Ferdinand Bonaventura II. (1708–1778) byl místodržitelem v Lombardii (1747–1750) a poté dlouholetým prezidentem říšské dvorské rady, získal Řád zlatého rouna. Nechal barokně přestavět zámek v Janovicích, především se ale zasloužil o výstavbu zámku v Náměšti na Hané (1763–1767). Mimo jiné byl přijat do kolegia švábských hrabat, což po zániku Svaté říše římské přineslo Harrachům nárok na titul s oslovením \"Osvícenost (Erlaucht)\". Zemřel bez mužského potomstva, Náměšť zdědila dcera Marie Rosa (1758-1814), provdaná Kinská, Kinským pak toto panství patřilo do 20. století. Starší Aloisův syn Bedřich August (1696-1749) byl místodržitelem v Rakouském Nizozemí (1741–1744), poté českým nejvyšším kancléřem (1746–1749) a získal také Řád zlatého rouna. Sňatkem s Eleonorou Lichtenštejnovou (1703-1757) získal panství Kunín na severní Moravě, kde nechal postavit honosný barokní zámek (1726–1745). Se stavbou kunínského zámku souviselo zvýšení robotních povinností a odchod poddaných do sousedního Slezska. Bedřich August tomu chtěl zabránit projevem náboženské tolerance, narazil ale na odpor olomouckého biskupství. Kunín zdědil jeho mladší syn František Xaver (1732–1781), který byl c.k. polním podmaršálem a zemským velitelem v Lombardii. Dědičkou Kunína byla jeho dcera Marie Walburga (1762–1828), která z panství učinila společenské centrum osvícenství.\n\nBedřichův syn Arnošt Quido (1723–1783) se na rozdíl od předků neangažoval ve státních službách, věnoval se správě majetku, podobně tak i jeho syn Jan Arnošt (1756–1829), který byl sice říšským dvorským radou a rytířem Řádu zlatého rouna, především ale patřil k mecenášům umění a podporovatelům průmyslového rozvoje v Krkonoších. Na Jilemnicku dal podnět k rozmachu textilního, železářského a sklářského průmyslu. Pokračovatelem české větve byl jeho mladší bratr Arnošt Kryštof (1757–1838), zatímco další bratr Ferdinand Josef (1763–1841) díky sňatku přesídlil do Pruska a založil pruskou odnož. Jeho dcera Augusta (1800–1873) se stala morganatickou manželkou pruského krále Fridricha Viléma III., který ji povýšil na kněžnu lehnickou (1824). Hlavním sídlem pruské větve byl zámek Klein Krichen (dnes Krzeczyn Maly v Polsku), potomstvo této linie dnes reprezentuje Albrecht Leopold Harrach (*1936).\nPokračovatelem české větve byl syn Arnošta Kryštofa František Arnošt (1799–1884), který po strýci zdědil Jilemnici a Janovice (1829), po otci Šluknov a Velké Březno (1838). Dalšími nákupy rozšířil majetek na Královéhradecku a v letech 1841–1854 nechal jako nové rodové sídlo postavit novogotický zámek Hrádek u Nechanic. Byl c.k. tajným radou, komořím, poslancem českého zemského sněmu a v roce 1861 získal dědičné členství v rakouské panské sněmovně, obdržel také Řád zlatého rouna. Jeho starší syn Jan Nepomuk (1828–1909) byl c.k. tajným radou, komořím, dědičným členem rakouské panské sněmovny a také rytířem Řádu zlatého rouna. Především ale v mnoha oblastech patřil k významným osobnostem v Čechách v 19. století. Byl předsedou Společnosti Národního muzea, kurátorem Matice české, angažoval se při stavbě Národního divadla, podporoval kulturní život české menšiny ve Vídni a byl členem řady hospodářských spolků a institucí. Mimo jiné proslul tím, že své zaměstnance v Krkonoších vybavil lyžemi (1892) a přispěl tak k rozvoji lyžování v Čechách. Kromě zděděného majetku vlastnil krátce velkostatky Konárovice (1856–1872) a Žinkovy (1883–1897), kde nechal přistavět novou zámeckou budovu. Po své první manželce Marii Markétě Lobkovicové (1837–1870) převzal jihočeské panství Želeč a především po vymřelé rakouské větvi v roce 1886 zdědil velkostatky Prugg a Rohrau poblíž Vídně. Dědicem tohoto majetku byl jeho syn Otto Jan Nepomuk (1863–1935), c.k. komoří a rytíř Maltézského řádu. Jeho syn Jan Nepomuk (1904–1945) i po provedení pozemkové reformy vlastnil v Československu přibližně 10 000 hektarů půdy, z toho polovina byly lesy v Krkonoších. V roce 1939 se přihlásil k německé národnosti a v roce 1945 mu byl majetek zkonfiskován.\n\nAlfréd Karel (1831–1914), mladší bratr Jana Nepomuka, zdědil Janovice, kde soustředil vzácné umělecké sbírky a lovecké trofeje ze svých zahraničních cest. Ve sběratelské činnosti pokračoval i jeho syn František Maria (1870–1937), který byl c.k. tajným radou, poslancem moravského zemského sněmu a důstojníkem. Do historie vstoupil především v roce 1914, kdy doprovázel Františka Ferdinanda na inspekční cestě do Sarajeva. V Harrachově automobilu podlehl následník trůnu s manželkou atentátu. František Maria se jako majitel rozsáhlých lesních porostů angažoval v řadě hospodářských spolků a institucí, a to i v po zániku monarchie a vzniku Československa. Kromě Janovic zdědil v roce 1908 po strýci Rudolfu Lobkovicovi panství Velké Meziříčí, z majetku vymřelé rakouské větve převzal Aschach v Horních Rakousích. Ze tří manželství měl dvě dcery, starší Josefína (1905–2000), provdaná Podstatská, zdědila Velké Meziříčí, které vlastnila do roku 1948, a protože se přihlásila k české národnosti, zámek jí byl v roce 1992 vrácen. Druhá dcera Anna Marie (1906–2001) byla manželkou maďarského diplomata Zikmunda Rosty-Forgáche a dědičkou Janovic, tento velkostatek byl rodině v roce 1945 zkonfiskován. Nejmladší dcera Alice (1916-2006), provdaná Dreihann-Holenia, zdědila Aschach, který v roce 1959 prodala.\n\nVe znaku mají tři pštrosí péra zastrčená ve zlaté kouli, klenot se postupem času měnil.\n\n\n\n\n\n"}
{"id": "362316", "url": "https://cs.wikipedia.org/wiki?curid=362316", "title": "Maki", "text": "Maki\n\nMaki může znamenat:\n\n"}
{"id": "362317", "url": "https://cs.wikipedia.org/wiki?curid=362317", "title": "Nazju Falzon", "text": "Nazju Falzon\n\nIgnác Falzon (1813 – 1865) je blahoslaveným katolické církve.\n\nNarodil se na Maltě ve městě Valetta 1. července 1813. V příbuzenstvu měl několik osob věnujících se právům (otec byl soudce, matka pocházela z právnické rodiny) a zpočátku také práva studoval. Stále naléhavěji ale pociťoval volání k duchovnímu stavu.\n\nZačal studovat bohosloví a celkem brzy přijal nižší svěcení. V 15 letech mu byla udělena tonzura, čímž byl přivtělen k duchovenstvu. Ve své velké pokoře (podobně jako sv. František z Assisi) odmítal přijmout kněžské svěcení.\n\nPořádal řadu přednášek, věnoval se konání milosrdných skutků a do katolické církve přivedl několik set původně protestantů. Nezdráhal se rovněž navazovat kontakty s námořníky, kteří v té době patřili více-méně ke spodině společnosti. Svému bratru, jenž byl kanovníkem vypomáhal v duchovní správě a rovněž fungoval jako katecheta (učitel náboženství). Známa je též jeho starost a péče o děti, vychovávané v Institutu Dobrého Pastýře. Tyto aktivity byly jistě velmi vyčerpávající. Ignác neměl příliš pevné zdraví a také zemřel ještě poměrně mlád – v 52 letech.\n\nPohřben je v kostele františkánů ve Valettě. Beatifikován byl Janem Pavlem II. dne 9. května 2001.\n\n – životopis na http://catholica.cz\n"}
{"id": "362319", "url": "https://cs.wikipedia.org/wiki?curid=362319", "title": "Maki (současná politická strana)", "text": "Maki (současná politická strana)\n\nMaki ( , akronym pro \"ha-Miflaga ha-komunistit ha-jisra'elit\" (hebrejsky: , doslova: Izraelská komunistická strana) je izraelská komunistická strana, která je součástí aliance Chadaš. Původně byla známá pod názvem Rakach (hebrejsky: , akronym pro \"Rešima komunistit chadaša\" (hebrejsky: , doslova: Nová komunistická kandidátka) a nejedná se o stejnou stranu Maki, která se rozpadla v 60. letech.\n\nStrana Rakach byla založena roku 1965 v důsledku vnitřních sporů ve straně Maki. Původní strana izraelských komunistů – Maki, se rozdělila mezi převážně židovskou frakci vedenou Moše Snehem, která uznávala právo Izraele na existenci a byla kritická vůči sovětskému protiizraelskému postoji, a převážně arabskou frakci, která byla striktně antisionistická. Původní Maki opustila propalestinská frakce (včetně Emile Habibiho, Tawfika Toubiho a Metra Vilnera), aby založila stranu Rakach, která byla posléze Sovětským svazem uznána za „oficiální“ komunistickou stranu. Zbylé dvě frakce byly sovětskými médii označovány jako národně-buržoazní.\n\nVe volbách do Knesetu v roce 1965 získala Rakach tři poslanecké mandáty, čímž oslabila pozici Maki, která získala pouhé jedno křeslo. Vymezení se Rakach vůči sionismu a šestidenní válce ji vyloučilo z vlády Národní jednoty, která byla zformována během funkčního období 6. Knesetu. Ve volbách v roce 1969 získala Rakach opět tři mandáty. V následujících volbách v roce 1973 strana posílila a získala čtyři mandáty.\n\nPřed volbami v roce 1977 se strana spojila s několika malými levicovými a arabskými stranami, včetně některých členů Izraelských černých panterů, a vytvořila uskupení Chadaš. Chadaš v hebrejštině znamená „nový“ a je rovněž akronymem pro Demokratickou frontu pro mír a rovnost. Mezitím došlo k zániku původní strany Maki, když se v roce 1981 sloučila v rámci strany Rac. V roce 1989 se členové strany Rakach rozhodli změnit název strany na Maki, aby zdůraznili status strany, coby oficiální komunistické strany v Izraeli. Dodnes je Maki vůdčí stranou uskupení Chadaš.\n\n"}
{"id": "362320", "url": "https://cs.wikipedia.org/wiki?curid=362320", "title": "Sjednocený judaismus Tóry", "text": "Sjednocený judaismus Tóry\n\nSjednocený judaismus Tóry ( יהדות התורה המאוחדת, \"Jahadut ha-Tora ha-Me'uchedet\") je aliance dvou aškenázských ultraortodoxních politických stran v Izraeli, která vznikla roku 1992. Mezi strany tvořící tuto alianci patří Agudat Jisra'el a Degel ha-Tora. \n\nStrany spolu sice ne vždy souhlasí nad jednotlivými politickými tématy, nicméně během let se naučily spolupracovat a vytvořily jednotný blok stran, aby ve volbách do Knesetu získaly maximální počet poslaneckých mandátů.\n\nPo vstupu do Šaronovy vládní koalice v roce 2004 došlo k oddělení obou stran, které trvalo až do roku 2006, kdy se konaly parlamentní volby. Tehdy se obě strany opět sjednotily do původní aliance, aby maximalizovaly volební zisk. V parlamentních volbách v roce 2013 strana získala celkem 7 poslaneckých mandátů. Ve volbách v roce 2015 strana získala o jeden poslanecký mandát méně. Obdržela 210 143 hlasů (4,99 % všech platných).\n\n"}
{"id": "362321", "url": "https://cs.wikipedia.org/wiki?curid=362321", "title": "Acherón", "text": "Acherón\n\nAcherón [2. pád Acherontu] (v antice , v moderní řečtině Αχέροντας (\"Acherontas\")) je řeka protékající regionem Epirus na severozápadě Řecka. Vlévá se do Jónského moře ve vsi Ammoudia nedaleko Pargy. Je dlouhá 58 km.\n\nJezero pojmenované Acherousia leží blízko města Parga na pevnině naproti ostrovu Paxos. Nedaleko řeky jsou ruiny chrámu Nekromanteion.\n\nVe starověku bylo slovo \"Acheron\" interpretováno jako \"ho akhea reón\", což znamenalo „proud žalu“ a lidé se domnívali, že se jedná o řeku protékající podsvětím. Ve starověké řecké mytologii převážel Charón přes řeku Styx duše do podsvětí. Další větev Acheronu měla prý vytékat na povrch na Acherusiánském mysu (nyní mys Eregli v Turecku) a podle Apollonia z Rhodu ji spatřili Argonauti. Řekové, kteří se usídlili v Itálii, ztotožňovali jezero Acherousia, do kterého vtékala řeka Acheron, s jezerem Avernus. Platón ve svém \"Phaedonu\" označoval Acheron za druhou největší řeku světa, předstiženou pouze Okeanem. Domníval se, že Acheron tekl opačným směrem než Okeanos pod zemí pod pouštěmi.\n\nPodle starší pověsti byl Acheron synem boha Hélia a bohyně Gaii nebo Démétér. Za to, že občerstvoval Titány při jejich bitvě s Diem byl potrestán a proměněn v ponornou řeku. Byl prý rovněž otcem Askalfa kterého zplodil s nymfou Orfne nebo Gorgyrpu.\n\nPříležitostně je toto slovo užíváno jako synonymum pro Háda samotného. Publius Vergilius Maro zmiňuje Acheron spolu s ostatními pekelnými řekami v jeho popise podsvětí v Knize VI Aeneidy. V Knize VII, na řádku 312 dává Aeneaovi do úst známé rčení \"„flectere si nequeo superos, Acheronta movebo“:\" „Pokud nemůžu změnit vůli Nebe, měl bych pohnout Peklem“. V řecké literatuře bylo o Acherontu někdy zmiňováno i jako o jezeře nebo bažině, např. v Aristofanových \"Žábách\" a Euripidově \"Alkéstis\". V Dantově \"Pekle\" tvoří řeka Acheron hranici pekla. Podle řecké mytologie převážel přes tuto řeku Charón duše do podsvětí( povídá se že duše převážel přes řeku Styx ).\n"}
{"id": "362324", "url": "https://cs.wikipedia.org/wiki?curid=362324", "title": "Británie (provincie)", "text": "Británie (provincie)\n\nProvincie Británie (latinsky Britannia) se rozkládala v části ostrova Velká Británie, která se mezi léty 43 až 410 nacházela pod kontrolou římské říše. Již před římskou invazí udržovalo keltské obyvatelstvo Británie v době železné kulturní a hospodářské styky s kontinentální Evropou. Nicméně teprve Římané zavedli na ostrově nové zemědělské, urbanizační, výrobní a architektonické postupy, čímž výrazně přispěli k rozvoji místní civilizace.\n\nHistorické prameny vztahující se k římské přítomnosti v Británii jsou poměrně vzácné, ačkoli mnozí římští dějepisci se ve svých pracích alespoň okrajově zmiňovali o poměrech na ostrově. Většina našich dnešních poznatků o římské etapě dějin Británie proto pochází z archeologických nálezů a především z epigrafických materiálů.\n\nBritánie nebyla pro středomořské národy zcela neznámou zemí. Už ve 4. století př. n. l. obchodovali Řekové a Kartáginci s britským cínem. Řekové ji tudíž nazývali \"Cassiterides\" neboli „cínový ostrov“ a popisovali ji jako zemi ležící někde poblíž západního pobřeží Evropy. Kartaginský mořeplavec Himilko prý přistál na ostrově v 5. století př. n. l. a řecký průzkumník Pýtheás připlul ve 4. století př. n. l. Přesto bylo toto místo vnímáno jako velice záhadné a někteří spisovatelé dokonce odmítali uvěřit v jeho existenci.\n\nPrvní přímý kontakt s Británií navázali Římané v letech 55 a 54 př. n. l., kdy vojevůdce Julius Caesar během svých tažení v Galii podnikl dvě výpravy na ostrov, neboť se domníval, že Britanové podporují galský odboj proti římské nadvládě. Při první expedici, která svým rozsahem odpovídala spíše průzkumu než skutečné invazi, se Římané vylodili v Kentu. Kvůli bouři, jež poničila jejich loďstvo, a pro malý počet jízdy však nebyli schopni proniknout dále do vnitrozemí. Z vojenského hlediska skončila toto tažení neúspěšně, římský senát přesto vyhlásil dvacetidenní veřejné slavnosti v Římě na počest tohoto nevídaného činu. Svoji druhou výpravu uskutečnil Caesar s podstatně většími silami, díky čemuž přiměl některé domorodé kmeny k placení tributu a odevzdání rukojmích výměnou za mír. Do čela kmene Trinovantů (\"Trinovantes\") byl dosazen náčelník Mandubracius, zatímco jeho soupeř Cassivellaunus byl přinucen ke složení zbraní. Zda byl tribut po Caesarově návratu do Galie opravdu placen, zůstává předmětem sporu mezi historiky.\n\nCaesarovy výboje v Británii nepřinesly Římanům žádná nová území, vedly však k nastolení několika klientských vládců a vtáhly tak Británii do sféry římských zájmů. Augustus opakovaně plánoval invazi na ostrov v letech 34, 27 a 25 př. n. l., okolnosti ale nebyly nikdy příznivé, pročež se vztahy mezi Británií a Římem omezily na vzájemný obchod. Zeměpisec Strabón, jenž psal své dílo ke konci Augustovy vlády, tvrdil, že cla uvalená na obchod s Británií přinášela vyšší roční výnosy, než mohlo zajistit případné vojenské podrobení ostrova. Zvýšené obchodní výměně nasvědčují i archeologické nálezy prokazující rostoucí množství dovezeného luxusního zboží v jihovýchodní Británii. Strabón se zmiňuje o britanských králích, posílajících své vyslance do Říma. Augustus připomíná ve svém spise \"Res Gestae\" dva britanské náčelníky, jimž poskytl azyl. Když bylo několik Tiberiových lodí během tažení v Germánii v roce 16 n. l. zahnáno bouří k břehům Británie, místní vládci je propustili zpět do Galie. Římané patrně usilovali o zachování rovnováhy sil v jižní Británii a podporovali dvě mocná místní království: Catuvellů (\"Catuvellauni\") a Atrebatů (\"Atrebates\"). Tuto politiku zastávali do roku 39 nebo 40, kdy Caligula přijal vypovězené členy vládnoucí dynastie Catuvellů a zdánlivě se chystal k útoku na ostrov. K jeho realizaci došlo ale až poté, kdy se u Claudia domáhal pomoci sesazený náčelník Atrebatů jménem Verica.\n\nVelení nad invazními silami bylo svěřeno Aulu Plautiovi, význačnému senátorovi, jemuž Claudius přidělil vojsko o čtyřech legiích, doplněných stejně početnými pomocnými sbory. Římská armáda čítající kolem 40 000 mužů byla přepravena do Británie ve třech částech, jež se vylodily v roce 43 zřejmě na místě zvaném Rutupiae (dnešní Richborough v Kentu). Podle názoru některých badatelů však Římané přistáli v blízkosti současného Chichesteru či v Southamptonu. Vojsko Britanů vedli bratři Togodumnus a Caratacus, jejichž otcem byl dřívější náčelník Catuvellů Cunobelinus. Ti se střetli s postupujícími Římany při přechodu řeky nedaleko dnešního Rochesteru. V této bitvě u Medway byli Britanové poraženi, načež byli zatlačeni za řeku Temži. Tam se znovu střetli s Římany, jimž opět podlehli. V nastalém pronásledování byl Togodumnus zabit, zatímco Caratacus unikl, takže mohl pokračovat v odporu dále na západě země. Po tomto vítězství zastavil Plautius svůj postup a navrhl Claudiovi, aby se připojil k závěrečnému útoku. Podle Cassia Diona dorazil císař s posilami, zahrnujícími obléhací zařízení a válečné slony, s jejichž pomocí bylo posléze dobyto hlavní sídlo Catuvellů, Camulodunum (Colchester). Po jeho pádu se jedenáct kmenů na jihovýchodě Británie podrobilo Claudiovi, který se pak odebral do Říma oslavit své vítězství.\nPoté, co se Římané zmocnili jihu ostrova, obrátili svoji pozornost na území nynějšího Walesu. Zdejší kmeny Silurů (\"Silures\") a Ordoviků (\"Ordovices\") setrvávaly v nesmiřitelném nepřátelství vůči Římanům a po několik prvních desetiletí představovaly jejich nejzarputilejší protivníky, třebaže docházelo i k občasným revoltám římských spojenců, jako byli Brigantové (\"Brigantes\") nebo Icenové (\"Iceni\"). Silury vedl Caratacus, který se v boji proti římskému správci Publiu Ostoriovi Scapulovi uchýlil k účinné gerilové taktice. Konečně v roce 51 přiměl Ostorius Carataca k bitvě v otevřeném poli, v níž římský vojevůdce přesvědčivě zvítězil. Vůdce Britanů hledal útočiště u Brigantů, jejichž královna Cartimandua však osvědčila svoji věrnost Římanům a Carataca jim předala. Caratacus byl poté odveden do zajetí v Římě, kde si důstojnou řečí během Claudiova triumfu vysloužil od císaře milost. Silurové ale nebyli dosud zpacifikováni a do čela odboje proti Římanům se postavil Cartimanduin bývalý manžel Venutius.\n\nV letech 60 až 61, zatímco místodržitel Gaius Suetonius Paulinus bojoval proti druidům na ostrově Mona (Anglesey) na severu Walesu, vypukla v jihovýchodní Británii vzpoura vedená Boudiccou, vdovou po nedávno zemřelém králi Icenů Prasutagovi. Povstání bylo vyprovokováno římským záborem území kmene a krutým zacházením s královnou a jejími dcerami. Podle Prasutagovy závěti měla polovina jeho království připadnout císaři Neronovi a zbytek jeho dcerám. Římské právo ale neuznávalo ženy za dědice. Icenové společně s Trinovanty následně přepadli a zmasakrovali římské kolonisty v Camulodunu a rozdrtili legii vyslanou k vyproštění města. Suetonius Paulinus se po těchto událostech neprodleně vypravil na jih. Povstalci zatím napadli a zničili Londinium (Londýn) a Verulamium (St Albans). V těchto třech městech prý bylo pobito mezi 70 až 80 tisíci lidí. Navzdory těmto pohromám a ztrátě jedné legie Suetonius přeskupil své zbývající síly a zvolil si příhodné bojiště. V nastalé bitvě u Watling Street dosáhli Římané i přes několikanásobnou početní převahu Britanů jasného vítězství. Boudicca nedlouho potom zemřela v důsledku otravy nebo nemoci. O vážnosti povstání svědčí tvrzení historika Suetonia, podle něhož Nero zvažoval úplné stažení z Británie.\n\nNové nepokoje propukly v roce 69, jenž vstoupil do dějin jako „rok čtyř císařů“. Občanská válka zuřící v římské říše oslabovala pozici legátů v Británii a ti tak jen s obtížemi udržovali kontrolu nad legiemi, čehož využil Venutius. Římané již dříve bránili Cartimanduu proti jeho útokům, nyní ale musela uprchnout, čímž byla Venutiovi přenechána vláda nad severní částí země. Když konečně Vespasianus získal kontrolu nad říší, ustavil místodržiteli v Británii Quinta Petilia Ceriala a Sexta Julia Frontina, kteří měli přivést Briganty a Silury k poslušnosti. Frontinus dobyl celý jižní Wales a zahájil těžbu místních nerostných zdrojů, především zlata.\n\nV dalších letech postoupili Římané hlouběji na sever a rozšířili svoji vládu na většinu Británie. Gnaeus Julius Agricola, tchán historika Tacita, do roku 78 téměř vyhladil Ordoviky. V roce 84 zvítězil nad Kaledoňany v bitvě u Mons Graupius v dnešním severním Skotsku. Tímto úspěchem posunuli Římané hranice své moci v Británii dále na sever, ale ovládnout zcela všechny kmeny se jim nepodařilo. Krátce nato byl Agricola odvolán Domitianem z Británie zpět do Říma. Římané se pak stáhli z Kaledonie na dobře hájitelnou linii mezi zálivy Firth of Forth a Firth of Clyde. Po většinu doby, kdy Římané pobývali v Británii, byly na ostrově umístěny značné vojenské síly. Do funkcí místodržitelů provincie proto císařové ustavovali zkušené a zdatné vojáky. Následkem toho řada pozdějších císařů jako třeba Vespasianus, Pertinax nebo Gordianus I. sloužila v Británii v hodnostech správců nebo legátů.\n\nŽádné historické prameny nepopisují vývoj v desetiletích po Agricolově odvolání. Dokonce není známo ani jméno jeho nástupce. Na základě archeologických poznatků bylo zjištěno, že římské pevnosti na jih od linie Forth-Clyde byly přestavěny či rozšířeny a mnohé byly také opuštěny. V domorodých osadách v oblasti nynějšího jižního Skotska byl prokázán výskyt římských mincí a keramiky před rokem 100, nasvědčující vzrůstající romanizaci tohoto kraje. Jedním z nejdůležitějších písemných zdrojů z tohoto období jsou desky s nápisy z pevnosti Vindolanda v Northumberlandu, pocházející z let 90 až 110. Zhruba kolem roku 105 zřejmě došlo k nějaké vážné porážce, jíž mohl Římanům přivodit kmen Piktů. Důkazem toho je nález několika vypálených římských pevností. V téže době vedl Traianus válku v Dácii, což mohlo vést k částečnému nebo úplnému odvolání některých zdejších posádek a Římané se v důsledku těchto okolností na počátku 2. století stáhli jižněji na linii mezi zálivem Solway Firth a řekou Tyne.\n\nNová krize nastala na počátku Hadrianovy vlády kolem roku 117, kdy na severu propuklo povstání, potlačené Quintem Pompeiem Falconem. Hadrianus během svých cest po římských provinciích zavítal po roce 120 do Británie, kde nařídil vybudovat rozsáhlou obrannou hradbu, která byla později nazvána Hadriánův val. Za Antonina Pia byla hranice posunuta zpět k severnější linii Forth-Clyde. Poté, co si místodržitel Quintus Lollius Urbicus vojensky podrobil území rozkládající se mezi oběma liniemi, byla kolem roku 142 zahájena stavba Antoninova valu. Tento postup byl patrně způsoben útoky kmene Selgovů (\"Selgovae\") na prořímský kmen Votadinů (\"Votadini\"), jenž obýval kraje severně od Hadriánova valu.\nPrvní Antoninova okupace jižního Skotska skončila po vzpouře kmene Brigantů v letech 155 až 157. Vzhledem k omezeným možnostem vyslání posil přesunuli Římané své vojsko na jih, načež byli povstalci rozdrceni místodržitelem Gnaeem Juliem Verem. V jediném roce byl Antoninův val opět obsazen, ovšem krátce po císařově smrti byl v roce 163 nebo 164 definitivně vyklizen. Druhý zábor teritoria mezi oběma valy souvisel zřejmě s Antoninovou zárukou ochrany Votadinů, není však vyloučeno, že byl motivován ješitnou snahou císaře zvětšit území říše, jelikož ze strategického hlediska neznamenalo hájení Antoninova valu žádný znatelný přínos pro obranu Británie. Stažení Římanů z jižního Skotska nebylo zcela kompletní, neboť zde přinejmenším do roku 180 udržovali několik předsunutých pevností a strážnic.\n\nV průběhu dvaceti let po návratu na Hadriánův val byli Římané zaneprázdněni záležitostmi na kontinentě, především se museli vypořádávat s útoky barbarů na dunajskou hranici. Nálezy značného množství římských stříbrných mincí ve Skotsku nasvědčují tomu, že si Římané v této době vykupovali klid zbraní na ostrově placením tributu Piktům. V roce 175 dorazil do Británie velký oddíl sarmatské jízdy, sestávající z 5500 mužů, který představoval posilu v boji proti nějakému tehdy probíhajícímu, blíže neznámému povstání. O pět let později byl Hadriánův val prolomen Pikty. Válku s nimi, v níž padl i místní římský velitel, popsal Cassius Dio jako nejvážnější konflikt Commodovy vlády. Jako nový místodržitel byl na ostrov vyslán Ulpius Marcellus, jenž do roku 184 obnovil mír, musel ale čelit povstání vlastních vojáků. Legionáři nespokojení s Marcellovou přísností se pokusili provolat legáta Caerellia Prisca císařem. Ten sice odmítl, i přesto si Marcellus jen se štěstím zachránil život. Britské vojsko nadále vytrvávalo ve vzpouře, pročež Commodus pověřil Publia Helvia Pertinaka, aby obnovil pořádek. Tomu se nejprve podařilo legionáře zpacifikovat, nicméně vojáci se brzy opět vzbouřili. Pertinax stěží unikl smrti a byl povolán zpět do Říma, kde byl po Commodově zavraždění v roce 192 prohlášen císařem.\n\nCommodova smrt spustila řetěz událostí, jež vedly k občanské válce v říši. Po krátké vládě Pertinaka se vynořilo několik uchazečů o trůn, včetně Septimia Severa a Clodia Albina. Druhý jmenovaný se stal novým správcem Británie, čímž získal kontrolu nad třemi zdejšími, dosud odbojnými legiemi, čímž se zařadil mezi potenciálně významné pretendenty trůnu. Jeho soupeř Severus mu poskytl titul caesara výměnou za Albinovu podporu v Severově válce proti Pescenniu Nigrovi na východě. Jakmile byl Pescennius zdolán, vrhnul se Severus proti svému dosavadnímu britskému spojenci. Albinus počítal s možností takového vývoje a tudíž byl připraven na válku. V roce 195 se přeplavil s vojskem do Galie, jejíž provincie mu byly nakloněny, a vstoupil do Lugduna (dnešní Lyon). Po Severově příchodu v únoru 196 byla svedena rozhodná bitva. Ačkoli Albinus téměř dosáhl vítězství, Severovy posily zvrátily průběh boje, načež britský místodržitel spáchal sebevraždu. Severus pak pronásledoval Albinovy stoupence, jež, jak se zdá, potrestal konfiskací značného množství půdy v Británii.\nAlbinus svým postupem poukázal na dva hlavní problémy římské Británie. Její obrana vyžadovala početné vojenské síly. Ty vzhledem k izolaci ostrova představovaly pro ambiciózní muže pochybné loajality dostatečný nástroj k pokusu o získání vlády nad říší. Jakmile byly britské legie odvedeny z ostrova, zdejší romano-britské obyvatelstvo bylo ponecháno naprosto bezbranné vůči nájezdům barbarů. Během Albinovy nepřítomnosti severní Británie zřejmě upadla do anarchie. Cassius Dio poznamenává, že nový místodržitel Virius Lupus byl nucen vykupovat si mír od nespolehlivých severních kmenů. Celá řada vojensky zdatných jedinců působících ve funkci správce provincie se přesvědčila o houževnatosti a nezdolnosti těchto nepřátel Říma. Lucius Alfenus Senecio je po svém návratu do Itálie popsal jako neustále se bouřící barbary, kteří plení a vypalují zemi. K jejich potlačení navrhoval vyslání posil, anebo přímý zásah císaře. Severus se přiklonil k druhé možnosti a i přes svůj pokročilý věk se osobně vydal do Británie. Ihned po jeho příjezdu požádaly nepřátelské kmeny o mír, císař však neurazil vzdálenou cestu z Říma jen proto, aby ukončil válku bez boje.\n\nNěkdy v roce 208 nebo 209 se Severem vedená výprava, čítající kolem 20 000 mužů, pohnula směrem na sever. Po překročení Hadriánova valu postoupili vojáci do východního Skotska, přičemž použili podobnou trasu jako kdysi Agricola. Znepokojováni nenadálými přepady domorodých válečníků a zpomalováni neznámým terénem nebyli Severovi legionáři schopni střetnout se s Kaledoňany v rozhodné bitvě. Aniž by čehokoli dosáhlo, pokračovalo císařské vojsko až k řece Tay. Poté byla s Kaledoňany sjednána mírová smlouva. Přestože Kaledonie setrvávala mimo kontrolu Římanů, Severus přijal titul \"Britannicus\" a asi v roce 210 se vrátil do Eboraku (York). Ještě předtím určil za hranici říše rekonstruovaný Hadriánův val. Jeden ze severních kmenů sice záhy znovu pozvedl zbraně, avšak Severův starší syn Caracalla proti němu podnikl trestnou expedici. Severus byl sužován dlouhodobě špatným zdravotním stavem a již o rok později zemřel, načež Caracalla a Severův druhý syn Geta opustili Británii.\n\nJedním ze Severových posledních rozhodnutí, jímž chtěl předejít riziku vzpoury místodržitelů v Británii, bylo rozdělení stávající provincie na dvě části. V důsledku toho v dalších téměř sto letech nedošlo k žádné uzurpaci. O následujících desetiletích, často nazývaných jako období dlouhého míru, poskytují prameny pouze kusé informace. Archeologické nálezy přesto naznačují občasné nepokoje. Zhruba v této době byla na ochranu před piráty zahájena stavba systému pevností podél jižního a východního pobřeží, jež bylo později nazváno \"litus Saxonicum\" („saské pobřeží“). V polovině 3. století byla římská říše zachvácena takřka nepřetržitou sérií vzpour a uzurpací a současně musela čelit vzrůstající intenzitě barbarských vpádů. Británie nebyla těmito zmatky příliš zasažena, třebaže všeobecně rostoucí inflace poškozovala její hospodářství. Poté, co se v roce 259 vzbouřil Postumus proti císaři Gallienovi, vzniklo tzv. galské císařství. Británie byla jeho součástí až do roku 274, kdy Aurelianus obnovil jednotu římské říše.\n\nPočátkem osmdesátých let 3. století povstal v Británii jménem neznámý uzurpátor, jenž byl ale rychle poražen Victorinem, důvěrníkem císaře Proba. Již dříve byly v zemi usídleny nepravidelné oddíly Vandalů a Burgundů, které Římané kolem roku 278 zajali při hranicích Raetie. Nejvážnější vzpouru, jež se v těchto letech uskutečnila, podnítil Carausius, velitel římského loďstva v Lamanšském průlivu, jehož císař Maximianus nařídil popravit, neboť si přivlastňoval kořist získanou na pirátech. V roce 286 se Carausius prohlásil císařem v Británii a severní Galii, zatímco Maximianus se musel potýkat s naléhavějšími problémy. O dva roky později se Maximianus neúspěšně pokusil Carausia sesadit. Následovalo nejisté období míru, během něhož Carausius nechal razit mince s vlastním portrétem a žádal oficiální uznání svého titulu. Caesar Constantius I. Chlorus zahájil v roce 293 novou ofenzívu, při níž nejprve oblehl galský přístav Boulogne, jenž odřízl od námořní pomoci. Po pádu města zdolal Constantius Carausiovy franské spojence. Uzurpátora mezitím zavraždil pokladník Allectus. Jeho krátká vláda skončila, když se v Británii vylodil Julius Asclepiodotus, který porazil Allecta v otevřené bitvě. Po vítězství dorazil Constantius do Londýna, kde provedl novou správní reorganizaci Británie, jíž uspořádal do čtyř provincií. V rámci Diocletianem ustavené tetrarchie se Británie stala jednou ze čtyř diecézí prefektury Galliae. Ta dále sestávala z Galie, Hispánie a z germánských provincií. Po zhroucení tetrarchie náležela Británie mezi území ovládané západními císaři.\nV roce 306 se Constantius Chlorus vypravil do Británie, aby podnikl zamýšlenou invazi na sever. Obranné opevnění provincie bylo v předchozích letech posíleno a ačkoli císařovo zdraví bylo chatrné, přál si Constantius proniknout na nepřátelské teritorium. O jeho tažení toho není mnoho známo, každopádně již na počátku léta se vydal zpět do Eboraku, kde 25. července 306 zemřel. Jeho syn Konstantin I. Veliký byl legionáři provolán za císaře, čímž zde zahájil svoji oslnivou kariéru, jíž završil dosažením vlády nad celým římským impériem. Po zavraždění císaře Constanta v roce 350 se britské provincie přiklonily na stranu uzurpátora Magnentia. Toho však po třech letech porazil Constantův bratr Constantius II., který vyslal do Británie své úředníky, aby vyhledali a popravili Magnentiovy příznivce.\n\nPo celé 4. století narůstala intenzita útoků Sasů z východu a Keltů ze západu. I přes soustavnou fortifikaci pobřeží se Sasům, Skotům (Irům) a Piktům podařilo kolem 367 prolomit Hadriánův val. S touto vážnou krizí se vypořádal Flavius Theodosius, jenž na ostrově provedl vojenské a civilní reformy. V roce 383 došlo ke vzpouře Magna Maxima, který následně překročil Lamanšský průliv a zmocnil se většiny západní poloviny říše. V dalších letech vedl úspěšnou kampaň proti Piktům a Skotům, ovšem občanská válka na kontinentě ho přiměla stáhnout část vojsk z Británie. V této době byly patrně opuštěny pevnosti v Chesteru a na jiných místech, což usnadnilo plenění a usazování Irů v severním Walesu. Maximova vláda skončila v roce 388, nicméně výrazný úbytek vojenských sil Římanů znemožnil návrat vojáků do Británie. Kolem roku 396 ještě zesílily nájezdy barbarů. Přestože byl zanedlouho zřejmě obnoven mír, vojenská posádka na ostrově zůstávala slabá. V roce 401 byly navíc z Británie staženy další legie kvůli Alarichovu vpádu do Itálie.\n\nOd konce 4. století se stupňovaly útoky barbarů na Británii, jelikož zde umístěné vojsko nepostačovalo k zabezpečení efektivní obrany. V roce 406 se armáda vzbouřila a ze svého středu postupně vybrala tři uzurpátory. Poslední z nich, Konstantin III., se prohlásil císařem v roce 407. Zbývající vojáci britské posádky se pak přeplavili do Galie a nikdy se již nevrátili. Zatím barbaři podnikli nový útok v roce 408, avšak zdá se, že byli odraženi místními obyvateli. Romano-Britové poté požádali o pomoc západořímského císaře Honoria. Podle Zósima jim ovšem císař poslal dopis, v němž je vybízel, aby se spoléhali sami na sebe. Na ostrově se vzápětí rozhořela občanská válka. Po zániku římských vojenských a civilních struktur, převzala jednotlivá města výkon administrativy a spravedlnosti do svých rukou, což vedlo k rozštěpení Británie mezi lokální vládce, usilující o zachování římských vzorů a zvyklostí.\n\nPodle tradičního výkladu se někdy ve druhé čtvrtině 5. století tehdejší předák Romano-Britů Vortigern rozhodl pozvat do země saské žoldnéře, jež najal k obraně před Pikty a Iry. Nicméně Sasové se brzy vzbouřili a vyplenili mnoho britských měst, načež se společně s Angly a Juty začali usazovat na východním pobřeží ostrova. Historik svatý Gilda se zmiňuje o tom, že v roce 446 vyzvala britská města římského vojevůdce Aetia, aby jim poskytl pomoc proti invazi Sasů. V jejich listu, na který Aetius nikdy neodpověděl, se kromě jiného pravilo: \"„Barbaři nás zahánějí do moře a moře nás žene nazpět k barbarům. Stále nám takto hrozí dva způsoby smrti: jsme buďto vražděni, nebo hyneme ve vlnách.“\" Zhruba v polovině 5. století začalo velké množství Britanů prchat do galské Armoriky, jež se od těch časů nazývá Bretaň. V dalších desetiletích svedl se Sasy řadu bitev romano-britský vůdce Ambrosius Aurelianus, někdy ztotožňovaný s mýtickým králem Artušem. Okolo roku 500 nad nimi zvítězil v bitvě na Mons Badonicus, po níž následovalo dlouhé období míru. Britanové zřejmě kontrolovali dnešní Anglii a Wales západně od linie spojující města York a Bournemouth. Ve druhé polovině 6. století nastala nová fáze saské expanze. Po bitvě u Deorhamu v roce 577 padla významná města Bath, Cirencester a Gloucester. Sasové tím dosáhli západního pobřeží, zatímco zbývající Britanové se stáhli do Walesu, Cornwallu a Skotska.\n\nZ geografického hlediska se provincie Británie skládala z poměrně rovinaté jihovýchodní a centrální části ostrova, jež byla vhodná k provozování zemědělství a udržovala úzké styky se zbytkem římské říše, a z odlehlejších, kopcovitých oblastí táhnoucích se od Cornwallu a Walesu až k dnešní severní Anglii. Tyto kraje byly zvrásněny roklinami a hlubokými údolími a postrádaly příznivé podmínky k obdělávání půdy. Obě části Británie se lišily nejen reliéfem, ale rovněž charakterem římské přítomnosti. V jižních nížinách se nacházela města, vesnice a villy význačných Romano-Britů. Vojsko zde bylo rozmístěno jen řídce. Naproti tomu vrchoviny ve Walesu a na severu byly prosty známek civilního života, neboť se zde rozkládala rozlehlá vojenská hranice, tvořená systémem pevností spojených strategickými silnicemi.\nJádro římské civilizace na ostrově se nalézalo na jihu a východě, které byly rychle romanizovány, jelikož podobně jako dříve Galové i Britanové přijali římskou kulturu, instituce, latinský jazyk a materiální vymoženosti Římanů. K tomu výrazně přispěly kolonie, zakládané zejména vysloužilými legionáři. Krátce po zahájení invaze se \"Camulodunum\" (dnešní Colchester) stalo kolonií a bylo ustaveno hlavním městem provincie. V této funkci ho zanedlouho vystřídalo \"Londinium\" (Londýn). \"Verulamium\" (St Albans) bylo záhy natolik romanizované, že mu byl udělen status municipia. V souvislosti s rozmachem těchto měst vzrostl počet romanizovaných Britanů, přičemž tisíce z nich byly zmasakrovány spolu s Římany během povstání Boudiccy. Přesto se romanizace Británie v následujících desetiletích dále prohlubovala a do konce 1. století vznikly četné kolonie, jako bylo \"Corinium\" (Cirencester), \"Deva Victrix\" (Chester), \"Durovernum Cantiacorum\" (Canterbury), \"Eboracum\" (York), \"Glevum\" (Gloucester), \"Isca Dumnoniorum\" (Exeter), \"Lindum\" (Lincoln), \"Mamucium\" (Manchester) nebo \"Portus Dubris\" (Dover).\n\nVe městech byly stavěny veřejné budovy a domy podle římského vzoru. V \"Aquae Sulis\" (Bath) byly kolem místních horkých minerálních pramenů vybudovány rozsáhlé lázně. Proces pořímšťování byl zpomalován opakovanými povstáními kmenů na severu ve 2. století, avšak zhruba o sto let později římský způsob života převládal na všech Římany podmaněných územích. Na venkově se rozvíjely prosperující velkostatky, nazývané villy. Dochovalo se hodně dokladů prostorných a přepychových venkovských sídel anebo prostších statků, jež obývali mocní aristokraté a bohatí vlastníci půdy, případně drobní zemědělci. Půda bezprostředně přiléhající k velkostatkům byla obdělávána otroky, zatímco ostatní polnosti obhospodařovali kolóni. Římská kultura na ostrově zřejmě dosáhla svého vrcholu a nejvyššího blahobytu ve 4. století. Městské obyvatelstvo a vzdělané vrstvy hovořily latinou, svoji zemi považovaly za součást římského světa a sami sebe nazývaly Římany.\n\nNerostné bohatství Británie představovalo jeden z primárních důvodů římských výbojů na ostrově. V období římské nadvlády však poklesl význam vývozu cínu z Británie do Středozemí, neboť byl do značné míry nahrazen těžbou v příhodněji umístěných dolech v Hispánii. Vedle cínu Římané získávali z Británie četné suroviny jako zlato, železo, olovo, stříbro, černý jantar a mramor. Jejich těžba byla zřejmě zaváděna římským vojskem a teprve později byla svěřena civilistům. Kromě nerostného bohatství oplývala Británie různými komoditami, včetně kůží, dřeva a vlny, a poskytovala také otroky a lovecké psy. Po příchodu Římanů se v Británii vyvinul čilý obchodní ruch. Z kontinentu bylo do provincie dováženo různé exotické zboží jako keramika, olivový olej, vybrané skleněné předměty a víno. Ve 4. století pocházela většina bohatství ostrova ze zemědělství, takže hlavní exportní artikly představovalo obilí a dobytek.\n\nV římské říši byla správa vnitrozemních provincií přenechávána římskému senátu, avšak provincie se stálou vojenskou posádkou, mezi něž patřila i Británie, byly ovládány císařem. Ve skutečnosti řídili císařské provincie zde sídlící místodržitelé, kteří pocházeli z řad senátorů a zastávali konzulát. Tito muži byli pečlivě vybíráni. Často byli ověnčeni vojenskými úspěchy a disponovali zkušenostmi s administrativou. U správců Británie byla vyžadována především vojenská zdatnost. Mezi jejich úkoly spadalo rovněž udržování diplomatických vztahů s místními klientskými králi, výstavba silnic, zajištění fungování státní pošty, dohled nad městy (\"civitates\") a museli také rozhodovat důležité soudní spory. Pokud se právě neúčastnili vojenského tažení, cestovali po provincii, aby vyslechli stížnosti obyvatel a povolali nové odvedence do vojska.\n\nV právních záležitostech jim byl nápomocen rádce, nazývaný \"legatus iuridicus\". Ti z nich, kteří působili v Británii, museli být zřejmě vybraní právníci, protože jen takoví dokázali včlenit podmaněné kmeny do císařského administrativního systému a vypracovat fungující daňovou soustavu. Finanční správu vykonával \"procurator\" a jemu podřízení úředníci, vybírající daně v příslušném obvodu. Každá legie v Británii měla velitele (\"legatus\"), jenž podléhal správci provincie a v době války patrně přímo kontroloval neklidné oblasti. Všichni legáti byli během dvou až tří let přeloženi do jiné části říše. V provincii existovala taktéž rozsáhlá síť nižších úředníků, kteří shromažďovali informace o příslušné oblasti, odesílané do Říma, organizovali zásobování vojska a nakládali s vězni.\n\nPrvním hlavním městem Británie bylo od roku 43 Camulodunum, které ale bylo již v šedesátých letech 1. století nahrazeno Londiniem, jež rychle nabývalo na důležitosti jako křižovatka obchodních tras. Na počátku 3. století byla Británie rozdělena do dvou provincií, čímž vznikla Dolní Británie (\"Britannia Inferior\"), jejímž hlavním městem bylo Eboracum, a Horní Británie (\"Britannia Superior\"), jejímž centrem zůstalo Londinium. V roce 293 byly z Horní Británie vyděleny \"Maxima Caesariensis\" a \"Britannia Prima\", zatímco Dolní Británie byla rozčleněna v provincie \"Flavia Caesariensis\" a \"Britannia Secunda\".\n\nDruidové, keltští kněží pocházející patrně z Británie, byli Claudiem postaveni mimo zákon a v roce 61 marně bránili své posvátné háje na ostrově Mona před zničením Římany. Navzdory odporu Římanů vůči druidům směli Britanové i po nastolení římské vlády pokračovat v uctívání keltských božstev. Nicméně postupem času byli domorodí bohové ztotožněni se svými římskými protějšky, jak se tomu stalo v případě bohyně Sulis a římské Minervy. Do jaké míry se staré kulty zachovaly, je obtížné určit. Kontinuita v uctívání některých rituálů, týkajících se čísla tři, či symbolu hlavy, stejně jako přetrvávající význam vody a zvláště posvátných pramenů, je doložena archeologickými nálezy. Přesto rozdíly ve votivních darech v Bathu prozrazují, že po římském vpádu došlo k zřetelné změně při provádění náboženských obřadů. Především na místech vojenských posádek je prokázáno vykonávání kultu římských císařů. Na ostrově vzrůstala též obliba různých východních kultů, včetně mithraismu. Mithrův chrám v Londiniu je příkladem popularity mystérií mezi příslušníky bohatých vrstev.\n\nNelze stanovit, kdy poprvé proniklo křesťanství do Británie. Z 2. století pochází slovní čtverec složený z přesmyčky latinského výrazu pro Otčenáš (\"Pater Noster\") vyrytý na úlomku amfory, objeveném v někdejším Mamuciu (Manchester). Historikové vedli četné diskuse, zda tento artefakt je skutečně křesťanského původu. Kdyby tomu tak bylo, jednalo by se o nejstarší důkaz přítomnosti křesťanství v Británii. První písemný doklad existence křesťanů na ostrově je obsažen v Tertullianově spisu Proti Židům. Archeologicky lze doložit, že první křesťanské komunity se v Británii začaly vyvíjet ve 3. a 4. století. Byly objeveny pozůstatky malých dřevěných kostelů, křtitelnic a hřbitovů a některé římské villy byly vybaveny malbami a mozaikami s křesťanskými motivy.\n\nPrvním britským mučedníkem byl svatý Albán, jenž zemřel někdy na začátku 4. století (vyskytují se však i odlišné údaje jeho úmrtí). Křesťanství bylo v římské říši legalizováno v roce 313 Konstantinem I. Na koncilu v galském městě Arelate (Arles) v následujícím roce byla britská církev zastoupena třemi biskupy: Eboriem z Yorku, Restitutem z Londýna a Adelphiem. Text na olověné desce nalezené v Bathu a datované přibližně do roku 363 svědčí o tom, že podobně jako ve zbytku říše i v Británii zřejmě probíhal zápas mezi pravověrnými křesťany a ariány. Pelagianismus, jedna z křesťanských herezí, vznikla z učení Pelagia, britského mnicha působícího v Římě od konce 4. století.\n\nHypotézy historiků, vycházejících z díla Michaela Rostovceva, předpokládají, že Británie se na počátku 5. století ocitla ve všeobecném hospodářském úpadku. Ovšem na základě archeologických poznatků lze usuzovat, že skutečnost mohla být jiná. Destrukce řady význačných míst se odehrála mnohem později, než se dříve soudilo. Stále častější útoky barbarů se zřejmě zaměřovaly spíše na neozbrojené venkovské usedlosti než na samotná města. Římské villy byly i v této době opatřovány mozaikovou výzdobou, což dokazuje, že ekonomické potíže mohly být pouze omezeného rozsahu. Příběh o svatém Patrikovi naznačuje, že villové hospodářství přetrvalo přinejmenším do roku 430, ačkoli mnohé z vill byly opuštěny o celá desetiletí dříve.\n\nV leckterých městech byly stavěny nové budovy a některá z nich jako Canterbury, Cirencenster, Wroxeter, Winchester a Gloucester se rozvíjela po celé 5. a částečně i v 6. století. Nálezy mincí z let 378 až 388 jsou velmi vzácné. V devadesátých letech se však množství mincí v oběhu zvýšilo. Po roce 402 znovu pokleslo a po roce 407 se již do oběhu nedostaly žádné nové římské mince. Kolem roku 430 přestaly mince sloužit jako prostředek směny. Výroba keramiky zřejmě skončila už o jedno nebo dvě desetiletí dříve. V průběhu 5. století byli Romano-Britové vytlačeni Sasy z někdejších center provincie na východě do kopců Walesu a severozápadu. Keltské prvky zdejší společnosti, které nikdy zcela nevymizely, zásadně proměnily a nakonec absorbovaly zbytky římské civilizace, jež postupně ztratila svůj latinský charakter.\n\n\n\n"}
{"id": "362325", "url": "https://cs.wikipedia.org/wiki?curid=362325", "title": "Patrick Baudry", "text": "Patrick Baudry\n\nPatrik Pierre Roger Baudry, ( * 6. března 1946 Douala v Kamerunu ) byl astronaut z Francie, který v roce 1985 letěl v raketoplánu a stal se tak 172. člověkem ve vesmíru.\n\nVzdělání získal ve Francii, kde roku 1969 ukončil studium na École de l'Air a poté ve Spojeném království absolvoval školu pro testovací piloty (ukončil ji v roce 1978). Dva roky poté vykonával povolání letce u Centre d'Essais en Vol, Brétigny-sur-Orge. V roce 1980 zahájil kosmonautický výcvik nejdříve ve Francii, pak v SSSR.\n\nPo svém letu v raketoplánu se vrátil do Francie jako pilot u Aérospatiale, Branche Avions a od roku 1995 u známé společnosti Airbus Industrie.\n\nZúčastnil se mise pátého letu raketoplánu Discovery v červnu 1985. Let trval 7 dní, během něj posádka vypustila na oběžnou dráhu Země tři družice: Morelos 1, Arabsat 1B a Telstar 3. Start byl z rampy 39 na Floridě, mys Canaveral. Sedmičlenné posádce velel kpt. Daniel Brandenstein, dále letěli John Creighton, Steven Nagel, John Fabian, Shannon Lucidová, Patrick Baudry a princ Sultan Al-Saud z Saúdské Arábie. Raketoplán po splněné misi přistál na základně Edwards v Kalifornii.\n\n\nO celém letu napsal ve své knize \"Dnes vychází slunce šestnáctkrát\", která koncem roku 1985 vyšla v Paříži).\n\n"}
{"id": "362326", "url": "https://cs.wikipedia.org/wiki?curid=362326", "title": "Wyrzysk", "text": "Wyrzysk\n\nWyrzysk [vyžysk] (dříve německý \"Wirsitz\") je město v Polsku s 5 232 (2009) obyvateli, ležící v okrese Piła, ve Velkopolském vojvodství. Je sídlem městsko-vesnické gminy Wyrzysk.\n\nGmina (obec) Wyrzysk má asi 14 500 obyvatel a rozkládá se na území o rozloze 160,7 km. Leží na severním okraji Velkopolského vojvodství; na východě hraničí s okresem Sadki v Kujavsko-pomořanském vojvodství. Z katastrálního území obce je 117,11 km obsazeno ornou půdou a 19,65 km lesem.\n\nObcí prochází státní silnice č. 10 vedoucí ze Štětína do Varšavy. Tato silnice spojuje Wyrzysk s Piłou (37 km) a z Bydhoští (55 km). Železniční stanice v Osieku nad Notečí poskytuje železniční spojení s Piłou (39 km) a s Bydhoští (48 km).\n\nWyrzysk leží na plošině Krajna. Jeho jižní hranice je tvořena řekou Noteć s jejími přítoky Lobzonkou, která teče přes nádherné morénové kopce stoupající nad širokým údolím řeky Noteć. Jeden z těchto kopců, Dubová hora (Dębowa Góra), dosahuje výšky 192 m n. m. a je nejvyšším bodem regionu Krajna. Přes 60 % okresu je chráněno jako území mimořádné krásy.\n\nPodmínky vhodné k osídlení se v současném regionu Wyrzysk objevily v období po době ledové. Její pozůstatky jsou nyní k vidění na morénových kopcích podél řeky Noteć. Dřevěné mosty v blízkosti současné Zulawky byly postaveny lidskou činností v této oblasti v následujících 3500 letech, což je jedinečný příklad stavitelských schopností v pravěké Evropě.\n\nVe středověku se Noteć stala přirozenou hranicí mezi regiony Velkopolsko a Pomořansko, které dlouho odolávaly expanzi polské dynastie Piastovců, německých markrabat a od 13. století také Řádu německých rytířů. Časem lidé používali jméno Krajna pro území na sever od řeky Notec. Polský princ Boleslav Ukrutný (1106–1138) dobyl hrady nad řekou Noteć a začlenil Krajnu do svého státu. V následujících staletích byla Krajna připojena k Velkopolsku.\n\nPrvní dochovaná zmínka o Wyrzysku se datuje do roku 1326; jméno tohoto místa bylo později zaznamenáno v tzv. Velkopolském kodexu. Před rokem 1450 byla Wyrzysku pravděpodobně udělena královská privilegia; v roce 1565 se stal městem pod Magdeburským právem. Následkem série válek v druhé polovině 17. a na začátku 18. století se z Wyrzysku fakticky stala vesnice. V roce 1772, po prvním rozdělení Polska, byl Wyrzysk anektován Pruskem. V roce 1773 byla pruským králem Frederickem Velikým obnovena městská práva; král udělal z města centrum administrativy pro stavbu Bydhošťského kanálu a pro regulaci řeky Notec. V letech 1807 - 1815 bylo město součástí Napoleonova Varšavského vévodství a následně bylo vráceno Prusku na základě výsledků Vídeňského kongresu. Až do konce 1. světové války zůstal Wyrzysk pruský.\n\nV roce 1772, po prvním rozdělení Polska, byla Krajna včleněna do Pruského království. Pruský vládce a jeho následovníci se snažili o germanizaci téměř celého získaného území. Metody, které sloužily tomuto účelu, zahrnovaly zavedení pruské administrativy a vzdělání, podporu pruského osídlení a nákup majetku od polské šlechty. Proto byl Wyrzysk prodán Karolem Rydzynskim králi Frederickovi II. ihned v roce 1773. V letech 1807 - 1815 náležela oblast Wyrzysku Varšavskému vévodství a v roce 1815 byla opět dobyta Prusy. V roce 1818 se stal Wyrzysk sídlem správního obvodu ve Velkovévodství poznaňském.\n\nObdobí pruské vlády zrychlilo hospodářský rozvoj, především v zemědělství, kde Prusové na počátku 19. století zrušili zákon roboty. Konflikt vrcholil především v období \"Kulturkampfu\". Nicméně tlak na germanizaci podpořil narůstající odpor polské populace v Krajně, která tvrdošíjně trvala na svém rodném jazyce a na římskokatolickém náboženství. Tento odpor byl vyjádřen v založení polských institucí, sborů, sportovních klubů, bank a ostatních organizací.\n\nNově vzniklému Polsku byl Wyrzysk navrácen Versailleskou smlouvou, ačkoliv 53 % obyvatel města byli v té době Němci. Většina z nich dala přednost návratu do Německa jako tzv. \"optani\". Během druhé světové války bylo město okupováno Německem a bylo včleněno do nově vzniklé provincie Danzig-Západní Prusko. V roce 1945 byl Wyrzysk vrácen zpět do Polska.\n\n\n"}
{"id": "362331", "url": "https://cs.wikipedia.org/wiki?curid=362331", "title": "Černý kašel", "text": "Černý kašel\n\nČerný kašel nebo dávivý kašel (lat. pertussis, počeštěně někdy pertuse, angl. také \"stodenní kašel\") je vysoce infekční bakteriální onemocnění, které způsobuje bakterie \"Bordetella pertussis\", objevená v roce 1906 Julesem Bordetem. Vakcína byla rozšířena v USA ve čtyřicátých letech 20. století. Nemoc se přenáší kapénkovou infekcí. Ačkoli většina zdravých starších dětí a dospělých se plně zotaví, pro kojence je nemoc kritická a může skončit smrtí. Až 90 % všech případů černého kašle je hlášeno z rozvojových zemí, v posledních letech (2014, 2017, 2018) ale roste jeho výskyt i v České republice. Vzhledem k obtížné diagnostice mnohé případy nejsou rozpoznány jako černý kašel, dochází tedy k tzv. podhlášenosti onemocnění.\n\nNemoc se projevuje jako velmi silný, dráždivý kašel, který může být až dávivý a při nadechování může znít jako kokrhání kohouta. Osoba může kašlat tak silně, že se pozvrací nebo si zlomí žebra. Zuřivé kašlání může způsobit prasknutí pleurální dutiny a tím vést k pneumotoraxu. U některých typů onemocnění je typické vykašlávání hlenu. Tělesná teplota bývá značně vysoká, někdy až kolem 40 °C.\n\nNěkteří primáti jsou schopni onemocnět černým kašlem, pokud jsou vystaveni malým očkovacím dávkám. Jsou známy případy černého kašle mezi divokými gorilami. V některých zoo existuje praxe očkování primátů proti tomuto onemocnění.\n\nOnemocnění se zjišťuje podle příznaků kašle, teploty nebo podle kultivace vykašlaného hlenu, ve kterém je obsažena bakterie \"Bordetella pertussis\". Při léčení tohoto onemocnění se používají širokospektrální antibiotika. V České republice je očkování proti černému kašli povinné a významně přispělo k omezení jeho výskytu.\n\nV České republice probíhá celoplošné očkování dětí. Očkovací látky obsahují pouze složky b. černého kašle nutné pro imunizaci. Obecně jsou dobře snášeny. Používá se:\nV Česku přibývá nemocných černým kašlem. Za 10 měsíců roku 2013 bylo zaznamenáno asi 880 případů, přičemž podobně vysoký výskyt byl naposledy v 60. letech 20. století. Vinu na tom nese především odmítání očkování ze strany některých rodičů.\n\n"}
{"id": "362341", "url": "https://cs.wikipedia.org/wiki?curid=362341", "title": "Bohoslužba slova", "text": "Bohoslužba slova\n\nBohoslužba slova (v evangelické církvi služba slova) je část mše, skládající se zejména ze dvou nebo tří čtení z Bible proložených zpěvy, dále pak z kázání, vyznání víry a přímluv. V případě nedostatku kněží se může namísto mše (s bohoslužbou oběti) slavit samostatná bohoslužba slova (s úvodními obřady před vlastní bohoslužbou a závěrečnými obřady po ní), kterou může vést i jáhen, lektor, akolyta nebo dokonce i jiný laik.\n\n"}
{"id": "362343", "url": "https://cs.wikipedia.org/wiki?curid=362343", "title": "Unbinilium", "text": "Unbinilium\n\nUnbinilium, neboli eka-radium, je dočasný název neobjeveného chemického prvku periodické tabulky, který má provizorní značku Ubn a má protonové číslo 120.\n\nNázev unbinilium byl odvozen od latinského ekvivalentu protonového čísla 120. Un jako jedna, Bi jako dvě a Nil jako nula.\n\nPokus o syntetizaci unbinilia proběhl na přelomu března a dubna 2007 ve Fljorovově laboratoři nukleárních reakcí v Dubně. Atomy izotopu plutonia 244 byly bombardovány ionty železa 58 s očekávanou reakcí:\n\nPři pokusu nebyly nalezeny žádné atomy Ubn.\n\nNa přelomu dubna a května 2007 se tým GSI pokusil syntetizovat Ubn bombardováním izotopu uranu 238 niklem 64 s očekávanou reakcí:\n\nPři následné analýze nebyly žádné atomy Ubn objeveny.\n\nCentrum pro výzkum těžkých iontů (GSI) v Darmstadtu zahájilo v r. 2011 pokusy syntetizovat Ubn bombardováním curia 248 chromem 54. Ve Spojeném ústavu jaderných výzkumů v Dubně byl naplánován podobný pokus, tentokrát reakcí titanu 50 a kalifornia 249.\n\nUbn patří do skupiny kovů alkalických zemin.\n\nVzhledem k periodickému zákonu by Ubn bylo pravděpodobně vysoce reaktivní, reaktivnější než ostatní lehčí prvky této skupiny.\n\nOxidační číslo Ubn jakožto prvku 2. skupiny by ve sloučeninách bylo (zpravidla) +II.\n\nUbn by samovolně reagovalo na vzduchu za vzniku oxidu unbinililnatého.\n\nTaké by reagovalo s vodou. Vznikal by zásaditý hydroxid unbinililnatý.\n\nTabulka níže obsahuje různé kombinace výchozích prvků, které by mohly vést k utvoření jádra s protonovým číslem 120:\n\n"}
{"id": "362345", "url": "https://cs.wikipedia.org/wiki?curid=362345", "title": "Cadmus et Hermione", "text": "Cadmus et Hermione\n\nCadmus et Hermione \"(LWV 49)\" je opera Jeana-Baptisty Lullyho z roku 1673 na námět z řecké mytologie, jejímiž hlavními hrdiny jsou syn sidonského krále Agénóra a zakladatel města Théby Cadmus (řecky Κάδμος, latinsky Cadmus, česky Kadmos) a jeho žena Hermione (řecky Αρμονία, česky Harmonia). Toto dílo je považováno za první francouzskou operu. Opera měla premiéru 27. dubna 1673 v Národní opeře v Paříži.\n\nLully uvedl \"Kadma a Hermionu\" dvakrát přímo u dvora Ludvíka XIV., totiž v červenci 1674 v zahradách zámku ve Versailles a v roce 1678 v královském paláci v Saint-Germain-en-Laye. V sídle Královské hudební akademie, v Théâtre du Palais-Royal, byla inscenace této opery obnovena v letech 1674, 1679, 1690 (v této inscenaci debutovala jako Pallas proslulá zpěvačka Julie d'Aubigny, známá pod jménem Mademoiselle de Maupin), 1691, 1703, 1711 a naposledy v srpnu roku 1737. Při příležitosti této poslední inscenace vznikla parodie opery pod jménem \"Pierrot Cadmus\" od Denise Caroleta, kterou hrálo divadlo na Vavřineckém trhu (théâtre de la Foire St-Laurent).\n\n\"Cadmus et Hermione\" byla první a jediná Lullyho opera, která se v baroku hrála ve Velké Británii; 11. března 1686 ji tam přivezla francouzská společnost a představení mělo úspěch, hudbou se inspiroval i Henry Purcell. Jinak se tato opera rozšířila ve Francii i mimo ni mnohem méně než některé pozdější Lullyho opery. Pokud jde o francouzská mimopařížská divadla, je vedle provedení v Lyonu (1691) doložena nedatovaným libretem jen inscenace v Rennes. Podle zachované partitury s poznámkami se ještě před rokem 1686 hrála v markrabské rezidenci v Ansbachu.V roce 1687 se hrála rovněž v Amsterdamu; inscenace v Gentu roku 1679 a v Bruselu roku 1683 nejsou jednoznačně doloženy, s jistotou se však hrála v Bruselu (Théâtre de la Monnaie) v listopadu roku 1734.\n\nNa své vzkříšení v nové době čekala tato první francouzská \"tragédie lyrique\" déle než většina ostatních Lullyho oper. První novodobé ztvárnění připravila amatérská operní společnost Opera Integra v londýnském „The Actor's Church“ svatého Pavla u Covent Garden, a to 7.–8. července 1977. I další provedení proběhlo jen ve skromné scénické výpravě, jednalo se však již o profesionální nastudování a připravil je soubor Académie baroque européenne s dirigentem Christophem Roussetem a souborem mladých zpěváků pro Festival d'Ambronay roku 2001. Premiéra se konala 5. října 2001 a soubor operu následně představil i v divadlech v Dijonu, Avignonu, Toulouse, Remeši, Besançonu, Versailles, Ženevě a koncertně i v Palais des Beaux-Arts v Bruselu.\n\nVětší ohlas měla inscenace, kterou připravily v koprodukci Théâtre national de l'Opéra-Comique a Opéra de Rouen v lednu a únoru 2008. Soubor Le Poème Harmonique s dirigentem Vincentem Dumestrem, režiséři Benjamin Lazar a Louise Moatyová, choreografka Gudrun Skamletzová, scénografka Adeline Caronová a kostýmér Alain Blanchot se pokusili o co nejautentičtější provedení od hudební stránky přes historickou výslovnost, herecký výraz a choreografii, barokní scénu, divadelní stroje a kostýmy až po osvětlení výlučně svícemi. Tato inscenace hostovala v roce 2009 v divadlech v Aix-en-Provence, Caen a Lucemburku a v roce 2010 byla opět uvedena v Opéra-Comique a v Rouenu. Existuje z ní komerčně dostupný DVD záznam.\n\n\n\"(Krásný den, na scéně je sad s rozkvetlými stromy)\" Pales a Melissa volají pastýře a nymfy, kteří postupně přicházejí a nabádají je, aby neztráceli jediný okamžik \"(Ne perdons pas un seul moment)\", a radovali se z krásného dne \"(D'un jour si doux et si charmant)\". Pastýři a nymfy se spolu s nimi dávají do zpěvu. Na scénu přichází Pan, spolu se satyry, hraje na dudy a přidává se k Pales a Melisse, aby se spolu s nimi radoval a oslavil Hélia, boha Slunce, díky kterému je tak krásný den.\n\nNajednou se však zatmí a země se začne otřásat \"(Quel désordre soudain! quel bruit affreux redoutable!)\". Skála se otevírá a na scéně se objevuje Závist (L'Envie) a všichni ostatní utíkají pryč. L'Envie přivolá i větrného hada Pythona, kterého však zasáhne ohnivý šíp a bůh Slunce zažene Závist pryč.\n\nOpět přicházejí Pales a Mellisa, spolu s Panem a radují se z vítězství Slunce \"(Pan: Le Monstre est mort, l'orage cesse, Le soleil est vainqueur.)\". Slunce se objevuje ve svém voze, a nabádá všechny k tomu, aby si užívali krásného dne. Slunce stoupá na oblohu a pastýři a nymfy se dávají do tance a zpívají \"(Profitons des beaux jours)\". K shromáždění se připojuje Arkas a následně celá oslava dne končí.\n\n(Zahrada v Bojótii) Týrský princ Cadmus se před dvěma léty vydal hledat svou unesenou sestru Europu, ale dosud ji nenašel. Nyní se zdržuje v Bojótii. Dvě týrská knížata z jeho doprovodu se jej snaží přesvědčit, aby se vrátil do své mocné vlasti, která naň toužebně čeká. Cadmus se ale vymlouvá na věštbu bohů, které jej nutí zůstat na místě. Týrská knížata však nadhazují myšlenku, že Cadmus zůstává v Bojótii, protože se zamiloval do Hermiony, a princ je to nucen přiznat. Hermiona je dcerou boha Marta a bohyně Venuše, ale její otec ji zaslíbil svému příbuznému, vládci obrů, který krutě panuje zdejší zemi a drží Hermionu prakticky v zajetí. Týrská knížata Cadma varují před tím, aby si dělal na Hermionu naděje, protože bohové jistě nedovolí její sňatek se smrtelníkem, ale Cadmus je pro ni ochoten i zemřít.\n\nMomentálně však očekává dva Afričany, které si přivezl z cest: princezna si přeje vidět jejich tanec a Cadmus toho chce využít, aby se s ní mohl setkat. Přivádí je Cadmův pomocník Arbas, avšak s nepříjemnou zprávou: vládce obrů chce, aby se tance zúčastnili i jeho obří, a jeho příkazům je nemožné se vzepřít (árie Arbase \"Ces grands hommes pleins de chimères\"). Arbas vypráví, jak za to obra zasypal urážkami. Cadmus mu to vyčítá: Arbas je jen služebník a obr je král, navíc je třeba ho uklidnit už kvůli Hermioně. cadmus jde připravit tanec a Arbasovi radí, aby se obrovi raději klidil z oí, ale ten se nebojí: své urážky vyslovil tak tiše, že je obr jistě neslyšel (árie Arbase \"Non, nous n'aurons point de bruit\").\n\nPřichází Hermiona, obdivuje nádhernou krajinu, ale lituje svého zajetí. Cítí, že její srdce je přesto plné lásky (árie \"Cet aimable séjour\"). Její družky Aglante a Charité přizvukují, že není nic nad lásku a že se jí nedá uniknout (árie Aglante \"On a beau fuir l'amour\" a árie Charité \"La peine d'aimer est charmante\"). Kojná suše připomíná princezně, že je z vůle bohů zasnoubena s obrem: „Všichni Vás litují, ale nikdo Vám nespěchá pomoci“. Hermiona je rozladěna řečmi kojné i zprávou, že se nadcházející zábavy mají účastnit i obři.\n\nArbas přivádí Afričany, kteří tancují chaconne; mezi ně se vmísí čtyři obři. Do tance a zpěvu se zapojuje i Arbas (tercet Arbase a dvou Afričanů \"Suivons, suivons l'amour\"). Vládce obrů sedí po boku Hermiony a nespustí ji z očí. Když tanec skončí a Hermiona skončí, připomíná jí, že se má stát jeho ženou z vůle Marta, svého otce (árie obra \"Il faut que votre destinée\"). Ale Hermiona jej nedbá a doufá v přízeň své matky Venuše a bratra Amora. Obr ji s výhrůžkami pronásleduje, zato Cadmus po straně soptí a rozhoduje se, že se musí obrovi postavit. Týrská knížata jej od toho zrazují. Protože to nestačí, objeví se na svém voze Juno – Martova matka – a chce Cadmovi bránit v pomstě obrovi. Než domluví, objeví se rovněž na svém voze bohyně Pallas slibuje Cadmovi přízeň svou i svého otce Jupitera. Zatímco se bohyně pouštějí do hádky, zmatený Cadmus se nechá vést třetím bohem, totiž Amorem. Bohyně přerušují rozepři a odlétají za Cadmem, jedna s výhrůžkami, druhá s povzbuzeními.\n\n(Palác) Arbas oznamuje Charité, že Cadmus je odhodlán porazit svého soka; řekl to přímo obrovi a ten se mu vysmál. Nyní musí Cadmus zabít draka patřícího Martovi a strážícího sídlo obrů – a Arbas ho musí následovat. Hořce se loučí se svou milovanou Charité (árie \"En te voyant, belle Charité\"). Charité odmítá kvůli tomu ztratit svou dobrou náladu a Arbasovo hořekování kontrastuje s její bezstarostností (árie Charité \"Puisqu'enfin pour te satisfaire\", árie Arbase \"C'est trop railler de mon martyre\" a duet \"Guéri-toi, si tu peux\").\n\nZatímco Charité je v citech k Arbasovi vlažná, kojná jej miluje o to vášnivěji. Arbasovi se před ní podaří prchnout po výměně jen pár slov a rozzlobená kojná mu přeje, aby ho zadávil drak. Pak obrací svůj hněv vůči Charité, již obviňuje z nevycválanosti (árie kojné \"Ah! vraiment je vous trouve bonne!\"). Charité ochotně připouští, že je příliš mladá, ale nepovažuje to za nedostatek (árie \"Je suis jeune, je le confesse\").\n\nSvou hádku obě ukončí a vyklidí pole, když vidí, že se blíží Cadmus a Hermione. Ti se srdceryvně loučí: Cadmus je rozhodnut poslechnout Amorovy výzvy a bojovat s drakem, i kdyby měl zemřít, zatímco Hermione se jej snaží od tohoto úmyslu odvrátit, protože si přeje, aby zůstal naživu (recitativ \"Je vais partir, belle Hermione\" a duet \"Au nom des plus beaux nœuds\").\n\nPo Cadmově odchodu se Hermione obrací se žalostným nářkem o pomoc na Amora (árie \"Amour, voi quels maux tu nous faits\"). Amor sestupuje na oblaku a snaží se Hermionu rozptýlit tím, že oživí zlaté sochy, jež sestoupí s podstavců a dávají se do tance spolu s malými amorky (tanec soch a árie Amora \"Cessez de vous plaindre\"). Hermione se však touto podívanou nedá utěšit a vyzývá Amora, aby šel raději na pomoc Cadmovi. Amor rezignovaně odlétá.\n\n(Poušť s dračí slují) Týrská knížata si dobírají Arbase, že se bojí Martova draka. Arbas zapírá, ale bledost a třas jej prozrazují; nakonec všichni tři zlořečí Amorovi, který přináší tolik útrap (árie Arbase \"Que maudit soit l'Amour funeste\" a tercet \"Gardons-nous bien d'avoir envie\"). Pak Arbas a dva Afričané připravují oběť, kterou chce Cadmus uchystat na usmíření boha Marta (recitativ Arbase \"Acquittons-nous des soins où Cadmus nous engage\"). Ze sluje vyleze drak, odvleče oba Afričany a sežere je. Vyděšený Arbas to líčí Cadmovi; ten se dává do boje s drakem, zatímco Arbas zpovzdálí sleduje.\n\nCadmus nakonec draka v zápase zabije a jde sezvat lidi k připravovanému obětnímu obřadu. Arbas dá drakovi poslední rány a vracející se týrská knížata jej naleznou ve vítězném postoji nad dračí mrtvolou. Arbas jim vypráví, jak s Cadmem draka porazili. Když knížata litují, že nemohli být nápomocni, vysmívá se jim Arbas, že jsou hrdiny po bitvě (árie \"Tous ces chagrins, tous ces regrets\").\n\nS tancem a zpěvem přicházejí obětníci nesoucí obětiny a trofeje na Martův oltář; začíná obřad (scéna obřadu se zpěvy velekněze a sboru \"O Mars! ô toi qui peut… Mars redoutable! ... O Mars! ô Mars! ô Mars!\"). Avšak Mars se objeví na svém bojovém voze s poselstvím, že jeho hněv nemůže Cadmus usmířit oběťmi, ale jen hrdinskými činy (recitativ Marta \"C'est vainement que l'on espère\"). Povolává čtyři Lítice, které oltář i obětiny rozmetají. Všichni se rozprchnou.\n\n(Martovo pole) Cadmus přivádí Arbase na Martovo pole. Na radu Pallas má rozesít chrup zabitého draka, z něhož se mají zrodit bojechtiví vojáci. Arbas jej varuje před nebezpečným pokusem. Cadmus ho posílá pryč, aby vyřídil Hermioně jeho poslední pozdravy, pokud by nepřežil. Na zářícím oblaku se snese Amor a přináší Cadmovi granátové jablko vytvořené Jupiterem. Poučuje Cadma o moci, kterou mají společně odvaha a láska (duet Cadma a Amora \"Il faut faire voir en ce jour\"). Cadmus zaseje zuby, a když z nich vzrostou vojáci, hodí mezi ně granátové jablko. Tím mezi nimi vyvolá potyčku a vojáci se navzájem zabíjej, dokud jich nezbude jen pět (balet). Poslední bojovníci pak složí zbraně Cadmovi k nohám.\n\nCadmus je posílá, aby se poklonili Hermioně. On sám se musí ještě utkat s vládcem obrů, který jej právě vyhledal. Obr se snaží Cadma přesvědčit, že nemá naději na vítězství. Když však Cadmus trvá na souboji, přizve si na něj vládce obrů další tři obry. Než se stačí na Cadma vrhnout a než ten stačí vytasit meč, přiletí Pallas na hřbetě sovy, nařídí Cadmovi, aby zavřel oči, a vytáhne svůj štít. Obrové na něj pohlédnou a zkamení.\n\nCadmus bohyni děkuje, a již přichází Hermione se svým doprovodem. Milenci se domnívají, že jejich lásce již nic nestojí v cestě (duet \"Que c'est un charmant avantage\"). Zapomněli však na nepřátelskou a žárlivou Junonu, kterou ještě více rozzlobila pozornost, již páru věnoval její choť Jupiter. Na její pokyn odnáší Iris Hermionu na pásu duhy.\n\n(Palác, který pro Cadma postavila Pallas) Cadmus naříká nad ztrátou Hermiony (árie \"Belle Hermione, hélas! puis-je être heureux sans vous?\"). Neprodleně se objeví Pallas na oblaku se šťastnou zprávou: Jupiter a Juno se usmířili. Nebesa se otevřou a všichni bohové sestupují na zem. Usazena na trůně se snáší i Hermione a na druhém trůně sestupuje bůh sňatku Hymen, který přenechá své místo Cadmovi. Zpěvem a tancem bohové oslavují hrdinný pár (sbor \"Après un sort si rigoureux\"). Hymén spojuje ruce snoubenců a vyzývá k započetí hostiny (árie \"Venez, dieu des festins\"), již připravují bůh Comus a jeho pomocníci (balet).\n\nArbas a kojná nakonec v sobě nacházejí nejlepší protějšky a s chutí se zapojují do všeobecného veselí (duet \"Serons-nous dans le silence\"), tančí se gavota a poté menuet. Charité k němu zpívá o lásce, která působí strasti, ale bez níž nemá život žádnou krásu (árie \"Amants, aimez vos chaînes\"). Reprízou sboru (\"Après un sort si rigoureux\") svatební slavnost i opera končí.\n\n\n\n"}
{"id": "362347", "url": "https://cs.wikipedia.org/wiki?curid=362347", "title": "Alois Piňos", "text": "Alois Piňos\n\nAlois Piňos (2. října 1925 ve Vyškově – 19. září 2008 v Brně) byl český hudební skladatel, publicista, hudební organizátor a pedagog, původním povoláním lesní inženýr. Patří mezi zakladatele tzv. české \"nové hudby\", která se prosadila v šedesátých letech 20. století, tehdy byl jedním z jejích nejvýraznějších představitelů.\n\nVystudoval Vysokou lesnickou školu v Brně. Hudební teorii a kompozici studoval nejprve soukromě u Viléma Blažka a Miroslava Barvíka. Absolvoval abiturientský kurz na konzervatoři v Brně u Viléma Petrželky a nakonec i skladbu na JAMU u Jaroslava Kvapila. Od roku 1953 pak působil na této škole jakož učitel hudební teorie a kompozice.\n\nByl spoluzakladatelem „\"Tvůrčí skupiny A\"\", orchestru pro novou hudbu „\"Studio autorů\"\", sdružení „\"Camerata Brno\"\", uměleckého sdružení „Q\", Společnosti elektroakustické hudby a členem „\"Ateliéru '90 Praha\"\", pražské Umělecké besedy a české sekce Mezinárodní společnosti pro soudobou hudbu. Pomáhal organizovat festivaly „Expozice experimentální hudby\" a „Expozice nové hudby\". Byl žádaným členem mnoha mezinárodních skladatelských porot, vyučoval na mistrovských kurzech a přednášel na vysokých hudebních školách a na mezinárodních konferencích po celé Evropě. V letech 1984–1994 byl stálým docentem na Mezinárodních prázdninových kurzech pro Novou hudbu v Darmstadtu a pracoval i pro Westdeutscher Rundfunk Köln.\n\nNa Janáčkově akademie múzických umění v Brně vychoval celou generaci nadějných mladých skladatelů Mezi ně patří např. Miloš Štědroň, Petr Kofroň, Jiří Kollert, Daniel Forró či Ivo Medek.\n\nKomponoval díla mnoha klasických hudebních žánrů. Od komorních a vokálních děl až po díla symfonická. Vedle toho se hluboce zajímal o netradiční formy. Vytvářel hudební happeningy, nové hudební divadlo, pódiové (scénické) produkce i audiovizuální kompozice. Jako jeden z prvních českých skladatelů se věnoval elektroakustické hudbě. Je také průkopníkem týmové kompozice. Spolu s Ivo Medkem a Milošem Štědroněm založil skladatelský tým, který vytvořil několik zajímavých kolektivních skladeb.\n\nV době jeho začátků pro něj byl velmi charakteristický drsný a disonantní zvuk se sklonem ke grotesknosti, k určité bizarnosti až specifickénu humoru. V pozdější tvorbě se u něj objevily další jemně delikátní a křehké polohy, pro něž byla charakteristická zvuková svoboda, svébytná melodičnost jakož i lidsky existenciální a obecná spirituální témata.\n\nVedle kompoziční a pedagogické činnosti se zabýval rovněž hudební teorií. Jeho nejznámějším dílem je monografie \"Tónové skupiny\" (Praha 1971, anglicky Brno 2001). V letech 1969–1989 byla jeho tvorba komunistickým režimem z ideologických důvodů umlčována.\n\n\n\n"}
{"id": "362348", "url": "https://cs.wikipedia.org/wiki?curid=362348", "title": "Jan Funer", "text": "Jan Funer\n\nJan Funer (30. července 1970, Plzeň) je český malíř a grafik.\n\nMaluje od dětství. Ve školách kantory zapisován do krajských a státních soutěží, kde obsazuje vždy místa mezi prvním až třetím. Ze škol posílán na umělecké školy, ale vždy mu je nakonec důrazně vysvětleno, aby se o zápis nepokoušel pro známé před listopadové důvody. Nakonec se stává písmomalířem. Ale louho tak nepracuje, protože doba počítačů toto řemeslo ukončila.\n\nKolem roku 1995 je naveden k plzeňskému malíři Miroslavu Zikmundovi, pro podobnost námětů z magie, mythologie, esoteriky apod. Miroslav Zikmund mu doporučuje oficiálně vystavovat.\nTakříkajíc vážnější Funerova tvorba se dá datovat na přelom let 1993-1994. Oficiálně pak vystavuje od roku 1996. Od roku 1996 má za sebou 78 samostatných výstav a přidružených akcí. Je zván na besedy a s Martinem Křížem z Klatov je nakonec i pořádá. Zúčastnil se asi zhruba pěti akcí s více autory a jednu společnou i pořádal. Vystavuje po celé České republice i v zahraničí, kde se nacházejí i jeho díla.\n\nPřevážně se věnuje olejomalbě a kresbám tužkou i s kombinovanou technikou. Ostatní techniky jsou spíše ojedinělé. Po dnešní dny má od roku 1996 na kontě na 1500 olejomaleb, kresby a jiné techniky. Uhel, pastel, perokresba, anilín, tempera, linoryt a kombinované techniky jdou dnes do desetitisíců. Fotografie nevystavuje, ale malou měrou je užil do svých katalogů.\n\nV letech 1998-2001 se objevuje v různých porotách, samozřejmě většinou výtvarného zaměření. Nejzvláštnější byla patrně účast v porotě královny krásy v Černém divadle v Praze v roce 1998.\n\nV letech 2003-2004 vede výtvarný kroužek pro děti.\n\nJe ilustrátor knih od roku 2006. Začíná s ilustrováním knih u největšího nakladatelství v Plzni. Od tohoto roku též spolupracoval se Západočeským institutem pro ochranu a dokumentaci památek v Plzni. Tvoří ilustrace z archeologických nálezů jako učební pomůcku do vědeckých publikací.\n\nDalší práce, které se různě objevují např. CD obaly pro hudební skupiny byli zásadně nekomerčního rázu, pouze jako přátelská výpomoc. Dopustil se i občasných kuriozit jako např. grafické návrhy výročních mincí aj.\n\nOd roku 1986 se objevoval na chalupě v podhradí hradu Švihov, kde častěji vystavuje nakonec i bydlí až do roku 2002, kdy při povodních o dům přišel a přitom i o velkou část obrazů, která v tu dobu se v domě nacházela.\n\nDnes žije se ženou na Jižním Plzeňsku, kde v současné době již netvoří neboť v důsledku banální, lékařsky nešetrné léčby těžšího nachlazení v roce 2013 byl oslepen po užívání antibiotik, jak je později konstatováno lékaři, neboť jiný zjevný důvod neexistuje.\n\nV roce 2014 přes 3 měsíce pracuje už jako poloslepý, dělník pekařsko-cukrářské výroby a jako samostatná obsluha pecí. I zde stačí dělat grafické návrhy obalů i doma pak ještě sem tam nějakou kresbu. Ovšem náročnou prací se stává problematickou léčba. Pak ztrácí možnost dopravy a tak i práci. Zrak se více zhoršuje takže už není schopen detailní práce ani s jedním okem.\n\nPíše se rok 2015 a Jan Funer podstupuje sérii operací a dlouhodobou léčbu zraku.\n\nRok 2016 přináší zlepšení, léčba byla úspěšná natolik, že omezení kapacity zraku je zanedbatelné, neznatelné a lékařsky je zcela bez omezení.\nZačíná i tvořit.\n\n"}
{"id": "362349", "url": "https://cs.wikipedia.org/wiki?curid=362349", "title": "Farní sbor Českobratrské církve evangelické ve Dvoře Králové nad Labem", "text": "Farní sbor Českobratrské církve evangelické ve Dvoře Králové nad Labem\n\nFarní sbor Českobratrské církve evangelické, seniorátu královéhradeckého seniorátu.\n\nPůvodně kazatelská stanice semonického sboru ČCE, která vznikla roku 1919 v tzv. přestupovém hnutí z nevelké hrstky evangelíků, kteří sem v předválečných letech přišli za prací. V roce 1921 se již stala filiálním sborem, čítajícím už víc než 1000 členů. Tento vzrůst pokračoval ještě i v následujících letech, takže v roce 1929 se královédvorský sbor stal samostatným farním sborem. Po počátečním rozmachu došlo v následujících desetiletích k postupnému odlivu.\nPočátky a základy organizovaného sborového života jsou neoddělitelně spojeny se jménem zaníceného evangelizátora Františka Procházky. Po jeho smrti a po ustaveni farního sboru nastoupil vikář Jiří Pospíšil, pozdější kazatel Jednoty českobratrské (Dnes Církev bratrská). Po něm převzal správu sboru farář Hynek Z. Široký. V obtížném období okupace, která sbor ležící z části v zabraném území, citelně zasáhla, byl jeho kazatelem farář Antonín Stanislav. V obdobích uprázdnění i jinak vypomáhali sboru vždy administrátoři ze Semonic, zejména senioři Fr. Ženatý a T. B. Kašpar. Po roce 1945 se stal novým kazatelem sboru místní rodák farář Stanislav Růžička. Od roku 1950 působil až do své smrti roku 1988 na sboru farář Emanuel Huml. Posledních pět let vykonával funkci seniora Královéhradeckého seniorátu. Díky nové politické situaci mohl být v roce 1990 zvolen farářem sboru chartista Vojen Syrovátka, který byl roku 1995 a znovu roku 2001 zvolen do funkce seniora. V roce 2010 odchází farář Vojen Syrovátka do důchodu, novým farářem sboru je zvolen Aleš Mostecký, do té doby farář sboru ČCE v Třebíči.\nSbor si hned v prvních letech své existence vybudoval na příhodném pozemku uprostřed města vlastní modlitebnu, která byla otevřena již v roce 1923. Trvalo však dalších 40 let, než se podařilo zřídit vyhovující byt pro kazatele. Nyní má sbor kromě opravené modlitebny také nově přestavěný sborový dům s farní kanceláří, sborovým sálem a prostorným bytem pro faráře. Budova stojí za dvorským Gymnáziem.\n\nKurátorem sboru byl v letech 1968 - 1999 MVDr. Petr Růžička, který vystřídal bratra Jana Vávru, působícího v této funkci 25 let. V letech 1995 - 2001 byl P. Růžička i seniorátním kurátorem. Kurátorem sboru se v roce 1999 stal Miroslav Vávra (do roku 2005). V letech 2005 - 2011 vykonával funkci kurátora Pavel Vávra. Současným kurátorem je Zdeněk Hojný.\nSbor měl původně dvě kazatelské stanice: v Starobuckém-Debrném (která vznikla současně se sborem) a ve Vlčkovicích, kde se po odsunu Němců usadilo několik evangelických rodin volyňských Čechů. Obě byly roku 1982 zrušeny. V současné době se zde však znovu oživuje zájem o sborovou práci. Další stanice byla v Lázních Bělohrad. I ta koncem roku 2002 zanikla.\n\nRozhodnutím staršovstva bylo k 15. říjnu 1991 ustaveno Středisko Diakonie, aby poskytovalo křesťanskou sociální pomoc (pečovatelskou a ošetřovatelskou službu dospělým spoluobčanům, kteří jsou vysokého věku, nemocní, osamělí či jinak sociálně potřební). V roce 1992 byly zahájeny stavební úpravy objektu, jenž byl získán za účelem vybudování zázemí Střediska Diakonie. První část byla otevřena v roce 1993. Nová budova pak v roce 1995. Kromě toho se pracovníci Diakonie starají o klienty v domácnostech. Diakonie má dobré zázemí ve sboru - vedení, část zaměstnanců i část představenstva je z řad aktivních členů sboru.\n\nV současné době se v neděli konají služby boží a nedělní škola, v týdnu se scházejí ve sboru děli k vyučování náboženství, na dvou místech se konají biblické hodiny, jednou za měsíc se schází starší mládež spolu se střední generací.\n\n\n"}
{"id": "362352", "url": "https://cs.wikipedia.org/wiki?curid=362352", "title": "Blehové z Těšnice", "text": "Blehové z Těšnice\n\nByl to vladycký rod, který se jmenoval podle vesnice Těšnice v okrese Klatovy. Z této vesnice pocházel i druhý vladycký rod, který se jmenoval Mlázovští z Těšnice. Měli stejný erb, jímž byly parohy.\n\nNejstarším známým členem rodu z Těšnice byl Jan, který se připomínal v roce 1379.\n\nJilješ z Těšnice seděl v Tuklekách roku 1414 a měl syna Lidéře, který roku 1420 odpověděl městům pražským.\n\nRoku 1419 se připomíná Janek z Těšnice. Je pravděpodobné, že to byl slavný Táborský válečník Jan Bleh z Těšnice. Od roku 1427 do roku 1437 byl táborským hejtmanem a od roku 1428 - 1437 sídlil na Bechyni. Roku 1437 přenechal Bechyni Janu Bechyňovi z Lažan, jenž mu prodal hrad Krakovec. Janův syn Jan ml. Bleh z Těšnice se připomíná až do roku 1445, kdy zemřel bez potomků.\n\nZ ostatních členů vladyků z Těšnice se připomíná roku 1463 Smil st.z Těšnice a roku 1468 Otík z Těšnice.\n\n"}
{"id": "362353", "url": "https://cs.wikipedia.org/wiki?curid=362353", "title": "Efekt červených očí", "text": "Efekt červených očí\n\nEfekt červených očí je výrazné červené zobrazení očních panenek v barevné fotografii portrétů. Vzniká za zhoršených světelných podmínek při použití blesku, který je umístěn velmi blízko objektivu fotoaparátu.\n\nČím méně je světla, tím více je zornička (panenka) u lidského oka otevřená. Při fotografickém záblesku se zornice nedokáží tak rychle stáhnout a anatomická struktura lidského oka způsobí efekt červených očí. Kamera zaznamená odražený záblesk od červené sítnice. Oči psů a koček bývají žluté až zelené.\n\n\n"}
{"id": "362357", "url": "https://cs.wikipedia.org/wiki?curid=362357", "title": "Maniac Mansion", "text": "Maniac Mansion\n\nManiac Mansion je počítačová hra žánru adventure vydaná společností LucasFilm Games (dnes LucasArts) roku 1987. Zajímavá je jednak tím, že přinesla do žánr adventure her nové prvky jako výběr z hlavních postav a různé varianty zakončení hry, ale také proto, že šlo o první hru podporovanou enginem SCUMM, který byl vyvinutý právě pro tento titul. Volným pokračováním byla hra Day of the Tentacle, vydaná roku 1993.\n\nDr. Fredd Edison žije se svou rodinou ve strašidelné viktoriánské vile. Říká se, že ve sklepích budovy má svou tajnou laboratoř, ale ani to by ještě nebylo tak záhadné jako to, že se po jeho pozemku potulují dva zvláštní mimozemšťané (anglicky \"Tentacle\", česky \"chapadlo\" – podle vzhledu).\n\nHlavní hrdina hry, Dave Miller, zjistí, že jeho přítelkyně byla zamčena kdesi ve vile doktorem Edisonem a rozhodne se ji zachránit s dalšími dvěma přáteli.\n\nHlavní postava byla Dave, hráč si mohl vybrat ještě další dvě postavy celkem ze šesti. Vývoj hry záležel na výběru postav, protože každá uměla něco jiného.\n\n\n\n"}
{"id": "362364", "url": "https://cs.wikipedia.org/wiki?curid=362364", "title": "Linde Lazer", "text": "Linde Lazer\n\nMiko Viljami Lindström (* 12. srpna 1976, Klaukkala, Finsko), též známý jako Lily Lindy Lazer nebo Daniel Lioneye je kytarista kapely HIM.\n\nKdyž mu bylo deset let, dostal svoji první kytaru a začal hrát. S Villem se poznal v sedmé třídě a ve dvojici hráli Charlie Parkera nebo něco na ten styl. Jeho oblíbenou písní HIM je Borellus.\n\nMá mladšího bratra, přítelkyni Mannu (finskou modelku a zpěvačku) a 6. března 2003 se mu narodila dcera Olivia. Matka pracuje u FinnAir, otec je inženýr.\n\nMá dvě tetování - ornament na pravém a obrázek dcery na levém rameni.\n\nJeho oblíbená barva je zelená, oblíbený film Od soumraku do úsvitu, oblíbené město Luxor, oblíbené jídlo italské a oblíbené pití pivo.\n\nMezi jeho zájmy patří meditace a cestování (před pár roky byl s Migém v Nepálu). Jeho idolové jsou John Lee Hooker a Steve Vai a nenávidí cizince.\n"}
{"id": "362365", "url": "https://cs.wikipedia.org/wiki?curid=362365", "title": "Mlázovští z Těšnice", "text": "Mlázovští z Těšnice\n\nMlázovští z Těšnice byli vladycký rod, který pocházel z vesnice Těšnice na Klatovsku.\n\nPrvním členem Mlázovských z Těšnice byl roku 1524 Jan, jehož synové byli připomínáni od roku 1532. Byli to bratři Petr, Půta a Silvestr Mlázovští z Těšnice. Mlázov již nedrželi, protože ho Petr prodal. Roku 1562 koupil Silvestr na Pačivě tvrz v Jiřičné a vsi Trsice a Novou Vísku, zlaté hory a stříbrné hory v Lišperku od Jana Cíle ze Svojšic. Žil ještě roku 1596. U Pražského soudu byl dobře znám pro svou nepokojnou povahu. Za svého dlouhého života držel statky nejen v západních Čechách, ale také ve Smilkově,který koupil roku 1572, ale hned rok na to ho prodal. Roku 1582 žil v Podolsku a roku 1594 na Chocholaté Lhotce.\n\nSilvestrův syn Václav držel roku 1586 ves Jiřičnou. Později držel léno v Druhlicích s Karlštejnem. Byl po svárech s Jindřichem Slavíkovcem ze Slavíkovic zabit roku 1587. \n\nDruhý Silvestrův syn Jan byl hejtmanem na Frýdlantě a Seidenberce a potom byl v královských službách na Kolínském zámku v letech 1593–1599. Zemřel na mor. Byl zištným a lakomý. Zřídil novou krčmu, čímž uškodil měšťanům na jejich živnosti. Tuto hospodu byl přinucen na královský rozkaz zbořit. V Kolíně pochoval svého otce Silvestra a první manželku Kateřinu Dobřenskou z Dobřenic a na Syrovátce. K jejím podílům na tomto statku, které po ní zbyli, přikoupil ostatní díly tohoto statku. Přenechal je jeho dvěma synům Janu Silvestrovi a Jindřichu Mikulášovi, kteří roku 1604 prodali Syrovátku Janu Kryštofovi z Valdštejna. Jan Silvestr potom žil v Hradci Králové, kde se ještě připomíná roku 1636. Se svou druhou manželkou Mandalénou z Radíče († 1629) měl syna Václava Ladislava a dvě dcery Kateřinu a Alžbětu. Třetí Silvestrův syn Jetřich žil roku 1596 v Bítovanech na Chrudimsku, více zpráv o něm není. \n\nJejich erb byl totožný s erbem Blehů z Těšnice, což byly parohy.\n\n"}
{"id": "362368", "url": "https://cs.wikipedia.org/wiki?curid=362368", "title": "Migé Amour", "text": "Migé Amour\n\nMigé Amour (* 19. prosince 1974, Helsinki, Finsko), vlastním jménem Mikko Henrik Julius Paananen je baskytarista kapely HIM.\n\nNarodil se v umělecké rodině. Jeho otec hraje na hoboj v Helsinské filharmonii, matka je herečka. Má staršího bratra Anttiho. Už na škole se seznámil s Ville Valem a Lindem, s nimiž zakládal různé skupiny. V roce 1991 založili skupinu \"His Infernal Majesty\", jejíž název později zkrátili na HIM.\n\nBaskytaru si vybral prý proto, že mu bylo líto, že na ní nikdo nechce hrát. Kromě hudby se stihl živit sbíráním nákupních košíků v supermarketu, pracoval na stavbě a dělal i zahradníka. Zahrál si i v seriálu Tahdon asia. Zajímá se o katolické kostely, architekturu, Charlese Chaplina, exotické nástroje, meditaci, pyramidy a rád fotografuje.\n\nMezi jeho idoly patří Ville Valo, Lily Lindy Lazer, Suho Superstar a Black Sabbath. Jeho oblíbená píseň je „War Pigs“ od Black Sabbath, oblíbený film „Sleepy Hollow“, oblíbené pití káva, voda a šťávy, oblíbené město Barcelona a oblíbené \"jídlo\" duševní strava. Jeho šťastným číslem je 666. V roce 2004 se oženil se svojí přítelkyní Vedranou.\n\nNenávidí krutost, tvrdost, agresi, duchy a jiná noční strašidla, nebezpečné duchy a moderní nakupovací mánii. Nemá rád tvrdý alkohol.\n\nBuďte opatrní s alkoholem, sexem, drogami a jinými záležitostmi.\n\n"}
{"id": "362372", "url": "https://cs.wikipedia.org/wiki?curid=362372", "title": "Šternberk (rozcestník)", "text": "Šternberk (rozcestník)\n\nŠternberk, z něm. \"Sternberg\", může znamenat:\n\n\n\n\n\n\nObčas používaným tvarem (psaným i mluveným) toho jména je \"Štemberk\", jde tedy o záměnu „m“ místo „rn“.\n\n"}
{"id": "362378", "url": "https://cs.wikipedia.org/wiki?curid=362378", "title": "Nixon v Číně", "text": "Nixon v Číně\n\nNixon v Číně (: ) je minimalistická opera amerického hudebního skladatele Johna Adamse, libreto napsala Alice Goodmanová. Pracovali na ní od roku 1985 do roku 1987, 22. října 1987 měla premiéru.\n\nJejí děj si bere za předmět průlomovou návštěvu amerického prezidenta Richarda Nixona v Číně v roce 1972 a jeho setkání s čínským vůdcem Mao Ce-tungem a zdůrazňuje kulturní rozdíly mezi oběma navzájem izolovanými zeměmi.\n\nSpolečně s taktéž minimialistickým Einsteinem na pláži Philipa Glasse jde o jednu z nejvlivnějších a nejlépe přijatých amerických oper druhé poloviny dvacátého století. Skladba \"The People Are the Heroes Now\" je součástí soundtracku počítačové hry Sid Meier's Civilization IV.\n\nNa začátku opery přistává Nixonovo letadlo na letišti v Pekingu a prezident s manželkou jsou vítáni premiérem Čou En-lajem. Nixon zdůrazňuje symboličnost své návštěvy jejím přirovnáním s přistáním první lidské posádky na Měsíci. Děj se pak přesouvá do Maovy pracovny, kde Nixon, Mao, Čou a karikovaný Henry Kissinger debatují o světě. První jednání končí na banketu, v němž se setkání mění na méně formální.\n\nNa začátku druhého jednání Pat Nixonová navštěvuje Letní palác (árie \"„This is prophetic!“\"). Všechny postavy se poté scházejí na představení baletu \"Rudý ženský pluk\", kde Kissinger v masce vstupuje do baletní role zlosyna. Baletní představení končí zásahem Ťiang Čching, která se v rozsáhlé a dramatické árii \"„I am the wife of Mao Tse-tung“\" přihlašuje ke kulturní revoluci.\n\nZávěr opery představuje i konec Nixonovy návštěvy. Oba manželské páry a premiér Čou na lůžku vzpomínají na návštěvu, i na začátek svého působení – Mao na počátky komunistické revoluce, zatímco Nixon na své válečné roky, kdy provozoval stánek s hamburgery. Střízlivý pohled doplňuje shrnující stručná Čouova poznámka.\n\n\n"}
{"id": "362380", "url": "https://cs.wikipedia.org/wiki?curid=362380", "title": "Władysław Szpilman", "text": "Władysław Szpilman\n\nWładysław „Władek“ Szpilman (5. prosince 1911 Sosnowiec, Polsko – 6. července 2000 Varšava, Polsko) byl polský klavírista a hudební skladatel židovského původu.\n\nNarodil se v Sosnowci (tehdy ležícím v Kongresovce v rámci carského Ruska, dnes ve Slezském vojvodství) do židovské rodiny Samuela Szpilmana a Edwardy (Ester) roz. Rappaportové jako jejich nejstarší syn. Měl ještě bratra a dvě sestry. Studoval na Hudební akademii Fryderyka Chopina ve Varšavě pod vedením Josepha Śmidowicze a Alexandra Michalowského. V roce 1931 získal stipendium Akademie umění v Berlíně, kde studoval u Artura Schnabla a Leonida Kreutzera hru na klavír a u Franz Schrekera kompozici. V této době napsal svůj Houslový koncert, klavírní suitu \"Życie Maszyn\" („Život strojů“), Concertino pro klavír a orchestr, řadu skladeb pro housle a klavír a několik písní.\n\nNástup nacismu v roce 1933 ho donutil v návratu do vlasti. V roce 1934 vystupoval společně s americkým houslistou polského původu Bronislawem Gimpelem. Od roku 1935 působil jako klavírista v polském rozhlase. V té době začal komponovat populární písně, které mu přinesly značnou popularitu. Napsal rovněž hudbu k filmům \"Wrzos\" (Vřes, 1937) a \"Dr. Murek\" (1939).\n\n23. září 1939 hrál v posledním vysílání polského rozhlasu koncert z díla Fryderyka Chopina. O chvíli později německé bomby dopadly na Varšavu a polský rozhlas utichl. O šest let později byly tytéž skladby v provedení Władysława Szpilmana uvedeny v prvním poválečném vysílání.\n\nV roce 1940 byla rodina v Szpilmanových odvlečena do varšavského ghetta. Až do roku 1942 bylo ještě možné provozovat v ghetu hudbu. Szpilman hrál v kavárnách a byl sólistou \"Symfonického orchestru Simona Pullmanna\". V roce 1942 přišel o celou rodinu, ale sám s pomocí židovského policisty unikl deportaci do vyhlazovacího tábora v Treblince. Pracoval jako stavební dělník, až v roce 1943 se mu podařilo uniknout na tzv. árijskou stranu Varšavy. Tam se skrýval až do konce července 1944. \n\nPo Varšavském povstání se dále skrýval v troskách domu v ulici \"Aleja Niepodległości\", odříznut od jakékoli pomoci od přátel. Tam ho našel kapitán Wehrmachtu Wilm Hosenfeld, který jej neprozradil a poskytl mu jídlo. Hosenfeld upadl do sovětského zajetí a zemřel v zajateckém táboře u Stalingradu v srpnu 1952. Přestože Szpilman znal jeho identitu, nepodařilo se mu na sovětských úřadech vymoci jeho osvobození. (V roce 2007 byl Hosenfeld vyznamenán polským prezidentem Lechem Kaczynskim Řádem znovuzrozeného Polska a v roce 2009 jej izraelská Komise pro rozpoznávání spravedlivých při památníku Jad vašem ocenila titulem „Spravedlivý mezi národy“.)\n\nPo roce 1945 se Spielman vrátil k práci v polském rozhlase a stal se ředitelem hudebního vysílání. Pořádal sólové koncerty a obnovil spolupráci s houslistou Bronislawem Gimpelem. Komponoval populární písně, scénickou hudbu pro rozhlas, písně pro děti, muzikály a řadu symfonických skladeb. (Symfonické skladby v plném rozsahu vydalo americké nakladatelství Boosey & Hawkes.) Mimo jiné je autorem znělky polské Filmové kroniky.\n\nV roce 1950 se oženil s Halinou Grzecznarowskou. Po politickém uvolnění v roce 1956 reformoval \"Svaz polských spisovatelů a skladatelů\" (ZaiK) a až do roku 1961 byl jeho prezidentem. V roce 1961 zorganizoval podle svých představ Mezinárodní písňový festival v Sopotech. Od roku 1945 do roku 1963 byl kromě toho vedoucím oddělení zábavné hudby polského rozhlasu.\n\nV roce 1963 vytvořili \"Varšavský kvintet\" (ve složení Bronislaw Gimpel, Tadeusz Wronski, Stefan Kamasa a Aleksandr Ciechański později Christopher Jakowicz, Igor Ivanov, Jana Tawroszewicza, Andrew Orkisz, Christopher Podejkę a další), který až do roku 1986 absolvoval více než 2000 koncertů po celém světě.\n\nV roce 1946 vydal ve spolupráci s publicistou Waldorffem vzpomínkovou knihu \"Smrt města\", ve které popsal skutečnosti, které se neshodovaly s tehdejší oficiální verzí života ve varšavském ghetu (popis polského vyděrače, vztah k Hosenfeldovi a zejména podíl ukrajinských a litevských jednotek na masakrech ve varšavském ghettu). Vyšla cenzurovaná a v malém nákladu. Teprve po více než padesáti letech vydalo německé nakladatelství Ullstein (1998), revidovanou a doplněnou verzi knihy pod novým názvem \"Das Wunderbare Überleben\" a dále vyšla v Anglii pod názvem \"Pianista\". Ve Velké Británii a v USA byla vyhlášena nejlepší knihou roku 1999 a v roce 2002 byla vybrána nejlepší knihou roku i francouzským literárním časopisem \"Lire\". Byla přeložena do mnoha jazyků. Na základě této knihy natočil Roman Polański v roce 2002 film \"Pianista\", který byl v témže roce oceněn Zlatou palmou na filmovém festivalu v Cannes a v roce 2003 získal 3 Oscary.\n\nBěhem svého života obdržel řadu vyznamenání. Mimo jiné byl dvakrát vyznamenán Řádem znovuzrozeného Polska – v roce 1954 obdržel Rytířský kříž a v roce 1999 Komturský kříž s hvězdou. Jeho jméno nese i planetka \"9973 Szpilman\", objevená 12. 7. 1993 astronomem E. W. Elstem.\n\nZemřel ve Varšavě 6. července 2000. Je pohřben na Vojenském hřbitově na Powązkach ve Varšavě.\n\n\n\n\n\n\n"}
{"id": "362384", "url": "https://cs.wikipedia.org/wiki?curid=362384", "title": "Einstein na pláži", "text": "Einstein na pláži\n\nEinstein na pláži (v anglickém originále \"Einstein on the Beach\") je minimalistická opera Philipa Glasse z roku 1976. \n\nAutorem hudby je americký skladatel Philip Glass, jenž je zároveň autorem libreta, do kterého si však vypůjčil texty od jiných autorů: Christophera Knowlese, Samuela M. Johnsona a Lucindy Childsové. Režii a design prvního provedení v roce 1976 zajistil Robert Wilson.\n\nJde o první a nejdelší Glassovu operu, její plná interpretace zabere pět hodin – divákům proto bylo umožněno na představení volně přicházet a odcházet. Stala se první částí volné „portrétní trilogie“, dalšími byly opery \"Satyagraha\" (1980) a \"Akhnatem\" (1983).\n\nDílo bylo přijato veskrze kladně a společně s Adamsovým Nixonem v Číně jde o jednu z nejvlivnějších amerických oper dvacátého století.\n"}
{"id": "362386", "url": "https://cs.wikipedia.org/wiki?curid=362386", "title": "Terry Riley", "text": "Terry Riley\n\nTerry Riley (* 24. června 1935) je americký hudebník a hudební skladatel, jeden z průkopníků americké minimalistické hudby. Mezi jeho nejznámější práce patří skladby \"In C\" (1964) a \"A Rainbow in Curved Air\" (1967). V roce 1971 vydal album \"Church of Anthrax\" s velšským hudebníkem a hudebním skladatelem Johnem Calem. V pozdějších letech se věnoval také pedagogické činnosti na různých univerzitách. V roce 2012 vydal u vydavatelství Tzadik Records album \"Aleph\". Několik jeho skladeb hrál například kvartet Kronos Quartet. Jeho syn Gyan Riley je kytarista. Název písně „Baba O'Riley“ rockové skupiny The Who pochází od Rileyho a Mehera Baba.\n\nTerry Riley se narodil 24. června 1935 v Colfaxu v Kalifornii. Jeho otec byl irského původu, zatímco matka měla italské předky (oba jeho rodiče se však narodili v USA). Když bylo Rileymu kolem pěti let, rodina se usadila v nedalekém městě Redding. Jeho otec během druhé světové války sloužil u námořní pěchoty a Riley tak vyrůstal u prarodičů z matčiny strany. Od pěti let hrál na housle a zanedlouho začal dostávat lekce hry na klavír. V letech 1955 až 1957 studoval na Sanfranciské státní univerzitě. Z posledních měsíců jeho studia pochází jeho nejstarší známá (byť nedochovaná) skladba, \"Trio pro housle, klarinet a klavír\". V lednu 1958 se Riley oženil s Ann Smith a v září toho roku se jim narodila dcera Coleen; později měli ještě dva syny – Shahna (* 1973) a Gyana (* 1977). Koncem padesátých let působil Riley v improvizačním triu s Lorenem Rushem a Pauline Oliveros.\n\nV roce 1959 začal Riley studovat hudbu na Kalifornské univerzitě v Berkeley, kde se seznámil se skladatelem La Monte Youngem, který docházel do stejného ročníku. Young následujícího roku odešel do New Yorku, zatímco Riley zůstal v Kalifornii a pokračoval ve studiu. Zároveň již v té době začal experimentovat s pásky. V únoru 1962 odešel Riley s rodinou do Evropy – žili v Paříži a španělském Algecirasu; zároveň však cestovali, několikrát například navštívili Maroko a byli též v Leningradu, kde Riley pracoval s místním jazzovým kvartetem. V první polovině roku 1963 složil skladbu \"She Moves She\", v níž jsou z pásky slyšet slova \"she moves she\", která doprovází živé perkusní zvuky. V roce 1964 se Rileyovi vrátili do San Francisca. Téhož roku složil svou nejvýznamnější skladbu \"In C\", která je napsána pro „jakýkoliv počet jakéhokoliv druhu hudebních nástrojů“.\n\nV roce 1965 se Rileyovi rozhodli vrátit se do Maroka. Riley měl zprávy o tom, že z mexického města Vera Cruz má vyplouvat levná loď do Tangeru. Vydali se tedy na cestu, která však byla neúspěšná – žádná levná loď do Evropy neplula (Rileyovi plánovali převézt si tam svůj obytný vůz a následně v něm žít). Nakonec v Mexiku několik měsíců zůstali a následně odjeli do New Yorku. Zde se Rileyovi usadili na čtyři roky. V roce 1966 nahradil Johna Calea, který nedlouho předtím založil experimentální rockovou skupinu The Velvet Underground, v souboru Theatre of Eternal Music vedeném La Monte Youngem. Riley ve skupině zpíval neměnné tóny (drone). Nadále se však věnoval také vlastní skladatelské činnosti, v té době stále experimentoval s pásky a roku 1967 nahrál album \"A Rainbow in Curved Air\". Později též nahrál album s Johnem Calem nazvané \"Church of Anthrax\". Dvojice spolu v devadesátých letech pracovala na dalším albu, které však nebylo nikdy dokončeno.\n\nV roce 1970 přijel do New Yorku indický hudebník Pandit Pran Nath, který zde žil u La Monte Younga. Riley v té době žil opět v Kalifornii, kam se za ním vydal také Pran Nath. Young a jeho manželka Marian Zazeelaová již v té době byli Nathovými studenty a Riley se jím rovněž stal. Později strávil přibližně půl roku v kolonii v Novém Dillí. Po dobu dvou let studoval hru na tabla a později, stejně jako Young, se začal učit zpěvu v indickém stylu \"kirana gharana\". V roce 1971 začal Riley vyučovat na Mills College, kde inicioval program pro indickou klasickou hudbu, do něhož později přispíval také Pran Nath. Riley na Mills působil přibližně deset let. Nathovým studentem zůstal až do jeho smrti v roce 1996. Kromě zpívání rág a studia indické hudby se Riley nadále věnoval vlastní tvorbě, významné je například jeho album elektronické hudby \"Shri Camel\" z roku 1980. Po dobu přibližně deseti let po zahájení studia indické hudby však Riley své skladby nezapisoval do notového zápisu.\n\nV Česku Riley vystupoval pouze jednou, a to v říjnu 2018 na festivalu Struny podzimu. Účastnil se zde představení jeho \"In C\" v podání souboru Ars Nova Copenhagen (pouze jako divák) a o den později vystoupil v duu se svým synem Gyanem.\n\n\n\n"}
{"id": "362387", "url": "https://cs.wikipedia.org/wiki?curid=362387", "title": "Pevná náprava", "text": "Pevná náprava\n\nPevná náprava (též tuhá náprava) je typ nápravy automobilu nebo jiného vícestopého vozidla, kde jsou kola příčně pevně spojena do jednoho celku. Pro pohon se používají kloubové hřídele.\n\nPoháněná pevná náprava obsahuje centrální diferenciál, ze kterého vycházejí kloubové hřídele k poháněným kolům. Některé typy pevných náprav, zejména nákladních automobilů, obsahují také nápravovou převodovku (kolovou redukci). Diferenciál je s pohonným agregátem spojen kloubovou hnací hřídelí. Celá náprava může být odpružena typicky listovými či vinutými pružinami nebo vzduchovými měchy.\n\nNěkteré pevné nápravy používají vlečená či polovlečená ramena, Panhardovu tyč nebo Wattův přímovod pro vymezení svislého a příčného pohybu nápravy. Jinak je konkrétně na starších vozidlech použito řešení Hotchkiss, kde listové pružiny zajišťují jak odpružení, tak i vymezení polohy nápravy.\n\nPodobně jako u nápravy s torzní tyčí je zde výhodou relativní jednoduchost, nižší výrobní náklady, nižší celková hmotnost vozidla a fakt, že náprava a její odpružení ubírá málo z vnitřního prostoru vozidla. Protože celé složení nápravy je skutečně jednoduchým a tuhým celkem, může být snadno provedeno jako pevné a robustní, což je výhodou pro vozidla s velkým výkonem nebo pro taková, která jsou určena pro použití v drsném prostředí nebo mimo silnice. Další výhodou je, že při použití v terénu zůstává světlá výška pod nápravou konstantní, i když se jedno kolo nadzvedne a druhé nikoli.\nPrincipiální nevýhodou jsou negativní dopady na jízdní vlastnosti a ovladatelnost. Kola se nemohou při najetí na nerovnost pohybovat nezávisle. I když je celková hmotnost nápravy nízká, hmotnost diferenciálu a hřídelí je součástí neodpružené hmoty, proto se přenášejí větší síly na skelet vozidla a na posádku. Na rozdíl od toho, u systému nezávislého odpružení je diferenciál pevně spojen s vozidlem. Nižší neodpružená hmota má za následek lepší schopnost pohlcovat nerovnosti vozovky. Při použití u osobních vozů dnes často osazovaná víceprvková náprava má užitečnou schopnost měnit při zátěži sbíhavost a odklon nezávisle pro pravé a levé kolo - tuto schopnost pevná náprava nemá.\n\nDo 80. let 20. století byla pevná náprava nejčastějším systémem pro zadní poháněné nápravy u vozů ve Spojených státech. Běžná zůstává u nákladních vozidel, autobusů a jiných těžkých vozidel pro svoji potenciální robustnost a relativně nízké nároky na údržbu, avšak většina osobních aut nyní místo ní používá víceprvkovou nápravu.\n\nPříklady některých osobních vozidel s pevnou poháněnou nápravou:\n\n\n"}
{"id": "362388", "url": "https://cs.wikipedia.org/wiki?curid=362388", "title": "Chrápání", "text": "Chrápání\n\nChrápání (ronchopatie) je zvuk vibrací, který pochází z dýchacího ústrojí některých osob nebo zvířat během spánku. Zvuk chrápání může být rušivý a nežádoucí jak pro osobu, která chrápe, tak pro její okolí.\n\nChrápání může způsobovat nespavost, ztrátu soustředění, nervozitu a ztrátu libida.\n\nChrápání může být ovlivňováno celou řadou faktorů. Mezi ně spadají fyziologické faktory, ale také životní styl, medikace a věk. \n\nChrápání může podstatně ovlivňovat život chrápajícího i jeho partnera/partnerky. Lidé, kteří mají s chrápáním problém, mohou podstoupit chirurgický zákrok. V současné době se nabízí ovšem i řešení ambulantní. \n\nPro léčbu chrápání je vždy potřeba konzultace s odborníkem. Některé zákroky hradí ZP, ale někdy je nutný doplatek pacienta. \n"}
{"id": "362390", "url": "https://cs.wikipedia.org/wiki?curid=362390", "title": "La Monte Young", "text": "La Monte Young\n\nLa Monte Young (* 14. října 1935 Bern, Idaho, USA) je americký hudební skladatel a hudebník. Narodil se v malém srubu uprostřed idažských plání, odkud čerpal své první hudební inspirace – pískání větru mezi kládami srubu a zvuky větru či elektrického transformátoru. Později žil v Kalifornii, kde postupně docházel na několik škol. Zpočátku se věnoval serialistické hudbě, později, když se odstěhoval do New Yorku, skládal kompozice ovlivněné Johnem Cagem a hnutím Fluxus. Poté experimentoval s dlouho drženými tóny (tzv. drone music); v té době s ním hráli například Tony Conrad a John Cale. Do značné míry byl ovlivněn indickou klasickou hudbu. Čtvrt století se svou manželkou Marian Zazeelaovou studoval u indického hudebníka Prana Natha.\n\nLa Monte Thornton Young se narodil dne 14. října 1935 ve srubu v malé mormonské vesnici Bern na jihozápadě Idaha. Jeho otcem byl Dennis Young, který v té době pracoval jako pastýř ovcí, a matka se jmenovala Evelyn Grandy Young. La Monte je nejstarší z jejich šesti dětí (ve srubu se později narodila sestra La Juana, zatímco další děti se narodily později). K hudbě se dostával již od dětství, zprvu díky dětským písním a chvalozpěvům v montpelierském kostele, a kovbojským písním, které jej učila jeho teta (od té zároveň dostal lekce hry na kytaru, ale na tento nástroj později nehrál). Hudbu dále vnímal také ze svého okolí, kde slýchal pískání větru mezi kládami srubu, bzukot cvrčků či hluk elektrického transformátoru. Vzhledem k velmi špatné finanční situaci rodiny se otec v roce 1941 rozhodl odjet stopem do Los Angeles. Zbytek rodiny jej následoval o měsíc později. Zde na základní škole začal studovat hudbu a hrát v orchestru na saxofon. Zprvu hrál na altsaxofon, později tenorsaxofon a následně také na sopraninový saxofon. Zanedlouho, v roce 1946, však začala být špatná finanční situace opět neúnosná a Youngovi se přestěhovali do utažského města American Fork, kde La Monteův prastrýc provozoval malou farmu. Kromě klasického hudebního vzdělání, kterého se mu dostávalo ve škole, jej strýc seznamoval také s jazzem.\n\nV roce 1950 se Youngova rodina vrátila do Los Angeles, kde Young začal socházet na Střední školu Johna Marshalla. Prostřednictvím svého učitele se zde začal seznamovat se soudobou klasickou hudbou – vzal jej například na vystoupení Losangeleské filharmonie, která hrála Bartókův Koncert pro orchestr. Již na střední škole Young získal improvizační schopnosti a po večerech hrával s různými jazzmany, jako byli Billy Higgins, Don Cherry či i starší Ornette Coleman a Eric Dolphy. Střední školu ukončil v roce 1953 a následně zahájil studium u skladatele a klavíristy Leonarda Steina na Los Angeles City College. V letech 1953 až 1955 složil svou první jazzovou kompozici \"Annod\" ve stylu dvanáctitaktového blues v c moll. Nedlouho po vzniku této skladby začal Young vyvíjet bluesový styl hraní na klavír, který později využil ve své skladbě \"Young's Blues\", což byl název, který používal pro různé improvizace v bluesovém stylu v univerzitním období a krátce po něm.\n\nBěhem studia na univerzitě začal rebelovat proti své náboženské výchově a ještě v roce 1953 odešel od rodičů. Usadil se u babičky, u které žil do roku 1955, kdy se pohádali a Young začal žít v motelu a později v levném bytě. Na čas rovněž zanechal studia, aby se mohl věnovat hraní jazzu. Svého času rovněž pracoval v továrně na bezpečností pásy, přičemž i zde čerpal inspiraci ze zvuků různých strojů. V únoru 1957 Young definitivně odešel z Los Angeles City College a nastoupil na Kalifornskou univerzitu (UCLA), kde se seznámil s japonskou hudbou \"gagaku\" a objevoval též západní duchovní hudbu. Významným objevem pro něj byla také nahrávka indického sarodisty Aliho Akbara Khana, která pro něj znamenala počátek celoživotního studia indické klasické hudby. Na UCLA se také spřátelil s mladým skladatelem Dennisem Johnsonem, který zde také studoval, a který se účastnil či přímo hrál v premiérách několika Youngových studentských kompozicích. Dalším z Youngových přátel zde byl Terry Jennings. V roce 1958 získal titul B.A.\n\nNa univerzitě v Los Angeles se Young začal zajímat o dvanáctitónovou hudbu, což je technika vymyšlená Rakušanem Arnoldem Schoenbergem, a v listopadu 1956 dokončil svou první skladbu v tomto stylu – \"Five Small Pieces for String Quartet, On Remembering A Naidad\". Mezi další rané skladby patří \"Variations for Alto Flute, Bassoon, Harp and String Trio\" (únor 1957), která je stejně jako předchozí skladba inspirována tvorbou Antona Weberna. Významnou je též skladba \"for Brass\" (červen 1957), která používá stejnou palindromickou strukturu jako \"Five Small Pieces for String Quartet\", avšak na rozdíl od ní má pouze jednu část, a to pro žesťový oktet. Skladba je významná tím, že v ní Young používá palindromy a symetrie – později se proslavil právě hlavně díky častému užívání dlouhotrvajících tónů a expanzivních pomlk. V létě roku 1958 trávil dlouhé hodiny tvorbou dlouhotrvajících harmonií pro rozsáhlou skladbu \"Trio for Strings\" na varhanách v Royce Hall (koncertní síň v kampusu UCLA).\n\nV září 1958 zahájil Young graduální studium na Kalifornské univerzitě v Berkeley. Zde se seznámil s dalšími studenty, jako byli například David Del Tredici, Douglas Leedy, Pauline Oliveros a zejména Terry Riley, s nímž se následně několik desítek let občasně stýkal. Během studií v Berkeley složil několik kratších skladeb, jako například \"Sarabande\" (pro nespecifikované nástroje) a \"Study I\" (pro klavír). Koncem července byl Young přijat do třídy Karlheinze Stockhausena v německém Darmstadtu, kam okamžitě odjel. Younga zde však nakonec nezaujal primárně Stockhausen, ale John Cage, o jehož tvorbě se zde žhavě diskutovalo. Young si později s Cagem začal dopisovat a Cageově tvorba, stejně jako jejich korespondence, měla značný vliv na Youngovo pozdější smýšlení. Kromě Cage zaujala Younga v Darmstadtu tzaké tvorba Angličana Cornelia Cardewa, stejně jako Christiana Wolffa. Po návratu do Kalifornie dokončil Young druhý ročník graduálního studia na Berkeleyské univerzitě a zároveň zde uváděl díla svého dalšího vzoru, Richarda Maxfielda, který se věnoval převážně elektronické hudbě. V té době chodil s básnířkou Diane Wakoskou, s níž měl i dítě, které bylo dáno k adopci.\n\nLéto 1960 Young s Rileyem strávili netradičním vyučováním kompozice na letní škole Anny Halprin v Marin County. Na podzim roku 1960 se La Monte Young přestěhoval do New Yorku, kde studoval elektronickou hudbu a působil jako asistent Richarda Maxfielda na The New School for Social Research. Z té doby pochází například kompozice \"Poem for Chairs, Tables, Benches, etc. (or other sound sources)\", v níž má performer na rozdíl například od skladby \"Vision\" ze stejného období, která má pevně daný počet hudebníků a délku, značnou volnost. Kompozice má být hrána na různé části nábytku, s nimiž performeři hýbou po podlaze. Místo je však i pro další zvuky (pištění, „měkké zvuky“). Pod vlivem Cage tedy Young v této skladbě upustil od tradičního notového zápisu a místo toho napsal pokyny v próze. Rovněž délka kompozice je téměř naprosto na předvádějícím (jsou dány různé možnosti, které mají trvat od deseti sekund do dvaceti minut, od dvaceti minut do dvou hodin a od dvou do dvanácti hodin). Kompozice měla premiéru dne 11. dubna 1960 v newyorském Living Theatre a vykonávali ji John Cage a David Tudor.\n\nNedlouho po přestěhování se Young prosadil na newyorské umělecké scéně a brzy jej umělkyně Yoko Ono jmenovala hudebním ředitelem série koncertů, které probíhaly od prosince 1960 do června 1961 v jejím bytě. Young zároveň blízce spolupracoval s dalšími hudebníky, jako byli například Walter De Maria, Terry Jennings či Henry Flynt. Scházel se s lidmi kolem George Maciunase a pozdějšího hnutí Fluxus. V roce 1962 se řada z jeho děl uváděla v Evropě, ale Young se postupně od Fluxusu odtahoval. Mezi další díla z této doby patří \"X for Henry Flynt\" (též jako \"Arabic Numeral\"). Po uvedení v USA se tato skladba dočkala také britské premiéry – tu provedl velšský hudebník a Youngův velký obdivovatel John Cale. Řada z jeho děl z roku 1960 nese název \"Composition 1960\" s číslem na konci. Mnoho z nich vyšlo v Youngově antologii \"An Anthology\", v níž vyšla také díla dalších skladatelů. Významnou kompozicí z této série (číslo 10 pro Roberta Morrise) má v zápisu pouze slova \"Draw a straight line and follow it\" (tj. \"Nakreslete přímku a postupujte podle ní\"). Několik skladeb z toho roku nevyužívá Youngova sjednoceného titulu, patří mezi ně například \"Piano Piece for David Tudor\", \"Target for Jasper Johns\" či \"Piano Piece for Terry Riley\".\n\nV zápisu skladby \"Piano Piece for David Tudor #1\" (říjen 1960) Young například nabádá performera, aby na pódium přinesl seno a kbelík vody, aby se klavír mohl najíst a napít. Performer má následně dvě možnosti – buď klavír nakrmí, nebo jej nechá, ať se nakrmí sám. V případě, že se rozhodne pro první možnost, skladba končí po nakrmení. Pokud se rozhodne pro druhou, dílo končí ve chvíli, kdy se buď klavír nakrmí sám nebo se rozhodne nejíst. Značnou volnost má předvádějící také v kompozici \"Composition 1960 #13\" (listopad 1960) – Young zadal, aby si performer vybral jakoukoliv skladbu a následně ji zahrál jak nejlépe umí. V prosinci 1962 začal Young pracovat na kompozici \"The Four Dreams of China\" se „snovým akordem“ (tóny C, F, Fis a G) s danými pravidly, jak je hrát. Tehdy však šlo pouze o koncept, který na čas opustil, ale ke kterému se vrátil po roce 1964, kdy začal používat racionální ladění. V pozdějších letech byly veřejně představeny části skladby, ale k premiéře kompletního díla došlo až v roce 2011.\n\nV polovině roku 1962 začal Young (hrající na sopraninový saxofon) zkoušet s perkusionistou Angusem MacLisem a choreografkou Simone Forti, která zpívala drone. Forti byla brzy nahrazena umělkyní Marian Zazeelaovou, s níž Young dne 22. června 1962 začal žít (a na den přesně o rok později se vzali). V té době do uskupení přibyl také Billy Linich. Čtveřice odehrála v létě 1962 několik vystoupení, přičemž na některé z nich dorazil také Tony Conrad. I ten se později, na jaře 1963, stal členem skupiny, nyní označované jako Theatre of Eternal Music. Linich skupinu posléze opustil a v září 1963 se ke Conradovi, který hrál na housle, přidal další hráč na smyčcový nástroj – Velšan John Cale hrající na violu. Na návrh Tonyho Conrada, který dříve studoval matematiku a byl jí ovlivněn i ve své hudební tvorbě, začalo v roce 1964 uskupení experimentovat s táhlými tóny, jejichž frekvence byly dány celočíselnými poměry (nikoliv určitým počtem polovičních nebo celých kroků). Soubor experimentoval se souzvuky hlasů a smyčcových nástroji (resp. zpočátku Youngova saxofonu); dalším neměnným prvkem jejich hudby byl motorek z želvího akvária. V únoru 1964 začala skupina hrát improvizační skladbu \"Pre-Tortoise Dream Music\" s výraznými dronovými prvky. Později vznikla též kompozice \"The Tortoise, His Dream and Journeys\", která je celá postavená na dronech, a každé její představení Young považoval za jedinečné dílo s vlastním názvem.\n\nCale uskupení opustil koncem roku 1965, aby mohl věnovat více času své nové experimentální rockové skupině The Velvet Underground. Jeho místo v roce 1966 zaujal Terry Riley, který se do New Yorku také přestěhoval z Kalifornie. Postupem času Theatre of Eternal Music omezoval své aktivity a ke konci roku 1966 již nevystupoval vůbec. V pozdějších letech docházelo mezi Calem a Conradem na jedné straně a Youngem a Zazeelaovou na druhé ke značným sporům. Young například v roce 1987 kontaktoval různá vydavatelství, zda by byla ochotná vydat nějaké nahrávky Theatre of Eternal Music z šedesátých let. Cale s Conradem však tuto tvorbu vnímali jako kolektivní dílo, tj. že by všichni čtyři měli být uvedeni jako autoři skladeb. Young však trval na tom, že on je jediným právoplatným autorem, a z vydání nahrávek sešlo. Tyto spory však zůstaly v soukromí. Změnilo se to roku 2000, kdy společnost Table of the Elements vydala záznam z jednoho vystoupení kvintetu Young-Zazeela-Cale-Conrad-MacLise s názvem \"Day of Niagara\". Šlo o záznam špatné zvukové kvality, který vyšel z iniciativy Calea a Conrada a Young jej neautorizoval. Kromě špatné zvukové kvality a toho, že nebyl uveden jako jediný autor, mu vadilo také to, že nahrávka, která na albu vyšla, ve skutečnosti byla jednou z verzí jeho kompozice \"The Tortoise, His Dream and Journeys\", konkrétně část nazvaná „25 IV 65 c. 8:15-8:45 PM NYC day of niagra“ (podle kalendáře Anguse MacLise). Různí lidé, včetně Dennise Johnsona a Youngovy bývalé přítelkyně Diane Wakoski, však ohledně autorství uvedli, že v Youngově světě žádná demokracie neexistuje, a že každý, kdo s ním chce hrát, musí buď přistoupit na jeho pravidla, nebo odejít.\n\nV roce 1967 vzal spisovatel Ralph Metzner Younga a Zazeelaovou na koncert indického hráče na shehnai Bismillaha Khana, kde je zároveň seznámil s dalším hudebníkem, Shyamem Bhatnagarem, hráčem na tampuru. Ten jim přehrál nahrávku indického zpěváka, toho času naprosto neznámého pro západní svět, jménem Pandit Pran Nath. Youngovi a Zazeelaové se Pran Natha později podařilo kontaktovat a zařídit mu cestu do New Yorku, kde se usadil. Young a Zazeelaová se při tradičním obřadu guru-śiṣya stali jeho učedníky, jimiž zůstali po dobu následujících 26 let (až do roku 1996, kdy Pran Nath zemřel). Svého gurua rovněž hostili ve svém domě a vystupovali s ním na různých místech po celém světě, přičemž často s nimi cestoval také Terry Riley, další Pran Nathův učenec. Nath je naučil silné kontrole hlasového rozsahu. Indické hudbě se Young věnoval i v následujících dekádách a v červnu 2002 mu byl z rukou Hafizullaha Khana, jediného žijícího potomka Pran Nathova učitele Abdula Wahida Khana, propůjčen titul Khan Sahib. Podobně jako měli vztah guru-śiṣya Young a Zezeelaová s Pran Nathem, přijali v roce 1999 také svého učence – jihokorejskou umělkyni Jung Hee Choi. V roce 2002 trio začalo také za doprovodu dalších hudebníků (například Charles Curtis na violoncello a Jon Catler na bezpražcovou kytaru) vystupovat, a to pod názvem Just Alap Raga Ensemble. Toto uskupení se později stalo jediným, s nímž Young veřejně vystupoval.\n\nYoung se v období studia u Pran Natha věnoval také vlastní skladatelské činnosti, kterou byl schopný oddělit od zcela jiného stylu, kterému se věnoval se svým guruem. Významným projektem je dílo \"Dream House\", které je postavené na neměnném zvuku v určité barevně navržené místnosti (autorkou designu je Zazeelaová). Stálé umístění tohoto multimediálního díla je na adrese 275 Church Street, kde Young se Zazeelaovou rovněž žijí. Nacházel se však také na jiných místech, včetně Mnichova či jiného bytu na Harrison Street (1979–1985), který financovala organizace Dia Art Foundation. Významným dílem je rovněž rozsáhlá klavírní skladba \"The Well-Tuned Piano\", která se prvního představení dočkala již v šedesátých letech a později byla dostupná i na DVD (2000) v Youngově podání z roku 1987. Young na díle začal pracovat v roce 1964, kdy se jednalo o čtyřicetiminutovo klavírní improvizaci, jejíž původně soukromá nahrávka se dostala na veřejnost. Young kompozici postupně rozšiřoval uváděl a například v roce 1975 v New Yorku a následujícího roku v Německu. Jak šly roky, skladba se postupně rozrůstala. Například dochovaná verze z roku 1981 má přibližně pět hodin, zatímco verze z roku 1987, která je tou vůbec poslední, dosahovala délky šesti a půl hodiny.\n\nV roce 1990 složil skladbu \"Chronos Kristalla\" pro soubor Kronos Quartet. Skladba je Youngovým prvním dílem od počátku šedesátých let, pro které napsal kompletní notaci. Původně v kompozici nechal prostor pro improvizaci, který však na žádost kvarteta odstranil a každý detail je zaznamenán v notách. V letech 2002 až 2003 vytvořil skladbu \"Just Charles & Cello in the Romantic Chord\", ve které kombinuje různé západní a východní prvky, stejně jako staré a nové techniky. Skladba byla napsána přímo (a jen) pro Charlese Curtise. Když Young Curtise skladbu učil, zpíval mu každou melodii samostatně do té doby, než byl Curtis schopný part přehrát na violoncellu. Představení skladby trvala téměř čtyři hodiny a kromě živého violoncella obsahovala přednahrané cellové drony. V roce 1991 Young vytvořil kompozici \"The Young Prime Time Twins\", která vzniká pro různá zvuková prostředí, přičemž v každé části je dán možný či záměrně vyjmutý rozsah (v jedné z částí je například dáno, že dílo musí být v rozsahu od 1152 do 896, 576 do 448, 288 do 224, 144 do 112, 72 do 56 a 36 do 28, přičemž musí se vyhnout hraničním možnostem (tj. 1152, 576, 448, 288, 224, 56 a 28 Hz). Rovněž pracoval na rágách \"Sundara\" a \"Chandra Bhairavi\" (obě vyvíjí a uvádí od roku 2003). Již od roku 1967 Young vyvíjí skladbu \"Drift Studies\", která je tvořena výhradně frekvencemi sinusoidních dronů.\n\nVliv na Youngovu hudbu měl mimo jiné jeho mormonský původ, například i ve smyslu věčného či posmrtného života. Ovliněn jím byl i dekády poté, co mormonismus opustil. Přestože bývá označován za staršího člena americké minimalistické školy, kterou později rozvíjel Terry Riley a poté hlavně Steve Reich a Philip Glass, jeho nejstarší díla spadají spíše do hudební oblasti, kterou udával John Cage. Vyšlo pouze malé množství Youngových nahrávek (a když už, šlo o velmi malý náklad), stejně jako bylo publikováno minimum jeho partitur. Young má však velké archivy své tvorby.\n\nLa Monte Young měl svou minimalistickou tvorbou a využíváním dronů značný vliv na řadu pozdějších umělců. Výrazně například ovlivnil experimentální rockovou skupinu The Velvet Underground, primárně jejího člena Johna Calea. Lou Reed, další člen této kapely, Younga uváděl jako vzor pro své experimentální album \"Metal Machine Music\" (1975). Kritik Alex Ross například prohlásil, že „minimalismus skutečně začíná až s La Monte Youngem,“ zatímco Brian Eno, který byl v sedmdesátých letech krůkopníkem ambientní hudby, jej označil za „tatínka nás všech“. Mezi Američany, kteří Younga uváděli za svůj vzor, patří například Glenn Branca, Rhys Chatham a Arnold Dreyblatt. Jeho raná díla ovlivnila například Evropany Wernera Duranda, Catherine Christer Hennix a Michaela von Biela, a také Japonce Takehisu Kosugiho a Yūjiho Takahashiho. V roce 1966 Young získal Guggenheimovo stipendium.\n\n\n\n"}
{"id": "362393", "url": "https://cs.wikipedia.org/wiki?curid=362393", "title": "Oltářní mensa", "text": "Oltářní mensa\n\nOltářní mensa (lat. stůl), také stůl Páně (\"mensa Domini\") je hlavní, podstatná část oltáře křesťanských kostelů, která oltář charakterizuje jako místo oběti. Podle tradice i liturgických předpisů Římskokatolické církve to má být kamenná deska na pevném podstavci. Oltářní mensa bývá pokryta bílým ubrusem, přední stranu oltáře často pokrývá ozdobné antependium.\n\nKřesťanský oltář jako stůl Páně především připomíná Poslední večeři Krista s apoštoly ( a násl.) a v nejstarší liturgii to byl zřejmě stůl (). Teprve v souvislosti se stavbou stálých chrámů a kostelů, snad od 4. století, se objevují pevné kamenné oltáře, buď jako deska na čtyřech nohách (\"stipes\"), nebo kamenný blok, případně i sarkofág, v němž byl pohřben nějaký světec.\n\nTak se i na křesťanský oltář přenesly i některé starověké obětní zvyklosti v domě, kde otec rodiny obětoval zemřelým předkům. Domácím „oltářem“ (lat. \"ara\") bylo ohniště, které nesmělo nikdy vyhasnout, a jemuž v katolickém kostele odpovídá věčné světlo. V nejstarších dobách bývali pod ohništěm pochováni předkové a v prvotní církvi se křesťanské bohoslužby někdy konaly nad hroby mučedníků, což připomíná pozdější obyčej, že v mense bývají ostatky svatých. Tyto obyčeje převzaly i chrámy antických obcí a do jisté míry i křesťanské oltáře.\n\n\nV římskokatolické, v anglikánské i v pravoslavných církvích převládají pevné kamenné oltáře, které se zvláštním obřadem konsekrují čili světí. Užívaly se však i oltáře dřevěné, na něž se kladla menší kamenná deska s ostatkem světce (tzv. \"altare portatile\" - přenosný oltář). Skládací cestovní oltář, tzv. \"Altare viaticum\" vůbec oltářní mensu nemá a nepotřebuje. \n\nV katolických kostelích se od Druhého vatikánského koncilu doporučuje volně stojící mensa (tzv. \"čelem k lidu\"), která lépe odpovídá původnímu významu stolu, a eucharistie se může slavit v případě nouze i na běžném stole bez svatých ostatků. V protestantských církvích se častěji užívají více či méně ozdobené stoly, pokryté ubrusem. Na stole bývá vystavena Bible.\n\n\n\n"}
{"id": "362394", "url": "https://cs.wikipedia.org/wiki?curid=362394", "title": "Císař (rozcestník)", "text": "Císař (rozcestník)\n\nCísař (z lat. \"Caesar\") může být:\n\n\n\n\n\n"}
{"id": "362397", "url": "https://cs.wikipedia.org/wiki?curid=362397", "title": "Obrazový úhel", "text": "Obrazový úhel\n\nObrazový úhel závisí nepřímo na ohniskové vzdálenosti. Čím větší je ohnisková vzdálenost, tím menší je obrazový úhel.\n\nFotografická praxe uvažuje v drtivé většině případů pouze s promítnutím obrazu na rovinu citlivého materiálu popřípadě digitálního snímače obdélníkových nebo čtvercových rozměrů. Ve skutečnosti je však obrazové pole kruhové (v principu obdobné jako u mikroskopu či dalekohledu). Celou jeho plochu však nemůžeme využít vzhledem k poklesu světelnosti směrem od středu ke krajům. Další aspekt je pak klesající rozlišení a kontrast. Rozměr snímaného pole je tak nutné umístit do tzv. užitečného obrazového pole, v němž jsou všechny tyto negativní vlastnosti zastoupeny v co nejmenším množství nebo s ohledem na cenu objektivu. \nPro plochu v obrazové rovině označenou jako obrazové pole je podstatný parametr jeho úhlopříčka \"d\", která je shodná s průměrem užitečného obrazového pole. Paprsky procházejícími protilehlými vrcholy obrazového pole a hlavním bodem obrazového prostoru svírají obrazový úhel \"ω\"\n. Optická osa pak půlí tento úhel a úhlopříčku obrazu formula_1\nObrazový úhel nepřímo závisí na ohniskové vzdálenosti \"f\", kterou je možné u většiny fotoaparátů měnit výměnou objektivů nebo použitím objektivů s proměnlivou ohniskovou vzdáleností tzv. zoom. Čím větší je ohnisková vzdálenost, tím menší je obrazový úhel. Závislost obrazového úhlu na rozměru úhlopříčky nemá příliš smysl, protože až na vzácné výjimky (velkoformátové a deskové fotopřístroje) nelze měnit velikost obrazového pole.\nVztah mezi uvedenými veličinami shrnuje následující rovnice\nformula_2\nEkvivalentní ohniska pro různé velikosti obrazového pole uvádí přibližně následující tabulka\n\n"}
{"id": "362400", "url": "https://cs.wikipedia.org/wiki?curid=362400", "title": "Rennae Stubbsová", "text": "Rennae Stubbsová\n\nRennae Stubbsová (* 26. března 1971 v Sydney, Austrálie) je televizní komentátorka a analytička tenisu australských televizních stanic kanálu Seven Network, bývalá australská tenistka specializující se především na čtyřhru. Během své kariéry získala 59 titulů WTA ve čtyřhře. Od srpna roku 2018 do jara 2019 byla trenérkou Karolíny Plíškové. \n\nRennae Stubbsová se zúčastnila 39 zápasů týmového Fed Cupu za tým Austrálie s bilancí 0-3 ve dvouhře a 27-9 ve čtyřhře.\n\n\n"}
{"id": "362401", "url": "https://cs.wikipedia.org/wiki?curid=362401", "title": "Mischa Zverev", "text": "Mischa Zverev\n\nMikhail \"Mischa\" Zverev (* 22. srpen 1987 v Moskvě, Rusko dříve Sovětský svaz) je současný německý profesionální tenista. Jeho trenérem je jeho otec Alexander Zverev, bývalý sovětský tenista.Ve své dosavadní kariéře vyhrál Mischa Zverev 3 turnaje ATP World Tour ve čtyřhře. V roce 2018 vyhrál ve svých třiceti letech svůj první turnaj ATP World Tour ve dvouhře.\n\nMischa Zverev se zúčastnil 1 zápasu v Davisově poháru za tým Německa s bilancí 0-1 ve čtyřhře.\n\n\n"}
{"id": "362402", "url": "https://cs.wikipedia.org/wiki?curid=362402", "title": "Philipp Petzschner", "text": "Philipp Petzschner\n\nPhilipp Petzschner (* 24. březen 1984 v Bayreuthu, Německo) je německý profesionální tenista. V roce 2010 vyhrál první grandslam, když společně s Jürgenem Melzerem triumfovali ve čtyřhře na Wimbledonu, se kterým získal také titul na US Open 2011.\n\nVe své dosavadní kariéře vyhrál jeden turnaj ATP World Tour ve dvouhře a pět turnajů ve čtyřhře. Nejvýše klasifikován na žebříčku ATP byl pro dvouhru na 35. místě (září 2009) a pro čtyřhru pak v dubnu 2011 na 9. místě.\n\nV září 2010 se oženil s Dewi, se kterou má jednoho syna.\n\nPhilipp Petzschner se k únoru 2009 zúčastnil 3 zápasů v Davisově poháru za tým Německa s bilancí 0-1 ve dvouhře a 2-1 ve čtyřhře.\n\n"}
{"id": "362403", "url": "https://cs.wikipedia.org/wiki?curid=362403", "title": "Alexander Peya", "text": "Alexander Peya\n\nAlexander Peya (* 27. červen 1980 Vídeň) je rakouský profesionální tenista. Ve své dosavadní kariéře vyhrál na okruhu ATP World Tour devět turnajů ve čtyřhře. Na challengerech ATP a okruhu Futures získal jedenáct titulů ve dvouhře a třicet šest ve čtyřhře.\n\nNa žebříčku ATP byl ve dvouhře nejvýše klasifikován v dubnu 2007 na 92. místě a ve čtyřhře pak v srpnu 2013 na 3. místě. Trénují ho Scott Davidoff a Michael Oberleitner.\n\nNa nejvyšší grandslamové úrovni se ve dvouhře nejdále probojoval do třetího kola US Open 2004.\nV rakouském daviscupovém týmu debutoval v roce 1999 utkáním 1. kola Světové skupiny Švédsku, v němž po boku Jürgena Melzera prohrál čtyřhru s párem Kulti a Tillström. Do roku 2014 v soutěži nastoupil k osmnácti mezistátním utkáním s bilancí 4–6 ve dvouhře a 6–7 ve čtyřhře.\n\nDo jeho manželství s Nataschou Peyovou se v červnu 2012 narodil syn Noah.\n\n"}
{"id": "362406", "url": "https://cs.wikipedia.org/wiki?curid=362406", "title": "Tiglatpilesar I.", "text": "Tiglatpilesar I.\n\nTiglatpilesar I. (z hebrejského přepisu akkadského \"Tukultí-apil-Ešarra\", \"Má víra je v synu Ešařině\") byl významným asyrským králem v průběhu tzv. středoasyrského období (1114–1076 př. n. l.). Podle Georgese Rouxe byl \"jedním ze dvou či tří velkých asyrských panovníků od dob Šamši-Adada I.\" Podle zachovalých nápisů můžeme usuzovat, že si pečlivě vytvářel auru hrozivého panovníka pro své poddané a hlavně pro své nepřátele. Jeho otcem byl král Aššur-réša I.\n\nJeho první válečná kampaň byla namířena proti Muškiům, kteří okupovali některé asyrské oblasti horního Eufratu; pak obsadil území tehdejší Kommagény a východní Kappadokii a vyhnal Chetity z asyrské provincie Subartu, ležící severovýchodně od Malatye.\n\nV následujícím tažení pronikly asyrské síly do hor jižně od Vanského jezera. Pak se obrátily na západ a dosáhly podrobení celé Malatye. Již v pátém roce vlády Tiglatpilesar zaútočil na kappadocké město Komana, kde po svém vítězství postavil pevnost na ochranu nově nabytých kilikijských území. V této pevnosti umístil záznam o vítězném tažení, vyrytý do měděných tabulek.\n\nDalším cílem tohoto asyrského krále se stali Aramejci v severní Sýrii; jeho vojska se dostala až k pramenům Tigridu. Kontrolu nad důležitou horskou cestou do Středomoří mu zabezpečilo dobytí chetitského města Pitru na křižovatce cest mezi Eufratem a městem Sajur. Poté jeho výboje pokračovaly k městům Gebal (Byblos) a Sidon a konečně k fénickému Arvadu. Zde podle legendy nastoupil na loď a při plavbě na moři zabil nahiru neboli \"mořského koně\" (podle překladu A. Leo Oppenheima \"narwhala\").\n\nTiglatpilesar byl vášnivým lovcem, a také velkým podporovatelem stavitelství. Opravy chrámů boha Ašura a Hadada ve městě Aššúr jsou připisovány právě jemu.\n\nPozdní období jeho vlády bylo v podstatě již jen snahou o udržení kontroly nad celistvostí říše, obzvlášť vzhledem ke stále častějším útokům aramejských kmenů. Tiglatpilesar I. zemřel roku 1076 př. n. l. a po něm nastoupil na trůn jeho syn Ašaréd-apil-Ekur. Další králové Aššur-bél-kala a Šamší-Adad IV. byli rovněž jeho syny.\n\n\n"}
{"id": "362408", "url": "https://cs.wikipedia.org/wiki?curid=362408", "title": "Symfonická báseň", "text": "Symfonická báseň\n\nSymfonická báseň je dílo pocházející z oblasti klasické hudby určené pro orchestr. Patří mezi díla tzv. programní hudby, protože má od svého autora určen jiný nehudební \"program\". Jinými slovy to znamená, že je zhudebněním určitého příběhu nebo obrazu (opakem programní hudby je hudba absolutní, která žádný autorem stanovený program nemá). Námětem pro symfonickou báseň je nejčastěji nějaké literární či dramatické dílo, které má své kořeny v lidové slovesnosti, jako např. legenda, epos, mýtus, pohádka, pověst, nebo obraz města či krajiny.\n\nSymfonická báseň je obvykle jednovětá skladba. Více za sebou seřazených symfonických básní může vytvářet symfonickou svitu nebo cyklus symfonických básní. Příkladem je svita \"Lemminkäinen\" finského skladatele Jeana Sibelia.\n\n\n\n\n\n\n\n\n\n"}
{"id": "362414", "url": "https://cs.wikipedia.org/wiki?curid=362414", "title": "Ypsilon", "text": "Ypsilon\n\nYpsilon (majuskulní podoba Υ či ϒ, minuskulní podoba υ, řecký název Ύψιλον) je dvacáté písmeno řecké abecedy a v řecké číselné soustavě má hodnotu 400. V průběhu vývoje reprezentovalo v řečtině různé hlásky, v nejstarších dobách se vyslovovalo jako , klasická starořečtina jej používala pro a v moderní řečtině se čte . Zvláštní výslovnost písmeno mělo a má v rámci dvojhlásek.\n\nVe staré řečtině se υ původně vyslovovalo [u], v klasické řečtině se výslovnost změnila na [y] (jako německé ü) a jako [ú] se vyslovovala původně dvojhláska ου (omikronem a ypsilon). Výslovnost [u] se zachovala ve dvojhláskách αυ (s alfou, viz např. auto) a ευ (s epsilonem, případně s étou: ηυ; viz např. euforie, v jiných převzatých slovech převládla pozdější výslovnost [v], např. Evropa). Ypsilon na začátku slova mohlo být provázeno tzv. ostrým přídechem: ύ se pak četlo jako [hy-]. Ostrý přídech nahrazoval původní sykavku a obě popsané hláskové změny jsou patrné ve srovnání řecké předpony \"hyper-\" a odpovídající latinské \"super-\" (česky nad) nebo řecké \"hypo-\" a latinské \"sub-\" (česky pod). Kromě přídechu se ve staré řečtině rozlišovala také délka ypsilonu.\n\nNázev písmene \"y psilon\" znamená „prosté y“ a odlišuje jej od v klasické době stejně vyslovovaného diftongu (přesněji digramu) οι. Z názvu písmene s ostrým přídechem [hy] je odvozen latinský název kosti jazylka \"hyoideum\" připomínající υ svým tvarem.\n\nDnes se písmeno υ používá jako symbol například pro:\n\nV Unicode je podporováno jak\n\nV HTML je možné je zapsat pomocí &#933; respektive &#978; respektive &#965;. Základní variantu majuskulního ypsilon a minuskulní ypsilon lze také zapsat pomocí HTML entit\n&Upsilon; respektive &upsilon;.\n\nV LaTeXu se pro základní majuskulní ypsilon používá Y z latinky, pro variantu příkaz \\Upsilon a minuskulní ypsilon se píše příkazem \\upsilon.\n\n"}
{"id": "362423", "url": "https://cs.wikipedia.org/wiki?curid=362423", "title": "Hans Kudlich", "text": "Hans Kudlich\n\nHans Kudlich (25. října 1823 Úvalno (Lobenstein) ve Slezsku, Rakousko – 11. listopadu 1917 Hoboken, USA) byl lékař a rakouský politik německé národnosti ze Slezska. Do dějin vešel jako \"osvoboditel sedláků\", neboť během revolučního roku 1848 podal v rakouském Říšském sněmu návrh na zrušení poddanství. Po porážce revoluce žil ve švýcarském a americkém exilu.\n\nNarodil se 1823 jako nejmladší z 11 dětí robotou povinného sedláka Johanna Kudlicha a jeho ženy Eleonory Marie, rozené Ulrichové, kteří drželi dva selské dvory. V letech 1834 až 1842 navštěvoval gymnázium v Opavě, na kterém byl ve stejném čase žákem také pozdější objevitel zákonů dědičnosti Johann Gregor Mendel. Učitelem obou byl zemský historik Faustin Ens. Studoval nejprve filozofii (1840–1842) a pak práva (1842–1845) na Vídeňské univerzitě. Bydlel u tchána svého nejstaršího bratra, vídeňského notáře Dr. Augusta Eltze, jehož syny vyučoval jako domácí učitel.\n\nJeho bratr Josef Hermann Kudlich byl poslancem na prvním zasedání celoněmeckého parlamentu roku 1848 v kostele sv. Pavla ve Frankfurtu nad Mohanem.\n\nJeho synovec Hans Kudlich (1849–1928) byl na počátku 20. století poslancem Slezského zemského sněmu a rakouské Říšské rady.\n\nPři demonstraci 13. března 1848 byl před sídlem dolnorakouských stavů (\"Niederösterreichisches Landhaus\") ve Vídni zraněn bajonetem. Přesto zůstal ve Vídni a jako člen studentské legie tu pokračoval v boji za svobodu. V květnu odjel do domovského Úvalna, aby se zde doléčil ze svého vážného zranění a zde byl navržen jako kandidát pro volby do rakouského ústavodárného Říšského sněmu. Ve volbách roku 1848 byl pak skutečně zvolen na rakouský ústavodárný Říšský sněm. Zastupoval volební obvod Horní Benešov ve Slezsku. Uvádí se jako doktorand práv. V užší volbě 24. června uspěl v Horním Benešově v okrese Bruntál. Ve druhém kole voleb obdržel také hlasy zástupců českých sedláků, kteří svého kandidáta před tímto druhým kolem odvolali.\n\nPatřil ke sněmovní levici. Jako nejmladší poslanec ústavodárného říšského sněmu podal Kudlich již na 3. parlamentní schůzi 24. července 1848 návrh na zrušení poddanských vztahů včetně všech z toho vyplývajících povinností jako roboty a desátků. Návrh zákona byl projednáván zrychleně (pilný návrh) od 8. srpna. Sám Kudlich svůj návrh obšírně znovu zdůvodnil v pěti bodech: 1. zrušení poddanství, 2. zrušení roboty a desátku, 3. rychlé vyřešení případného odškodnění, 4. prozatímní ponechání činnosti patrimonálních soudů, 5. vydání oficiální státní proklamace k venkovskému lidu. Věc vyvolala širokou debatu. Podáno bylo 73 pozměňovacích návrhů a v rozpravě vystoupilo 50 poslanců. 26. srpna ještě jednou Kudlich pronesl závěrečné slovo. Jeho návrh byl nakonec přijat v lehce pozměněné podobě (otázka se vedla zejména o náhrady za zrušení poddanství) 31. srpna, respektive 1. září, a 7. září vstoupil v platnost.\n\nBěhem říjnové revoluce 1848 ve Vídni se účastnil snah o zachování moci ústavodárného Říšského sněmu. Vyjednával bez výsledku s vojenskými představiteli, aby zrušili plán přesunout vojska k potlačení revoluce v Uhersku. Od 12. října do 4. listopadu cestoval po rakouském venkově a marně agitoval mezi horno- a dolnorakouskými sedláky, aby je získal pro ozbrojený zákrok a byl jako buřič krátce pronásledován státními úřady. Již v listopadu 1848 se ale opět zapojil do práce parlamentu, když s ústavodárným Říšským sněmem přesídlil z Vídně do Kroměříže.\n\nPoté, co byl sněm v Kroměříži rozpuštěn vládou, uprchl do pruského Slezska, Lipska a dále ke svému bratrovi do Frankfurtu nad Mohanem. Následně se účastnil povstání ve Falci (Pfälzischer Aufstand) a stal se členem prozatímní revoluční vlády. Nakonec utekl přes jihoněmecká města Donaueschingen a Freiburg v červnu 1849 do Švýcarska.\n\nV Bernu byl Kudlich přijat v domě liberálního profesora medicíny Philippa Friedricha Wilhelma Vogta. V letech 1849 až 1853 studoval medicínu v Bernu. Pak byl ale vykázán z tohoto kantonu a pokračoval ve studiích v Curychu, kde byl v březnu 1853 promován na doktora lékařství. K tomu se oženil s Vogtovou dcerou Luise.\n\nNa základě účasti na povstání ve Falci byl Kudlich 15. října roku 1851 v nepřítomnosti odsouzen v Rakouském císařství k smrti, přičemž 10. března 1854 byl odsouzen rakouskými úřady k smrti podruhé, za účast na říjnové revoluci ve Vídni v roce 1848. V dubnu 1853 byl na nátlak rakouského vyslance vyhoštěn ze Švýcarska.\n\nPoté odcestoval přes Le Havre do USA. Nejprve žil v Greenpointu, pak ve Williamsburgu a od roku 1854 se usadil v Hobokenu v New Jersey, kde provozoval lékařskou praxi. Brzy se stal zástupcem Němců v Hobokenu, pomáhal založit četné německé spolky a školy. Během americké občanské války se přiklonil k Republikánské straně. Zasazoval se o zrušení otroctví a podporoval volbu Abrahama Lincolna prezidentem USA.\n\nPoté co Kudlicha císař František Josef I. roku 1866 omilostnil a rozsudek smrti byl zrušen, navštívil se svými devíti dětmi několikrát svou starou vlast, poprvé v letech 1871–1873.\n\nKudlich udržoval se svou původní vlastí čilý dopisní kontakt, v němž se – i přes své americké státní občanství – hlásil k němectví, ohrazoval se však proti každému projevu antisemitismu, protože podle Kudlicha oslaboval síly němectví. Politicky byl orientován liberálně (ale nikoliv marxisticky), antiklerikálně, všeněmecky a antihabsbursky. Ottův slovník naučný ovšem upozorňuje, že Kudlich byl v závěru 19. století stoupencem německého nacionálního hnutí. Když se v Rakousku ujala moci vláda Eduarda Taaffeho, podporovaná německými konzervativci, Čechy a Poláky, Kudlich měl vyzývat Němce v Rakousku k odporu proti \"slovanskému\" režimu Eduarda Taaffeho. České národní hnutí bylo vůči odkazu Hanse Kudlicha v 19. století ještě značně zdrženlivé. Když \"Národní listy\" v roce 1888 informovaly, že Kudlich přicestuje z USA do Brna na oslavy výročí zrušení poddanství, nazvaly článek \"Kudlicháda v Brně\" („\"... bylo znáno, že na Moravě byla robota již zrušena, když Kudlich počal si hráti na osvoboditele rolnictva\".“) a akci interpretovaly spíše jako demonstraci moravského Němectva. Příslušné heslo v Ottově slovníku naučném z roku 1900 uvádí, že Kudlichovi je zrušení poddanství přičítáno neprávem, protože skutečnou iniciativu v tomto ohledu měl vyvinout český poslanec František August Brauner. Historik Otto Urban k tomu uvádí, že Brauner skutečně byl \"uznávaným znalcem robotní otázky\", ale v době, kdy se Kudlichův návrh začal projednávat v parlamentu, byl ještě ve vyšetřovací vazbě. Později se Brauner do rozpravy o návrhu zapojil, nicméně Urban ho za hlavního iniciátora zrušení poddanské povinnosti neoznačuje.\n\nRoku 1917 zemřel Kudlich ve věku 94 let v Hobokenu. Kdysi nejmladší poslanec ústavodárného sněmu zemřel jako poslední žijící z 383 poslanců. Protože jeho poslední přání znělo: „Chci domů“, byla jeho urna roku 1925 převezena do Úvalna a slavnostně uložena do rozhledny na vrchu Strážiště (nazývána též rozhlednou Hanse Kudlicha) nad obcí.\n\n\nK roku 2012 existovalo ve světě 76 pomníků, které uctívají osobnost Hanse Kudlicha. V České republice se jich dochovalo 16 z původních 64. Většina z nich se nacházela v oblasti dřívějších Sudet a po druhé světové válce mnohé zanikly. Některé ale byly obnoveny, například pomník v Horním Žandově na Chebsku byl znovuodhalen roku 2007. Další z existujících pomníků se nacházejí na severu České republiky, na Frýdlantsku, a sice u kostela svatého Michaela archanděla v Bulovce nebo na jedné ze silničních křižovatek v Dolní Řasnici. Jeden z pomníků je též v katastrálním území Rychnov nad Malší.\n\n"}
{"id": "362432", "url": "https://cs.wikipedia.org/wiki?curid=362432", "title": "Markovice", "text": "Markovice\n\nMarkovice je název více míst:\n\n"}
{"id": "362435", "url": "https://cs.wikipedia.org/wiki?curid=362435", "title": "GUID Partition Table", "text": "GUID Partition Table\n\nGUID Partition Table (GPT) je v informatice standard pro popis členění pevného disku na oddíly. Nahrazuje starší tabulku MBR, která neumožňuje použít disk větší než 2 TiB. GPT je součástí standardu UEFI od firmy Intel, který by měl nahradit v IBM PC kompatibilních počítačích klasický BIOS.\n\nKonverze disku z MBR na GPT je snadná, pokud první oddíl nezačíná hned na LBA 1, ale došlo při formátování disku k zarovnání prvního oddílu (od Windows Vista je zarovnání na 1 MiB). V takovém případě je na začátku disku dostatek místa pro umístění GPT.\n\n\n\n"}
{"id": "362437", "url": "https://cs.wikipedia.org/wiki?curid=362437", "title": "Litevci", "text": "Litevci\n\nLitevci jsou evropský národ, patřící k baltským národům, které obývají východní pobřeží Baltského moře. Hovoří litevským jazykem, který náleží do východobaltské větve baltských jazyků. Vírou jsou většinou katolíci, čímž se mj. od jiných baltských národů odlišují.\n\nÚzemí dnešní Litvy bylo obýváno několika baltskými kmeny (Jotvingy apod.). Během několika stoletích a hlavně během litevského velkoknížectví, se několik kmenů spojilo v litevský národ, hlavně jako obrana proti řádu německých rytířů a východním Slovanům. Litevci také jako jedni z posledních v Evropě přijali křesťanství a to roku 1387. Území litevského vlivu se časem měnila, velká část populace žila v severozápadní Bělorusku, také v dnešní ruské kaliningradské oblasti a v některých částech Polska a Lotyšska; jejich jazyk postupně mizel, protože někteří Litevci dávali během polsko-litevské unie přednost polštině a ve východním Prusku němčině.\n\nPo dělení Polska připadla většina území Litvy pod carské Rusko a Litevci se museli bránit rusifikaci. Po první světové válce získala Litva samostatnost, což pomohlo ve spojení národa a litevština byla jako jazyk schválena. Nicméně oblast s městem Vilnius se ocitla v Polsku, město Klaipėda bylo roku 1939 znovu připojeno k Německu a roku 1940 byla Litva obsazena SSSR, který zde ustanovil Litevskou SSR. Po operaci Barbarossa se Litva dostala pod Třetí říši, po německém ústupu znovu pod SSSR, což mělo za výsledek zničení litevských komunit v malé (pruské) Litvě, bývalé části východního Pruska, dnes Kaliningradské oblasti. Od roku 1991 je Litva opět samostatná. Během ruské a ve 20. století sovětské nadvlády se Litevcům podařilo ubránit se rusifikaci a oproti jiným baltským zemím má Litva relativně malý podíl Rusů v zemi (cca 5.1%)\nLitevský rodák Aaron Klug získal Nobelovu cenu za chemii. Ve Vilniusu se narodil také nositel Nobelovy ceny za fyziologii Andrew Schally. V Kaunasu se narodil proslulý matematik a geometr Hermann Minkowski. Výzkumem orangutanů proslula etoložka Birutė Galdikasová.\n\nV Kaunasu se narodila anarchistická politická filozofka Emma Goldmanová, ve Vilniusu její milenec a další významný anarchista Alexander Berkman. V Kaunasu se též narodil existencialistický filozof Emmanuel Lévinas. Jednou z klíčových postav sémiotiky 20. století byl Algirdas Julien Greimas. Archeoložka Marija Gimbutasová proslula svými jungiánsky inspirovanými tezemi o uctívání ženských božstev v předindoevropských komunitách v Evropě. Ve Vilniusu se narodil též judaistický učenec Ga'on z Vilna.\n\nZřejmě nejznámějším litevským umělcem za hranicemi je Mikalojus Konstantinas Čiurlionis, všestranný tvůrce, jenž maloval, komponoval hudbu i psal. Nejznámějším litevským sochařem byl kubista Jacques Lipchitz, hudebním skladatelem Leopold Godowsky. Ve Vilniusu se narodil i skladatel César Antonovič Kjui. Hlavní rolí v Tarkovského snímku \"Solaris\" z roku 1972 se proslavil herec Donatas Banionis. George Maciunas založil v USA v 60. letech vlivnou uměleckou komunitu Fluxus. Litevské občanství měla i primabalerína Maja Plisecká.\n\nZa autora první litevské básně je považován Kristijonas Donelaitis. Slova i hudbu litevské národní hymny napsal básník Vincas Kudirka. Výraznou obrozeneckou postavou je spisovatel Simonas Daukantas. V sovětské éře litevskou poezii reprezentoval například Justinas Marcinkevičius. Na konci 80. let se začala prosazovat spisovatelka Jurga Ivanauskaitė. V současnosti je známou zpívající básnířkou Alina Orlova. V Litvě se narodil i nositel Nobelovy ceny za literaturu Czesław Miłosz.\n\nZakladatelem litevského státu byl Mindaugas. Nejvýznamnějšími středověkými panovníky byli Gediminas, Kęstutis a Vytautas. Vzhledem k existenci polsko-litevské unie lze za Litevce považovat i revolucionáře Tadeusze Kościuszka. Představitelem litevského národního obrození v 19. století a zakladatelem prvních litevsky psaných novin byl Jonas Basanavičius. Klíčovou politickou postavou meziválečné Litvy byl Antanas Smetona, při obnovování samostatnosti v 90. letech 20. století tuto roli sehrál Vytautas Landsbergis.\n\nNa dvou olympiádách triumfoval diskař Virgilijus Alekna. Nejslavnějším litevským basketbalistou byl Arvydas Sabonis. Úspěšnou šachistkou je Salomėja Zaksaitė.\n\n"}
{"id": "362440", "url": "https://cs.wikipedia.org/wiki?curid=362440", "title": "Útok postranním kanálem", "text": "Útok postranním kanálem\n\nV kryptografii jsou útoky postranními kanály jakékoli útoky, které se na rozdíl od klasické kryptoanalýzy nesnaží najít teoretické slabiny v matematické struktuře algoritmu, ale pokouší se o zneužití informací, které unikají přímo z fyzické implementace systému během běhu kryptografického algoritmu. Pokud je totiž uniklá informace nějakým způsobem závislá na tajném klíči algoritmu, může tato informace pomoci útočníkovi klíč odhalit. Cílem útoku postranními kanály nemusí být pouze kryptografický klíč, ale například jen informace o tom, jaký algoritmus se pro šifrování používá, jak dlouho trvá vykonání algoritmu nebo jeho části, či odhalení PINu.\n\nPři tomto útoku využívá útočník faktu, že délky výpočtů prováděných s tajným klíčem jsou na tomto klíči závislé. Na vstup programu posílá útočník různá data a měří, jak dlouho trvá jejich zpracování.\nČasovou analýzou lze útočit např. na algoritmus RSA, pokud se pro umocnění na tajný exponent používá square-and-multiply algoritmus navržený tak, že délka jeho provádění závisí na počtu bitů exponentu rovných jedné. Útočník pak může zjistit Hammingovu váhu tohoto tajného exponentu. \n\nPři odběrové analýze využívá útočník toho, že spotřeba energie zařízení je závislá na vykonávané instrukci a na datech, se kterými instrukce manipuluje. Pokud je útočník schopen sledovat, jak se mění spotřeba zařízení během provádění kryptografických operací, může zjistit nejen jaké operace zařízení provádí, ale také mu tato informace může pomoci k získání tajného klíče, se kterým je kryptografický algoritmus prováděn. \nOdběrovou analýzou jsou napadnutelné zvláště kryptografické čipové karty, protože nemají vlastní zdroj a musí být napájeny externě. Jejich spotřeba je tak snadno měřitelná. Pro útočníka spočívá výhoda odběrové analýzy také v tom, že je možno ji aplikovat během normální interakce karty s čtečkou a není nutno kartu jakýmkoli způsobem poškodit nebo upravovat.\n\nOdběrovou analýzu lze rozdělit do dvou základních skupin:\n\nPomocí jednoduché odběrové analýzy je možno zjistit některé informace o systému, jako například jaký algoritmus je používán, identifikovat jeho větší části (jednotlivé iterace v DESu, S-boxy), odhalit posloupnost instrukcí nebo zjistit Hammingovu váhu klíče a pomocí ní zjednodušit útok hrubou silou.\n\nDiferenciální odběrová analýza používá ke zjištění klíče statistické metody. Útočník si zvolí klíč a provede několik tisíc měření s tímto klíčem a náhodnými daty. Výsledné naměřené stopy spotřeby rozdělí do dvou skupin podle nějaké rozřazovací funkce (např. podle Hammingovy váhy výsledku). Obě skupiny zprůměruje a tyto zprůměrované stopy od sebe odečte. Pokud je klíč zvolený špatně, bude se rozdíl těchto dvou zprůměrovaných stop blížit nule. Pokud karta není proti DPA chráněna a klíč je zvolen správně, měly by být ve výsledné stopě viditelné oblasti s výraznými rozdíly, které vyjadřují závislost na klíči. Výhodou DPA oproti SPA je automatické odstraňování šumu (mnoho stop se opakuje) a fakt, že útočník nemusí vědět, kde přesně se operace závislá na klíči vyskytuje.\n\nZměny proudů při činnosti zařízení generují střídavé magnetické pole, které, pokud je dostatečně silné, může být detekováno. Útočník umístí do blízkosti zařízení cívku a naměřené elektromagnetické pole posléze analyzuje. \n\nTEMPEST je jméno skupiny vojenských standardů, které stanovují limity na elektromagnetické záření z elektronických zařízení. Snaží se tak zabránit útokům, které by se pokoušely toto záření nějakým způsobem využít.\n\nPři provádění těchto útoků se útočník snaží zavést do průběhu výpočtu chyby tak, aby mu jejich výskyt něco prozradil o systému.\nÚtočník se může pokusit vyvolat chyby například těmito způsoby:\n\nVelmi krátkým zvýšením napětí, frekvence, či ozářením čipu nebo jeho části, může útočník např. ovlivňovat instrukce podmíněného větvení tak, aby byla zvolena špatná větev. To mu může umožnit načíst větší množství RAM, než by mu bylo normálně povoleno (data posílaná z paměti jsou ohraničena počáteční a koncovou adresou, a pokud by útočník dokázal změnit podmíněné větvení dotazující se na konec této oblasti, budou se na terminál zasílat data i za touto oblastí). Pokud by tato část paměti obsahovala tajný klíč, útočník ho získá.\n\n"}
{"id": "362442", "url": "https://cs.wikipedia.org/wiki?curid=362442", "title": "Dakota Fanningová", "text": "Dakota Fanningová\n\nDakota Fanningová, celým rodným jménem Hannah Dakota Fanning (* 23. února 1994 Conyers, Georgie, Spojené státy americké) je americká herečka. Jako dítě hrála i v lepších filmech jako jsou \"Muž v ohni (2004)\",\"Válka světů (2005)\" a nebo \"Šarlotina pavučinka (2006)\". Její přechod na dospělejší filmy nastal rolí ve filmu \"Hounddog (2007)\" a filmem \"Tajný život včel (2008)\". Jejími nejnovějšími rolemi se staly postavy ve filmech ve \"The Runaways (2010)\", \" (2009)\", \" (2010)\" a \" (2011-2012)\". Byla mnohokrát oceněna a stala se nejmladší osobou na světě, která získala ocenění \"Screen Actors Guild Award\".\n\nNarodila se v Conyers v USA. Její matka Joy Fanning (roz. Arrington) hraje profesionálně tenis a její otec Steve J. Fanning hrával menší baseballovou ligu a teď pracuje jako prodavač elektroniky v Los Angeles. Její děda z matčiny strany Rick Arrington hrával americký fotbal a její teta Jill Arrington byla reportérka amerického kanálu \"ESPN\".\n\nMá jednu mladší sestru Elle Fanning, která je také herečkou.\n\nV červnu roku 2011 maturovala na škole \"Campbell Hall School\" v Los Angeles, kde byla v týmu roztleskávaček a kde byla dokonce zvolená i královnou maturitního plesu.\n\nS hraním začala již ve svých pěti letech, kdy se objevila v reklamě na prací prášek \"Tide\". Její první významná herecká role byla v seriálu Pohotovost, kterou označila jako jednu z jejích oblíbených („Hrála jsem oběť autonehody, která měla leukémii. Musela jsem mít krční opěru a hadičku v nose celé dva dny, co jsme natáčeli.“)\n\nZahrála si i pár menších rolí v televizních seriálech jako jsou např. \"Kriminálka Las Vegas\", \"The Practise\" nebo i \"Všichni starostovi muži\". Hrála také role hlavních postav jako holčička v seriálech \"Ally McBealová\" a \"The Ellen Show\". V roce 2001 byla vybrána, aby hrála spolu s Seanem Pennem ve filmu \"Jmenuji se Sam\", což je příběh mentálně postiženého muže, který bojuje o opatrovnictví své dcery (kterou hraje ona sama). Právě tato role z ní udělala nejmladší držitelku ceny Screen Actors Guild Award, jelikož v době, kdy toto ocenění obdržela, jí bylo pouhých 7 let.\n\nV roce 2002 ji Steven Spielberg obsadil do hlavní dětské role ve sci-fi seriálu \"Uneseni\". Téhož roku se Dakota objevila ještě ve třech dalších filmech - hrála oběť únosu ve filmu \"24 hodin\", dále ve filmu \"Sweet Home Alabama\" hrála mladší verzi hlavní postavy Reese Witherspoon a také hrála roli Katie ve filmu \"Hansel and Gretel\".\nObsadili ji i do dvou filmů v roce 2003 - a to do filmu \"Holky z lepší společnosti\", kde hrála nervózní dítě jehož chůvou byla Brittany Murphy a dále do filmu \"Kocour\", kde ztvárnila postavu Sally.\n\nV tomto období ještě nadabovala 3 animované pohádky - postavu \"Satsuki\" v anglické verzi pohádky \"My Neighbor Totoro\", malou holčičku v seriálu Griffinovi a mladou \"Wonder Woman\" v jednom díle seriálu \"Justice League Unlimited\".\n\nV roce 2004 hrála ve filmu \"Muž v ohni\" roli \"Pity\" - 9leté holčičky, která si získá srdce bývalého žoldnéře Denzela Washingtona, jehož rodiče Pity najmou, aby ji ochránil před únosci. Robert Ebert napsal, že je \"profesionálka už ve svých 10 letech\" a že \"ztvárňuje postavy, které si umí získat srdce diváka\".\n\nV roce 2005 si společně Robertem De Nirem zahrála ve filmu \"Hra na schovávanou\". Film byl ve většině případech kritizován a kritik Chuck Wilson ho nazval fascinujícím setkáním sobě rovných - \"když dítě (Dakota) vyzve mistra (De Niro) ke hře \"kdo mrkne dřív\", mistr může samosebou mrknout první\".\nMenší roli také obdržela ve filmu \"Nine Levels\", kde hrála v nepřetržité devítiminutové scéně spolu s herečkou Glenn Closeovou, která o ní později prohlásila: „Dakota má rozhodně vyzrálého ducha. Patří mezi ty výjimečné lidi,kteří se vyskytují pouze jednou za čas.“ V téže době nadabovala postavičku v animovaném filmu \"Koralína\".\n\nKoncem října roku 2004 dotočila film \"Snílek\", kde spolu s ní hrál i herec Kurt Russel. Kurt prohlásil: „Byl jsem Dakotiným výkonem velmi ohromen. Garantuji vám, že jde o nejlepší herečku, se kterou jsem kdy pracoval nebo pracovat budu.“ Její další film v tomto období byl film \"Válka světů\", kde hrála po boku Toma Cruise. Tento film i film \"Snílek\" obdržely výborné kritiky.\nRežisér filmu 'Válka světů\" Steven Spielberg ji pochválil za to, jak \"rychle dokáže porozumět situaci, jak rychle ji umí posoudit a jak chytře by ona reagovala, kdyby to byla skutečnost\".\n\nPo dotočení \"Války světů\" začala ihned natáčet film \"Šarlotina pavučinka.\" Dotočila ho v Austrálii roku 2005. Producent filmu Jordan Kerner řekl: „Dakota byla tak zapálená do své role ve filmu Válka světů, že jsme prostě přestali hledat jinou mladou herečku. Nenašli bychom žádnou, která by se jí mohla rovnat.“\n\nV létě roku 2006 pracovala na filmu \"Hounddog\" jenž byl popisován v novinách jako \"ponurý příběh o týrání, násilí a pochlebování Elvise Presleyho na jižanském venkově\". Její rodiče byli kritizovaní, že dovolili své dceři hrát ve filmu scénu, kde byla znásilněna. Nicméně ona sama reagovala slovy: „Nebylo to skutečné. Je to film a říká se tomu hraní.“\nV témže roce byla ve svých 12 letech oslovena akademií Academy of Motion Picture Arts and Sciences, aby se stala jejím plnohodnotným členem a tím se vlastně stala i nejmladším členem této akademie vůbec.\n\nJejí jmění v roce 2006 činilo 4 miliony dolarů, což jí na seznamu top-milionářů v časopise \"Forbes\" činilo čtvrtou v kategorii pod 21 let.\n\nV březnu a dubnu roku 2007 natáčela film \"Fragments-Winged Creatures\" spolu s Kate Beckinsale, Guyem Pearcem, Joshem Hutchersonem, Forestem Whitakerem a Jennifer Hudson. Hrála roli \"Anne Hagen\", což byla holčička která svědčila proti vrahovi svého otce a nakonec se stala křesťankou. Téhož roku natočila krátký třídenní film \"Cutlass\", který režírovala Kate Hudson.\n\nOd září do prosince roku 2007 točila film \"Push\", což byl film o skupince Američanů majících telepatické a jasnovidecké schopnosti, které musí skrývat před americkou vládní agenturou v Hong Kongu.\n\nV lednu roku 2008 začala natáčet film \"Tajný život včel\". Film byl zasazen do prostředí v jižní Karolíně do roku 1964 a vypráví příběh o Lily Owensové (Dakota), která uteče spolu se svou pečovatelkou - Jennifer Hudson - (rovněž její jediná kamarádka) od svého osamělého života a problémového vztahu se svým otcem do Jižní Karolíny, kde se jich ujme podivínské trio včelařek (Queen Latifah, Sophie Okonedo a Alicia Keys).\nJejí další role byla role Jane Volturi ve filmu \"\", což je zfilmovaný román Stephenie Meyerové.\n\nHrála Jane Volturi i v pokračování \"\" a to v \"\".\n\nJejí další role byla ve filmu \"The Runaways\", kde si po boku Kristen Stewartové, Stelly Maeve a Scouta Taylor-Comptona zahrála roli Cherie Currie, což je hlavní zpěvačka skupiny The Runaways.\n\nNa začátku roku 2011 hrála v pokračování \",\" a to v \"\", kde opět hrála Jane Volturi.\n\nMěla hrát hlavní roli ve filmu \"Zůstaň se mnou\", ale nakonec z projektu odstoupila. V prosinci roku 2010 prohlásila, že nebude hrát v žádném filmu hlavní role, dokud neodmaturuje na střední škole.\n\nPo maturitě přijala nabídku na hraní ve filmu \"Královská noc\", kde hrála princeznu Margaretu. S Emmou Thompson si zahrála ve filmu \"Effie Gray\".\n\nV srpnu roku 2012 přijala nabídku na roli Deny Brauer v thrillerovém filmu \"Noc přichází\", po boku Jesseho Eisenberga. V lednu 2013 byla obsazena do role Beverly Aadland ve filmu \"Poslední láska Robina Hooda\". Později toho roku přijala roli Olivie ve filmu \"Franny\". V únoru 2014 propůjčila svůj hlas do animovaného filmu \"Pírkovo dobrodružství\". V květnu 2015 přijala roli ve filmu \"Every Secret Thing\", inspirovaného novelou Laury Lippman. V roce 2015 také přijala roli do filmu \"Brimstone\". Natáčení začalo 15. června.\n\n"}
{"id": "362446", "url": "https://cs.wikipedia.org/wiki?curid=362446", "title": "Tlačítko", "text": "Tlačítko\n\nTlačítko je jednoduchý spínač, který slouží k ručnímu ovládání elektrického zařízení. Hmatník tlačítka je obvykle vyroben z tvrdého materiálu (plastu nebo kovu) a tvar je přizpůsoben tak, aby bylo možné tlačítko obsluhovat tlakem prstu nebo ruky. Stisknout tlačítko znamená zatlačit na ovládací prvek prstem nebo rukou. Hlavní odlišnost tlačítka od ostatních spínačů (vypínač, přepínač) je v tom, že nemá aretaci. Po oddálení prstu nebo ruky se vrací do původní polohy. Tlačítka používaná pro ovládání strojů jsou běžně prosvětlená. Prosvětlení signalizuje, že elektrický obvod je pod proudem. Tlačítka používaná v domovní elektroinstalaci pro ovládání osvětlení chodeb a schodišť mají kontrolku, která má usnadnit nalezení tlačítka v tmavém prostoru. Kontakty v tlačítku mohou být spínací (zvonkové tlačítko), rozpínací (bezpečnostní tlačítko u výrobních strojů) nebo jejich kombinace.\n\n\n\n"}
{"id": "362462", "url": "https://cs.wikipedia.org/wiki?curid=362462", "title": "Flight of the Amazon Queen", "text": "Flight of the Amazon Queen\n\nFlight of the Amazon Queen je počítačová hra, adventura typu Point & Click od Interactive Binary Illusions. Původně byla vydaná roku 1995, znovu vydaná jako Freeware v roce 2004 pro použití v \"ScummVM\". Je velmi podobná známým adventurám devadesátých let z dílen LucasArts a byla inspirována \"sérií Monkey Island\".\n\nDěj se odehrává v roce 1949 a hráč dostane roli Joea Kinga, pilota k pronajmutí a majitele letadla \"Amazon Queen\". Při jednom z letů pralesy se jeho letadlo zřítí do pralesa a Joe musí zachránit nejen svou pasažérku, známou filmovou hvězdu Faye Russelovou, ale také kmen Amazonek a svět před šíleným vědcem Ironsteinem a jeho továrnou na kožené kalhoty, kteří chtějí přeměnit kmen divošek na dinosauří válečníky.\n\nPrvní vydání hry provázely mnohé problémy. Když hra byla odeslána do Future Publishing magazínu Amiga Power, zjistilo se, že ve hře je \"přehlédnutý problém\", který neumožňuje hru dohrát. Jonathan Nash, který problém odhalil, ihned informoval vydavatele, který rozhodl, že vydání bude pozdrženo o několik měsíců, ale tou dobou už hra byla odeslána do výroby. Pozdě bylo i na změnu v časopisu, který tak musel ohlásit nedokončenou hru, což bylo proti jejich zásadám, stejně jako když museli použít snímky obrazovky z PC verze.\n\nV březnu 2004 byla hra vydána jako freeware a podpora pro její spuštění byla zahrnuta do programu ScummVM, čímž je možné hru hrát na operačních systémech Linux, Mac OS, Windows a dalších, včetně konzolí. Obě verze (disketová i CD-ROM) jsou k dispozici ke stáhnutí na stránkách ScummVM.\n\n\n\n"}
{"id": "362469", "url": "https://cs.wikipedia.org/wiki?curid=362469", "title": "Paul Krugman", "text": "Paul Krugman\n\nPaul Robin Krugman (* 28. února 1953, Albany) je americký ekonom a spisovatel, autor sloupků pro \"The New York Times\" a držitel Nobelovy ceny za ekonomii za rok 2008 za jeho příspěvky k Teorii nového obchodu a Nové hospodářské geografii. Výherní komise citovala Krugmanovu práci vysvětlující vzorce mezinárodního obchodu a geografického rozložení hospodářské činnosti zkoumáním účinků úspor z rozsahu a preferencí spotřebitelů pro různé zboží a služby.\n\nDříve byl profesorem ekonomiky na Massachusettském technologickém institutu a později na Princetonské univerzitě. V červnu 2015 odešel z Princetonu, kde byl emeritním profesorem. Je také držitelem titulu stého profesora na Ekonomické škole v Londýně. V roce 2010 byl prezidentem \"Východohospodářské asociace\" a patří mezi nejvlivnější ekonomy na světě. V akademii je známý pro svou práci v oblasti mezinárodní ekonomiky (včetně teorie obchodu a mezinárodních financí), hospodářské geografie, pastí likvidity a měnových krizí.\n\nJe autorem nebo editorem 27 knih, včetně vědeckých prací, učebnic a knih pro veřejnost, publikoval více než 200 vědeckých článků v odborných časopisech a editovaných svazcích. Napsal také několik set sloupců o ekonomických a politických otázkách pro The New York Times, Fortune a Slate. Průzkum profesorů ekonomie ho v roce 2011 označil za jejich oblíbeného žijícího ekonoma do 60 let. Jako komentátor napsal celou řadu ekonomických otázek včetně rozdělení příjmů, daní, makroekonomie a mezinárodní ekonomiky. Považuje se za moderního liberála a odkazuje na své knihy, blog na The New York Times a jeho knihu \"Svědomí liberála\" z roku 2007.\n\nNarodil se do rusko-židovské rodiny jako syn Anity a Davida Krugmanových. V roce 1922 prarodiče emigrovali z Brestu, v té době součástí Polska do Spojených států amerických. Narodil se v Albany a vyrostl v Merricku, vesnici v Nassau County. Vystudoval střední školu J. F. Kennedyho v Bellmore. Podle něho začal jeho zájem o ekonomiku spolu s romány Nadace Issaca Asimova, ve kterých sociální vědci budoucnosti využívají novu vědu \"psychohistorii\", aby se pokusili zachránit civilizaci. Protože dnešní věda zaostávala daleko za touto vědou, obrátil se na ekonomiku jako na další \"lepší věc\".\n\nZ ekonomie získal titul Bachelor of Arts na univerzitě Yale v roce 1974 a pokračoval v doktorském studiu v oboru ekonomie na MIT. V roce 1977 úspěšně dokončil doktorát s diplomovou prací nazvanou \"Eseje o flexibilních směnných kurzech\". Během studia na MIT byl v létě roku 1976 během chaotického následku karafiátové revoluce, součástí malé skupinky studentů vyslaných na tři měsíce za prací do Centrální banky v Portugalsku.\n\nPozději ocenil svého vedoucího doktorských prací, Rudiho Dornbusche, jako „\"jednoho z velkých učitelů ekonomie všech dob\"\" a řekl, že „\"měl talent inspirovat studenty k vyzdvižení jeho nadšení a techniky, ale také k nalezení jejich vlastních cest\"“. V roce 1978 představil Dornbuschovi řadu nápadů, který označil jako zajímavou myšlenku o monopolisticky konkurenčním modelu obchodu. Tímto povzbuzen, na této myšlence pracoval a později napsal: „\"Během několika hodin jsem věděl, že ve svých rukou držím klíč ke své celé kariéře.\"\"“\" V témže roce napsal \"The Theory of Interstellar Trade\". Říka, že toto dílo napsal, aby se rozveselil, když byl „utlačovaným pomocným profesorem“.\n\nVyrůstal na Long Islandu. Vystudoval ekonomii na Yaleově univerzitě (titul BA) a v roce 1977 získal doktorát na Technologickém institutu v Massachusetts. Od roku 2000 působí jako profesor ekonomie a mezinárodních vztahů na Princetonské univerzitě, pravidlelně publikuje své sloupky v deníku \"The New York Times\", Působil však také na univerzitách v Berkeley, ve Stanfordu nebo na London School of Economics.\n\nV roce 1991 ho medailí Johna Batese Clarka pro ekonoma mladšího 40 let ocenila Americká ekonomická asociace. V roce 2008 získal Nobelovu cenu za ekonomii za „\"analýzu obchodních vzorců a lokalizace ekonomické aktivity\"“.\n\nV roce 2000 začal Krugman vyučovat na Princetonské univerzitě jako profesor ekonomie a mezinárodních záležitostí. V současné době je také profesorem na London School of Economics. Od roku 1979 je vědeckým spolupracovníkem Národního úřadu pro ekonomický výzkum. V únoru 2014 oznámil, že v červnu 2015 odejde z Princetonu a že se připojí k fakultě v New Yorku. Paul Krugman rozsáhle píše o mezinárodní ekonomice, včetně mezinárodního obchodu, hospodářské geografie a mezinárodních financí. Research papers in economics ho řadí mezi nejvlivnější ekonomy světa. Krugmanova kniha \"International Economics: Theory and Policy,\" je standardní vysokoškolskou učebnicí mezinárodní ekonomiky. Krugman také píše o ekonomických tématech pro širokou veřejnost.   \n\nVýbor pro Nobelovu cenu uvedl, že Krugmanovým hlavním příspěvkem je jeho analýza obchodních vzorců a lokalizace ekonomické aktivity. Krugman integroval dosud oddělené výzkumné obory mezinárodního obchodu a hospodářské geografie. Formuloval nové teorie, které odpovídají na otázky volného trhu a globalizace. Jaké jsou důsledky volného trhu a globalizace? Co je hnací silou celosvětové Urbanizace? Krugman vytvořil novou teorii, která na tyto otázky odpovídá. \n\n\nV roce 2018 se velmi ostře postavil proti průmyslu fosilních paliv a proti prezidentu Trumpovi a jejich popírání příčin klimatické změny nazval deprivací.\n\nPřed Krugmanovou prací teorie obchodu (viz David Ricardo a Heckscher – Ohlin model) zdůrazňovala obchod založený na komparativní výhodě zemí s velmi odlišnými charakteristikami, jako je například země s vysokou zemědělskou produktivitou, která obchoduje se svými zemědělskými produkty se zemí s vysokou průmyslovou produktivitou pro jejich průmyslové výrobky. Ve 20. století však došlo mezi zeměmi s podobnými charakteristikami ke stále většímu podílu na obchodu, což lze komparativní výhodou těžko vysvětlit. Krugmanovo vysvětlení obchodu mezi podobnými zeměmi bylo navrženo v dokumentu z roku 1979 v Journal of International Economics a zahrnuje dva klíčové předpoklady: že spotřebitelé preferují rozmanitý výběr značek a že výroba zvýhodňuje úspory z rozsahu. Spotřebitelské upřednostňování rozmanitosti vysvětluje přežití různých verzí automobilů, jako jsou Volvo a BMW. Kvůli úsporám z rozsahu však není výhodné šířit výrobu automobilů Volvo do celého světa; místo toho je výroba soustředěna v několika továrnách, a proto také v pár zemích (nebo možná jen v jedné). Tato logika vysvětluje, jak se může každá země specializovat na výrobu několika značek jakéhokoli daného typu produktu, namísto specializace na různé typy produktů.\n\nKrugman vymodeloval „preference pro rozmanitost“ tím, že převzal užitečnou funkci CES, jako je ta v dokumentu z roku 1977 od Avinasha Dixita a Josepha Stiglitze. Mnoho modelů mezinárodního obchodu nyní sleduje Krugmanovo vedení a zahrnuje úspory z rozsahu ve výrobě a preferenci pro rozmanitost ve spotřebě. Tento způsob modelování obchodu se nazývá nová teorie obchodu. \n\nKrugmanova teorie také brala v úvahu náklady na dopravu, klíčový rys při vytváření „efektu domácího trhu“, který by se později objevil v jeho práci na nové ekonomické geografii. Účinek domácího trhu „stanoví, že země s větší poptávkou po zboží vytvoří v rovnováze více než poměrný podíl tohoto zboží a bude jeho čistým vývozcem.“ Účinek na domácího trhu byl neočekávaný výsledek a Krugman to zpočátku zpochybňoval, ale nakonec dospěl k závěru, že matematika modelu je správná. \n\nKrugman zdůrazňuje, že ačkoli globalizace byla celkově pozitivní, od 80. let 20. století se proces zvaný hyper globalizace alespoň podílel na zvyšování nerovnosti. Obchod však zůstává obecně prospěšný, a to i mezi podobnými zeměmi, protože umožňuje firmám ušetřit náklady výrobou ve větším a účinnějším měřítku, a protože zvyšuje nabídku dostupných značek a prohlubuje hospodářskou soutěž mezi firmami.\n\nTrvalo jedenáct let, než se konečně Krugmanova práce na Nové teorii obchodu přiblížila tomu, co nyní obvykle nazýváme Nová ekonomická geografie, kterou začal Krugman rozvíjet ve své seminární práci v roce 1991 v akademické publikaci Journal of Political Economy. Jak sám Krugman tvrdí, přechod z Nové teorie obchodu na Novou ekonomickou geografii byl „očividný při pohledu zpět, ale trvalo mi, než jsem to uviděl…jediné štěstí bylo, že nikdo jiný nezvedl tu stodolarovou bankovku, co tu mezitím ležela na chodníku.“ Tato akademická publikace se stala jeho nejcitovanější prací; počátkem roku 2009 měla 857 citací, což je dvakrát více než jeho druhá nejpopulárnější práce. Krugman tuto práci nazval „láskou svého života v akademické práci“.\n\nKrugman byl oceněn Nobelovou pamětní cenou za ekonomii (neformálně Nobelova cena za ekonomii) jako jediný za rok 2008. Cena obsahovala i odměnu ve výši 1,4 milionu dolarů a byla Krugmanovi udělena za jeho práci na Nové teorii obchodu a Nové ekonomické geografii. Slovy výherní komise: „Díky integraci úspor z rozsahu do explicitních modelů všeobecné rovnováhy Paul Krugman prohloubil naše porozumění determinantů obchodu a umístění ekonomické činnosti.“\n\nOznačuje se za Keynesiánce. Nazývaní podle svého autora John Maynard Keynes. Ačkoli ve své práci používá novou keynesiánskou teorii, také se nezdržel od její kritiky kvůli jejímu vynechání prediktivní síly a za myšlenky jako hypotéza efektivního trhu a racionální očekávání. Od 90. let propaguje praktické využití modelu IS-LM neoklasické syntézy, poukazuje na její relativní jednoduchost ve srovnání s novými keynesiánskými modely. \n\nV návaznosti na finanční krizi 2007–2009 poznamenal, že je “\"přitahován ke Keynes-Fisher-Minsky pohledu na makroekonomii\"“. Po-keynesiánští pozorovatelé upozorňují na společné rysy mezi Krugmanovými názory a názory po-keynesiánské školy, ačkoli Krugman byl kritický vůči některým takovýmto ekonomům, jako je John Kenneth Galbraith - o jehož práci Nový průmyslový stát (1967) a Ekonomika v perspektivě (1987) řekl, že není „\"skutečná ekonomická teorie\"“ a je „\"pozoruhodně špatně informovaný\"“. V nedávné akademické práci spolupracoval s Gautem Eggertssonem na novém keynesiánském modelu převisu dluhů a propadů vedených dluhy, inspirovaného spisy Irvinga Fishera, Hymana Minského a Richarda Koo. Jejich práce tvrdí, že během propadu podmíněného dluhem může „\"paradox práce\"“ spolu s paradoxem flexibility zhoršovat past likvidity, čímž se sníží poptávka a zaměstnanost. \n\nPodporuje volný obchod v letech 1980-1990 tento postoj vyvolal protesty od antiglobalizačních hnutí.\n\nDvakrát byl ženatý. Jeho první manželkou byla Robin L. Bergman, avšak v  současné době je ženatý s Robin Wells, akademickou ekonomkou, která získala bakalářský titul z Chicagské univerzity a PhD z Kalifornské univerzity v Berkeley. Stejně jako Krugman učila na MIT. Krugman a jeho manželka společně spolupracovali na několika ekonomických učebnicích. Ačkoli se začátkem roku 2007 začaly šířit zvěsti, že jeho syn pracoval pro kampaň Hillary Clintonové, Krugman ve svém sloupci The New York Times objasnil, že on a jeho manželka jsou bezdětní.\n\nV současné době žije v New Yorku.Poté, co v červnu 2015 po 15. letech výuky odešel z Princetonské univerzity do důchodu, zmínil, že si zachovává maximální úctu a respekt k Princetonské univerzitě, přesto chce pobývat v New Yorku a doufá, že se více zaměří na veřejnou politiku. Následně se stal profesorem na postgraduálním centru Městské univerzity v New Yorku a uznávaným stipendistou na lucemburském středisku postgraduálního studia pro příjmy.\n\nTvrdí, že je vzdáleným příbuzným konzervativního novináře Davida Fruma. Říká o sobě, že je samotářský, ostýchavý a plachý. Je fanouškem geek komunity. V roce 2010 si zahrál ve filmu Get him to the greek.\n\nV devadesátých letech, kromě akademických knih a učebnic, začal Krugman stále více psát knihy pro běžné publikum o otázkách, které považoval důležité pro veřejnou politiku. V knize \"Věk snížených očekávání (1990),\" psal konkrétně o rostoucích nerovnostech příjmů obyvatel USA v Nové Ekonomii devadesátých let. Nárůst nerovností příjmů připisuje, částečně technologickým změnám, ale hlavně změně politické atmosféry, kterou připisuje Hnutí konzervativců. \n\nV září roku 2003, publikoval Krugman sbírku svých sloupků s názvem \"The Great Unraveling\" o hospodářské a zahraniční politice Bushovy administartivy a americké ekonomice na počátku 21. století. Jeho sloupky argumentovaly, že velké deficity byly zapříčiněny Bushovou administrativou v důsledku snižování daní bohatým, zvyšování veřejných výdajů a vedení války v Iráku. Krugman psal, že tyto politiky jsou z dlouhodobého hlediska neudržitelné a nakonec mohou vést k velké hospodářské krizi. Kniha se stala bestsellerem. \n\nV roce 2007, Krugman publikoval \"Svědomí liberála,\" jehož název odkazuje na \"Svědomí konzervativce\" Barryho Goldwatera. Podrobně popisuje historii bohatství a rozdílech v příjmech v USA ve 20. století. Kniha popisuje jak se rozdíl mezi chudými a bohatými výrazně snižoval v polovině 20. století, a poté se v posledních dvou desetiletích opět zvýšil na úroveň vyšší než ve dvacátých letech. Ve \"Svědomí\", Krugman tvrdí, že vládní politiky hrály mnohem větší roli, než se běžně myslelo, a to jak při snižování nerovností ve 30. až 70. letech, tak při zvyšování od 80. let po současnost a kritizuje Bushovu administrativu za provádění politik, které dle Krugmana rozšířily rozdíl mezi bohatými a chudými. \n\nKrugman také tvrdil, že Republikáni vděčili svému volebnímu úspěchu, díky jejich schopnosti využití rasových problémů k získání politické dominance Jihu. Krugman tvrdí, že Ronald Raegan, využil <nowiki>\"</nowiki>Jižní Strategii<nowiki>\", aby ukázal své sympatie s rasismem, aniž by sám říkal něco přímo rasistického, citoval jako příklad Raeganovo termínu \"</nowiki>Královna blahobytu<nowiki>\"</nowiki>. \n\nVe své knize, Krugman navrhl <nowiki>\"</nowiki>nový Nový úděl<nowiki>\"</nowiki>, který zahrnoval větší důraz na sociální a lékařské programy a méně na národní obranu. Ve své recenzi na \"Svědomí liberála,\" liberální novinář a autor Michael Tomasky připočítal Krugmanovi závazek <nowiki>\"</nowiki>\"s přesnou historií, i když některé vyhýbání se může být v zájmu politických výhod\"<nowiki>\"</nowiki>. V recenzi pro \"The New York Times\" , držitel Pulitzerovi ceny, historik David M. Kennedy sdělil, <nowiki>\"</nowiki>Jako řečnění Rushe Limbaugha nebo filmy Michaela Moora Krugmanovy pronikavé polemiky mohou vyslechnout věřící, ale nepřesvědčit nepřesvědčivé.<nowiki>\"</nowiki>\n\nNa konci roku 2008, Krugman publikoval podstatnou aktualizaci své dřívější práce nazvanou \"Návrat ekonomické krize a deprese v roce 2008.\" V této knize diskutuje selhání regulačního systému Spojených států amerických, který měl držet krok s finančním systémem a příčiny a možné způsoby, jak omezit největší finanční krizi od 30. let minulého století. V roce 2012, Krugman publikoval \"Ukončete tuto depresi, ihned!,\" knihu která tvrdí, že při pohledu na dostupné historické ekonomické údaje, fiskální škrty a úsporná opatření, připravují ekonomiku pouze o cenné prostředky, které mohou cirkulovat a dále přispívat k chudé ekonomice - lidé nemohou utrácet a trhy nemohou prosperovat pokud není dostatečná spotřeba a tam, kde je vysoká nezaměstnanost, nemůže být dostatečná spotřeba. Tvrdí, že ačkoliv je nutné snížit dluh, je toto nejhorší možná doba, protože ekonomika utrpěla nejzávažnější finanční šoky. Snížit dluh lze, pokud se ekonomika blíží plné zaměstnanosti a když soukromý sektor zvládne snižování vládních výdajů a úsporných opatření. Neschopnost stimulovat ekonomiku veřejným, nebo soukromým sektorem, pouze zbytečně zvýší a prodlouží současnou ekonomickou depresi. \n\n\n"}
{"id": "362470", "url": "https://cs.wikipedia.org/wiki?curid=362470", "title": "Ovládací prvek", "text": "Ovládací prvek\n\nTechnicky vzato je ovládací prvek zařízení, pomocí kterého může člověk (uživatel nebo operátor) ovládat stroj nebo zařízení.\n\nDnes jsou ovládací prvky většinou elektrické nebo elektronické. Někdy se používá pro ovládání strojů a zařízení i jiná energie (např. pneumatické, hydraulické nebo mechanické ovládání).\n\nOvládací prvky jsou konstruovány tak, aby mohly být ovládány prstem, rukou, nohou nebo jinou částí těla.\n\n"}
{"id": "362471", "url": "https://cs.wikipedia.org/wiki?curid=362471", "title": "Quality function deployment", "text": "Quality function deployment\n\nQFD (Quality function deployment), do češtiny se název metody nepřekládá, používá se zkratka QFD . Jedná se o logistickou metodu, jejímž cílem je zapracovat požadavky koncových zákazníků do finálního výrobku firmy. Pomocí této metody se vytváří ve firmě systém plánování a komunikace, s pomocí kterého mají být koordinovány všechny zdroje podniku čímž má dojít ke zvýšení konkurenceschopnosti podniku, protože firma pak vyvíjí a vyrábí, pouze takové výrobky, jaké očekává zákazník. Tato metodika se používá v etapě vývoje výrobku s cílem zapojit všechny útvary do plnění požadavků zákazníka. Využití má i v marketingu.\n\nMetodu QFD pochází z Japonska, kde ji v roce 1966 představili profesoři Shigeru Mizuno a Yoji Akao. Vznikla na základě propojení prvků managementu kvality a hodnotového inženýrství a využívá se především v automobilovém průmyslu. Pracuje s výrobkem ve fázi jeho návrhu při výrobě nového produktu, při zlepšování současných výrobků a služeb i při optimalizaci procesů s produktem spojených.  Jedná se tedy o přenesení požadavků zákazníka přímo do produktu.  \n\n\n\nK využití QFD je používáno maticové zobrazení, které je nazýváno díky grafické vizualizaci podobné domu jako „dům kvality“. \n\nPrvním krokem tvorby matice je zjištění požadavků zákazníků. Tyto požadavky jsou vepsány do levé části matice. Konkrétním požadavkům jsou poté přiřazeny váhy dle důležitosti vlastnosti pro zákazníka. Dále jsou v horní části základní matice uvedeny atributy produktu. Poté jsou určeny vzájemné vztahy mezi uvedenými charakteristikami. Vztahy jsou dle významnosti ohodnoceny hodnotami 1, 3, 9. Po vynásobení dosažených hodnot jejich váhou a konečném součtu můžeme určit prioritní vlastnosti produktu.\n\nV oblasti „střechy“ dochází k poměřování jednotlivých znaků kvality. Zaznamenává se zde silný pozitivní vztah (++), pozitivní vztah (+), negativní vztah (-) a silný negativní vztah (--).\n\nV pravé části matice dochází na škále od 1 do 5 k hodnocení míry vlivu uvedených znaků jakosti na plnění jednotlivých požadavků zákazníků. Znakem hvězdičky a čtverečku (a dalších znaků) se odliší „naše“ společnost a konkurence a dosažené hodnoty se zaznamenají v matici. \n\nStejný postup je proveden ve spodní části „domu“, kde se hodnotí vlastní a konkurenční možnosti dosahování jednotlivých znaků jakosti.\n\nPostup zpracování „Domu jakosti“:\n\nMetoda Pugh Concept Selection může být použita v součinnosti s QFD k výběru vhodného produktu či služby z různých alternativ.\n\nMetoda Modular Function Deployment používá QFD ke stanovení zákaznických a konstrukčních požadavků s důrazem na modularitu.\n"}
{"id": "362477", "url": "https://cs.wikipedia.org/wiki?curid=362477", "title": "Emmeline Pankhurstová", "text": "Emmeline Pankhurstová\n\nEmmeline Pankhurstová (14. července 1858, Manchester – 14. června 1928, Londýn) byla britská politická aktivistka a vedoucí představitelka hnutí britských sufražetek, která pomohla ženám získat volební právo. V roce 1999 ji časopis \"Time\" zařadil mezi 100 nejdůležitějších lidí 20. století. Pankhurst byla často kritizována za svou militantní taktiku a historici se přou o její efektivitě, ale práce, kterou Pankhurst vykonala, je považována za zásadní pro získání volebního práva žen ve Spojeném království.\n\nNarodila se v Manchesteru v roce 1858 politicky aktivním rodičům. Ve 14 letech se seznámila s hnutím za volební právo žen. Založila a byla aktivní v organizaci Women's Franchise League, která prosazovala volební právo pro vdané i nevdané ženy. Když se tato organizace rozpadla, snažila se stát členkou levicové Independent Labour Party, ale byla odmítnuta na základě pohlaví.\n\nV roce 1903 založila Women's Social and Political Union, čistě ženskou organizaci bojující za volební práva žen. Tato organizace se proslavila především fyzickými konfrontacemi: její členky rozbíjely okna a napadaly policisty. Pankhurst, její dcery a ostatní členky organizace byly opakovaně odsuzovány k trestům odnětí svobody. Ve vězení držely hladovku a byly často násilně nuceny přijímat potravu.\n\nSe začátkem první světové války Pankhurst ukončila aktivistické násilí jako akt podpory britské vládě v boji proti nacismu. V roce 1918 byl britským parlamentem představen zákon o volebním právu pro muže starší 21 let a ženy starší 30 let. Tento nepoměr byl zvolen proto, aby se muži po ztrátách na životech nestali menšinovými voliči.\n\nPankhurst organizaci Women's Social and Political Union přetransformovala na politickou stranu Women's Party, která prosazovala zrovnoprávnění žen ve veřejném životě. V pozdějších letech se v obavě z bolševismu stala členkou Konzervativní strany. Zemřela 14. června 1928, pouze týdny předtím, než Konzervativní strana vydala zákon o rozšíření volebního práva pro všechny ženy starší 21 let.\n\n"}
{"id": "362481", "url": "https://cs.wikipedia.org/wiki?curid=362481", "title": "Christabel Pankhurst", "text": "Christabel Pankhurst\n\nChristabel Pankhurst (22. září 1880 – 13. února, 1958) byla nejstarší a nejoblíbenější dcera Emmeline Pankhurst, která s ní vedla organizaci sufražetek WSPU. Na podzim roku 1905 se dostala na první stránky britského tisku, díky tomu, že byla poslána do vězení za neodbytnost, se kterou požadovala po liberálním politikovi odpověď na to, jestli jeho vláda dá ženám volební právo. \n\nPoté, co roku 1906 ukončila studium práva v Manchesteru, se přestěhovala do Londýna, kde společně s matkou vedla organizaci WSPU. Po zatčení vedení WSPU na jaře 1912 uprchla do Paříže, odkud s pomocí Annie Kenney, která fungovala jako spojka, řídila organizaci. Po vypuknutí druhé světové války se odstěhovala do Spojených států, kde žila až do své smrti v Kalifornii.\n"}
{"id": "362482", "url": "https://cs.wikipedia.org/wiki?curid=362482", "title": "Oldřich Švestka", "text": "Oldřich Švestka\n\nOldřich Švestka (24. března 1922 Pozorka u Teplic - 8. června 1983 Praha) byl český a československý novinář, šéfredaktor listu Rudé právo, politik Komunistické strany Československa a poslanec Sněmovny lidu Federálního shromáždění za normalizace. V roce 1968 představitel konzervativního, prosovětského křídla KSČ.\n\nV letech 1938-1941 pracoval jako dělník. V roce 1942 absolvoval obchodní akademii. Pak pracoval jako úředník v Německém Brodě a byl aktivní v komunistickém odboji. Od roku 1945 byl členem KSČ. Po osvobození pracoval krátce jako tajemník MNV a pak ONV v Německém (nyní již Havlíčkově) Brodě.\nV letech 1951-1957 byl člen disciplinární komise Svazu československých novinářů a od roku 1959 do října 1967 členem Ústředního výboru Svazu československých novinářů. Dlouhodobě působil v redakci komunistického deníku Rudé právo, kde pracoval v letech 1945-1958 jako redaktor (od roku 1951 zástupce šéfredaktora) a v letech 1958-1968 a opět od roku 1975 jako šéfredaktor. V období let 1969-1971 byl šéfredaktorem stranického časopisu Tribuna.\n\nZastával i významné stranické posty. V letech 1963-1969 byl členem ideologické komise Ústředního výboru Komunistické strany Československa. XI. sjezd KSČ ho zvolil za kandidáta Ústředního výboru Komunistické strany Československa. Členem ÚV KSČ ho zvolil XII. sjezd KSČ a v této funkci ho potvrdil XIII. sjezd KSČ konaný v roce 1966. V roce 1967 se zapojil do kritiky 4. sjezdu Svazu československých spisovatelů, kde zaznívaly četné příspěvky kritické k politické situaci v Československu.\n\nV období duben - srpen 1968 byl členem předsednictva ÚV KSČ. Během pražského jara roku 1968 a následné normalizace patřil ke konzervativnímu, prosovětskému křídlu KSČ. Jedná se o jednoho z autorů tzv. zvacího dopisu v roce 1968, což byl akt, jenž vyvolává podezření z velezrady. Za tento čin nebyl ovšem nikdy potrestán. Dopis předali konspirátoři Švestka, Alois Indra, Drahomír Kolder, Antonín Kapek a Vasil Biľak tajně vedoucímu sovětské delegace Petru Šelestovi během porady východoevropských komunistických stran. Původní plán spoléhal na převrat v ÚV KSČ a vytvoření prosovětské vlády ihned po okupaci. Když se ale v noci z 20. na 21. srpna 1968 Předsednictvo ÚV KSČ dozvědělo, že začala invaze vojsk Varšavské smlouvy do Československa, dokázali reformisté izolovat kolaborační prosovětské křídlo a přijmout protiokupační rezoluci. Švestka v této situaci nehlasoval proti, žádal jen korekce některých formulací. Vysočanský sjezd KSČ konaný krátce po začátku okupace pak byl jasným vítězstvím reformátorů a konzervativní politici včetně Švestky jím byli vyřazeni ze stranického vedení. 31. srpna proběhly změny v Předsednictvu ÚV KSČ. Na přímý nátlak Sovětů ho musel opustit František Kriegel, ale odstraněni byli i kolaboranti včetně Švestky.\n\nJeho politická kariéra pak ale pokračovala za normalizace. XIV. sjezd KSČ, XV. sjezd KSČ a XVI. sjezd KSČ ho opětovně zvolily za člena Ústředního výboru Komunistické strany Československa. Od prosince 1970 až do své smrti roku 1983 byl členem sekretariátu ÚV KSČ. Od září 1969 do května 1971 byl rovněž členem Byra ÚV KSČ pro řízení stranické práce v českých zemích (od března do prosince 1970 byl i tajemníkem tohoto byra). Od prosince 1970 do října 1975 byl tajemníkem ÚV KSČ. V roce 1970 získal Řád práce, v roce 1972 Řád republiky, roku 1973 Řád Vítězného února a roku 1982 Řád Klementa Gottwalda.\n\nVe volbách roku 1971 zasedl do Sněmovny lidu (volební obvod č. 68 - Teplice, Severočeský kraj). Mandát získal i ve volbách roku 1976 (obvod Teplice-sever) a volbách roku 1981 (obvod Teplice-město). Ve FS setrval do své smrti v roce 1983. Pak ho nahradil Vratislav Vajnar.\n\n"}
{"id": "362485", "url": "https://cs.wikipedia.org/wiki?curid=362485", "title": "Alza.cz", "text": "Alza.cz\n\nAlza.cz a.s. je internetový obchod působící v České republice, na Slovensku a od roku 2014 také v dalších zemích Evropské unie. Patří k největším tuzemským on-line obchodníkům se spotřební elektronikou a silné zastoupení má také v segmentech hračky, sport, hobby, media a zábava, parfémy, hodinky a drogerie. Provozuje i stejnojmennou síť kamenných poboček.\n\nSpolečnost vznikla v roce 1994 pod značkou Alzasoft. Nyní (r. 2019) provozuje kromě e-shopu také 53 prodejen a 90 AlzaBoxů nejen po celém Česku a Slovensku, ale také v Maďarsku a v Rakousku. Své showroomy má v Praze, v Bratislavě a nejnověji také v Budapešti. Společnost Alza.cz je největším e-shopem v Česku s ročním obratem 25 mld. Kč za rok 2018 a současně patří i mezi desítku největších obchodníků v ČR. Ročně firma vyroste o cca 20 %.\n\nV prosinci 2016 Alza oznámila překonání hned dvou historických rekordů: překročení miliardové tržby za jediný týden a denní nákupní rekord ve výši 200 milionů korun. Před Vánocemi 2018 už firma atakovala obrat čtvrt miliardy za jediný den a během pouhých 10 dnů (od 10. do 19. prosince) pokořila v tržbách hranici dvou miliard.\n\nAlza.cz je vlastněna skupinou investorů, kteří ji ovládají přes holdingovou společnost L. S. Investments Limited, která má sídlo na Kypru. Její akcionáři nejsou známi. Generálním ředitelem a členem představenstva společnosti je zakladatel společnosti Aleš Zavoral. Alza.cz působí jako česká akciová společnost s daňovým domicilem v České republice.\n\nZa své úspěchy získala firma mnoho ocenění, včetně titulu Nejdůvěryhodnější značka mezi e-shopy, a celou řadu dalších - například ocenění MasterCard Obchodník roku v kategoriích Osobnost českého obchodu a Obchodník s elektronikou; v anketě Křišťálová Lupa 2018 si odnesla první cenu za internetové obchodování a v kategorii E-commerce.\n\nNa konci roku 2018 měla Alza.cz v nabídce cca 200 000 produktů a vykázala přes 10 milionů vyřízených objednávek.\nV roce 1994 získal zakladatel společnosti Aleš Zavoral živnostenský list na obchodní činnost. Na jaře 1998 vznikly první webové stránky společnosti, které ještě nesloužily k nákupu. V létě 1998 si Alzasoft pronajal malou prodejnu v Dělnické ulici. V roce 2000 se přestěhoval do větších prostor v Jateční ulici. Vznikl elektronický obchod propojený s webovými stránkami. V srpnu 2002 byly prodejna i sklady zatopeny, ale chod firmy to výrazněji nenarušilo.1. ledna 2004 vznikla akciová společnost \"Alzasoft a.s.\" V té době měla 45 zaměstnanců. Alzasoft otevřel pobočku na Slovensku (postupně s pobočkami v Bratislavě, Nitře, Trenčíně a Trnavě). Rozšířily se firemní sklady o část haly v Pražské tržnici v Holešovicích na celkových 1600 m². V roce 2006 firma prošla rebrandingem a byla přejmenována na Alza.cz. V roce 2007 byl zaveden maskot firmy – mimozemšťan Alza. Počet zaměstnanců dosáhl 130 lidí. V květnu 2008 otevřela firma pobočku v Brně a společnost se i formálně přejmenovala na Alza.cz a.s. Obrat v tomto roce vzrostl o 40 % na 3,2 miliard Kč.\nV roce 2009 byly postupně otevřeny dvě pobočky v Praze a dále v Hradci Králové, Plzni a v Ostravě. V průběhu roku 2010 pak další v Jihlavě, Zlíně, Karlovy Vary, Ústí nad Labem, Olomouc, Liberec, České Budějovice a na území Prahy. V roce 2010 také společnost získala v soutěži Křišťálová Lupa 2. místo v kategorii internetové obchodování. Společnost prohlásila, že zůstává tržní jedničkou a za rok 2010 utržila 5,608 miliardy. V létě roku 2010 otevřela nové logistické centrum v Praze - Horních Počernicích. V roce 2011 bylo v týdeníku Euro uvedeno, že o internetové obchody společnosti Alza.cz má zájem francouzská společnost Pixmania.\n\nOd ledna 2014 začal internetový obchod společnosti používat platební bránu slovenské Tatrabanky místo do té doby používané brány České spořitelny kvůli výši poplatků za akceptaci plateb kartou, na což Česká spořitelna reagovala podáním stížnosti ke karetním asociacím.\n\nV říjnu 2015 Alza spustila prémiový klubový program Alza Premium. Každý člen Alza Premium získává za roční členský poplatek po celý rok zdarma dopravu, přednostní výdej nebo prodlouženou lhůtu na vrácení zboží. V roce 2016 společnost odešla ze zbožového porovnávače Heureka.cz. V srpnu 2016 spustila Alza.cz maďarskou verzi e-shopu. V říjnu 2016 zahájila Alza.cz doručování zákazníkům také o sobotách a nedělích. O víkendech také otevřela všechny své prodejny. S absolutní novinkou v oblasti e-commerce přišla Alza.cz v závěru roku 2016, když nasadila v regionech pojízdné Alza StreetShopy.\n\nV roce 2017 Alza.cz rozvířila vody kolem elektromobility a kryptoměn, když zavedla možnost platit pomocí bitcoinů a začala ve svém e-shopu nabízet elektromobily značky Tesla a jiné. V rámci evropské expanze otevřela ve stejném roce první prodejnu v Rakousku, showroom v Maďarsku a pronajala si nový sklad P3 Prague D8 ve Zdibech. Na VŠE kompletně zaštítila samostatný předmět E-commerce B2C.\n\nV roce 2018 firma na část svých aktivit navázala, v únoru začala podporovat vedle bitcoinu také platby kryptoměnou litecoin a v červnu umožnila zákazníkům obě kryptoměny i nakupovat přímo ze svých platebních terminálů, tzv. PayBoxů a CardBoxů. Svým zaměstnancům zase firma nabídla vyplácet část mzdy v bitcoinech. Ve stejném roce Alza v Praze otevřela pilotní projekt tzv. Prodejny budoucnosti - první zcela bezobslužné pobočky, která funguje celoročně 24/7 a jejíž koncept nemá ve světě obdoby. Svůj sortiment firma rozšířila také o vlastní značku s názvem AlzaPower (zatím IT a elektro příslušenství) a poukazy na nákup kryptoměn. Společnost také výrazně posílila svou logistiku – otevřela nový sklad ve Zdibech u Prahy, zavedla expresní výdej zboží přímo ze skladu a díky spolupráci se Zásilkovnou rozšířila stávající síť o dalších 1800 odběrných míst. V roce 2019 začala Alza prodávat také sportovní obuv, jídlo pro domácí zvířata, zavedla vlastní značku ekodrogerie „alzaEco\".\n\"* předběžný neauditovaný obrat\"\n\nAlza patří k dlouholetým inovátorům v oblasti internetového prodeje v Česku a na Slovensku. Firma má interní vývojový tým, který vyvinul např. i patentovaný platební automat PayBox a CardBox poskytující možnost nonstop bezobslužné platby hotovostí i kartou. Společnost rovněž neustále buduje a zdokonaluje svoji prodejní síť a logistický servis, jehož jádro – distribuční centra – jsou jedna z nejmodernějších v zemi. Alza je schopna dodat do svých prodejen a výdejních AlzaBoxů zboží ten samý den i o víkendu. Zákazníkům navíc nedávno umožnila platit v e-shopu také kryptoměnami – bitcoinem a litecoinem. Největší inovací posledních let je převratný koncept samoobslužné Prodejny budoucnosti. \n\n\n\n\n\n\nMaskot mimozemšťan Alza, či jen Alzák, přišel na svět v roce 2007, tedy dva roky po rádiové reklamě, a díky svému zapamatovatelnému vzhledu a originálnímu vystupování v propagaci si velmi rychle získal silné povědomí. Proslavily ho hlášky jako \"Máš to rozbitý!\" nebo popěvek \"Sto tabletů týdně.\" Díky masivním kampaním a výraznému způsobu komunikace nebylo téměř možné jej přehlédnout ani přeslechnout. Hlas mu propůjčuje dabér a herec Bohdan Tůma. Lidé ho mohou vídat na televizních obrazovkách už ve třech zemích – kromě Česka také na Slovensku a v Maďarsku.\n\nOdpůrci tohoto maskota poukazují zejména na příliš agresivní hlas a chování (např. rozbíjení televize kladivem v jedné z televizních reklam), či na přílišnou infantilnost – jak vzhledovou, tak svými slogany. Jonáš Strouhal, který si parodoval Alzáka a po Praze chodil v kostýmu vyčerpaného Alzáka uvedl: „Když člověk přijede do Česka, začne tady žít a vůbec nerozumí českému jazyku, je Alzák první věc, na kterou narazí, když si zapne televizi nebo počítač. První věc, která ho opravdu rozčiluje a štve.\".\n\nAlza vyhrála v roce 2013 první místo v anketě serveru Markething.cz o „nejotravnější reklamu“.\n\nV roce 2014 spustila firma masivní reklamní kampaň pomocí televize, včetně product placementu, či bilboardů. Kromě toho začala také zaplňovat diskusní servery, jako například Okoun.cz, reklamními diskusními příspěvky nesouvisejícími s tématy dotčených klubů. Alza.cz patří k největším zadavatelům reklamy v Česku.\n\nAlza.cz každoročně podporuje celou řadu neziskových organizací a projektů - upřednostňuje přitom nestátní neziskové organizace (NNO) pomáhající osobám se zdravotním/sociálním znevýhodněním, NNO zaměřené na ochranu dětí a mládeže, pomoc dětem a mladistvým bez domova, ekologii, vzdělávání dětí a seniorů, osvětu, hospicovou péči nebo pomoc osobám v nouzi. Důležitá je přitom pro firmu kontinuita. Už od roku 2006 tak například spolupracuje s občanským sdružením Život dětem s cílem dlouhodobě pomáhat nemocným dětem (mimo jiné prodejem plastových srdíček Život dětem). Od roku 2011 také firma podporuje nově vzniklý Nadační fond proti korupci a na svém e-shopu taktéž prodává jejich produkty – trička NFPK. Stejnou cestou mohou zákazníci podpořit také sdružení Cesta domů nebo Neratov. Alza.cz dále materiálně podpořila mj. tyto neziskové projekty: Fond ohrožených dětí, Sportovní Club Jedličkova ústavu v Praze, Česká společnost AIDS pomoc, Studio Oáza – kulturní centrum pro lidi s mentálním postižením, filmový festival Jeden svět, Pestrá – výcvik psů pro potřebné, Nadační fond Petra Koukala a mnohé další.\n\nV roce 2013 také finančně přispěla Nadaci Wikimedia, která provozuje i webové stránky Wikipedie.\n\nOd října 2017 spolupracuje Alza.cz s Vysokou školou ekonomickou v Praze, kde pod záštitou Fakulty mezinárodních vztahů vyučuje volitelný předmět E-commerce B2C pro magisterský obor. Díky velkému zájmu a pozitivní zpětné vazně na tuto aktivitu navázala dalším předmětem Online marketing pro bakalářské studium, který zahrnoval přednášky o základech e-commerce, on-line marketingových kanálech, analytice i vyhodnocování. Firma jej spolu s vysokou školou poprvé představila v letním semestru 2018.\n\nAlza.cz provozuje čtyři zásobovací a logistická centra. Historicky první bylo otevřeno v pražské Holešovické tržnici a v současnosti zásobuje zejména tamní showroom. První klasické logistické centrum bylo otevřeno v roce 2010 v Praze - Horních Počernicích. V průběhu let bylo postupně rozšiřováno (přidávala se patra) a nyní pojme až 70 000 položek, které se po skladu pohybují automatizovaně po téměř 2,5 km dopravníkových tratí. Třetí centrum se nachází v Úžicích, kde se na ploše 35 000 m skladuje velká „bílá“ technika, trampolíny, traktory nebo velké televize. Poslední distribuční centrum se nachází na Slovensku v Senci a je určeno pro všechny typy zboží. Další distribuční centrum Alzy vzniká ve Zdibech u dálnice D8.\n\nZásobování všech poboček Alzy.cz probíhá minimálně dvakrát denně (Praha až 4x), z Počernic a Úžic se zásobují Čechy a export směrem na západ, Senec obsluhuje Moravu, Slovensko, Maďarsko a Rakousko.\n\nV roce 2015 dostala od ČIŽP pokutu 1,8 milionu Kč za dlouhodobé porušování zákona o obalech, dále neplnila ohlašovací povinnosti MŽP.\nPokuta od ČOI hrozí za prodej o státním svátku dne 28. října 2016. Alza se brání, že ve dnech státního svátku byly její kamenné pobočky otevřeny pouze za účelem výdeje zboží, řešení reklamací a pro prezentaci výrobků smluvních partnerů, nikoliv za účelem prodeje, jak zákon zakazuje. Firma vychází také z toho, že není prodejnou v pravém slova smyslu, protože k uzavření kupní smlouvy dochází distančním způsobem (proto mají spotřebitelé zákonný nárok na odstoupení ve lhůtě 14 dní od dodání zboží), a v současné době připravuje ústavní stížnost na daný právní předpis. Podle Alzy totiž omezuje svobodu podnikání v soukromém sektoru.\n\n"}
{"id": "362486", "url": "https://cs.wikipedia.org/wiki?curid=362486", "title": "Foucault", "text": "Foucault\n\nFoucault [\"fukó\"] může znamenat:\n\npříjmení osob:\n\nv astronomii\n"}
{"id": "362487", "url": "https://cs.wikipedia.org/wiki?curid=362487", "title": "Amnon Lipkin-Šachak", "text": "Amnon Lipkin-Šachak\n\nAmnon Lipkin-Šachak (: , ‎18. března 1944, Tel Aviv – 19. prosince 2012, Jeruzalém) byl izraelský politik a generál. V letech 1999 až 2001 zastával ve vládě Ehuda Baraka post ministra turismu a téže vládě posléze v letech 2000 až 2001 rovněž post ministra dopravy. Před vstupem do politiky sloužil 36 let v armádě, kde stál nejprve v čele centrálního armádního velitelství (1983–1986), posléze působil jako náčelník vojenské rozvědky (1986–1991) a nakonec jako náčelník generálního štábu (1995–1998).\n\nNarodil se v Tel Avivu ještě za dob britské mandátní Palestiny. Vojenskou službu začal jako mladík na vojenské škole v Haifě. V roce 1962 sloužil jako desátník u parašutistické brigády, později zastával množství jiných funkcí a nakonec se dopracoval až k hodnosti brigádního generála. Během své vojenské kariéry byl dvakrát vyznamenán medailí Za odvahu za službu ve dvou operacích: Inferno v Jordánsku roku 1968, které se zúčastnil v hodnosti kapitána, a Jaro mládí v Bejrútu roku 1973, jíž se zúčastnil v hodnosti podplukovníka. V roce 1983 stanul v čele armádního Centrálního velitelství a o tři roky později se stal velitelem vojenské rozvědky Aman, v jejímž čele stál až do roku 1991. Za vlády Jicchaka Rabina byl coby zástupce náčelníka Generálního štábu účasten vyjednávání s palestinskými Araby.\nPředtím, než byl v roce 1995 jmenován náčelníkem Generálního štábu, veřejně oznámil, že měl leukemii, ale že se zcela uzdravil. Ve funkci nahradil Ehuda Baraka a ze své nové pozice pokračoval v účasti ve vyjednávání s palestinskými Araby a Syřany, během nichž se setkal se svým syrským protějškem. Většinu svého funkčního období strávil za vlády Benjamina Netanjahua a ministra obrany Jicchaka Mordechaje. Toto období se vyznačovalo střety mezi ním a jeho nadřízenými, a to zejména kvůli rozdílnosti politických názorů a osobní neúctě (Lipnik-Šachak odmítl navrhnout generálmajora Mordechaje jako svého zástupce, což způsobilo to, že Mordechaj odešel z armády do politiky a nakonec se stal Lipnik-Šachakovým protivníkem).\n\nZ armády odešel po 36 letech služby v roce 1998 a ve funkci náčelníka Generálního štábu byl nahrazen Šaulem Mofazem.\n\nV roce 1999 se přidal k nově založené straně Mifleget ha-merkaz (\"Strana středu\") vedené Jicchakem Mordechajem. Za tuto stranu byl zvolen do 15. Knesetu, kde vládu sestavoval Ehud Barak. Lipnik-Šachak se v Barakově vládě stal ministrem turismu a později, po Mordechajově rezignaci, rovněž ministrem dopravy. Krátce poté opustil Stranu středu a vstoupil do strany Derech chadaša (\"Nová cesta\"). Lipnik-Šachak odešel z Knesetu poté, co Barak neuspěl při pokusu o znovuzvolení premiérem v roce 2001 (byl nahrazen Arielem Šaronem) a byl nahrazen Davidem Magenem.\n\nZemřel na rakovinu 19. prosince 2012 v nemocnici Hadasa v Jeruzalémě a byl pohřben na vojenském hřbitově Kirjat Ša'ul v Tel Avivu. Byl ženatý a měl šest dětí. Měl bakalářský titul z historie na Telavivské univerzitě.\n\n"}
{"id": "362494", "url": "https://cs.wikipedia.org/wiki?curid=362494", "title": "Alexander Cunningham (šachista)", "text": "Alexander Cunningham (šachista)\n\nAlexander Cunningham (1654, Ettrick, Selkirkshire - květen 1737, Londýn) byl skotský politik, diplomat, historik a šachový hráč.\n\nAlexander Cunningham se narodil v Ettricku v hrabství Selkirkshire nedaleko skotských hranic. V letech 1715 až 1720 byl britským velvyslancem v Benátské republice. Napsal latinské dějiny, které vyšly poprvé roku až 1877 v anglickém překladu jako \"The history of Great Britain (from the revolution in 1688, to the accession of George the First)\", ve kterých popsal historii Spojeného království od roku 1688 (útěk Jakuba II. z Anglie) do nástupu Hannoverské dynastie na britský trůn roku 1714.\n\nV době svých studií v Nizozemí získal pověst silného šachisty. Existují spory o to, zda je tzv. Cunnighamův gambit \"1. e4 e5 2. f4 exf4 3. Jf3 Se7!\" pojmenován právě podle něho, autorem této varianty královského gambitu totiž může být také jiný skotský šachista Alexander Cunningham z Blocku (asi 1655/1660 – 1730), profesor práva na universitě v Edinburghu.\n\n"}
{"id": "362495", "url": "https://cs.wikipedia.org/wiki?curid=362495", "title": "Problém kuřáků cigaret", "text": "Problém kuřáků cigaret\n\nProblém kuřáků cigaret je problém souběžného řízení ( ), který původně popsal v roce 1971 S. S. Patil. \n\nPředpokládejme, že cigareta vyžaduje tři ingredience, aby mohla být vykouřena: \n\nDále předpokládejme, že kolem stolu jsou tři kuřáci, z nichž každý má nekonečné zásoby \"jedné\" ze tří ingrediencí – jeden kuřák má nekonečné zásoby tabáku, další má nekonečné zásoby papíru a třetí má nekonečné zásoby zápalek. \n\nPředpokládejme také, že je zde rozhodčí nekuřák. Rozhodčí umožňuje kuřákovi vyrobit si cigaretu tak, že si vybere naslepo (nedeterministicky) dva kuřáky, vezme jednu položku z jejich zdrojů a umístí tyto položky na stůl. Následně upozorní třetího kuřáka, že provedl tuto akci. Třetí kuřák vezme věci ze stolu a použije je (spolu se svým vlastním zdrojem) pro výrobu cigarety, kterou bude následně chvíli kouřit. Mezitím rozhodčí rozhodne, že stůl je opět prázdný, znovu náhodně vybere dva kuřáky a umístí jejich věci na stůl. Tento proces pokračuje donekonečna. \n\nKuřáci si neshromažďují věci ze stolu; kuřák si začne opět balit další cigaretu, pouze pokud již dokouřil poslední. Pokud by rozhodčí položil tabák a papír na stůl, zatímco muž se zápalkami kouří, tabák a papír zůstanou nedotčeny na stole, dokud tento kuřák nedokouří svou cigaretu a nesebere je. \n\nProblém sestává ze simulování všech čtyř rolí na úrovni softwarového programu, s použitím pouze určitého množství synchronizace proměnných. V Patilově původní formulaci byly jediné povolené synchronizační proměnné semafory a žádný ze čtyř programů neměl dovoleno obsahovat podmíněné skoky – podmíněno bylo jen čekání vyplývající z operací codice_1 u semaforů.\n\nPatilova polemika spočívala v tom, že Dijkstrovy semafory byly omezené. Použil problém kuřáků cigaret, aby ilustroval názor, že tento problém nemůže být ošetřen pouze semafory. Patil ale vložil do své polemiky velká omezení:\n\n\nS oběma omezeními je problém kuřáků cigaret neřešitelný. \n\nPrvní omezení dává smysl, jak řekl Downey v \"The Little Book of Semaphores\", protože kdyby prostředek reprezentoval operační systém, bylo by neakceptovatelné, aby byl měněn pokaždé, když se objeví nová aplikace. Na druhou stranu, jak již podotkl David Parnas, druhé omezení by činilo téměř každý netriviální problém neřešitelným:\n\nPokud bychom odstranili druhé z Patilových omezení, problém kuřáků cigaret by se stal řešitelným použitím binárních semaforů neboli mutexů. Nadefinujme pole binárních semaforů \"A\", kde každý semafor bude patřit jinému z kuřáků a také jeden binární semafor pro stůl, který označíme \"T\". Na začátku inicializujete všechny semafory kuřáků na 0 a semafor stolu na 1. Kód pro rozhodčí bude následující: \n\nkód pro kuřáka \"i\": \n\n\n"}
{"id": "362499", "url": "https://cs.wikipedia.org/wiki?curid=362499", "title": "Zatopené osudy", "text": "Zatopené osudy\n\nZatopené osudy je pořad České televize, který pojednává o přehradách a vodních nádržích v České republice.\n\nV pořadu vystupují hrázný, místní rodáci i lidé spojení s výstavbou přehrady, kteří vyprávějí, jaké to bylo před stavbou přehrady a jak se lidem z okolí přehrad a zatopených vsí žije dnes. V pořadu jsou použity staré filmy a fotografie zaplavených údolí s zaniklými (zatopenými) obcemi a materiály zachycující stavbu jednotlivých přehrad.\n\nPořadem provází herec a moderátor Miroslav Vladyka.\n\nJednotlivé díly pořadu pojednávají o:\n\n"}
{"id": "362506", "url": "https://cs.wikipedia.org/wiki?curid=362506", "title": "Wikia Green", "text": "Wikia Green\n\nGreen Wikia ( \"Zelená Wikia\") je název webové encyklopedie se svobodným (otevřeným) obsahem, na jejíž tvorbě spolupracují dobrovolní přispěvatelé z celého světa. Jejím cílem je tvorba a celosvětové šíření volně přístupných encyklopedických informací z oboru ekologie, životního prostředí a udržitelného způsobu života.\n\nGreen Wikia vznikla v březnu 2008 a jako začínající projekt má zatím pouze necelých 1000 příspěvků. Zastřešuje ho komerční firma Wikia Jimmyho Walese, známého založením projektu Wikipedie. Společnost Wikia provozuje několik tematických encyklopedií tohoto charakteru včetně např. známé Necyklopedie, satirické \"encyklopedie\" parodující právě Wikipedii. Jimmy Wales byl k založení této encyklopedie motivován rozhovorem se zeleným aktivistou a politikem Alem Gorem, který mu toto navrhl.\n\nGreen Wikia funguje na principu tzv. wiki, což znamená, že nový článek může vložit a takřka libovolný článek může změnit (ať už pouze opravit překlep, zkorigovat věcnou chybu, článek výrazně rozšířit nebo zcela přepsat) takřka kdokoli s přístupem na web. Tato otevřenost ovšem s sebou nese také riziko nepřesností či vandalismu.\n\nGreen Wikia podle prohlášení na úvodní stránce buduje pro obyvatele Země nejlepší zdroj informací pro učení se o životním prostředí a o více udržitelném způsobu života. Texty jsou psány ze \"zeleného\" úhlu pohledu a dávají tématu mnohem větší prostor než obecné encyklopedie, jako třeba Wikipedie. Nevýhodou je tedy nízká reflexe alternativních názorů.\n\nEncyklopedie má zatím pouze jednu, anglickou jazykovou mutaci. Běží stejně jako např. Wikipedie na svobodném systému MediaWiki.\n\nDalšími tematicky podobnými či souvisejícími encyklopediemi pak jsou například Appropedia nebo Open Source Ecology.\n\n"}
{"id": "362508", "url": "https://cs.wikipedia.org/wiki?curid=362508", "title": "Jacqueline Wilsonová", "text": "Jacqueline Wilsonová\n\nJacqueline Wilsonová (nepřechýleně Jacqueline Wilson, rozená Jacqueline Aitken, * 17. prosince 1945 Bath) je anglická spisovatelka. Píše dívčí romány, rozhlasové hry a detektivky. Téměř všechny její knihy ilustroval Nick Sharratt.\n\nNarodila se roku 1945 v Bathu, ale skoro celý život prožila v Kingstonu nad Temží. Spisovatelkou chtěla být už od malička a svůj první „román“ napsala v devíti letech a od té doby popsala svými příběhy nespočet sešitů. Získala mnoho literárních cen. V roce 2002 získala i Řád britského impéria. Ve Velké Británii se zatím prodalo asi 25 milionů jejích knih. Nyní žije v Surrey a má dospělou dceru.\n\nV ČR (v nakladatelství BB ART) zatím vyšly knížky:\nNěkteré knihy byly i zfilmovány:\nSérie 2 knih:\nSérie 4 knih:\nSérie 5 knih:\nDalší série 4 knih:\nAutobiografické knihy:\nPodílela se na knížce:\n"}
{"id": "362509", "url": "https://cs.wikipedia.org/wiki?curid=362509", "title": "Freddie", "text": "Freddie\n\nFreddie je americký komediální seriál vytvořený Freddiem Prinzem, Jr., který v něm zároveň ztvárnil i hlavní roli. Vysílala ho v letech 2005–2006 ABC, v Česku byl uveden TV Prima. Seriál je částečně založen na životě Freddieho Prinze, Jr., který vyrůstal v domě plném žen.\n\nHlavní hrdina Freddie je šéf chicagské restaurace a na začátku seriálu poskytne ve svém bytě útočiště své sestře, neteři, babičce a švagrové, jež nemají kam jít. V protějším bytě bydlí Freddieho nejlepší přítel Chris.\n"}
{"id": "362512", "url": "https://cs.wikipedia.org/wiki?curid=362512", "title": "František Brikcius", "text": "František Brikcius\n\nFrantišek Brikcius (* Praha), je český violoncellista.\n\nNarodil se v Praze v rodině s bohatým kulturním zázemím. Jeho otcem je spisovatel Eugen Brikcius. Hře na violoncello se začal věnovat již v raném dětství. Po absolutoriu Konzervatoře v Praze, pod vedením prof. Jaroslava Kulhana, byl přijat na Janáčkovu akademii múzických umění (JAMU) v Brně do violoncellové třídy prof. Bedřicha Havlíka. Následovalo studium ve Velké Británii v mistrovské violoncellové třídě Prof. Anny Shuttleworth, dále pak na Toho Gakuen v Japonsku. Absolvoval s titulem MgA. u prof. Evžena Rattaye na JAMU.\n\nAktivně se účastnil mnoha interpretačních kurzů v České republice, Rakousku, Německu, Velké Británii a Izraeli. Francouzská Akademie 1999, 2000, 2001 (prof. J.Bárta), Terezín Composers International Masterclasses 1999 (Prof. D Sella), Violoncellové mistrovské kurzy 2001 (Prof. L. Meze), Jihlava Masterclasses 2000, 2001, 2002 (Prof. D. Sella, Prof. E. Rattay), Violoncellové mezinárodní interpretační kurzy 2002 (Prof. S. Apolín), Summer Academy in Semmering 2000, 2001, 2003 (Prof. C. Onsczay, Prof. T. Kühne), Violoncellové mistrovské kurzy 2003 (Prof. L. Uynterlinde), Eton Cello Masterclasses 2002, 2004 (Prof. J. Goritzki, Prof. M. Phelps, Prof. ), Jerusalem Academy Masterclasses in Jezreel Valley 2004 (Prof. Z. Plesser, Prof. S. Magen), Terezín Composers Masterclasses in Israel 2004 (Prof. D. Sella).\n\nVystoupil v rámci festivalů: Lotherton Hall Young Artists Platform 2002 (UK), Festival Czech and Slovak Music in London 1999, 2000, 2002 (UK), Festival History, Music & Memory 2004 (Izrael), Festival Music in the Valley 2004 (Izrael), Violoncello 2005 in Brussel (Belgie), Židovské muzeum v Praze, Rok s židovskou kulturou - 100 let Židovského muzea v Praze 2006, Vesna v Rossiji 2006 (Moskva), LFŠ 2006, Weinberger Tour 2007, 2008, Dvořákova hudební Nelahozeves 2007, Musicale delle Nazioni 2007 (Itálie), Premières rencontres avec Paul Bazelaire 2007 (Francie), Chotěbořské jaro 2008, Boskovice 08, Baščaršijske noći 2008 (Bosna a Hercegovina), Duo Brikcius - 2 Cellos Tour.\n\nÚčastnil se violoncellových festivalů: RNCM Manchester International Cello Festival 2004, Cello Meisterkurse & Konzerte Kronberg Academy 2004.\n\nJde o laureáta soutěže Anglo-Czech Competition v Londýně (1999), držitele 2. ceny na mezinárodní soutěži International String Competition London (2000) v Londýně a druhého místa na mezinárodní smyčcové soutěži International String Competition (2003) v Jihlavě.\n\nByl oceněn titulem Stipendista Nadace Českého hudebního fondu (ČHF) za interpretaci českých skladatelů v letech 2001 a 2002.\n\nByl podpořen: nadací \"Nadání Josefa, Marie a Zdeňky Hlávkových\" (1999), Österreichisches Kulturinstitut Prag (1999), Johannes Brahms Wettbewerb (1999), Nadací Český hudební fond (ČHF), Nadací Gideona Kleina za propagaci děl Gideona Kleina (2004, 2006, 2007, 2008), Nadací Pro talent (2005), Hudební nadací OSA (2005, 2006), Nadací Charta 77 (2005), Nadací Život Umělce (2007), Summer Academy in Semmering Scholarship (2000, 2001, 2003), Socrates-Erasmus Scholarship (2001, 2002), Japanese Toho Gakuen Fellowship (2002), Kronberg Cello Academy Scholarship (2004), stipendiem Izraelské vlády (2004), Thomastik Infeld (2006, 2008), Českými Centry (2003, 2006, 2007, 2008), Židovským muzeem v Praze (2006, 2007), magistrátem Hl. m. Prahy (2006, 2007, 2008), magistrátem m. Brna (2006, 2007), Českou televizí (2006, 2007), Českým rozhlasem (2005, 2006, 2007, 2008) a Ministerstvem kultury České republiky (2008, 2009, 2010).\n\nVěnuje se interpretaci violoncellových skladeb 17., 18., 19., 20. a 21. století. Zejména pak skladbám pro violoncello sólo. Dále se soustředí na díla českých, tzv. terezínských a současných skladatelů.\n\nHraje na mistrovské violoncello \"George Kriwalski\" zhotovené roku 1904. Je spolu se svou sestrou Annou Brikciusovou zakládajícím členem violoncellového dua \"Duo Brikcius\", které vystoupí v rámci \"Duo Brikcius - 2 Cellos Tour\" jak v České republice (Praha, Brno, Chotěboř, Lidice, Točník, Velké Březno, Veselí nad Moravou, Jičín, Telč, Boskovice, Praha - Šeberov, Klatovy, Praha - Chodov, Praha - Vysočany, Praha - Slivenec, …), tak i v zahraničí (Bosna a Hercegovina, Německo, Švédsko, Velká Británie...).\n\nHudební spolupráce s Talichovým komorním orchestrem, klavíristou Tomášem Víškem, skladatelkou Irenou Kosíkovou a dirigentem Janem Talichem.\n\nKoncertní turné \"Brikcius Cello Tour 2007\", \"Weinberger Tour\" a \"Duo Brikcius - 2 Cellos Tour\" po České republice, Bosně a Hercegovině, Francii, Itálii, Německu, Rakousku, Rusku, Švédsku a Velké Británii. Více informací o Františku Brikciovi a jeho projektech (např. \"Praha - Brno: 6 soudobých skladatelů pro violoncello sólo v interpretaci Františka Brikcia\", \"Tartiniho L'Arte dell'arco v interpretaci Františka Brikcia\", \"7 Svící\", \"Weinberger Tour\", \"Duo Brikcius - 2 Cellos Tour\", \"MAKANNA\" & \"eSACHERe\") je k dispozici na webových stránkách URL: http://www.Brikcius.com .\n\n\n"}
{"id": "362520", "url": "https://cs.wikipedia.org/wiki?curid=362520", "title": "Ostravsko", "text": "Ostravsko\n\nOstravsko může znamenat:\n"}
{"id": "362521", "url": "https://cs.wikipedia.org/wiki?curid=362521", "title": "Kadada", "text": "Kadada\n\nKadada ( ), na horním toku Jelaň-Kadada ( ), je řeka v Penzenské oblasti v Rusku. Je dlouhá 150 km. Povodí řeky je 3620 km².\n\nProtéká Povolžskou vysočinou. Ústí zleva do Sury (povodí Volhy).\n\nPrůměrný průtok vody v ústí činí 9,41 m³/s.\n"}
{"id": "362531", "url": "https://cs.wikipedia.org/wiki?curid=362531", "title": "Dva a půl chlapa", "text": "Dva a půl chlapa\n\nDva a půl chlapa (v anglickém originále Two and a Half Men) je americký komediální televizní seriál, oceněný cenou Emmy, který od roku 2003 do roku 2015 vysílala televizní stanice CBS. V Česku byl uveden na TV Nova, později byl vysílán na televizní stanici Nova 2. První díl seriálu měl v USA premiéru 22. září 2003, poslední díl měl premiéru 19. února 2015. Že se seriál rozloučí 12. řadou odvysílanou v sezoně 2014/15, oznámila stanice CBS v květnu 2014.\n\nHlavním hrdinou je svobodný bohatý mládenec Charlie Harper s krásným domem na pláži, kterým dostane snad každou ženu. Jeho pokojný život je narušen, když se k němu nastěhuje jeho čerstvě rozvedený bratr Alan se svým desetiletým synem Jakem. Spolu čelí různým životním principům a výzvám. V osmé sérii však Charlie tragicky zemře při pobytu v Paříži, když spadne pod soupravu jedoucího metra. Dům, ve kterém bydlel, je na prodej a projeví o něj zájem miliardář Walden Schmidt. Ten si tento dům nakonec i koupí a nechá v něm bydlet Alana s Jakem a později i ostatní Alanovy příbuzné.\n\n\n\nTato relace byla 23× nominována na cenu Emmy a 2× na Zlatý glóbus.\n\n\n\nNatáčení osmé série bylo v lednu pozastaveno kvůli problémům Charlieho Sheena s drogami. Později byl oficiálně vyhozen ze seriálu \"Dva a půl chlapa\" scenáristou Chuckem Lorrem. Osmá série tak skončila 16. epizodou, kdy Charlie jede s Rose do Paříže. Chuck Lorre oznámil, že seriál nekončí a bude pokračovat i bez Sheena. Kauza měla pokračování na podzim 2013, kdy Sheen oznámil, že by se chtěl s Lorrem usmířit, každopádně se hned v lednu 2014 pustil do svého následovníka v hlavní roli na Twitteru a je vidět, že se se svým koncem v seriálu stále nesmířil. Jeho původní role byla nabídnuta mnoha celebritám, mezi nimi byl i Hugh Grant. Roli nakonec získal americký herec Ashton Kutcher, který ale nenahradí Charlieho roli a bude hrát roli novou. Chuck Lorre oznámil, že 9. série začne Charlieho pohřbem. Na výletu v Paříži totiž Charlieho usmrtí vlak. Kutcher bude hrát Waldena Schmidta, internetového miliardáře se zlomeným srdcem, který po Charlieho smrti bude mít zájem o jeho dům. Veškeré ostatní postavy (Alan, Jake, Berta…) v seriálu budou pokračovat.\n\n9. řada měla v USA premiéru 19. září 2011. První epizoda deváté série \"Nice To Meet You Walden Schmidt\" byla s 28,74 miliony diváků nejsledovanější epizodou celého seriálu.\n"}
{"id": "362547", "url": "https://cs.wikipedia.org/wiki?curid=362547", "title": "Phyllophaga", "text": "Phyllophaga\n\nPhyllophaga může být:\n\n"}
{"id": "362553", "url": "https://cs.wikipedia.org/wiki?curid=362553", "title": "Státní znak Moldavska", "text": "Státní znak Moldavska\n\nStátní znak Moldavska, přijatý 3. listopadu 1990, je tvořen heraldicky vpravo hledící zlatou orlice s červenou zbrojí, se zlatým křížem v zobáku, olivovou ratolestí a palcátem v pařátech. Srdeční štítek na prsou zobrazuje zlatou hlavu zubra na červeno-modrém štítu, hlava má vedle sebe stříbrnou růži a měsíc, nad sebou zlatou osmicípou hvězdu. Z důvodu rozlišení vlajek Rumunska a Moldavska je na rubovou stranu Moldavské státní vlajky kladen státní znak. Moldavský znak je rovněž velmi podobný státnímu znaku Rumunska.\n\n"}
{"id": "362558", "url": "https://cs.wikipedia.org/wiki?curid=362558", "title": "Deset malých černoušků", "text": "Deset malých černoušků\n\nDeset malých černoušků je detektivní román Agathy Christie. Tento román patří mezi nejznámější díla svého žánru, hrál se na desítkách světových jevišť a dosud se dočkal i pěti filmových verzí.\n\nPoprvé byl román publikován ve Velké Británii v roce 1939 pod titulem \"Ten Little Niggers\". V USA byl následně (1940) vydán pod názvem \"And Then There Were None\", některá vydání a filmy byly uvedeny pod titulem \"Ten Little Indians\".\n\nV roce 1945 vznikl film \"And then there were none\", jeho remake s názvem \"Deset malých černoušků\" pochází z roku 1965. Třetí verze vznikla pod názvem \"Až tam nezbyl žádný\", pochází z roku 1974. Předposlední verze knihy se ujal tehdejší Sovětský svaz opět pod názvem \"Deset malých černoušků\" (Děsjať Něgriťat) a pochází z roku 1987. Dalším filmovým zpracováním je snímek \"Deset malých indiánů\" z roku 1989. Zatím poslední zpracování pod názvem \"Až tam nezbyl žádný\" je třídílný seriál z roku 2015 v britské režii (v ČR vysílán jako dvojdílný).\n\nV České republice vyšla kniha mj. v roce 2005 v Knižním klubu (třetí vydání). Přeložil J. Z. Novák. ISBN 80-242-1449-0, EAN: 9788024214498. Zatím poslední vydání je z roku 2017.\n\nVznikla také zvuková nahrávka Deset malých černoušků (2007 v režii Dmitrije Dudíka). Z překladu J. Z. Nováka čte Vladimír Čech. Nahrávka má 19 částí, celkový čas 8 hod. 15 min.\n\nDěj románu je umístěn na ostrov, odehrává se na konci 30. let 20. století. Osm lidí z různých sociálních vrstev přijme pozvání od pána a paní N. Z. Namyových. Po příjezdu však hostitelé chybí a přítomna je jen obsluha, manželé Rogersovi, které najal anonymní muž.\nNa úvodní večeři jsou všichni přítomní oslovení hlasem z nahrávky a hlas neznámého hostitele každého z nich obviní z vraždy, kterou v minulosti spáchali.\nAnthony Marston zabil rychlou jízdou dvě děti.\nPan a paní Rogersovi nechali zemřít svou zaměstnavatelku bez léků, aby získali dědictví.\nGenerál John MacArthur poslal milence své ženy na sebevražednou misi během první světové války.\nEmily Brentová propustila svou těhotnou služebnou a ta spáchala sebevraždu.\nSoudce Lawrence Wargrave závěrečnou řečí poslal na smrt (ne)vinného Edwarda Setona.\nDr. Edward Armstrong provedl chirurgickou operaci v opilosti a zabil svého pacienta.\nInspektor William Blore křivě přísahal u obviněného bankovního lupiče, který pak zemřel ve vězení.\nPhillip Lombard zanechal skupinu 21 domorodých bojovníků bez pomoci zemřít v africké buši.\nVera Claythornová dovolila Cyrilu Hamiltonovi, malému chlapci, plavat v moři a nechala ho utopit se, aby její milenec mohl získat dědictví, ten ji však opustil.\n\nV duchu dětské písničky Deset malých černoušků, která je k dispozici na klavíru v salonu, pak hyne podivnou smrtí jedna osoba za druhou …\n"}
{"id": "362566", "url": "https://cs.wikipedia.org/wiki?curid=362566", "title": "Vojenské cvičiště Bzenec", "text": "Vojenské cvičiště Bzenec\n\nVojenské cvičiště Bzenec je území chráněné jako přírodní památka. Nachází se na Jižní Moravě u silnice mezi městy Bzenec a Strážnice. Rozkládá se na bývalém vojenském cvičišti, jehož zásluhou nebylo území památky v dřívější době zalesněno a zůstaly zde odkryty váté písky s roztroušeným porostem borovice.\n\nLokalita je cenná zejména pro výskyt vzácných a chráněných druhů hmyzu a pavouků. V rezervaci jsou významná pískomilná rostlinná společenstva.\n\nHmyz se zde vyskytuje podobný jako na přírodní památce Váté písky. Je to např. kudlanka nábožná, pakudlanka jižní, saranče malá, okáč kostřavový, okáč medyňkový, okáč ovsový a kropenatec pelyňkový.\nZ pavouků to je např. teplomil písečný.\n\nZ plazů např. ještěrka zelená a užovka obojková.\n\nZ ptáků se zde vyskytují: bělořit šedý, bramborníček černohlavý, dudek chocholatý, lelek lesní, skřivan lesní a ťuhýk obecný.\n"}
{"id": "362570", "url": "https://cs.wikipedia.org/wiki?curid=362570", "title": "Telavivská burza cenných papírů", "text": "Telavivská burza cenných papírů\n\nTelavivská burza cenných papírů (: הבורסה לניירות ערך בתל אביב‎, všeobecně známá jako Burza; : Tel Aviv Stock Exchange, odtud zkratka TASE) je jedinou izraelskou burzou cenných papírů.\n\nTASE je v Izraeli jediným veřejným trhem pro obchodování s cennými papíry a má tak hlavní roli v izraelské ekonomice. Její předchůdkyní byla Burza pro cenné papíry založená roku 1935 Anglo-palestinskou bankou (ze které se později stala Banka Leumi). Díky rapidnímu růstu izraelské ekonomiky po založení státu, byla v roce 1953 v Tel Avivu založena formální burza a začala s operacemi. V roce 1983 došlo k přestěhování burzy do místa jejího současného sídla.\n\nTASE čítá asi 660 společností, z nichž asi 60 je obchodováno i na mimo izraelských burzách. TASE rovněž čítá asi 180 fondů s cennými papíry, 60 vládních obligací, 500 firemních obligací a více než 1000 fondů.\n\nTASE je tvořeno 29 členy. Seznam členů značí, že jeden z členů je kandidátem.\n\nBurza nabízí čtyři programy, pod kterými se může společnost na burzu zapsat: tři z nich pro normálně obchodující společnosti a jeden přídavný rizikový program pro společnosti s rozvíjející se úrovní technologie. Navíc má TASE program pro zápis společností s ručením omezeným.\n\nV říjnu 2000 vstoupil v platnost \"Zákon o dvojitém záznamu\", který umožnil společnostem obchodujícím ve Spojených státech či v Londýně, aby se zapsali i na TASE bez jakýchkoliv dalších zákonných požadavků. K 31. prosinci 2006 bylo v TASE, v souladu s tímto zákonem, dvojitě zaznamenáno 39 izraelských společností.\n\nV roce 2007 byla celková tržní hodnota všech zde obchodovaných cenných papírů 202,7 miliard dolarů, v porovnání s rokem 2006 a jeho 161,4 miliardami dolarů, 122,6 miliardami dolarů v roce 2005 a 92,1 miliardami dolarů v roce 2004.\n\nTASE má počítačový obchodní systém s informacemi v reálném čase. Všechny akcie, směnky, pokladní poukázky, vládní obligace a deriváty jsou obchodovány přes plně automatizovaný obchodní systém TACT, který TASE používá.\n\nObchodování s akciemi se koná od neděle do čtvrtka mezi 8:30 a 17:30 místního času (CET+2), čímž předbíhá americký trh o celou hodinu (9:30-10:30 EST). Dluhopisy a pokladní poukázky jsou obchodovány mezi 9:30-17:30). Obchod s deriváty běží od 9:30-17:30. Dvojí zápis je povolen a mnoho izraelských společností je dvojitě zapsáno na TASE a na jednom či více zahraničních trzích, obvykle na Newyorské burze cenných papírů nebo NASDAQ, ale také na Americké burze cenných papírů či na Londýnské burze cenných papírů.\n\nV letech 2003 až 2006 došlo k ostrému vzrůstu cen akcií na burze. Generální index akcií a obchodovatelných cenných papírů (který je tvořen všemi akciemi a cennými papíry obchodovatelnými na TASE) vzrostl v roce 2006 v amerických dolarech o 15,3 %, v porovnání s nárůstem o 24,3 % v roce 2005 a nárůstem o 19,5 % v roce 2004.\n\nBěhem roku 2006 se index Tel Aviv 100 a index Tel Aviv 25 zvýšily v amerických dolarech o 22,0 %, respektive o 22,6 %, v porovnání s nárůstem o 21,1 % a 24,7 % respektive v roce 2005. Průměrné denní obchodování s cennými papíry vzrostlo během roku 2006 na 326 milionů dolarů, v porovnání s 223 miliony dolarů v roce 2005 a 147 miliony dolarů v roce 2004.\n\nK 1. červenci 2007 byli největšími akciemi na burze co do tržního podílu Teva Pharmaceutical Industries (7,8 miliard dolarů), Israel Chemicals (2,5 miliard dolarů), Bank Hapoalim (1,5 miliard dolarů) a Banka Le'umi (1,4 miliard dolarů). Denní obrat akcií a obchodovatelných cenných papírů byl v roce 2006 celkem 326 milionů dolarů, 387 milionů dolarů v obligacích, 179 milionů dolarů v pokladních poukázkách a 335 milionů dolarů v opcích. Celkový tržní podíl byl na konci roku 2006 celkem 161 miliard dolarů akcií a obchodovatelných cenných papírů, 98,9 miliard dolarů vládních a firemních obligací a 20,9 miliard dolarů pokladních poukázek, celkově 281,2 miliard dolarů. 4. července 2007 dosáhla obchodní značka burzy TASE, index TA-25, rekordu ve výši 1141,76.\n\nTASE je propojeno s americkými trhy přímou vazbou s DTC, pobočkou Společnosti Depository Trust & Clearing, která napomáhá obchodování s dvojitě zapsanými cennými papíry.\n\nAktivní účast zahraničních investorů na burze začala v roce 1994. V roce 2006 zvýšily mezinárodní holdingy celkovou tržní kapitalizaci akcií a obchodovatelných cenných papírů na 11,6 %, v porovnání s 11,4 % v roce 2005 a 10,0 % v roce 2004.\n\nHlavní burzovní indexy na TASE zahrnují:\n\n\nTyto a ostatní indexy jsou popsány na internetové stránce indexů TASE.\n\nTASE je vysoce regulována, jak vnitřně tak externě. Burza je regulována Zákonem o cenných papírech (1968) a spadá pod přímou kontrolu izraelské autority pro cenné papíry. Vnitřní regulace zahrnuje automatické odmítnutí obchodu za cenu, která se mění o více než 35 % oproti poslednímu obchodování s daným cenným papírem, a zastavení obchodu na 45 minut s firemními cennými papíry v den, kdy společnost zveřejní informace, které by mohly cenu ovlivnit, takže taková informace by mohly být široce rozšířena. Pravidla TASE upravují členství, registrace cenných papírů, podmínky pro přerušení obchodu a povinnosti obchodujících společností.\n\n"}
{"id": "362572", "url": "https://cs.wikipedia.org/wiki?curid=362572", "title": "Kyvadlová náprava", "text": "Kyvadlová náprava\n\nKyvadlová náprava je jednoduchý typ nápravy automobilu s nezávislým odpružením. Poprvé byla tato náprava používána u prvních letadel (1910 a dříve), např. Sopwith a Fokker, obvykle s gumovým lanem a bez tlumení.\n\nMnoho pozdějších zadních náprav na motorových vozidlech má křížové klouby spojující hnací hřídele s diferenciálem připevněným na rámu vozidla. U kol nejsou křížové klouby - kola jsou vždy souosá s hřídelemi. Kyvadlová náprava tradičně používala listové pružiny a tlumiče pérování. Vozy Volkswagen z období před rokem 1967 používaly k odpružení torzní tyče.\n\nTento typ nápravy se považuje za lepší než typičtější pevná náprava, a to ze dvou důvodů:\n\nTato konstrukce má však také řadu nevýhod:\n\nTyto problémy byly zjevné u vozů Volkswagen do roku 1967, Mercedes-Benz 300SL, starších verzí Porsche 356, Triumph Herald, Vitesse a Spitfire, Tatra T603 a dalších.\n\nMercedes-Benz přirozené problémy s ovladatelností řešil výrobou kyvadlových náprav s jedním otočným bodem umístěným pod diferenciálem, a tedy pod nápravou. Tato konfigurace podstatně snižuje tendenci k \"přizvedávání\" a pozdější vozy osazené nápravami s dolním otočným bodem byly v tehdejších publikacích chváleny za svou ovladatelnost. Tato konstrukce se vyráběla pro vozy Mercedes-Benz W108 280SE a 300SEL až do roku 1972. Byla upravena pro 300SEL 6.3, což byl na počátku 70. let nejrychlejší sériově vyráběný sedan na světě. Vůz 6.3 v modifikaci AMG s kyvadlovou nápravou též závodil. http://www.youtube.com/watch?v=T-XjbQCR_l0\n\nKyvadlové nápravy byly ke konci 60. let vytlačeny nápravami de Dion, byť nejčastější konstrukcí zůstala pevná náprava. Většina konstrukcí zadní nápravy byla v posledních letech vytlačena moderními nápravami s nezávislým odpružením, a jak kyvadlová náprava, tak de Dion se dnes v podstatě nepoužívají.\n\nPrvní série (1960–1964) vozu Chevrolet Corvair používala kyvadlovou nápravu. Zmíněné nebezpečné chování vozu Corvair detailně popsal Ralph Nader ve své knize \"Nebezpečný v jakékoli rychlosti\". Druhá série modelu Corvair (1965–1969) používala skutečnou nezávisle odpruženo zadní nápravu.\n\nJiným použitím koncepce kyvadlové nápravy je Fordova náprava \"Twin I-Beam\" (česky \"dvojité íčko\") pro nákladní vozy. Má pevné osy (nepřenáší výkon), je však popisována jako systém nezávislého odpružení, protože každé kolo se může zvedat a klesat, aniž by ovlivnilo pozici kola druhého - paralelogramní chování systému s A-ramenem se zde nevyskytuje. Každé z kol se ve skutečnosti pohybuje s podobnou změnou odklonu, jako mají poháněné kyvadlové nápravy u zadních kol, jak bylo popsáno výše. Otočný bod je však nikoli v ose vozidla, nýbrž u protějšího nosníku rámu, takže je popsaný účinek mnohem slabší a relativně bezpečný.\n\nAutomobilka Škoda používala kyvadlovou nápravu na osobních vozidlech velmi dlouho, až po vozy Škoda 105 a 120 (výroba do roku 1990). Automobily Škoda Garde, Rapid, 130, 135, 136 a 120 LX již byly vybaveny nápravou s polovlečenými rameny. Automobilka Tatra používá kyvadlovou nápravu na svých nákladních automobilech dodnes, a to na všech nápravách (sériově až 4 nápravy).\n\n\n"}
{"id": "362574", "url": "https://cs.wikipedia.org/wiki?curid=362574", "title": "Lysohlávka", "text": "Lysohlávka\n\nLysohlávka (\"Psilocybe\") je rod stopkovýtrusných hub s celosvětovým výskytem. Známé jsou především pro své halucinogenní účinky, slangově jsou označovány jako „houbičky“; název lysohlávka se však v češtině používá i pro houby z rodu \"Deconica\", které halucinogenní látky neobsahují. Halucinogenní druhy obsahují účinné látky psilocin a psilocybin, v menší míře také slabší baeocystin a norbaeocystin, jehož psychoaktivita je však sporná.\n\nPříklady druhů:\n\n\nUpozornění:\n\nExistují přechodné formy Psilocybe. Proto je někdy těžké přiřadit nalezenou houby do nějaké variety (druhu). Taktéž v přírodě probíhá vývoj (včetně oteplování), a je možné, že nám \"před očima\" vznikají nové druhy (variety) hub.\n\n"}
{"id": "362576", "url": "https://cs.wikipedia.org/wiki?curid=362576", "title": "Roberta Bondarová", "text": "Roberta Bondarová\n\nRoberta Lynn Bondarová (* 4. prosince 1945 Sault Ste. Marie, Ontario, Kanada) je lékařka, první astronautka z Kanady.\n\nPo střední škole nastoupila na University of Guelph v Kanadě, obor zoologie a zemědělství. Skončila ji s úspěchem roku 1968. Poté pokračovala ve tříletém postgraduálním studiu na University of Western Ontario v oboru experimentální patologie a neurologie. Pak následovala další vysoká škola University of Toronto. Tu zakončila získáním titulu PhD v roce 1974 a ve studiu pokračovala na McMaster University v Kanadě. Tady ukončila vzdělávání jako všestranná lékařka v roce 1977. Na poslední jmenované škole pracovala v letech 1982-1983 jako asistující profesorka pro obor neurologie.\n\nV roce 1983 se zapojila na devět let do NRCC/Kanada a od roku 1989 do výcvikového střediska astronautů NASA. V roce 1992 letěla do vesmíru jako 18. žena a 264. člověk z naší planety. Strávila tam osm dní.\n\nPo absolvování letu z NASA v roce 1992 odešla.\n\nV lednu 1992 odstartoval z Floridy raketoplán Discovery ke svému 14. letu. Na jeho palubě bylo sedm astronautů: Ronald Grabe, Stephen Oswald, Norman Thagard, David Hilmers, William Readdy, Ulf Merbold a Roberta Bondarová. Tato sestava vědců na oběžné dráze oživila laboratoře Spacelab a Biorack a věnovala se plně různým pokusům. Bondarová (z modrého týmu) mj. ve skleníku zkoumala semenáčky ovsa. Přistáli na základně Edwards v Kalifornii po osmi dnech letu.\n\n\n"}
{"id": "362578", "url": "https://cs.wikipedia.org/wiki?curid=362578", "title": "Papírmaš", "text": "Papírmaš\n\nPapírmaš, papírová masa je směs drceného papíru, vody a lepidla, která se po vytvarování lije do forem a suší se.\n\nTradiční metoda výroby papírmaše spočívá v použití vody a mouky či jiné škroboviny, z nichž vznikne krémovitá kaše, která se smíchá s rozvařeným či rozmáčeným papírem. Místo mouky lze použít i jiná vhodná vodou ředitelná lepidla. Přidáním hřebíčkového oleje, soli či jiných přísad se snižuje riziko vzniku plísně. \n\nJako první začali papírmaš používat Číňané v období dynastie Chan kolem roku 200 př. n. l., krátce po vynálezu výroby papíru. Používali tuto techniku ke zhotovování například válečnických helem, kazet na zrcadla, tabatěrek či obřadních masek. \n\nVe starověkém Egyptě se z kartonáže – z vrstev plátna nebo papyru pokrytých sádrou – často zhotovovaly rakve a posmrtné masky.\n\nV Persii se papírmaš používal především k výrobě malovaných krabiček, podnosů a pouzder. V Japonsku a v Číně se z něj vyráběl i vrstvený papír. V Japonsku a v Indii sloužil též ke zdobení brnění a štítů.\n"}
{"id": "362579", "url": "https://cs.wikipedia.org/wiki?curid=362579", "title": "Tommy Salo", "text": "Tommy Salo\n\nThomas \"Tommy\" Mikael Salo (* 1. února 1971, Surahammar, Švédsko) je bývalý profesionální hokejový brankář. Nejlepší roky své kariéry strávil v NHL v dresu Edmonton Oilers. Několik let také působil jako brankářská jednička ve švédské reprezentaci.\n\nSvou profesionální kariéru zahájil ve švédském týmu Västerås IK. Za svého působení v tomto týmu si mimo jiné zachytal i na MSJ 1991. Po pár letech strávených v SEL si ho jako číslo 118 vybral v draftu NHL 1993 tým New York Islanders. Představitele klubu zaujal svojí vytrvalostí, vynikajícími instinkty a v neposlední řadě také svým úspěchem na ZOH 1994, kde Švédsko vybojovalo ve finále proti Kanadě zlaté medaile. Strhující podívaná, vrcholící až na nájezdy, vstoupila do historie, stejně jako Salův rozhodující zákrok proti Paulu Kariyovi. V tom samém roce si Salo navíc zachytal i na MS 1994, kde získal se svými spoluhráči bronz.\n\nI přes tyto mezinárodní úspěchy byl v Islanders až na místě třetího brankáře za Ericem Fichaudem a Tommym Soderströmem a proto ve své první sezoně v nejznámější lize světa nastoupil jen k šesti zápasům. Svůj debut si odbyl v zápase proti Tampa Bay Lightning, kterým Islanders podlehli 2:5. Většinu sezony tak strávil na farmě, v týmu Denver Grizzlies, působícím v IHL. Zde se mu velmi dařilo a hned ve své první sezoně v této soutěži získal James Gatschene Memorial Trophy pro nejužitečnějšího hráče. Zároveň byl vybrán do prvního All-Star Teamu a obdržel James Norris Memorial Trophy pro brankáře s nejnižším průměrem obdržených branek na zápas, a Garry F. Longman Memorial Trophy pro nejlepšího nováčka. Kontroverzního trenéra Islanders Mikea Milburyho však jeho úspěchy příliš nezaujali a tak i další sezonu strávil z velké části na farmě. Jedinou změnou pro něj bylo to, že se farmářský klub přesunul z Denveru do státu Utah. V tomto roce Salo obhájil James Norris Memorial Trophy a navíc byl vyhlášen nejužitečnějším hráčem playoff. V tu chvíli už bylo jasné, že Salo nebude moci být nadále opomíjen.\n\nV sezoně 1996-97 si nejprve zachytal na Světovém poháru a poté si v předsezonním kempu NHL vybojoval post jedničky. Za svého působení coby jedničky Islanders získal mnoho úspěchů na mezinárodní scéně. Nejprve získal s reprezentací získal stříbrné medaile na MS 1997 v Helsinkách, kde byl jmenován do All-Star Teamu a navíc byl i vyhlášen nejlepším brankářem. V dalším roce si zachytal i na ZOH 1998 v Naganu, kde bylo Švédsko vyzařeno překvapivě už ve čtvrtfinále, když podlehlo Finsku 1:2. Salo si však spravil chuť titulem mistra světa a obhajobou své pozice v All-Star Teamu. Ve finále se Švédsku podařilo udolat Finsko 1:0, a tak si z Curychu odvezli zlaté medaile.\n\nSezonu 1998-99 začal v Islanders znovu jako jednička, ale v květnu 1999 byl vyměněn do kanadského klubu Edmonton Oilers za Matse Lindgrena a volbu v osmém kole v draftu, kterou Islanders později uplatnili na českého beka Radka Martínka. V dresu Oilers se zařadil mezi brankářskou elitu NHL. Poprvé si také zachytal v playoff, kde však byli Oilers vyřazeni už v osmifinále, když podlehli Dallasu. Salo se tak podíval na MS 1999, kde Švédsko získalo bronzové medaile. Salo byl vyhlášen nejlepším brankářem turnaje a znovu jmenován do All-Star Teamu. V další sezoně si poprvé ve své kariéře zachytal na NHL All-Star Game. Jinak se však situace navlas opakovala. Oilers znovu vypadli v osmifinále s Dallasem a tak znovu putoval na Mistrovství světa. Dallas se postupem času stával velkým rivalem Edmontonu. V sezonách 2000-01 i 2002-03 se mu totiž znovu podařilo Oilers vyřadit už v osmifinále. Díky tomu se však Salo mohl zúčastnit dalšího Mistrovství světa. Z Německa si odvezl bronzové medaile.\n\nDalší rok byl pro něj přelomovým. Konaly se ZOH 2002 v Salt Lake City a Švédsko bylo jedním z favoritů hokejového turnaje. V základní skupině rozneslo Kanadu 5:2 a Německo 7:1. Českou republiku pak udolali 2:1. Ukazoval se ve skvělé formě. Ve čtvrtfinále se Švédsko dle křížového pravidla utkalo s nejslabším celkem druhé skupiny – Běloruskem. S postupem hráči neměli mít nejmenší problém, ale tým byl jako vyměněný. Bělorusové je jasně přehrávali a Švédsko muselo pořád dotahovat. Vrchol toho všeho přišel ve třetí třetině za stavu 3:3, když jej překvapil střelou od červené čáry běloruský hráč Vladimír Kopat. Švédsko už vyrovnat nedokázalo a překvapení bylo na světě. Salo se ocitl psychicky na dně. Přestože kapitán Mats Sundin prohlásil, že za vyřazení může celý tým, Salo byl v rodné zemi prohlašován za národního zločince.\n\nJeho kariéra nabrala strmý spád a od té doby už nikdy neměl jisté místo jedničky a to jak v Edmontonu ,tak ve švédské reprezentaci. Vše vyvrcholilo v roce 2004, kdy byl vyměněn do Colorada, kde působil už jako jasná dvojka za Davidem Aebischerem. V reprezentaci už to také nebývalo jako dřív. Na MS 2003 sice získal stříbro, ale jako náhradník Mikaela Tellqvista. Zúčastnil se i Světový pohár 2004, ale tam Švédsko vypadlo už ve čtvrtfinále.\n\nTo byla jeho poslední reprezentační štace a po sezoně se vrátil domů do SEL. V sezoně 2005-06 se mu s týmem Frölunda HC podařilo dostat do finále. Ve Švédsku odehrál ještě jednu sezonu, než svoji kariéru definitivně uzavřel.\n\n\n"}
{"id": "362580", "url": "https://cs.wikipedia.org/wiki?curid=362580", "title": "Kladská kotlina", "text": "Kladská kotlina\n\nKladská kotlina (polsky \"Kotlina Kłodzka\", německy \"Glatzer Kessel)\" je geomorfologický celek a údolí v Kladsku, na jihu Polska, ve Středních Sudetech obklopené Orlickými horami, Bystřickými horami, Stolovými horami (Hejšovinou), Bardskými horami, Králickým Sněžníkem a Hanušovickou vrchovinou. Významnými městy v oblasti jsou Kladská Bystřice, Kladsko a Polanica-Zdrój.\n\nNejzřejmější a nejširší část kotliny leží v Polsku a odvodňuje ji Kladská Nisa. Tato část končí Mladkovským sedlem (Przełęcz Międzyleska). Jižně od něj kotlina odděluje Orlické hory (Bukovohorskou hornatinu) na západě od Hanušovické vrchoviny (část Branenská vrchovina) na východě. Česká část Kladské kotliny se vyčleňuje jako geomorfologický podcelek Králická brázda. Leží zde město Králíky, kotlinu odvodňuje Tichá Orlice, která proráží Orlickými horami kolem Lichkova na západ. U obce Červená Voda pak kotlinu protíná hlavní evropské rozvodí mezi Dunajem (Moravou) a Labem (Orlicí). Část kotliny na jih od rozvodí odvodňuje říčka Březná. U města Štíty se Kladská kotlina uzavírá a Březná odtéká k jihu úzkým údolím v Zábřežské vrchovině.\n\nKotlina je celoročně turisticky oblíbeným místem s mnoha hotely a sanatorii.\nKladská kotlina se dělí na následující celky:\n\n"}
{"id": "362583", "url": "https://cs.wikipedia.org/wiki?curid=362583", "title": "Daewoo Tacuma", "text": "Daewoo Tacuma\n\nKorejské MPV Daewoo Tacuma přišlo na trh v roce 2000. V roce 2005 se stejně jako další modely Daewoo vyráběné v rámci koncernu General Motors přejmenovalo na Chevrolet název modelu Tacuma ale zůstal zachován. Vzhled automobilu se nezměnil přesto jej lze od vozu vyrobením ještě pod značkou Daewoo snadno rozeznat. Na masku se totiž dostalo logo Chevroletu.Tacuma dostala například velmi neobvykle tvarovanou přední masku, která se podílem chromu může měřit i s modelem Chairman.\n"}
{"id": "362590", "url": "https://cs.wikipedia.org/wiki?curid=362590", "title": "Seznam židovských modliteb a požehnání", "text": "Seznam židovských modliteb a požehnání\n\nToto je seznam některých židovských požehnání. Většina požehnání začíná úvodní formulí\n\nTransliterace: \"Baruch ata Adonaj Elohejnu melech ha-olam...\"\n\nPřeklad: „Buď požehnán, Hospodine, Bože náš, králi všehomíra...“\n\n\n\n\n\n\nPřeklad: Požehnaný jsi Ty, Hospodine, Bože náš, Králi všehomíra, stvořiteli plodu vinné révy.\n\nPo vyslovení požehnání nad vínem, vonným kořením a ohněm se říká následující:\n\nPři zapalování chanukových svící jsou pronášena dvě požehnání. První noc se navíc pronáší i požehnání Šehechejanu.\n\nJestliže druhý desátek nebyl oddělen, musí být vykoupen a říká se před prohlášením o vykoupení následující požehnání. Jestliže není jisté, zda byl druhý desátek vykoupen, požehnání se vynechává.\n\nPožehnání týkající se meteorologických jevů se recitují jen jednou za den, pouze pokud by se obloha úplně vyčistila od mraků a ty se pak vrátily, je možné požehnání recitovat znovu. \nZbylá požehnání (pokud není uvedeno jinak) se říkají pouze po uplynutí třiceti dnů. \n\n"}
{"id": "362594", "url": "https://cs.wikipedia.org/wiki?curid=362594", "title": "Real Madrid", "text": "Real Madrid\n\nReal Madrid CF (celým názvem: Real Madrid Club de Fútbol) je španělský fotbalový klub, který sídlí v Madridu. Od sezóny 1929 hraje v Primera División, španělské nejvyšší fotbalové soutěži. Největšími rivaly Realu Madrid jsou Atlético Madrid a FC Barcelona. Kromě fotbalu má klub také oddíly pro basketbal (viz článek), tenis, stolní tenis a vodní pólo. Má přezdívku „bílý balet“.\n\nKlub byl založen v roce 1902, ale právo nosit titul Real (královský) mu bylo uděleno až v roce 1920 králem Alfonsem XIII (v letech 1931–40 slovo Real odebráno z důvodu existence Druhé Španělské republiky). Poslední kosmetická změna názvu přišla v roce 1941, kdy bylo z názvu odstraněno anglické Football Club, které bylo nahrazeno španělským Club de Fútbol. Stalo se tak z důvodu pečlivého frankistického potírání všech anglicismů v zemi.\n\nReal hraje na stadionu Santiago Bernabéu v Madridu s kapacitou 81 044 diváků, který byl postaven v roce 1947. Klubovou historii zdobí mnoho titulů. Real vyhrál třináctkrát Ligu mistrů UEFA (dříve Pohár mistrů evropských zemí), tedy vícekrát než kterýkoliv jiný fotbalový klub v celé Evropě. 18. prosince 2000 zvolila FIFA Real Madrid za nejlepší fotbalový klub 20. století.\n\nFotbal přivedli do Madridu profesoři a studenti Institución Libre de Enseñanza. V roce 1895 založili klub Football Sky, který každé nedělní ráno hrál v Moncloe. V roce 1900 se tento klub rozpadl na dva různé kluby New Foot-Ball de Madrid a Club Español de Madrid. Prezidentem pozdějších klubů byl Julián Palacios. V roce 1902 se klub rozpadl znova na Sociedad Madrid Foot-ball Club. Prvním prezidentem klubu byl Juan Padrós Rubió, prvním sekretářem klubu byl Manuel Mendía a prvním klubovým pokladníkem byl José de Gorostizaga. V roce 1905, pouze tři roky po založení, už Sociedad Madrid Foot-ball Club vyhrál první ze čtyř za sebou jdoucích titulů Copa del Rey (španělský pohár). V roce 1920 se název klubu změnil se svolením krále na Real Madrid Club de Fútbol.\n\nV roce 1905 odehrál svůj první soutěžní zápas za Real Madrid tehdy sedmnáctiletý Santiago Bernabéu, který se později stal legendou klubu. Bernabéu odehrál v Realu celou svou fotbalovou kariéru a byl jedním z nejlepších hráčů, kteří v té době ve Španělsku hrávali.\n\nPo ukončení své fotbalové kariéry se stal ihned úředníkem klubu a Real začal vzkvétat. V roce 1920 byl tehdejší Sociedad Madrid Foot Ball Club přejmenován na královský Real Madrid. Bernabéu měl v hlavě obrovskou vizi a chtěl vybudovat nejlepší tým světa.\n\nJeden z nejvýznamnějších plánů Bernabéa byla samozřejmě stavba nového stadionu. Největší přestup za jeho dob byl jednoznačně příchod Alfreda di Stéfana, který se stal legendou klubu a nejlepším hráčem v historii klubu. Di Stéfano přišel do Realu v roce 1953. Okolo jeho přestupu bylo plno spekulací, ale di Stéfano se nakonec právoplatně stal hráčem Realu.\n\nIhned v první sezóně s di Stéfanem v týmu ukončil klub chudé období a dokázal vyhrát titul. Di Stéfano se pochopitelně stal nejlepším střelcem klubu i soutěže, když dokázal vstřelit 29 branek.\nKolem roku 1955 tlačil Bernabéu na organizaci evropského poháru, aby Real mohl konečně svou sílu ukázat i proti evropským celkům.\n\nV Realu se zrodil nejlepší útok světa a s hráči jako Ferenc Puskás (1958), Raymond Kopa (1956) a Francisco Gento (1953) si vysloužil přezdívku „Bílý balet“. V roce 1960 Real vyhrál popáté v řadě Pohár mistrů, když si dokázal poradit s Frankfurtem v poměru 7:3. Toto finále je dodnes považováno za jedno z nejlepších v historii. Za Real se čtyřikrát trefil Ferenc Puskás a třikrát Alfredo di Stéfano.\n\nI po odchodu di Stéfana Real stále vítězil a přidával na své konto jedno vítězství ve španělské lize za druhým. Mimo jiné Francisco Gento se stal jediným hráčem na světě, který dokázal šestkrát vyhrát Pohár mistrů evropských zemí. V 70. letech Real vyhrál dalších pět titulů v lize a ve Španělském poháru a nyní vládly hvězdy jako Camacho, Juanito nebo Santillana. 2. června 1978 skončila éra Santiaga Bernabéa, který zemřel přirozenou smrtí. Po jeho smrti byl stadion Realu Madrid přejmenován na jeho dnešní název Estadio Santiago Bernabéu. Tímto skončila jedna velká a nejslavnější éra madridského velkoklubu.\n\nV 80. a 90. letech přišla další slavná éra Realu Madrid. Tentokrát na španělských trávnících za Los Merengues hrály hvězdy jako Martin Vazquez, Manolo Sanchis, Bernd Schuster, Paco Buyo, Hugo Sanchez a především Emilio Butragueño, který měl přezdívku „El Buitre“ (Sup).\n\nV této době dokázali tito borci s Realem vyhrát dvakrát Pohár UEFA, pětkrát španělský titul a čtyřikrát španělský pohár. V roce 1990 dokonce Real vytvořil rekord v počtu vstřelených gólů v jedné sezóně – pod tehdejším trenérem Johnem Toshackem vstřelil ve 38 ligových zápasech 107 gólů a jednoznačně získal titul.\n\nPo konci této generace ale do Madridu přišla krize, která vrcholila častým střídáním trenérů. Tehdejší prezident Ramón Mendoza dokonce v klubu vytvořil nepříjemné dluhy a Real se potácel ve velmi špatné situaci. Nový prezident klubu Lorenzo Sanz však dokázal klub částečně dostat z dluhů a „Bílý balet“ se chystal opět k výšinám.\n\nOvšem královský klub z Madridu toužil po svém 10. triumfu v Lize mistrů a po\nnepovedené sezóně, kdy byl, mimochodem kvůli údajným manipulacím během valné\nhromady, odvolán, respektive podal rezignaci, Ramon Calderon. Po půlroku\npřechodné vlády Vicenteho Boludy se do čela Realu znovu dostal Florentino\nPérez, který začátkem léta 2009 rozjel projekt Galactícos II.\n\nDo Realu Madrid přišla velká světová jména v čele s Cristianem Ronaldem\n(94 milionů eur) a Kaká (68 milionů eur). Do týmu přibyli i Karim Benzema, Raúl Albiol\nči Xabi Alonso. Vedení klubu navíc všem příchozím přichystalo obrovské\nprezentace přímo na stadionu Santiaga Bernabéu, na které dorazily tisíce\nfanoušků, vrcholem bylo představení Portugalce Ronalda, který vyprodal sám celý\nstadion (80 tisíc fanoušků). Pro ostatní, nepotřebné, hráče to však znamenalo\nkonec působení v Realu. Balili se tak Klaas-Jan Huntelaar, Wesley Sneijder, Arjen Robben a v polovině\nsezóny i Ruud van Nistelrooy. Ani zvučné posily ovšem nepřinesly kýžený úspěch.\n\nV Copa del Rey Los Merengues vybouchli s Alcorcónem, který dokonce u\nsebe doma vyhrál 4-0! Potupu Real Madrid dokonal opětovným neúspěchem v osmifinále\nLigy mistrů, kdy ho vyřadil Olympique Lyon. Na ligové půdě to dlouho vypadalo na zajímavý\nkonec soutěže, nicméně prohraná El Clásica znamenala, že Barca obhájila titul\nmistra. Prezident Pérez tak nelenil, odvolal trenéra Pellegriniho a na jeho\nmísto dosadil Josého Mourinha, kterého přetáhl z Interu Milán, s nímž\nPortugalec zvítězil ve finále Ligy mistrů na Santiagu Bernabéu.\n\nA The Special One začal Real předělávat k obrazu svému. Přišli Ángel Di María,\nMesut Özil, Ricardo Carvalho a Sami Khedira, zatímco odešli Rafael van der Vaart, Mahamadou Diarra, ale\nhlavně Raúl González a Guti. Rozloučení obou hráčů na tiskových konferencích bylo více\nnež emotivní. Královský velkoklub tímto dopsal jednu ze svých dalších slavných\nkapitol. Novým vůdcem bílé armády se stal další klubový symbol – Iker Casillas.\n\nBílý balet následně skutečně prorazil. V Lize mistrů došel až do semifinále, kde padl po kontroverzním dvojzápase s Barcelonou. V La Lize tu byl znovu prohraný souboj s Barcelonou, i když se nakonec většina odborníků shodla, že se o titul Los Blancos připravili sami. Každému ovšem utkví v paměti potupná prohra z Nou Campu, 5-0. Tohle všechno si Mourinhova družina vynahradila v Královském poháru. Na své pouti vyřadila postupně Murcii, UD Levante, Atlético Madrid a Sevillu. Ve velkém finále se utkala s Barcelonou, kterou po\nprodloužení porazila brankou Cristiana Ronalda, jenž ten rok překonal všemožné střelecké rekordy ve Španělsku (hlavně ten v La Lize). Na tuto trofej se čekalo celých 18 let!\n\nV ročníku 2011/12 se Bílý balet prezentoval fantastickým fotbalem, který přinesl ligový titul. O tom se prakticky rozhodl v Gran Derbi v\nBarceloně, kde rozhodoval famózní Ronaldo, tahoun celého týmu. Ten stanovil nový klubový rekord, když v jedné sezoně nastřílel celkem 60 gólů a zároveň rekord La Ligy za nejrychlejší dosažení mety 100 gólů – stačilo mu na to jen 92 utkání. V Copa del Rey Barca Realu oplatila předchozí finálovou porážku, zatímco v pohárové Evropě Los Merengues narazili na neoblíbené Němce, přesněji FC Bayern Mnichov. Nervy drásající penaltový rozstřel v odvetě Madridistas nezvládli a čekání na \"La Decimu\" (desátý titul) se prodloužilo.\n\nSezónu 2012/13 začal Real úspěšně, když ve španělském superpoháru porazil Barcelonu díky vice gólům na hřišti soupeře.\nTento rok take doplnil kádr nadějný Luka Modrič, který přišel za 33 mil. £ z Tottenhamu. V lize mistrů byl RM nalosován do “skupiny smrti” společně s Ajaxem Amsterdam, Manchesterm City a Borussií Dortumund. V této těžké konkurenci\nskončil nakonec druhý z Borussií, která skupinu vyhrála. Poté se přes Manchester United a Galatasaray Istanbul dostal do semifinále, kde opět nestačil na vynikající Borussii Dortmund. Ani v Copa del Rey se Realu nepodařilo vyhrát, když ve finále\nv prodloužení podlehl městskému rivalovi Atléticu. Po tomto neúspěchu oznámil president Peréz odchod kouče Mourinha, na kterém se vzájemně dohodli.\n\nNovým koučem byl 25. června 2013 jmenován Carlo Ancelotti, který s klubem podepsal tříletou smlouvu. Jako asistenti byli\npředstaveni bývalá hvězda klubu Zinedine Zidane a Paul Clement. 1. září pak byla oznámena dlouho očekávaná zpráva, když klub dokončil další velký přestup – z Tottenhamu přišel za téměř 100 mil. € rychlík z Walesu Gareth Bale. Nákup se určitě vyplatil, Bale nastřílel nemálo důležitých gólů, přičemž jeden z nich zajistil Realu vítězství v Copa del Rey 2013/14 – ve finále proti Barceloně vstřelil Bale 5 minut před koncem zápasu vítězný gól na 2-1, na který již Barcelona nestihla odpovědět.\n\nLigový titul v sezóně 2013/14 sice Real nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Bylo to jeho jubilejní desáté vítězství v této nejprestižnější evropské klubové soutěži. Následně se mu podařilo získat podruhé v historii získat evropský Superpohár, ve kterém zvítězil 12. srpna 2014 přesvědčivě nad Sevilla FC 2:0 (oba góly vstřelil Cristiano Ronaldo). Poprvé v historii zvítězil Real Madrid na MS klubů, když ve finále v roce 2014 zvítězil nad argentinským San Lorenzem 2:0.\n\nV sezóně 2014/15 klubu titul v lize unikl o dva body, když ho získala Barcelona, v Lize mistrů skončil v semifinále. Po krátkém působení Rafaela Beníteze (červen 2015–leden 2016) byl hlavním trenérem jmenován Zinedine Zidane. Pod jeho vedením skončil Real v květnu 2016 opět druhý za Barcelonou, na vítěze ztrácel jeden bod. Podařilo se mu ale vyhrát Ligu mistrů. V sezóně 2016/17 pak klub vyhrál po třicáté-třetí španělskou ligu a opět trumfoval i v Lize mistrů, když ve finále porazil Juventus Turín. Real Madrid se tak stal prvním klubem v novodobé historii Ligy mistrů, který dokázal triumf obhájit. Zidanův zápis do historie fotbalu tím ale nekončil. Jeho svěřenci zvítězilo v Lize mistrů i v následujícím ročníku a zvedli nad hlavu pohár pro vítěze nejprestižnější soutěže na světě potřetí za sebou.\n\nV létě 2018 odešel z Realu Cristiano Ronaldo, který v minulých sezónách nastřílel mnoho gólů, a trenér Zinedine Zidane. Do trenérského křesla usedl Julen Lopetegui, kterého kvůli domluvě s Realem propustili od španělské reprezentace pár dnů před začátkem mistrovství světa v Rusku. Madridskému klubu se ale v La Lize 2018 zatím příliš nedařilo. Julen Lopetegui byl propuštěn z Realu Madrid po prohře nad Barcelonou (1:5) a nahradil jej dočasný trenér Santiago Solari, který hrál v Realu Madrid v letech 2000–2005. Pod jeho vedením se tým zvedl. Podle španělských pravidel musel klub stanovit do patnácti dnů stálého trenéra. Pod Solarim, jako dočasným koučem, vyhrál španělský tým všechny zápasy, mimo jiné porazil v Lize mistrů 5:0 Plzeň a Solari byl před reprezentační přestávkou jmenován stálým trenérem. Smlouvu podepsal až do roku 2021. Ani tomu se však moc nedaří a do Realu se vrací Zinedine Zidane.\n\nZdroj:\n\n\n (kapitán)\n\nZdroj:\n\n\nZdroj:\n\n\nZdroj:\n\n\nZdroj:\n\n\nZdroj:\n\n\n\n"}
{"id": "362597", "url": "https://cs.wikipedia.org/wiki?curid=362597", "title": "Ludgeřovice", "text": "Ludgeřovice\n\nLudgeřovice (německy \"Ludgierzowitz\", 1939–1945 \"Ludgerstal\", polsky \"Ludgierzowice\") je obec v okrese Opava. Žije zde obyvatel a stojí zde přibližně 1500 domů s popisným číslem. Ludgeřovice jsou čtvrtá největší obec v ČR (největší obce v Česku bez statusu města).\n\nPrvní písemná zmínka o vsi je uvedena v zachovalé listině, sepsané dne 28. ledna 1303 na hradě Landeku. Je psána latinsky a kromě jiných svědků je ztvrzena i „Balderamem, rychtářem z Rudgersdorfu“. Tímto je dokumentována existence vsi „Rudgersdorf“ (Ludgeřovice). Po celá staletí ležela ves uprostřed hlubokých hvozdů, její obyvatelé se živili prací v lese a jeho postupným klučením na zemědělskou půdu. V 19. století začali obyvatelé docházet za prací do rozrůstajících se černouhelných dolů a hutí v Ostravě. Dodnes tam za prací dojíždí většina dospělých obyvatel. Obec značně utrpěla za třicetileté války a také za druhé světové války, v níž padlo na frontách nebo bylo při bojích zabito 250 obyvatel, zejména mladých mužů.\n\nDo 18. století patřila obec k České koruně resp. k Rakousku. Po prohrané prusko-rakouské válce patřila spolu s celým územím Hlučínska k Prusku, později Německu, a to až do 4. února 1920, kdy se toto území stalo součástí Československé republiky. Mnichovským diktátem bylo Hlučínsko od 2. října 1938 znovu přičleněno k Německé říši jako jeho integrální součást (tzv. \"Altreich\"). Na území obce vstoupilo asi 1200 mužů německého vojska za hlasitého vítání německých obyvatel, zejména členů SDP. \n\nPo druhé světové válce se Hlučínsko opět stalo součástí Československé republiky, nyní České republiky. Ruská vojska vstoupila do obce 28. dubna směrem od Markvartovic. Při bojích zahynulo 18 občanů Ludgeřovic. Ačkoliv se jednalo o německé území, nepostihl obec výrazný odsun německých obyvatel. Organizovaný odsun začal v roce 1946, kdy byl také konfiskován německý majetek. Odsunuty byly pouze desítky obyvatel. V bojích, převážně na východní frontě však padlo na 250 ludgeřovických mužů. \n\nO nesmírné pracovitosti obyvatel svědčí to, že v letech 1945 až 1990 bylo v obci postaveno nebo rekonstruováno více než 800 rodinných domků. Dne 12. dubna 1995 byl předsedou Poslanecké sněmovny obci udělen znak a prapor obce. Ve znaku obce je stříbrná hlavice biskupské berly v červeném poli.\n\n\n\n\n"}
{"id": "362602", "url": "https://cs.wikipedia.org/wiki?curid=362602", "title": "Hnědý trpaslík", "text": "Hnědý trpaslík\n\nHnědý trpaslík je subhvězdný objekt, který nevyzařuje světlo a energii díky termonukleárním reakcím jako hvězdy hlavní posloupnosti, ale má vodivý povrch a jádro. V jádře sice může dočasně probíhat syntéza helia z deuteria, ale teplota a tlak nestačí na to, aby mohlo dojít k syntéze těžších prvků z (běžného) lehkého vodíku.\n\nVyzařuje rádiové a infračervené záření, někdy také viditelné světlo o velmi dlouhé vlnové délce, tj. červené světlo. Název \"hnědý trpaslík\" zavedla Jill Tarterová, aby odlišila tyto subhvězdné objekty od červených trpaslíků, což jsou skutečné, i když málo hmotné hvězdy. Mléčná dráha může mít až 100 miliard hnědých trpaslíků.\n\nHnědý trpaslík je vesmírné těleso, které vznikne z protohvězdy, která nemá dostatečnou hmotnost, aby v ní mohly probíhat veškeré termonukleární reakce (kromě slučování deuteria). Z tohoto hlediska se považuje za přechod mezi planetou a hvězdou.\n\nJde o objekt s hmotností v rozmezí 13 až 80 hmotností planety Jupiter (M). Při vyšší hmotnosti než 80 M (odpovídá 0,08 hmotnosti našeho Slunce) dosáhne těleso ve svém jádře teploty potřebné k spalování lehkého vodíku: stane se tedy hvězdou. Naopak při nižší hmotnosti než 13 M nedojde ani k deuteriovým reakcím a z objektu se tak stane jen obří planeta (někdy se tyto objekty označují jako hnědí podtrpaslíci).\n\nExistence hnědých trpaslíků byla prokázána roku 1995, do té doby byly jen hypotetickými objekty. Dnes jich známe mnoho, velkým nalezištěm je hvězdokupa Plejády, skupina hvězd starých jen několik set milionů let.\n\nTermonukleární fúze hvězdám pokrývá energii, kterou vyzáří do prostoru, jsou tedy energeticky vyvážené. Rozdílem mezi plně funkční hvězdou a hnědým trpaslíkem jsou teplota a tlak: K zažehnutí termonukleárních reakcí je třeba teplota alespoň 8×10 K, aby se mohl přeměňovat i lehký vodík na helium. Hnědý trpaslík ale této teploty nedosahuje. Sice v nich některé termojaderné syntézy probíhají, nedochází však ke slučování lehkého vodíku H.\n\nDeuteriová reakce, tedy druhý krok z proton-protonového cyklu, k energetickému vyrovnání hnědého trpaslíka nestačí, protože těžkého vodíku, deuteria, je nedostatek: Hnědý trpaslík má ještě příliš nízkou hmotnost a nevytvoří dostatečný tlak pro tvorbu vlastního deuteria z lehkého vodíku, proto po vyčerpání jeho zásob chladne.\n\nV nitru hnědých trpaslíků se tedy spaluje (rozuměj slučuje) deuterium za vzniku lehkého hélia:\n\nDeuteriové reakce k produkci energie hnědého trpaslíka přispívají jen málo, na počátku vývoje hnědého trpaslíka, po jeho vzniku, ovšem tento mohl do vínku dostat i lithium: Pro spalování lithia na hélium (přes beryllium) je potřeba dokonce ještě méně vstupní energie než pro fúzi deuteria, proto se lithium přemění na hélium podstatně rychleji a bouřlivěji. Po jeho vyčerpání dochází už jen k deuteriovým reakcím.\n\nPrávě přítomnost či nepřítomnost lithia může být předmětem testu na hnědého trpaslíka. Takový test je však nepřesný, protože ho ještě nemusel spálit, anebo se naopak může lithium vyskytovat i v atmosféře plně funkčních hvězd.\n\nEnergie takto získaná znamená pro hnědého trpaslíka příspěvek pro zářivou energii, která např. u objektů o 15násobku hmotnosti Jupitera (15 M) vystačí asi na sto milionů let. Naopak pro těleso, jehož hmotnost je menší než 13 M, je tento energetický příspěvek zanedbatelný. Tato hmotnost je proto považována za hranici mezi hnědým trpaslíkem a obří planetou (případně hnědým podtrpaslíkem).\n\nNejde ovšem o přesnou hodnotu, 13 M je spíše jen momentálně všeobecně přijímaná mez. Deuteriové reakce mohou přinášet dokonce i natolik málo energie, že trpaslík začne vychládat ještě před jeho úplným vyčerpáním, a dlouhodobě jen slabě žhnout. Dosažení stavu planety pak lze prohlásit při teplotě 1000 K.\n\nVývoj těchto objektů je určen jeho počáteční hmotností. Ta je u hnědých trpaslíků menší než 0,08 hmotností Slunce a proto nemůže dojít k zapálení vodíkových reakcí, které by pokryly energetické ztráty na povrchu. Objekt se pak gravitačně hroutí do doby, než elektronová degenerace postoupí do vnitřních vrstev. Svrchní vrstvy, kterých se elektronová degenerace ještě nedotkla, stále gravitačně kontrahují, ale změny v poloměru jsou nepatrné. Jakmile degenerace postoupí i do svrchních vrstev, kontrakce se zcela zastaví. Pak ještě objekt září na úkor své vnitřní energie, jeho vnitřní i povrchová teplota klesá, až se z něj stane tmavý, nezářící objekt – černý trpaslík.\n\n\n"}
{"id": "362606", "url": "https://cs.wikipedia.org/wiki?curid=362606", "title": "Osm korouhví", "text": "Osm korouhví\n\nOsm korouhví (mandžusky \"Jakūn gūsa\", mongolsky \"Найм хошуу\", ) je označení vojensko-správního rozřazení Mandžuů, zavedeného Nurhačim na počátku 17. století.\n\nZpočátku šlo především o vojenské rozřazení, které postupem času získalo četné správní funkce a vedle Mandžuů byli do jeho řad začleněny i skupiny Mongolů a Číňanů. Bylo zrušeno s pádem mandžuské dynastie Čching v roce 1911.\n\nKorouhevní systém zřídil na počátku 17. století Nurhači. Mandžuské rodiny byly rozčleněny na základě rodové spřízněnosti do korouhví. Každá korouhev byla povinna postavit určitý počet vojáků a z korouhevního systému se brzy stalo tvrdé jádro mandžuské vojenské mašinérie.\n\nNejprve byli příslušníky korouhví pouze Mandžuové. Po ovládnutí vnitromongolských kmenů byli do systému včleněny i skupiny Mongolů. Posléze začali být přibíráni i Číňané, původně pouze jako náhrada za padlé vojáky. Zvyšující se počet Číňanů nakonec vedl k vytvoření vlastní čínské armády, užívané zejména k podpoře pěchoty. V roce 1631 byla vytvořena zvláštní čínská dělostřelecká jednotka a v roce 1639 byly vytvořeny čtyři čínské korouhve. V roce 1642 byl ustaven systém všech osmi korouhví přidáním nových čtyř korouhví s lemem.\n\nPo dobytí Číny se korouhevní systém byrokratizoval. Materiální potřeby vojáků a jejich rodin již nebylo možné uspokojovat z kořisti. Byl ustaven systém platů, byly standardizovány hodnosti a z korouhví se stala dědičná vojenská kasta. Jednotliví vojáci byli přiděleni do posádek po celé čchingské říši (největší posádky byly v Pekingu, Si-anu, Chang-čou, Mandžusku a na strategických místech podél Jang-c’-ťiang, Velké čínské zdi a Velkého čínského kanálu).\n\nHierarchicky bylo Osm korouhví rozděleno na dvě skupiny – tři tzv. horní korouhve (Žlutá, Lemovaná žlutá a Bílá), které byly podřízeny přímo císaři a pět tzv. dolních korouhví, které byly podřízeny jednotlivým princům. Základní jednotkou korouhve byla tzv. \"niru\" o síle 300 mužů. Pět niru tvořilo \"jalan\". Pět jalanů tvořilo \"gūsu\" (korouhev). (Tyto počty byly ideální, skutečná čísla bývala odlišná.)\n\nV 18. století začalo Osm korouhví upadat. Jejich vojenské jednotky přestaly být schopny klást účinný odpor nejen západním mocnostem (např. Británii v Opiových válkách), ale i vnitřnímu nepříteli (během Povstání Tchaj-pchingů). Během doby byly některé jednotky z čínských korouhví převedeny do civilní správy, případně byly včleněny do Armády zelené zástavy. Na konci 19. století začali Čchingové vytvářet Novou armádu, založenou na západních metodách výcviku a se západní výzbrojí. Systém Osmi korouhví však byl zachován a byl zrušen až po pádu Čchingů v roce 1911.\n\nNa konci čchingského období byli příslušníci Osmi korouhví Čínskou republikou považováni za Mandžuy, a to bez ohledu na jejich skutečnou národnost.\n\n"}
{"id": "362610", "url": "https://cs.wikipedia.org/wiki?curid=362610", "title": "Arcidiecéze trnavská", "text": "Arcidiecéze trnavská\n\nArcidiecéze trnavská (lat. \"Archidioecesis Tyrnaviensis\", slovensky \"Trnavská arcidiecéza\") je slovenská římskokatolická arcidiecéze. Arcibiskupem trnavským je od 11. července 2013 Mons. Ján Orosch.\n\nArcidiecéze vznikla jako metropolitní stolec 14. února 2008 rozdělením arcidiecéze bratislavsko-trnavské, která se sama jako arcidiecéze trnavská nazývala v letech 1977–1995. Je sufragánní diecézí bratislavské arcidiecéze. Jedná se o méně častý případ, kdy je (sufragánní) arcidiecéze podřízena arcidiecézi metropolitní.\n\n\n"}
{"id": "362611", "url": "https://cs.wikipedia.org/wiki?curid=362611", "title": "Paradise Lost", "text": "Paradise Lost\n\nParadise Lost [\"peredaiz lost\", ztracený ráj] je původně death/doommetalová skupina založená roku 1988 v Halifaxu, Anglie. Název je podle stejnojmenné básně Johna Miltona \"Ztracený ráj\" z roku 1667.\n\nZprvu hrála death/doom, později se ve své tvorbě prezentovala gothic metalem.\n\n\n\n\n\n"}
{"id": "362613", "url": "https://cs.wikipedia.org/wiki?curid=362613", "title": "Lobonyx aeneus", "text": "Lobonyx aeneus\n\nLobonyx aeneus je brouk z čeledi Prionoceridae, nadčeledi Cleroidea.\n\n"}
{"id": "362617", "url": "https://cs.wikipedia.org/wiki?curid=362617", "title": "Kornatcovití", "text": "Kornatcovití\n\nKornatcovití (Trogossitidae) jsou čeleď brouků z nadčeledi Cleroidea.\nBrouci této čeledi mají různý tvar těla i zbarvení. Jsou štíhlí, dlouze protáhlí, nebo naopak velmi širocí, ploší, vzácněji ovální a silně klenutí. Tykadla jsou zakončena jedno až tříčlánkovou, často nesymetrickou paličkou. Velikost brouků je různá, od 4 do 19 mm.\nKornatcovití jsou rozšířeni celosvětově, zvláště v teplejších oblastech. V České republice bylo nalezeno 11 druhů z 600 známých druhů.\n\n"}
{"id": "362618", "url": "https://cs.wikipedia.org/wiki?curid=362618", "title": "Lunar Rover", "text": "Lunar Rover\n\nLunar Roving Vehicle (LRV) nebo lunar rover byl typ terénního průzkumného vozidla rover použitého na Měsíci během programu Apollo. Je také znám pod přezdívkou \"měsíční bugina\" (\"\"). Tímto vozidlem byly vybaveny posádky tří letů Apollo - 15, 16 a 17.\n\nZakázka na výrobu tohoto vozidla byla zadána firmě Boeing s hlavním subdodavatelem firmou Delco s původním rozpočtem 19 milionů USD. První kus měl být dodán 1. dubna 1971 a původní rozpočet 19 milionů USD byl nakonec překročen až na 38 milionů USD. Celkem byly postaveny 4 kusy, každý po jednom pro Apollo 15,16 a 17, jeden kus byl použit jako náhradní. Byly postaveny i další modely, které byly určeny ke zkouškám. Byl to statický model testování ergonomie, technický model pro vývoj a integraci podsystémů, dva modely s 1/6 hmotnosti pro testování rozmístění mechanismů a jeden kus s normální hmotností pro trénink astronautů. Ten jim dovolil zkoušet řízení a ovládání na Zemi. Byl také vytvořen hmotnostní model pro test vlivu roveru na lunární modul (LM) Apolla a test vibrací k určení odolnosti a ovladatelnosti během namáhání při startu.\n\nLRV byly použity pro vyšší mobilitu posádek během výprav Apollo třídy J (\"Apollo 15\", \"Apollo 16\" a \"Apollo 17\"). Rover byl poprvé použit na Měsíci 31. července 1971 posádkou Apollo 15, což jí rozšířilo akční rádius průzkumníků Měsíce. Při předchozích výpravách byli astronauti omezeni pouze na pěší vycházky, omezené několika hodinami, na které měly jejich skafandry zásoby kyslíku a vody. Rovery dosahovaly nejvyšší rychlosti kolem 13 km/h.\n\nLRV byl vyvinut během pouhých 17 měsíců a na Měsíci pracoval bez vážnějších poruch. Harrison Schmitt z mise Apollo 17 řekl: „Rover byl spolehlivým, bezpečným a pružným měsíčním průzkumným vozem, jak jsme očekávali. Bez něj by byly hlavní vědecké objevy Apolla 15, 16 a 17 nemožné a tím pádem i současné pochopení vývoje Měsíce.“\n\nLRV měl pouze několik menších problémů. Během mise Apollo 16 byl ztracen zadní prodloužený blatník, když do něj John Young vrazil, když šel pomoci Charlesu Dukeovi. Prach, který pak odlétával od kola pokrýval posádku, kryty přístrojů a komunikační přístroje. Díky větší spotřebě energie se více zahřívaly baterie. Blatník u roveru Apolla 17 byl také poškozen, když do něj Eugene Cernan uhodil násadou od kladiva. Posádka se snažila upadlý kus přilepit lepicí páskou, ale protože vše bylo pokryto prachem, neměla páska dostatečnou přilnavost a proto kus blatníku asi po hodině jízdy ztratili. Během druhé výpravy byl kus blatníku vytvořen z map, lepicí pásky a páru úchytek z lunárního modulu - původně zamýšlených k upevnění pohyblivých světel. Po skončení jízd posádka úchytky znovu použila uvnitř modulu pro start. Použité mapy byly přivezeny zpět na Zem a nyní jsou umístěny v muzeu National Air and Space Museum. Na některých částech blatníku jsou vidět oděrky od prachu.\n\nBarevná televizní kamera namontovaná na předku Roveru byla dálkově ovládána ve dvou osách z pozemního řídícího centra. To umožnilo lepší sledování průběhu výprav, protože se posádky nemusely zdržovat ovládáním kamery. Na konci pobytu astronautů na Měsíci velitel odvezl Rover do bezpečné vzdálenosti od lunárního modulu a namířil kameru tak, aby mohl být sledován vzlet modulu zpět k Zemi.\n\nRovery NASA byly ponechány na povrchu a tak rozšířily seznam umělých objektů na Měsíci. Na tomto seznamu byla také sovětská automatická vozítka Lunochod 1 a 2.\n\nMěsíční průzkumné vozidlo používané při misích Apollo byl elektromobil poháněný stříbro-zinkovými bateriemi navržený k provozu ve snížené gravitaci a vakuu na Měsíci. Mohl se pohybovat po měsíčním povrchu a dovoloval astronautům Apolla rozšířit okruh jejich pohybu.\n\nKaždý Rover byl použit na tři výpravy, každý den jedna během třídenního pobytu každé mise s individuálními výkony, jak je uvedeno níže.\n\nProvozním požadavkem používání Roveru bylo, že astronauti musí být schopni vrátit se zpět do lunárního modulu, i kdyby se Rover porouchal kdykoliv během mise. Proto byly výpravy omezeny do vzdálenosti, ze které by se mohli astronauti vrátit zpět, kdyby došlo během výpravy k poruše. Proto výprava vždy začínala na nejvzdálenějším místě a postupem času se přibližovala zpět k lunárnímu modulu podle toho, jak jim docházely zásoby kyslíku.\n\nRover měl hmotnost 210 kg a byl navržen pro provoz s užitečným nákladem dalších 490 kg na povrchu Měsíce. Rám byl 3 m dlouhý a rozvor byl 2,3 m. Maximální výška byla 1,1 m. Rám byl vyroben z 2219 trubkových profilů z hliníkové slitiny svařených do tří částí, které byly zavěšeny uprostřed a tak mohly být zvednuty a rover se ve složeném stavu mohl umístit do lunárního modulu. Měl dvě sklápěcí sedadla z hliníkových trubek s nylonovou síťkou a podlahu z hliníkového plechu. Opěrka pro ruce byla umístěna mezi sedadly a u každého sedadla byla nastavitelná opěrka pro nohy a bezpečnostní pás Velcro. Velká parabolická anténa byla namontována uprostřed přední části Roveru. Tlumiče sestávaly z dvojice horizontálních vidlicových ramen s horní a dolní torzní tyčí a tlumičem mezi rámem a horním ramenem. Plně naložený rover měl světlost 35 cm.\n\nKola byla tvořena hliníkovým diskem s průměrem 32\", pneumatika široká 9\" vyrobena z pozinkované tkaniny z ocelových vláken o průměru 0,8 mm. Dezén z titanu pokrývající 50 % kontaktní plochy k zajištění trakce. Uvnitř pneumatiky byl ochranný rám proti průrazu o průměru 25,5\". Nad koly byly namontovány blatníky. Každé kolo mělo vlastní pohon, sériový stejnosměrný trakční motor o výkonu 200 W schopný točit 10 000/min pohánějící kolo přes harmonickou převodovku a vybaveno mechanickou brzdou. Manévrovací schopnosti byly zajištěny předními a zadními zatáčecími motory. Každý zatáčecí motor byl sériový stejnosměrný o výkonu 100 W. Obě nápravy byly řiditelné a umožňovaly dosáhnout nejmenší poloměr zatáčky 3 m, nebo mohla být jedna zablokována a jednou se dalo řídit. Napájení poskytovaly dvě stříbro-zinkové primární baterie s elektrolytem tvořeným hydroxidem draselným, které měly kapacitu 121 Ah a napětí 36 V. Sloužily k napájení trakčních a zatáčecích motorů a také pomocné zásuvky pro napájení televizní kamery nebo komunikačního zařízení v přední části vozu.\n\nOvladač ve tvaru T umístěný mezi sedadly řídil čtyři poháněcí motory, dva zatáčecí motory a brzdy. Pohybem páky vpřed jelo vozidlo vpřed, doleva a doprava jelo vozidlo do stran, zatáhnutí zpět vozidlo zastavilo. Aktivace tlačítka na páce před zatáhnutím zpět sloužila ke zpětnému chodu. Zatáhnutí páky úplně dozadu aktivovalo parkovací brzdu. Řídící a zobrazovací moduly byly umístěny před řídící pákou a informovaly o rychlosti, kurzu, náklonu, teplotě a výkonu.\n\nNavigace byla založena na průběžném načítání vzdálenosti a směru přes použití směrového ukazatele (gyroskopu) a odometru. Vkládáním těchto dat do počítače, který na jejich základě propočítával směr ukazující k modulu. Dále používal zařízení ke sledování slunečního stínu a navigaci s jeho pomocí.\n\nRover spustila posádka z lunárního modulu pomocí lan a kožených pásů na kladkách a brzděných cívkách. Rover byl složen a připevněn v části 1 se spodní částí rámu směřujícím ven z modulu. Jeden astronaut vylezl po žebříku modulu a uvolnil Rovera, který byl potom spuštěn dolů za druhým astronautem pomocí lan a popruhů. Po spuštění se vůz automaticky složil. Zadní kola se sklopila a zajistila a když se dotkla povrchu Měsíce tak se sklopila přední část rámu a uvolnila se také přední kola. Celý rám se zajistil a Rover mohl být položen na povrch.\n\nPosádka pak zapojila kabely a konektory. Pak se mohly zvednout opěradla sedadel a nohou. Po zapnutí všech elektrických systémů byl Rover připraven k jízdě.\n\n\n"}
{"id": "362620", "url": "https://cs.wikipedia.org/wiki?curid=362620", "title": "Karel Pilař (lední hokejista)", "text": "Karel Pilař (lední hokejista)\n\nKarel Pilař (23. prosince 1977, Praha) je bývalý český hokejový obránce.\n\nSvoji hokejovou kariéru začal v Litvínově, odkud v průběhu mládeže zamířil do Sparty Praha. V roce 1997 zamířil do SHC Vajgar Jindřichův a následně odešel do Kaučuku Kralupy nad Vltavou. O dva roky později se vrátil do Litvínova. V roce 2001 jej draftovalo Toronto Maple Leafs. Klub se stal jeho prvním zahraničním angažmá. V sezónách 2001/02 až 2003/04 se stěhoval několikrát mezi týmem Toronta a jeho farmářským mužstvem St. John's Maple Leafs. Na ročník 2004/05 se vrátil opět do Čech, nastoupil za tým Sparty Praha, kde setrval dvě sezóny. Během nich získal s týmem dva mistrovské tituly. Následně přestoupil do Toronto Marlies, hrající v AHL a poté do konkurenčního Chicago Wolves. V sezoně 2008/09 nastoupoval za tým Metallurg Magnitogorsk v ruské KHL a rovněž za Spartu. Poté hrál rok za Litvínov. V roce 2011 podepsal kontrakt s HC CSKA Moskva. V ročníku 2011/12 hrál nejprve za HC Lev Poprad a poté za Växjö Lakers HC. Další ročník zahájil v Donbassu Doněck, odkud se potřetí vrátil do Sparty Praha. V lednu 2015 zamířil na měsíční hostování do Mountfieldu HK. Před play-off 2015 se vrátil do Sparty. Před sezonou 2015/16 se vrátil na přestup do Mountfieldu HK. V dubnu 2016 mu vedení týmu oznámilo, že si může hledat nové angažmá. O pět měsíců později se dohodl na kontraktu s jihokorejským klubem Anyang Halla. V tomto roce ještě zamířil do HC Verva Litvínov, kde začínal svou hokejovou kariéru. V Litvínovském dresu nakonec setrval do konce sezony 2017/18. Po neúspěšně sezoně definitivně oznámil konec kariéry a stal se hráčský agent. \n\n\n\n\n"}
{"id": "362636", "url": "https://cs.wikipedia.org/wiki?curid=362636", "title": "Penthouse", "text": "Penthouse\n\nPenthouse je americký erotický časopis vydávaný v mnoha mutacích po celém světě. V 90. letech vycházel i v ČR, ale pro malý náklad bylo vydávání zastaveno.\n\nSpolečnost Penthouse založil v roce 1965 ve Velké Británii americký občan Bob Guccione v reakci na úspěšné vydávání časopisu \"Playboy\" a \"Hustler\".\n\nZ hlediska odvázanosti se umístil Penthouse někam mezi Playboy a Hustler.\n\nÚspěch byl od počátku až neočekávaně velký, Guccione přenesl centrálu časopisu do USA a vytvořil tím významnou firmu. S nástupem videa rozšířil Guccione aktivity firmy i na erotické filmy, některé se setkaly se zcela mimořádným ohlasem, nejznámější je hraný film \"Caligula\", který se promítal i v běžné filmové distribuci.\n"}
{"id": "362642", "url": "https://cs.wikipedia.org/wiki?curid=362642", "title": "Chí", "text": "Chí\n\nChí (majuskulní podoba Χ, minuskulní podoba χ, řecký název \"Χῖ\") je dvaadvacáté písmeno řecké abecedy a v řecké číselné soustavě má hodnotu 600. \n\n\nV Unicode je podporováno jak \nV HTML je možné je zapsat pomocí &#935; respektive &#967;. Lze je také zapsat pomocí HTML entit\n&Chi; respektive &chi;. \n\nV LaTeXu se pro majuskulní chí používá X z latinky a minuskulní chí se píše příkazem \\chi.\n"}
{"id": "362646", "url": "https://cs.wikipedia.org/wiki?curid=362646", "title": "Radslav Kinský", "text": "Radslav Kinský\n\nRadoslav Jiří Kinský, D.Vet., Ph.D. (14. června 1928 Obora-Kněžičky u Chlumce nad Cidlinou – 12. října 2008 Žďár nad Sázavou), známý jako Radslav, byl český imunobiolog, zakladatel reprodukční imunologie, druhý český velkopřevor pařížské obedience Řádu sv. Lazara Jeruzalémského a čestný a devoční rytíř Maltézského řádu. Pocházel ze starého šlechtického rodu Kinských. Zabýval se získanou specifickou tolerancí, transplantační a reprodukční imunologií.\n\nRadslav Kinský se narodil 14. června 1928 na zámečku Obora u Chlumce nad Cidlinou jako třetí potomek a druhý syn Zdenka Radslava Kinského (14. červenec 1896 Chlumec nad Cidlinou – 1. leden 1975 Řím, pohřben ve Vídni) a jeho manželky (sňatek 7. červen 1921 Praha) Eleonory Schwarzenbergové, rozené Clam-Gallasové (4. listopad 1887 Frýdlant v Čechách - 31. květen 1967 Vídeň, pohřbena ve Vídni), která byla o osm let starší než její muž. Byl bratrem Karla VI. (5. červenec 1911 Čimelice – 9. duben 1986 Vídeň) a Františka Schwarzenberga (24. březen 1913 Praha – 9. březen 1992 Unzmarkt, Rakousko) (z prvního manželství matky) a Václava Norberta Kinského (21. březen 1924, Praha - 9. březen 2008 Pugnano, Itálie). Otec Zdenko Radslav podepsal v září 1938 a v září 1939 deklarace české a moravské šlechty na obranu československého státu a národa.\n\nV roce 1945 jako sedmnáctiletý mladík působil v Plzni jako tlumočník u amerického XXII. sboru a vyřizoval záležitosti v rámci Real Transportation Office – organizace, pomáhající v návratu domů válečným vysídlencům. Za studentského pobytu v Paříži v létě 1946 mu byla díky jeho jazykovému nadání československou ambasádou nabídnuta „prázdninová brigáda“ v diplomatických službách.\n\nBěhem základní vojenské služby v Pardubicích byl v roce 1948 jeho rodině zabaven veškerý majetek. Téhož roku odešli do exilu jeho rodiče, bratr Václav Norbert i sestra Genilda. Po vojně působil ve státním hřebčínu v Chlumci nad Cidlinou, kde „dělal nekvalifikovanou práci“. Jeho žádosti o přijetí na vysokou školu byly zpočátku odmítány. Kinský oslovoval různé vlivné osobnosti včetně prezidenta Antonína Zápotockého, na jehož pokyn byl v roce 1953 přijat na Vysokou školu zemědělskou v Brně. Pracoval také na stavbách mládeže na Ostravsku. V letech 1957–1958 byl vědeckým pracovníkem Ústavu experimentální biologie a genetiky ČSAV v Praze. \n\nRoku 1958 dostal povolení k návštěvě kongresu ve Francii, kde se rozhodl zůstat. 29. listopadu 1958 se v Paříži oženil s gruzínskou princeznou Tamarou Amilakvari. Povolení k odjezdu je někdy dáváno do souvislosti s Kinského spoluprací s StB, kde byl ve svazku č. 41898 evidován jako tajný spolupracovník pod krycím jménem Čingischán. \n\nV Paříži pracoval na oddělení imunopatologie nemocnice St. Antoine, od roku 1960 v pozdějším Národním ústavu zdraví a lékařského výzkumu (INSERM). Zůstal zde až do svého odchodu do penze a stal se ředitelem výzkumu. V tomtéž roce pracoval v Edinburghu v týmu Avriona Mitchisona. Jejich práce byla zaměřena na navození tolerance k alogennímu štěpu na kůži kuřete s užitím suspenze červených krvinek jakožto tolerančního činitele. Takto získané poznatky mohly posloužit nejen k přenosu tkáně mezi dvěma kmeny zvířat, ale nalezly uplatnění i v medicíně. V sedmdesátých a osmdesátých letech se pak kromě jiného významně podílel na výzkumu tlumení imunitní reakce organizmů vnějšími zásahy. K výsledkům mnoha výzkumů z oblasti imunobiologie, na kterých Radslav Kinský pracoval, patří imunosupresivní látky a postupy, kterých se užívá v medicíně při transplantacích orgánů a při léčbě imunopatologických onemocnění.\n\nRadslav Kinský se stal jedním ze zakladatelů reprodukční imunologie a zasloužil se o studium transplantační imunologie spolu s Jamesem Howardem a Avrianem Mitchisonem. Spolu s Guy Voisinem, Gopal Gupta a Gerardem Chaouatem propracovával na pařížském pracovišti znalosti o supresorových T-buňkách, informace o síti a vazbách idotypové a placentární imunologické regulace, MHC reskripci, objevoval zákony vrozené imunity a úlohy NK buněk především na animálním, myším modelu.\n\nVe Francii získal doktorát přírodních věd na Sorbonně a doplnil si vzdělání specializací v oboru imunologie a genetiky. Je autorem řady odborných publikací, absolvoval různé stáže a přednášel po celém světě, mj. na Sorbonně, v Pasteurově ústavu, na univerzitě Duke v Durhamu (USA) a na edinburské univerzitě, dále v Izraeli, v Indii, v Alžírsku atd.\n\nV letech 1973 až 2004 byl druhým velkopřevorem pařížské obedience Řádu svatého Lazara.\n\nV roce 1990 se vrátil do Československa a pracoval v Ústavu péče o matku a dítě v Praze. Roku 1992 mu byl v restitucích vrácen zámek (bývalý cisterciácký klášter) ve Žďáře nad Sázavou, ke kterému patří i zemědělský statek s lesy (5600 hektarů), rybníky (470 hektarů) a polnostmi (180 hektarů). Správa celého majetku byla obnovena k 1. únoru 1993. V roce 1995 získal cenu ministra životního prostředí České republiky. V areálu zámku pořádal mezinárodní symposia reprodukční imunologie.\n\nRadslav Kinský zemřel po dlouhé těžké nemoci na svém zámku ve Žďáru nad Sázavou v neděli 12. října 2008 krátce po půlnoci. Pohřeb se uskutečnil v sobotu 25. října odpoledne ve žďárském konventním kostele Nanebevzetí Panny Marie a svatého Mikuláše. Mši sloužil brněnský biskup Vojtěch Cikrle (* 1946), nekrolog pronesl Karel Schwarzenberg (* 1937). Pohřbu se zúčastil také tehdy bývalý premiér Miloš Zeman (* 1944). V neděli 26. října bylo jeho tělo uloženo do rodinné hrobky při kostele sv. Filipa a Jakuba v Mlékosrbech u Chlumce nad Cidlinou.\n\nRadslav Kinský se 29. listopadu 1958 oženil v Paříži s původem gruzínskou princeznou Thamarou Amilakvari (29. červenec 1935 Paříž – 17. duben 2019 Paříž, pohřbena v rodinné hrobce rodiny Amilakvari v Paříži). V profesním životě se věnovala jaderné energetice, mimo jiné působila v Mezinárodní agentuře pro atomovou energii.\nNarodili se jim 2 synové:\n\nRadslav Kinský si zahrál roli majitele zámku v televizním seriálu Detektiv Martin Tomsa s Markem Vašutem v hlavní roli. Byl také všestranným jezdcem, řídil spřežení a aktivně se účastnil parkurových soutěží i dostihů (mimo jiné ve Velké Chuchli).\n\n\n"}
{"id": "362647", "url": "https://cs.wikipedia.org/wiki?curid=362647", "title": "Tři příběhy", "text": "Tři příběhy\n\nTři příběhy (\"Three Tales\") je název minimalistické videoopery amerického hudebního skladatele Steva Reicha z roku 2002. Obrazy k hudbě vytvořila skladatelova manželka Beryl Korotová.\n\nSestává ze tří částí, z nichž každá zachycuje jeden z velkých (a neslavných) příběhů dějin lidského poznávání:\n\n\nMá posluchače (a diváka) přimět k zamyšlení nad překotným vývojem vědy a techniky. Ve třetí části vystupuje několik významných postav světové vědy, mezi jinými např. zakladatel laboratoře umělé inteligence na MIT Marvin Minsky nebo známý popularizátor evoluční biologie Richard Dawkins.\n\nDílo bylo poprvé uvedeno 12. května 2002, v Česku se mu dostalo premiéry v rámci festivalu Hudební fórum Hradec Králové v roce 2006.\n\n"}
{"id": "362650", "url": "https://cs.wikipedia.org/wiki?curid=362650", "title": "Komorní orchestr Berg", "text": "Komorní orchestr Berg\n\nKomorní orchestr Berg je české hudební těleso interpretující převážně soudobou vážnou hudbu a vážnou hudbu 20. století. Bylo založeno v roce 1995 dirigentem Peterem Vrábelem, který je dodnes jeho uměleckým vedoucím.\n\n\n"}
{"id": "362652", "url": "https://cs.wikipedia.org/wiki?curid=362652", "title": "Monetizace", "text": "Monetizace\n\nMonetizace je proces převodu čehokoli do zákonných platebních hodnot. Může se jednat jak převody vlastnictví zlata, cenných papírů, tak i tisk neboli emise státních bankovek. Často ale také používá v souvislosti s nabytím práva na inkasování financí za jakékoli hodnoty. \n\n"}
{"id": "362654", "url": "https://cs.wikipedia.org/wiki?curid=362654", "title": "Marek Posmyk", "text": "Marek Posmyk\n\nMarek Posmyk (* 15. září 1978) je český profesionální hokejista hrající 1. českou hokejovou ligu za tým HC Motor České Budějovice, kde nastupuje na pozici obránce.\nJe vysoký 196 centimetrů, váží 106 kilogramů.\n\nSvoji extraligovou kariéru zahájil v roce 1995 v týmu HC Dukla Jihlava. Od roku 1997 hrál nižší severoamerické soutěže (AHL, IHL), v sezóně 1999–2000 odehrál několik zápasu v týmu NHL Tampa Bay Lightning. Po návratu do Evropy působil kromě české extraligy (HC Continental Zlín, HC Slavia Praha, HC Lasselsberger Plzeň, HC Mountfield České Budějovice, HC Moeller Pardubice, BK Mladá Boleslav, Rytíři Kladno, HC Verva Litvínov) také v 1. české (KLH Chomutov), německé (Nürnberg Ice Tigers), 2. německé (Lausitzer Füchse), rakouské (EHC Linz) a italské lize (SG Cortina).\n\nVstupní draft NHL : Toronto Maple Leafs 2. kolo celkově jako 36. hráč výběru v roce 1996.\n\n"}
{"id": "362658", "url": "https://cs.wikipedia.org/wiki?curid=362658", "title": "Hans Reichenbach", "text": "Hans Reichenbach\n\nHans Reichenbach (26. září 1891, Hamburk – 9. dubna 1953, Los Angeles) byl německo-americký filosof vědy a představitel logického pozitivismu. Jeho nejznámější dílo je \"The Rise of Scientific Philosophy\" (\"Vznik vědecké filosofie\", 1951).\n\nReichenbach se narodil jako jeden z pěti dětí vzdělaného židovského obchodníka. Po maturitě v Hamburgu studoval stavební inženýrství ve Stuttgartu, fyziku, matematiku a filosofii v Berlíně, Erlangen, Göttingen a v Mnichově. Mezi jeho učiteli byl Ernst Cassirer, David Hilbert, Max Planck a Max Born. Roku 1915 promoval v Erlangen prací o teorii pravděpodobnosti a pak krátce sloužil v německé armádě. Po návratu do Berlína pracoval jako fyzik a inženýr a navštěvoval Einsteinovy přednášky o teorii relativity, od roku 1920 přednášel ve Stuttgartu a vydal několik knih o teorii relativity, zejména „Filosofie prostoru a času“ (1928). Roku 1926 se s Planckovou a Einsteinovou pomocí stal docentem fyziky v Berlíně, kde založil známý „Berlínský kroužek“ a zavedl v Německu tehdy neobvyklý způsob výuky, při níž diskutoval se studenty. Po nacistickém převratu roku 1933 emigroval do Turecka, kde vedl katedru filosofie na univerzitě v Istanbulu a roku 1938 odjel do USA, kde stal profesorem filosofie na University of California, Los Angeles (UCLA), Zde vydal svá nejznámější díla o filosofických základech kvantové mechaniky (1944), o symbolické logice (1947) a \"Vznik vědecké filosofie\" (1951). Posmrtně vyšla ještě kniha o směru času.\n\nReichenbach se přičinil o proslulost Losangeleské univerzity v oboru filosofie a z jeho četných žáků vynikl zejména Hilary Putnam.\n\n"}
{"id": "362664", "url": "https://cs.wikipedia.org/wiki?curid=362664", "title": "Bystré sedlo (Vysoké Tatry)", "text": "Bystré sedlo (Vysoké Tatry)\n\nBystré sedlo (dříve také \"Lorenzovo sedlo\", 2314 m) leží v Soliskovém hřebeni v blízkosti Furkotského štítu ve slovenských Vysokých Tatrách. Do roku 1993 tvořilo turistickou spojnici Mlynické a Furkotské doliny, načež byla žlutá turistická značka posunuta na jih a turistický přechod vede přes Bystrou lávku mezi Bystrými vežičkami a Bystrými hrby. Je dostupný jen v letní sezóně od 15. června do 31. října. Ze sedla jsou nádherné výhledy na Štrbský štít, hřeben Bášt, Veľké Solisko, Kriváň, Okrúhle, Capie a Vyšné Wahlenbergovo pleso.\n\nZ Bystrého sedla je nádherný rozhled jak na východní, tak na západní stranu. Při pohledu k severovýchodu je patrný hřeben rozsochy Kriváně, s výrazným zubem Štrbského štítu (2381 m) napravo. V kotlině v popředí leží Okrúhlé pleso, jedno z nejpozději rozmrzajících ples Vysokých Tater. Za rozsochou Kriváně vyčnívá Kôprovský štít (2363 m), v pozadí vpravo za ním pak Mengusovské štíty (2438 m) a zcela vpravo Vysoká (2547 m). Při pohledu k západu je vidět pokračování rozsochy Kriváně s vrcholem Ostré (2351 m) vlevo a vlastním vrcholem Kriváně (2495 m) vpravo; mezi nimi ční ještě vrchol Krátké (2375 m).\n"}
{"id": "362678", "url": "https://cs.wikipedia.org/wiki?curid=362678", "title": "Andy Ram", "text": "Andy Ram\n\nAndy Ram (* 10. duben 1980 v Montevideu, Uruguay) je současný izraelský profesionální tenista specializující se na čtyřhru. Jeho nejčastějším partnerem byl jeho krajan Jonathan Erlich.Ve své dosavadní kariéře vyhrál 16 turnajů ATP ve čtyřhře.\n\nAndy Ram se zúčastnil 19 zápasů v Davisově poháru za tým Izraele s bilancí 3-4 ve dvouhře a 12-6 ve čtyřhře.\n\n\n"}
{"id": "362681", "url": "https://cs.wikipedia.org/wiki?curid=362681", "title": "Dér el-Medína", "text": "Dér el-Medína\n\nDér el-Medína (arabsky دير المدينة) je novodobé označení archeologické lokality v Egyptě asi 900 km jižně od Káhiry na západním břehu Nilu v okruhu staroegyptského města Vesetu. V době Nové říše se zde nacházelo Thutmosem I. založené privilegované sídliště dělníků a jejich rodin pracujících na královských hrobkách v Údolí králů a Údolí královen. Výzkum lokality prováděl v letech 1917–1947 Francouzský ústav orientální archeologie; významným způsobem se na něm podílel také český egyptolog Jaroslav Černý.\n\n"}
{"id": "362685", "url": "https://cs.wikipedia.org/wiki?curid=362685", "title": "Alphonsa Muttathupadathu", "text": "Alphonsa Muttathupadathu\n\nSvatá Alfonsa od Neposkvrněného Početí, : അല്ഫോണ്സാ മുട്ടത്തുപാടത്ത്, vlastním jménem Anna Muttathupadam (19. srpna 1910 Kudamaloor, Palai, Kérala, Indie – 28. července 1946 Bháránanganam, Palai, Kérala Indie), byla indická řeholnice z řádu sv. Kláry, tzv. klaristka.\n\nPapež Jan Pavel II. ji blahořečil v roce 1986 během své návštěvy Indie. Svatořečena byla 12. října 2008 papežem Benediktem XVI.. Svatá Alfonsa je první svatořečenou Indkou vůbec.\n\nSvaté Alfonose je přisuzováno několik zázraků a její hrob v klášteře v Bháránanganamu se stal významným poutím místem.\n\n"}
{"id": "362691", "url": "https://cs.wikipedia.org/wiki?curid=362691", "title": "Chamuaset", "text": "Chamuaset\n\nChamuaset (též Chaemuaset nebo Chamvese, v překladu z egyptštiny „Zjevený ve Vesetu“) byl ve starověkém Egyptě v období 19. dynastie královský princ – v pořadí čtvrtý syn panovníka Ramesse II., druhý s jeho manželkou královnou Esetnofretou. Zastával významný úřad velekněze Ptahova mennoferského chrámu, na jehož přestavbě se pravděpodobně podílel, v dnešní Sakkáře založil Serapeum – pohřebiště posvátných býků Hapiů a zasloužil se o obnovu některých z už v jeho době velmi starých staveb předchozích králů. Pozdější literární tradicí byl pokládán za slavného učence a velkého mága.\n\nChamuaset se pravděpodobně narodil ještě v době, kdy jeho otec nebyl panovníkem: na reliéfu zachycujícím výpravu do Núbie z počátku Ramesseho spoluvlády se Sethim I. je už zobrazen na válečném vozíku jako chlapec, tehdy patrně pětiletý. Ačkoli se stejně jako jiní Ramesseho synové objevuje na výjevech s vojenskou tematikou, nikdy na rozdíl od ostatních nenesl vojenské tituly.\n\nVe 30. roce vlády svého otce byl pověřen organizací významné první oslavy královského jubilea sed, podobně tomu bylo i se čtyřmi či dokonce až šesti následujícími až do 45. roku vlády. V 52. roce vlády, tehdy už více než šedesátiletý, byl po smrti svých starších bratrů nejstarším královým synem a tedy předpokládaným následníkem. Tento titul však užíval velmi krátce a panovníkem se nestal – zemřel přibližně o 3 roky později, kolem 55. roku vlády Ramesse II.\n\n"}
{"id": "362692", "url": "https://cs.wikipedia.org/wiki?curid=362692", "title": "Serial Attached SCSI", "text": "Serial Attached SCSI\n\nSerial Attached SCSI (SAS) je v informatice sériová sběrnice, která nahrazuje paralelní sběrnici SCSI. Slouží k připojení pevných disků a páskových jednotek. Poprvé byla představena v 80. letech 20. století. Pro komunikaci používá standardní příkazy SCSI. V současné době je o něco pomalejší než aktuální standard SCSI, avšak v roce 2009 byla její rychlost zdvojnásobena – na 6 Gbit/s. Je zpětně kompatibilní se SATA 2.0, takže disky se 3.0 Gbit/s SATA lze připojit na rozhraní SAS, avšak disky SAS k rozhraní SATA připojit nelze.\n"}
{"id": "362698", "url": "https://cs.wikipedia.org/wiki?curid=362698", "title": "Pásková jednotka", "text": "Pásková jednotka\n\nPásková jednotka (též označován jako streamer) je zařízení pro záznam dat, které provádí čtení a zápis dat na magnetickou pásku. Záznam na magnetické pásky se používá zejména pro archivaci a zálohování důležitých dat, typicky pro vytváření záloh obsahu pevných disků Tento typ média je oblíbený pro jeho relativně nízkou cenu a dlouhou (ověřenou) životnost. Vyplatí se tedy pro ukládání velkého množství dat.\n\nPásková jednotka je vstupně-výstupní zařízení a používá sekvenční přístup k datům, na rozdíl od pevného disku s přímým přístupem ( , ). Čtecí hlava harddisku má možnost se během několika milisekund přesunout na jakékoliv místo na disku, avšak pásková jednotka musí postupně převíjet pásku, aby se dostala k požadovanému místu pro zápis nebo čtení dat. Ve výsledku mají páskové jednotky velké zpoždění (tzv. latenci) při vybavování dat. Naproti tomu mají tyto jednotky velkou přenosovou rychlost. Například v roce 2010 technologie Linear Tape Open podporovala rychlosti až 140 MB/s, tedy srovnatelné s rychlostí harddisku.\n\nPáskové jednotky mají rozsahy kapacit od několika megabajtů do stovek gigabajtů nekomprimovaných dat.\n\nNěkterá data mohou být komprimována na menší velikost. Díky tomu, že některé mechaniky používají kompresní poměr 2:1, může být na pásku uloženo až dvojnásobek původní kapacity. Opravdová úložná kapacita je často zmiňována jako nativní kapacita. Některé firmy jako IBM nebo Sony používají i vyšší kompresní poměry, které hodně záleží na druhu ukládaných dat.\n\nPáskové jednotky se k počítači připojují pomocí SCSI (nejpoužívanější), Fibre Channel, SATA, USB, FireWire, FICON nebo jinými rozhraními. Páskové jednotky jsou používány v kazetových silech, kde dochází k automatickému zakládání a vybavování dat uložených na páskách bez manuálních zásahů zvenčí.\n\nUrčitý problém představuje fakt, že design páskových jednotek je určen pro čtení dat ze stále běžící pásky. Pokud je přenos přerušen, páska se nezastaví hned ale musí být nejdříve zpomalena, poté zastavena, převinuta o kus zpět, jednotka restartována a navedena zpět k bodu přerušení čtení. Právě tato nevýhoda snižuje rychlost a plynulost přenosu a také zkracuje životnost jak jednotky, tak média.\n\nU dřívějších jednotek byl nekontinuální přenos dat normální a také nevyhnutelný – výpočetní síla počítače a paměti obvykle nedokázala dodávat konstantní proud dat. Proto byly první jednotky provedeny jako tzv. \"start-stop\" systém. Pásky byly na velkých cívkách a špatně se s nimi manipulovalo. Pro zlepšení výkonu spouštění, zastavování a čtení dat, byla část pásky pomocí podtlaku vytvořeném vývěvou zavedena do dvou mezer, kde byly umístěny navijáky a čtecí/mazací hlavy. Pomocí těchto tzv. \"vakuových sloupů\" a dvou navijáků cívek bylo možno rychle zastavovat, spouštět a převíjet pásku.\n\nNěkterá moderní pojetí jsou stále vyvíjena jako nelineární. Formát IBM 3xxx používá stálý pohyb pásky bez ohledu na datový buffer - data jsou na pásku zapisována v segmentech pokud jsou k dispozici, pokud ne, zapisují se mezery. Pokud jednotka rozpozná nečinnost, znovu načte fragmentované segmenty do bufferu a zapíše před fragmentované sekce. Tento způsob se nazývá \"virtual backhitch\".\n\nPozději, po roce 1980, byl u většiny jednotek zaveden interní datový buffer pro snížení počtu start-stop situací. Tyto jednotky už byly nazývány jako \"páskové streamery\". Páska se zastavila pouze v případě, že buffer neobsahoval žádná data pro zápis nebo naopak pokud byl zcela zaplněn.\n\nOd nedávné doby jednotky nepracují pouze s jednou lineární rychlostí, ale s několika. Přímo v jednotce jsou implementovány algoritmy které dynamicky přizpůsobují rychlost pásky vůči rychlosti dodávky dat z počítače. Rychlosti mohou být například 50 %, 75 % a 100 % z plné rychlosti.\n\nMagnetická páska bývá v současnosti většinou umístěna v kazetě nebo cartridge. Kryt bývá nejčastěji z plastu někdy vyztužen kovovými částmi. Ty mají za úkol zajišťovat bezpečnost křehké pásky při manipulaci. Obyčejné audiokazety byly dříve hojně využívány pro ukládání a distribuci dat pro domácí počítače v dobách, kdy byly diskety příliš drahé.\n\nV roce 2007 analytik Gartneru Dave Russell předpověděl obnovu záloh z pásek do online cloudů - diskových polí do roku 2011 jako hlavní zájem na zálohovacím trhu.\n\nV roce 2011 Fujifilm a IBM referovali, že dosáhli záznamu 29,5 miliardy bitů na palec na magnetické pásce, vyvinutou pomocí BaFe částic a nanotechnologií. Tato technologie umožňuje pojmout 35TB nekomprimovaných dat. Tato technologie však nebude k dispozici pro komerční využití minimálně po další desetiletí.\n\nV dubnu 2014 oznámila firma Sony vývoj nové technologie páskového záznamu, jejíž hustota by měla dosáhnout 148 miliardy bitů na čtvereční palec.Teoreticky by tak bylo možné uložit až 185TB dat na jednu cartridge. Zatím není známo, kdy bude tato technologie komerčně dostupná.\n\n\n"}
{"id": "362699", "url": "https://cs.wikipedia.org/wiki?curid=362699", "title": "Mysl", "text": "Mysl\n\nMysl je soubor rozumu, vnímání, vůle, paměti, představivosti a cítění. Termín „mysl“ je do značné míry abstraktní a v různých kontextech se jeho definice a vlastnosti mění. Obvykle se mysl považuje za čistě lidskou záležitost, ale o mysli se někdy uvažuje i u zvířat. Často se pojem „mysl“ vztahuje jen k myšlenkovým procesům rozumu.\n\nPředmětem zájmu je mysl ve filozofii, psychologii, neurovědě a kognitivních vědách obecně. V některých náboženstvích je mysl oddělená od těla, a obvykle se pak ztotožňuje s duší. V přírodních vědách se mysl považuje za způsob popsání některých částí lidského mozku.\n\n"}
{"id": "362701", "url": "https://cs.wikipedia.org/wiki?curid=362701", "title": "Revizionistický sionismus", "text": "Revizionistický sionismus\n\nRevizionistický sionismus je nacionalistická větev sionistického hnutí. S touto ideologií přišel Vladimír Žabotinský, který požadoval revizi praktického sionismu Davida Ben Guriona a Chajima Weizmanna, který se zaměřoval na nezávislé osadnictví v Erec Jisra'el. Revizionistický sionismus byl naproti tomu soustředěn na vizi „politického sionismu,“ který Žabotinský považoval jako pokračování v odkazu zakladatele moderního politického sionismu – Theodora Herzla.\n\nV raných letech tohoto hnutí, a pod Žabotinského vedením, se revizionističtí sionisté zaměřovali na získání britské podpory pro osadnictví. Později revizionistické skupiny nezávislé na Žabotinského vedení páchaly teroristické akce proti britským cílům v mandátní Palestině, aby urychlily založení židovského státu.\n\nBěhem vývoje revizionistického sionismu vzniklo několik uskupení, kteří sdílelo jeho ideologii. Jednalo se například o mládežnickou organizaci Bejtar či o teroristické organizace Irgun a Lechi. Po vzniku Státu Izrael došlo k přetransformování Irgunu v politickou stranu Cherut, která se později přeměnila v uskupení Gachal a nakonec v současnou politickou stranu Likud.\n\nV roce 1934 byl revizionistickým hnutím jako protiváha centristicky a levicově orientované odborové centrály Histadrut založen odborový svaz Histadrut ha-ovdim ha-le'umit. \n\nIdeologicky revizionistický sionismus obhajoval vytvoření židovského státu na obou stranách řeky Jordán, což by byl stát zahrnující současný Západní břeh Jordánu a celé dnešní Jordánsko, které se v roce 1922 odtrhlo od mandátní Palestiny, v reakci na arabské nepokoje po Balfourově deklaraci. Všechny tři proudy (středový, které obhajoval britskou liberální demokracii a proudy, z nichž později vznikly Irgun a Lechi) podporovaly židovské osídlení na obou stranách řeky (což podporovali i někteří dělničtí sionisté, jako například Ben Gurionova strana Mapaj), ale v mnoha ohledech se však lišili v tom, jak toho má být dosaženo. Žabotinský chtěl v tomto získat podporu od Britů, zatímco Irgun a Lechi chtěli toto území dobýt nezávisle na Britech.\n\n"}
{"id": "362704", "url": "https://cs.wikipedia.org/wiki?curid=362704", "title": "Alexander Waske", "text": "Alexander Waske\n\nAlexander Waske (* 31. březen 1975 v Frankfurtu, Německo) je současný německý profesionální tenista. Ve své dosavadní kariéře vyhrál zatím 4 turnaje ATP ve čtyřhře.\n\n"}
{"id": "362706", "url": "https://cs.wikipedia.org/wiki?curid=362706", "title": "Iďum", "text": "Iďum\n\nIďum ( ) je řeka v Chabarovském kraji a na jeho hranici s Jakutskou republikou v Rusku. Je dlouhá 317 km. Plocha povodí měří 9170 km².\n\nPramení ve východní části Stanového hřbetu. Teče na sever. Její tok je členitý a peřejnatý. V jejím povodí se nachází přibližně 1000 jezer. Ústí zprava do Algamy (povodí Aldanu).\n\nZdrojem vody jsou převážně dešťové a částečně i sněhové srážky.\n"}
{"id": "362710", "url": "https://cs.wikipedia.org/wiki?curid=362710", "title": "Headless Cross", "text": "Headless Cross\n\nHeadless Cross je čtrnáctým studiovým albem britské skupiny Black Sabbath a druhým na kterém zpívá Tony Martin. Na bicí zde hraje legendární a dnes již zesnulý bubeník Cozy Powell.\n\nNa Headless Cross se skupina vrátila k okultním textům o ďáblovi a hudba má temnější nádech, kterým připomíná album \"Black Sabbath\".\n\nAlbum bylo označeno za velmi dobré. V Británii se velmi dobře prodávalo a také turné po Evropě se vydařilo. Naopak v USA byly prodeje nižší.\n\nVe skladbě „When Death Calls“ má kytarové sólo Brian May, kytarista Queen.\nAutory skladeb jsou členové Black Sabbath, pokud není uvedeno jinak.\n\n\n"}
{"id": "362713", "url": "https://cs.wikipedia.org/wiki?curid=362713", "title": "Reverzní transkriptáza", "text": "Reverzní transkriptáza\n\nReverzní transkriptáza je enzym, který katalyzuje proces přepisu genetické informace z ribonukleové kyseliny (RNA) do deoxyribonukleové kyseliny (DNA). Jedná se do jisté míry o výjimku z původního Crickova centrálního dogmatu molekulární biologie, které konstatuje, že RNA vzniká na základě DNA a nikoliv naopak.\n\nPři přenosu genetické informace je obvyklý opačný postup – transkripce. Při něm se přenáší informace z DNA do RNA. Reverzní transkriptáza tedy katalyzuje obrácený směr přenosu. V praxi jde nejčastěji o přenos genetického kódu útočníka (viru) do hostitele (napadené buňky).\n\nReverzní transkriptáza je enzym, který se účastní syntézy DNA, a proto patří mezi DNA polymerázy. Enzym reverzní transkriptázu si osvojily zejména různé viry. Na druhou stranu i lidská telomeráza je v podstatě reverzní transkriptáza.\n\nEnzym reverzní transkriptáza byl objevena roku 1970. Howard Termin jej objevil a izoloval na Univerzitě ve Wisconsinu-Madison v RSV virionech a nezávisle na tom ji v témže roce izolovoval i David Baltimore na MIT ze dvou RNA nádorových virů - R-MLV a RSV. Tento objev znamenal revoluci v oboru molekulární bilogie a vedl k položení základů pro studium a pochopení retrovirologie a nádorových onemocnění. Následné studium reverzní transkriptázy vedlo k objasnění mechanismu replikace retroviru, objevení onkogenů, nástupu molekulárního klonování, výzkumu lidkých rakovinových virů a objevení a léčení HIV/AIDS.\n\nZa svůj objev oba dva obdrželi roku 1975 Nobelovu cenu za fyziologii nebo medicínu (společně i s Renato Dulbeccem).\n\nÚkolem reverzní transkriptázy je přenést genetickou informaci obsaženou ve zdrojové RNA do DNA hostitele. Tento proces se jmenuje reverzní transkripce a využívají jej retroviry, jejichž nejznámější představitel je virus HIV – původce onemocnění AIDS. Reverzní transkriptáza nebývá přítomna v napadené buňce a proto si ji retroviry přinášejí s sebou ve svém těle (virionu).\n\nV laboratorní praxi se tento enzym používá, je-li třeba přenést určitý řetězec RNA do DNA. Následně může být v polymerázových řetězových reakcích taková DNA rychle zmnožena. Znalostí principů, jak funguje reverzní transkriptáza, se využívá při přípravě léků proti retrovirům, konkrétně proti AIDS. Tyto látky se někdy souhrnně nazývají inhibitory reverzní transkriptázy.\n"}
{"id": "362716", "url": "https://cs.wikipedia.org/wiki?curid=362716", "title": "Kirjat Jam", "text": "Kirjat Jam\n\nKirjat Jam (hebrejsky קִרְיַת יָם, doslova „\"Mořské město\"“, v oficiálním přepisu do angličtiny Qiryat Yam, přepisováno též Kiryat Yam) je město v Izraeli, v Haifském distriktu.\n\nLeží v nadmořské výšce 10 metrů při Haifském zálivu, 12 kilometrů severně od Haify.\n\nMěsto bylo založeno roku 1941. Podle jiného zdroje v roce 1945. V období mandátní Palestiny. Jeho zakladateli byla skupina 132 židovských rodin, které přišly z utečeneckých táborů pro Židy, kteří přežili holokaust, v Německu a na Kypru.. Bylo vybudováno na písečných dunách na parcelách zakoupených roku 1939 židovskou stavební společností Gav Jam.\n\nV roce 1951 byla obec povýšena na místní radu (malé město). Status města získala roku 1976. Ve městě funguje osm základních škol, dvě nižší střední a tři střední školy. K dispozici tu jsou čtyři kulturní centra a městská knihovna. K městu přiléhá pás pláží o délce 3 kilometrů. Část z něj o délce několika set metrů již byla upravena pro turistické a rekreační využití, včetně pobřežní promenády.\n\nV únoru 2008 přidal uživatel Google Earth ke Kirjat Jamu poznámku, že bylo vybudováno na ruinách opuštěné arabské vesnice Ghawariny, za což se město se společností Google soudí za pomluvu.\n\nŽije zde mnoho imigrantů ze zemí bývalého Sovětského svazu, kteří tvoří cca polovinu celkové populace, dále Židé ze severní Afriky a Etiopie. Právě Židé z Etiopie (takzvaní falašové) mají v Kirjat Jam jedno ze svých nejvýznamnějších populačních center v Izraeli.\n\nPodle údajů z roku 2009 tvořili naprostou většinu obyvatel Židé – cca 33 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 37 700 osob). Jde o středně velkou obec městského typu s dlouhodobě stagnující populací. K 31. prosinci 2014 zde žilo 38 900 lidí. Věková skladba populace není příznivá. Roku 2013 zde byl druhý nejnižší podíl obyvatelstva ve věku do 17 let ze všech sídel městského charakteru v Izraeli (jen 19,9 % z celkové populace obce).\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "362718", "url": "https://cs.wikipedia.org/wiki?curid=362718", "title": "Zátvor (Zálezlice)", "text": "Zátvor (Zálezlice)\n\nZátvor () je jednou ze tří částí obce Zálezlice v okrese Mělník. Někdejší ves v těsném západním sousedství Zálezlic dnes s vlastními Zálezlicemi stavebně zcela splývá a tvoří jednu základní sídelní jednotku Zálezlice. Při sčítání lidu roku 2001, tedy ještě před povodní, jež obec výrazně poznamenala, připadalo na Zátvor 27 domů se 73 obyvateli.\n\nPrvní písemná zmínka o vesnici pochází z roku 1275 (\"in villa Zathor\").\n"}
{"id": "362719", "url": "https://cs.wikipedia.org/wiki?curid=362719", "title": "Volby do zastupitelstev krajů v Česku 2008", "text": "Volby do zastupitelstev krajů v Česku 2008\n\nVolby do zastupitelstev krajů se v roce 2008 uskutečnily společně s prvním kolem voleb do Senátu 17. a 18. října; termín vyhlásil prezident České republiky 16. července. Volilo se ve 13 krajích mimo hlavní město Prahu, kde je v postavení zastupitelstva kraje zastupitelstvo města zvolené před 2 roky.\n\nVe srovnání s předchozími krajskými volbami byla účast voličů nečekaně vysoká (40,3 %). Díky tomu ve všech krajích překvapivě zvítězila Česká strana sociálně demokratická, která spolu s KSČM získala většinu křesel (i v několika krajích, kde ostatní úspěšné strany měly dohromady více hlasů; způsob přepočtu posiluje velké strany). To znamená, že Občanská demokratická strana, která dosud měla 12 hejtmanů, nebyla schopna vytvořit žádnou koalici (jinak než jako slabší partner ČSSD); naopak ČSSD byla na spolupráci s KSČM odkázána pouze ve 3 krajích a v ostatních mohla uzavřít koalice s menšími stranami.\n\nPrvní taková byla oznámena na Liberecku, ta se však při jednání rozpadla. Koalice s KDU-ČSL a SNK ED uzavřela ČSSD v Pardubickém a Královéhradeckém kraji; v Plzeňském, Středočeském a kraji Vysočina ji podpořila KSČM, v Moravskoslezském kraji byly obě strany v přímé koalici, v Karlovarském navíc s místním hnutím Doktoři (za uzdravení společnosti). V Olomouckém a Zlínském kraji vznikla koalice ČSSD s ODS a KDU-ČSL. Ve zbylých čtyřech krajích se 13. listopadu, kdy byli zvoleni první noví hejtmani v Hradci Králové a Zlíně, stále jednalo. V Jihočeském a Jihomoravském kraji vznikla velká koalice ČSSD s ODS (na jižní Moravě se ale rozpadla odchodem ODS z koalice v červnu 2010 ), v Ústeckém také (doplněna o přeběhlíka z hnutí Severočeši.cz) a v Libereckém hodlala ČSSD hledat podporu ad hoc.\n\nPřehled výsledků politických stran, které jako samostatně kandidující získaly v celorepublikovém součtu více než 1% hlasů. U stran, které kandidovaly v některých krajích v koalici, nejsou tyto hlasy započítány.\n\nUvedeni jsou zvolení zastupitelé podle navrhující strany; menší strany jako KDU-ČSL a SNK ED kandidovaly v řadě krajů v koalicích, takže tabulka není přímo srovnatelná s ostatními.\n\n\n"}
{"id": "362720", "url": "https://cs.wikipedia.org/wiki?curid=362720", "title": "Milan Býček", "text": "Milan Býček\n\nMilan Býček (* 1963) je přední český filmový architekt. Narodil se 28. února 1963 ve Strakonicích, kde následně vystudoval gymnázium, po kterém absolvoval vysokou školu obor architektura v Brně. Filmofrafii se začal věnovat na konci 80. let 20. století. Jeho prvním samostatným filmem byl Menzelův Život a neobyčejná dobrodružství vojína Ivana Čonkina. Hned za svou premiéru byl nominován na ocenění Český lev. Podílel se například dnes už na kultovních filmech jako Pelíšky, Musíme si pomáhat, Pupendo nebo Občanský průkaz.\n\nNominaci získal i za další snímky jako Želary, Rok ďábla, Horem pádem nebo Obsluhoval jsem anglického krále či Milada. Svého prvního Českého lva získal za snímek Hořící keř, podruhé ho vyhrál za práci na filmu Masaryk.\n\nPracoval na těchto filmech:\n\n\n\n\n"}
{"id": "362721", "url": "https://cs.wikipedia.org/wiki?curid=362721", "title": "Orlice Choceň", "text": "Orlice Choceň\n\nSaB Orli Choceň je softballový a baseballový klub, založený v roce 1977 a působící v Chocni (okres Ústí nad Orlicí), jehož domovským areálem je Městský softballový a baseballový stadion. \n\nV minulosti klub pořádal mnoho evropských a světových akcí: Mistrovství Evropy kadetů v baseballu (1997), Mistrovství Evropy juniorů a juniorek v softballu (2002), Mistrovství Evropy mužů v softballu (2003), Akademické Mistrovství světa v baseballu (2008), Mistrovství Evropy žáků v baseballu (2013). V roce 2018 se výčet mezinárodních turnajů rozrostl o historicky 1. ročník Mistrovství Evropy ve slowpitchi mužů (12. až 16. června 2018). Mezi další významné akce určitě patří: Final Four Českého baseballového poháru (2015 a 2016) a Mistrovství České republiky veteránů v baseballu (2017). V neposlední řadě byla Choceň i tradičním místem pro školení evropských softballových rozhodčích (ESF, European softball federation).\n\nZajímavostí z historie je i skutečnost, že v roce 1997, kdy Choceň zasáhla vlna povodní, tak při ME kadetů proběhlo historicky 1. utkání v baseballu pod umělým osvětlením.\n\nMužské družstvo hrající 1. ligu, která je 2. nejvyšší soutěží v ČR. V letech 2000 a 2001 hrál A-tým mužů Českou baseballovou extraligu, nejvyšší soutěž v ČR.\n\nŽeny dlouhodobě dominují oblastní soutěži žen (Východočeská liga žen) pod vedením Milana Bečičky. Juniorky se úspěšně zapojují do soutěží České softballové asociace - 2. liga juniorek, za tým Falcons Softball Hradec Králové.\n\nVelkou tradici v Chocni má i slowpitch (upravená verze softballu). V roce 2018 se uskutečnil již 24. ročník Slowpitch Cupu Choceň, pod vedení zakladatele turnaje Lukáše Záruby. Turnaj láká rok od roku více fanoušků, a to nejen na hru samotnou, ale zejména na doprovodný program pro děti i dospělé. Dosah tohoto turnaje je více než zřejmý, jelikož i díky  němu se do Chocni v uplynulých 2 letech podařilo dostat 2 významné evropské turnaje ve slowpitchi. V roce 2017 to byl ligový turnaj ESSL (European Slowpitch Softball League) s týmy z Dominikánské republiky, USA ad. V roce 2018 poté, již výše zmíněné, I. Mistrovství Evropy ve slowpitchi mužů.\n\nStále vzrůstající členská základna, čítající (ke konci roku 2017) více jak 70 dětí do 15 let, je velmi dobrou vizitkou práce s mládeží a rozvojem klubu. Od září 2016 se také podařilo znovu navázat spolupráci se místními základními školami (ZŠ Svatopluka Čecha, ZŠ M. Choceňského a ZŠ Javornického Vysoké Mýto) a rozjet projekt Intenzifikace školních sportovních kroužků a školních lig, který pořádá Česká softballová asociace. V 1. a 2. ročníku se do projektu (čítajícího 3 turnaje ročně) zapojilo více než 300 dětí. O významném postavení rozvojového sýstému svědčí i to, že v minulých letech v areálu v Chonci proběhli Finálové turnaje Základních škol v beeballu a teeballu.\n\n"}
{"id": "362732", "url": "https://cs.wikipedia.org/wiki?curid=362732", "title": "Glukokortikoidy", "text": "Glukokortikoidy\n\nGlukokortikoidy jsou steroidní hormony tvořené kůrou nadledvin, tvorbu řídí přední lalok hypofýzy (ACTH). Hlavními představiteli jsou kortizol a kortikosteron.\n\nChemickým základem glukokortikoidů, stejně jako dalších steroidů, je steranové jádro (cyklopentanoperhydrofenantren) složené ze 17 uhlíků. Vzniká v nadledvinách z cholesterolu, který je enzymaticky přeměněn na pregnenolon; tento děj ovlivňuje ACTH, z adenohypofýzy. Z pregnenolonu postupně vzniká kortizol a jiné steroidy.\n\nKortizol je uvolňován z buněk nadledvin do krevní plazmy, kde se reverzibilně váže na plazmatický globulin – transkortin, plazmatický albumin a část je v krevní plasmě volná a má biologický účinek. V závislosti na aktuálních potřebách organismu se poměr vázaného a volného hormonu mění. Krví se glukokortikoidy dostávají do celého organismu, vstupují do cytoplazmy cílových buněk, kde působí. Glukokortikoidy se mohou absorbovat z kůže a sliznic.\n\nGlukokortikoidy umožňují přednostní energetické využití bílkovin a tuků. Ve svalech, kostech a tukové tkáni mají katabolický účinek, ale v játrech mají anabolický účinek, zvyšují syntézu glukózy a glykogenu.\n\nÚčinek na:\n\nHlavně kortizol má vliv na metabolismus sacharidů, protože snižuje utilizaci glukózy v periferii, takže má hyperglykemizující efekt. Zvyšuje tvorbu glykogenu a jeho ukládání do jater. Podporuje glukoneogenezu z proteinů, čímž rovněž zvyšuje glykémii. Hlavním katabolickým účinkem je rozklad proteinů a snížení jejich tvorby. Způsobuje redistribuci lipidů, zvyšuje se uložení tuků v oblasti břicha, na zádech a tváři na úkor končetin.\n\nGlukokortikoidy snižují migraci, proliferaci a exkreci imunologicky aktivních látek, mají protizánětlivý účinek. Tento účinek se využívá při léčbě zánětu, ale bez odstranění příčiny. Kortizol má také protialergický a imunosupresivní účinek, protože potlačuje imunitní reakce a zmenšuje lymfatické uzliny.\n\nZdroj 1: Kortizol snižuje počet lymfocytů, monocytů, eosinofilů a jiných leukocytů, naproti tomu zvyšuje počet erytrocytů, což je asi způsobené sníženou fagocytózou.\n\nZdroj 2: Kortizol způsobuje leukocytózu, zvyšuje počet neutrofilů (proto např.léčba SLE glukokortikoidy), které se uvolňují ze stěn cév do krevního oběhu. Nedostatek kortizolu snižuje počet volných neutrofilů v krvi a označuje se jako neutropenie.\n\nProtože glukokortikoidy mají katabolický účinek hlavně na metabolismus bílkovin, zpomalují tvorbu a růst kostí a svalů. Je to způsobené především degradací proteinů a jejich sníženou tvorbou.\n\nZvýšená hladina glukózy způsobuje příznaky euforie a radosti. Podávání glukokortikoidů v terapeutických dávkách však může být komplikováno rozvojem deprese či jiné psychotické poruchy.\n\nDíky mnohočetným fyziologickým účinkům glukokortikoidů v organismu dochází k častému výskytu nežádoucích účinků. Intenzita a výskyt nežádoucích účinků závisí na dávce, druhu přípravku a délce užívání. Použití glukokortikoidů pro imunosupresi a antiflogistickou léčbu může vyvolat:\n\nKritériem pro výběr daného glukokortikoidu je jeho poměr mezi glukokortikoidní a mineralokortikoidní aktivitou.\n\nPři insuficienci kůry nadledvin se používají nejmenší možné dávky glukokortikoidů (30 mg hydrokortisonu/den – 2/3 dávky ráno, 1/3 dávky večer) s mineralokortikoidem (0,05 – 0,3 mg fludrokortisonu/den). Pokud je pacient vystaven stresu a zátěži, je nutno tyto dávky zvýšit.\n\nGlukokortikoidy mají vynikající antiflogistické a imunosupresivní účinky, zejména se užívají u zánětů vzniklých na podkladě imunologickém. Nutné jsou syntetické glukokortikoidy, které jsou oproti hydrokortisonu účinnější. U neendokrinologických onemocnění potlačuje příznaky onemocnění, ale neléčí příčinu samotnou, proto může proces progredovat i při maskování klinických projevů. Z toho důvodu je nutné zvážit, převažuje-li efekt užívání nad možnými riziky. U život ohrožujících stavů je používání velkých dávek nutné, jinak se snažíme o používání co nejnižších dávek.\n\nParenterální aplikace (intramuskulární, intravenózní)- nemusí nutně znamenat rychlejší nástup účinku (intracelulární ovlivnění transkripce trvá asi 8 hodin od aplikace)\nPerorální aplikace\nLokální aplikace (i.m. injekce, aerosolu, kapek, krémy a jiná externa)\npři krátkodobém používání má minimální riziko systémových nežádoucích účinků\npři dlouhodobém lokáním používání má velké riziko lokálních nežádoucích účinků (lokální atrofie)\npro lokální použití se nejčastěji používá: betamethason, beclometason, budesonid, fluticason, flunisolid (mají vyšší protizánětlivý účinek než při p.o. podání)\n"}
{"id": "362733", "url": "https://cs.wikipedia.org/wiki?curid=362733", "title": "Ja'akov Dori", "text": "Ja'akov Dori\n\nJa'akov Dori (: יעקב דורי, rodným jménem Ja'akov Dostrovsky, : Яков Достровский; 8. října 1899, Oděsa – 22. ledna 1973, Haifa) byl izraelský generál a první náčelník Generálního štábu Izraelských obranných sil.\n\nNarodil se v Oděse v tehdejším carském Rusku (dnešní Ukrajina). Společně s rodiči emigroval roku 1905 po protižidovském pogromu v Oděse do osmanské Palestiny. Po ukončení střední školy v Haifě se zapsal do Židovských legií, což byla součást britské armády během první světové války. Později vstoupil do Hagany a přijal krycí jméno Dan. Během služby v Haganě byl velitelem v Haifě. V roce 1929 se oženil s Badanou Pintovou, která rovněž pocházela z Ukrajiny.\n\nRoku 1939 byl jmenován náčelníkem štábu Hagany a tuto pozici zastával až do roku 1946. Jeho úkolem bylo transformovat Haganu z obranné organizace v klasickou armádu. V letech 1946 až 1947 se rovněž účastnil židovských delegací, které se pokoušely získat zbraně od Spojených států amerických.\n\nKdyž byly v květnu 1948 založeny Izraelské obranné síly, stal se jejich prvním náčelníkem Generálního štábu. Avšak navzdory jeho dobrému velení a organizačním schopnostem trpěl zdravotními obtížemi a měl potíže s velením jednotkám během izraelské izraelské války za nezávislost, a tak byl nucen spoléhat na svého zástupce Jigaela Jadina. Ve funkci setrval až do 9. listopadu 1949, kdy armádu opustil. Ve funkci náčelníka štábu jej nahradil Jadin.\n\nI poté, co armádu opustil, nepřestal nosit důstojnický odznak. Následně byl jmenován předsedou vědecké rady při kanceláři premiéra Davida Ben Guriona. Později se stal prezidentem Technionu v Haifě a tuto pozici zastával až do roku 1965.\n\nJeho syn Jerachmiel Dori sloužil jako velitel u ženistů. Jeho dcera Etana Padan je biochemička a profesorka mikrobiologické ekologie na Hebrejské univerzitě v Jeruzalémě.\n\n"}
{"id": "362737", "url": "https://cs.wikipedia.org/wiki?curid=362737", "title": "Alexej Čerepanov", "text": "Alexej Čerepanov\n\nAlexej Čerepanov (; 15. leden 1989 Barnaul, Rusko – 13. říjen 2008 Čechov, Rusko) byl ruský profesionální hokejista. Nastupoval na pozici útočníka.\n\nSvoji profesionální kariéru zahájil v roce 2006 v týmu ruské ligy Avangard Omsk. V roce 2007 byl draftován týmem NHL New York Rangers jako číslo 17. Rozhodl se však zůstat v Omsku, se kterým hrál od sezóny 2008/2009 Kontinentální hokejovou ligu po boku Jaromíra Jágra.\n\nDvakrát byl účastníkem MS dvacetiletých, na kterých získal s Ruskem stříbro a bronz.\n\n13. října 2008 při zápase KHL Viťaz Čechov - Omsk zkolaboval ve třetí třetině na střídačce a přes veškerou snahu o oživení zemřel na srdeční selhání. Do konce utkání zbývalo 2:55. Hrál v řadě s Jaromírem Jágrem, se kterým hovořil krátce poté, co opustili led, když Čerepanov zkolaboval. Podle trenéra Wayne Fleminga: „Dosedl, omdlel a zbledl.\" Jágr volal okamžitě pomoc. Čerepanov byl zpočátku oživován na hráčské lavičce a když se pokusy ukázaly být neúspěšnými, hráči jej přenesli do šatny, zatímco lékaři pokračovali v oživování. Posléze byl převezen do místní nemocnice, avšak později večer byl prohlášen za mrtvého. První zprávy naznačovaly, že zemřel na srdeční infarkt.\n\nPřestože pocházel z města vzdáleného 400 km, rodina si přála, aby byl pohřben Omsku, městě, kde začal jako mládežník hokejovou kariéru. Rozloučení se zúčastnily tisíce lidí. Před tím, než byl pohřben na Starém severním hřbitově, byla rakev vystavena na ledě v hale Avangardu.\n\nBezprostředně po Čerepanově smrti se vyrojila spousta rozporuplných zpráv a podezření. První zprávy naznačovaly, že trpěl ischemickou chorobou a mnoho zpráv bralo v potaz úroveň lékařské péče a kladlo otázku, proč lékaři Avantgardu nevěděli o jeho potížích. Jiné zprávy oznamovaly, že při pitvě byly prokázány příznaky myokarditidy. Ostatní lékaři, především v Severní Americe, prvním zprávám nedůvěřovali a namítali, že je nepravděpodobné, aby mladý sportovec trpěl nediagnostikovanou formou ischemie; zčásti proto, že před draftem NHL musel projít lékařskými testy. V dalších zprávách z Ruska byla za příčinu smrti označena hypertrofická kardiomyopatie (HKMP), což se zdá pravděpodobnější, neboť onemocnění je nejčastější příčinou náhlých úmrtí mladých sportovců.\n\nKromě otázek spojených se stanovením příčiny náhlé smrti, ruská oficiální místa začala ihned po neštěstí šetřit další okolnosti. Předmětem vyšetřování byla reakce týmu na mimořádnou situaci, činnost místních záchranářů a funkčnost přístrojů. Bylo třeba vyjasnit, proč byl Čerepanov vůbec připuštěn ke hře, když jeho obtíže se srdcem musely být během lékařských testů nutně odhaleny. Ukázalo se, že ambulance povinně přítomná na všech zápasech KHL odjela pět minut před koncem a defibrilátor v hale nefungoval.\n\nVyšetřování trvalo několik měsíců. V prosinci se objevily zprávy, že vzorky moči a krve ukazují na krevní doping. Později úřední místa oznámila, že krevní doping byl ve skutečnosti pokus týmových funkcionářů a lékařů pochybnými prostředky zlepšit Čerepanovův stav. Po tomto odhalení KHL pozastavila činnost pěti činovníkům a lékařům Avantgardu kvůli léčbě, která má být svěřena jen zkušenému kardiologovi. Vyšetřování bylo znovu otevřeno v srpnu 2009 poté, co federální vyšetřovatel usoudil, že suspendování lékaři neznali stav Čerepanova srdce a nepředepsali mu léky, které bral. Hráčův agent Jay Grossman prohlásil, že testy provedené v NHL před vstupním draftem v roce 2007 neodhalily žádné zdravotní obtíže.\n\n"}
{"id": "362739", "url": "https://cs.wikipedia.org/wiki?curid=362739", "title": "Lot (burza)", "text": "Lot (burza)\n\nLot je standardizované množství aktiva (např. měny, futures kontraktu nebo cenného papíru), se kterým se obchoduje. V některém případu se může jednat i o nejmenší obchodovatelné množství – často u akcií nebo forexu. Obchodování v lotech je realizováno na burzách a velikost lotu stanovuje.\n\nPokud má akciová společnost stanovený lot u akcií na 100 kusů, může se obchodovat minimálně se 100 kusy nebo s celými násobky lotů – 200, 300 kusů atd.\n\nU forexu znamená velikost lotu počet jednotek základní měny. Když je lot 100 000, smí se obchodovat například s minimálně 100 000 USD apod. Někteří forex brokeři umožňují obchodovat i miniloty (0,1 lotu) nebo mikroloty (0,01 lotu). Tím se snižuje minimální nutná investovaná částka pro otevření pozice. Díky obchodování na páku se dá otevřít i větší obchodní pozice. Investor dostává vypůjčené peníze od brokera. V případě páky v hodnotě 100:1 je potřeba investovat pouze 1 000 USD místo 100 000 USD.\n\nVelikost lotu u cenných papírů určuje burza, na které se obchoduje. V případě Burzy cenných papírů Praha se jeden lot rovná jednomu kusu cenného papíru.\n\nPříklad velikostí lotu pro vybrané akciové společnosti na pražské burze je uveden níže.\n\n"}
{"id": "362740", "url": "https://cs.wikipedia.org/wiki?curid=362740", "title": "Armáda zelené zástavy", "text": "Armáda zelené zástavy\n\nArmáda zelené zástavy () byl název jedné z čínských armád v dobách dynastie Čching. Skládala se zejména z Číňanů a operovala současně s armádou Osmi korouhví.\n\nPůvodně se Armáda zelené zástavy skládala z čínských jednotek, které se Čchingům vzdaly při mandžuském dobytí Číny v roce 1644. Šlo především o délesloužící vojáky ze sociálně znevýhodněných skupin, kteří zůstali segregováni od společnosti i po začlenění do armády (a to zejména z důvodu protivojenských sentimentů v době pozdní dynastie Ming a nízkého a nepravidelně vypláceného platu, který jim často neumožnil ani ženitbu a založení rodiny).\n\nNa službu v Armádě zelené zástavy bylo nahlíženo jako na celoživotní zaměstnání. Nešlo o dědičnou kastu, přestože se vojáky Armády zelené zástavy často stávali právě synové a jiní mužští příbuzní stávajících vojáků této armády (a právě na ně byly zaměřeny náborové kampaně vlády).\n\nStruktura Armády zelené zástavy byla značně roztříštěná, s velkým množstvím místních posádek různé velikosti. Tyto posádky byly rozděleny do jednotek velikosti praporu, odpovědných místnímu provinčnímu veliteli. Od 18. století plnily jednotky Armády zelené zástavy převážně úkoly četnictva a policie při udržování místního pořádku a potlačování lokalizovaných nepokojů. Dále poskytovali ozbrojenou podporu při výkonu soudní moci a daňové správy. Poskytovali však též hlavní masu vojáků při velkých vojenských taženích.\n\nStejně jako v případě jednotek Osmi korouhví začala vojenská síla Armády zelené zástavy v 18. století upadat. Jejich vojenské jednotky přestaly být schopny klást účinný odpor nejen západním mocnostem (např. Británii v Opiových válkách), ale i vnitřnímu nepříteli (během povstání tchaj-pchingů).\n"}
{"id": "362749", "url": "https://cs.wikipedia.org/wiki?curid=362749", "title": "Ferdinand Stiebitz", "text": "Ferdinand Stiebitz\n\nFerdinand Stiebitz [štíbic] (7. července 1894, Velvary – 10. října 1961 Brno) byl český klasický filolog, překladatel z řečtiny a latiny.\n\nNarodil se 7. července 1894 ve Velvarech. V letech 1905–1913 studoval na gymnáziu v Praze XII, poté se věnoval klasické filologii na Filozofické fakultě Univerzity Karlovy v Praze (r. 1913–1920, s válečnou přestávkou). Po ukončení studií vyučoval na gymnáziích v Praze (1920–1922), v Košicích (1922–1924) a v Brně (1924–1925). V roce 1928 byl na studijním pobytu na univerzitě v Berlíně. R. 1922 získal titul PhDr., r. 1931 se habilitoval, r. 1936 se stal mimořádným a o rok později řádným profesorem v oboru klasické filologie. V letech 1947–1948 byl děkanem Filozofické fakulty Masarykovy univerzity v Brně.\n\nZemřel 10. října 1961.\n\n\n\n\n\n"}
{"id": "362750", "url": "https://cs.wikipedia.org/wiki?curid=362750", "title": "Senátní obvod č. 27 – Praha 1", "text": "Senátní obvod č. 27 – Praha 1\n\nSenátní obvod č. 27 – Praha 1 je dle zákona č. 247/1995 Sb. pro volby do Senátu tvořen územím městských částí Praha 1, Praha 7 a Praha-Troja. Dále zahrnuje část území městské části Praha 2, tvořenou k. ú. Nové Město, část území městské části Praha 5, tvořenou částí k. ú. Malá Strana ležící na území městské části Praha 5, a část území městské části Praha 6, tvořenou k. ú. Střešovice, částí k. ú. Bubeneč, částí k. ú. Hradčany a částí k. ú. Sedlec ležícími na území městské části Praha 6. Zákonem č. 195/2010 Sb. bylo k obvodu připojeno katastrální území Vyšehrad ze senátního obvodu č. 26 – Praha 2. Od roku 2014 je součástí obvodu také území k. ú. Suchdol.\n\nVe volbách kandidovalo 15 kandidátů. V prvním kole jasně zvítězil bývalý rektor Univerzity Karlovy Václav Hampl (s podporou KDU-ČSL a Strany zelených), do druhého kola s ním postoupil dosavadní senátor Zdeněk Schwarz (s podporou ODS). S odstupem třetí skončil Martin Bursík (LES, s podporou TOP 09) a čtvrtá sexuoložka Laura Janáčková (s podporou ANO). Pátý skončil vysokoškolský pedagog Petr Pavlík (ČSSD). Žádný další kandidát nezískal více než 5 % hlasů voličů.\n\nI v roce 2008 byl zájem voličů fragmentován. V prvním kole zvítězil ředitel pražské záchranné služby Zdeněk Schwarz (získal 25,8 % hlasů), druhá byla také lékařka Blanka Haindlová. Další tři kandidáti získali více než 10 % hlasů. Dosavadní senátor Martin Mejstřík skončil šestý. V druhém kole za relativně nižší volební účasti vyhrál a senátorem se stal Zdeněk Schwarz.\n\nV prvním kole byl zájem voličů značně fragmentován. Vyhrál Petr Weiss (29,93 % hlasů), do druhého kola s ním postoupil Martin Mejstřík s pouhými 13,05 %. Každý z dalších 7 kandidátů získal více než 4 % hlasů. V druhém kole pak za relativně vyšší účasti překvapivě zvítězil Martin Mejstřík a stal se senátorem.\n\nMimořádné doplňovací volby se konaly v roce 1999 z důvodu úmrtí dosavadního senátora Václava Bendy. Již v prvním kole drtivě zvítězil nezávislý kandidát podnikatel Václav Fischer, když získal 71,2 % hlasů.\n\nPrvní volby se vyznačovaly relativně vysokou volební účastí (49,72 % v prvním kole). První kolo jasně vyhrál Václav Benda (získal 39,97 % hlasů), do druhého kola s ním postoupil Pavel Tigrid (19,41 %), třetí skončil Jiří Dienstbier (16,49 %). V druhém kole za již menší volební účasti (40,21 %) byl senátorem zvolen Václav Benda.\n\n"}
{"id": "362751", "url": "https://cs.wikipedia.org/wiki?curid=362751", "title": "Žáček", "text": "Žáček\n\nŽáček může být malý žák, jedná se také o české příjmení:\n\n\n"}
{"id": "362770", "url": "https://cs.wikipedia.org/wiki?curid=362770", "title": "Vrčeň", "text": "Vrčeň\n\nObec Vrčeň se nachází v okrese Plzeň-jih, kraj Plzeňský. Nachází se 35 km jihovýchodně od Plzně, 4 km od centra města Nepomuk. Obcí protéká řeka Úslava a prochází tudy silnice II. třídy č. 191 Nepomuk – Rožmitál pod Třemšínem (Příbram, Praha). Rozléhá se na celkové katastrální výměře 705 ha. V obci, která hospodaří na 146 ha vlastního lesa, žije obyvatel.\n\nVrčeň se rozprostírá v kotlině v nadmořské výšce 420–450 metrů n. m. Sevřená je okolními lesy. Mezi největší patří \"Štědrý\", jehož vrchol leží v nadmořské výšce 668 metrů. Občanům slouží Pošta-Partner, prodejna potravin, základní škola a mateřská škola. V obci Vrčeň také trvale bydlí sólistka Národního divadla v Praze a Metropolitní opery v New Yorku paní Eva Urbanová.\n\nPrvní písemná zmínka o obci pochází z roku 1189.\n\nV obci je nepřehlédnutelnou dominantou gotický kostel sv. Vavřince, vystavěný již v první polovině 14. století. Procházející návštěvník zde může spatřit řadu barokních soch z druhé poloviny 18. století: socha svatého Vojtěcha u pošty, socha Panny Marie Immaculaty na návsi, socha svatého Jana Nepomuckého před mostem přes Úslavu, socha svatého Jana Nepomuckého na návsi a socha svatého Vojtěcha u rybníku.\n\nNa místním hřbitově je pomník rudoarmějců. Za obcí Vrčeň se také nachází kaple sv. Vojtěcha, jde o raně barokní osmibokou centrální stavbu.\n\n\n"}
{"id": "362773", "url": "https://cs.wikipedia.org/wiki?curid=362773", "title": "Eugène Rousseau", "text": "Eugène Rousseau\n\nEugène Marsille Rousseau (asi 1810 – 1870) byl francouzský a americký šachový mistr, na počátku čtyřicátých let 19. století nejsilnější hráč v New Orleansu.\n\nRousseau pocházel z Francie a byl vzdáleným příbuzným Jeana-Jacquese Rousseaua. V roce 1839 prohrál v pařížské kavárně Café de la Régence s Lionelem Kieseritzkym tzv. zápas o stu partiích. Roku 1841 odjel do USA, usadil se v New Orleansu a sehrál zde dva zápasy s Johnem Williamem Schultenem. První zápas prohrál 10:11 (=0), ale již ve druhém zvítězil 7:4 (=0). Když pak Schultena porazil v roce 1843 13:8 (=0), začal být považován za nejsilnějšího amerického hráče. \n\nVelký soupeř však Rousseauovi vyrostl v nejlepším hráči v New Yorku, kterým byl Charles Henry Stanley. Proto byl v prosinci roku 1845 v New Orleansu zorganizován jejich vzájemný zápas, ve kteréme Stanley zvítězil v poměru 15:8 (=8) a byl všeobecně uznán jako první mistr USA v šachu. Stanley tento zápas popsal v knize \"Thirty-one games at chess\" (1846, Třicet jedna šachových partií), což je první americká kniha, popisující šachový zápas. Rousseaovým sekundantem v zápase byl Eugene Morphy, strýc tehdy osmiletého Paula Morphyho, který zápas sledoval a díky kterému se začal ještě více zajímat o šachy. \n\nV rozmezí let 1849-1850 sehrál Rousseau v New Orleansu přes padesát partií se začínajícm Paulem Morphym, který vyhrál většinu z nich. Roku 1850 prohrál Rousseau zápas s Johannem Jacobem Löwenthalem 0:5. Roku 1867 se zúčastnil mezinárodního šachového turnaje v Paříži a skončil zde na posledním třináctém místě se ziskem pěti bodů z dvaceti čtyř možných. Porazil však druhého v pořadí Simona Winawera (turnaj vyhrál Ignaz Kolisch).\n\nRousseau zemřel roku 1870. Je po něm pojmenován tzv. Rousseaův gambit \"1. e4 e5 2. Jf3 Jc6 3. Sc4 f5\". \n"}
{"id": "362774", "url": "https://cs.wikipedia.org/wiki?curid=362774", "title": "Voroňja", "text": "Voroňja\n\nVoroňja ( ) je řeka na Kolském poloostrově v Murmanské oblasti v severozápadním Rusku. Je dlouhá 155 km. Povodí řeky je 9940 km².\n\nOdtéká z jezera Lovozero. Na horním toku protéká širokou dolinou, která se na dolním toku mění v úzkou a hlubokou soutěsku s mnoha peřejemi a vodopády. Nejvyšší vodopád Padun druhý má výšku 26,7 m. Ústí do Voroňské zátoky Barentsova moře.\n\nPrůtok je regulovaný vlivem jezer na řece a jejich přítocích a maximum není proto příliš výrazné. Průměrný roční průtok vody u Golicyně činí 114 m³/s.\n\nNa řece byla vybudována Serebrjanská vodní elektrárna, za jejichž hrází vznikla Serebrjanská přehrada.\n"}
{"id": "362781", "url": "https://cs.wikipedia.org/wiki?curid=362781", "title": "Vyměřování světa", "text": "Vyměřování světa\n\nVyměřování světa (2005, německy \"Die Vermessung der Welt\") je román německého spisovatele Daniela Kehlmanna. Vypráví příběh dvou německých vědců, přírodovědce Alexandera von Humboldta a matematika Carla Friedricha Gausse. Zatímco Alexander von Humboldt cestuje po světě, sbírá rostliny a provádí různá geografická měření, Carl Friedrich Gauss pobývá převážně doma a Zemi měří na papíře pomocí matematických a fyzikálních výpočtů. Ke konci života se pak oba potkají na vědeckém kongresu v Berlíně. Román je částečně založen na životopisných faktech. Jen v Německu se prodalo více než milion výtisků.\n\nRomán začíná popisem cesty Carla Friedricha Gausse a jeho syna Evžena na Německý přírodovědecký kongres do Berlína, kam ho pozval Alexander von Humboldt. V dalších kapitolách ale začne střídavě retrospektivně popisovat život obou vědců.\n\nKdyž byl Alexander malý, majordomus Kunth rozhodl, že je třeba ho vzdělávat v přírodních vědách, zatímco jeho staršího bratra Wilhelma von Humboldta v literatuře. Bratři byli vyučováni doma, pak Alexander vystudoval Hornickou akademii ve Freibergu, kde přednášel Abraham Werner, zastánce \"neptunismu\", podle kterého je zemské jádro pevné a oheň při sobečných výbuších vzniká spalováním uhlí v podzemí. Alexander se stal \"asesorem důlního a sklářského oddělení\", zkoumal doly a jeskyně (vyvinul dýchací přístroj), ale prováděl i jiné přírodovědecké experimenty. Pak se ale rozhodl, že podnikne výpravu do Nové světa a dal výpověď. Nakoupil množství měřících přístrojů a odjel do Paříže. Seznámil se s Aimé Bonplandem a společně cestovali do Španělska (Humboldt cestou změřil každý kopec, kolem kterého projížděli) a po nějaké době se nalodili a dopluli do Jižní Ameriky. Zde Humboldt zkoumal téměř vše, počítal vši ve vlasech domorodých žen, navštívil jeskyně a zatmění Slunce využil k přesnému geografickému zaměření města na pobřeží, od kterého chtěl zaměřit spojovací kanál mezi Orinokem a Amazonkou, který se rozhodl objevit, což se mu zanedlouho také podařilo. Měl ale několik nepříjemných příhod a kolem sebe stále spousty komárů, Aimé Bonpland na tom ale byl hůře, jemu se nevyhýbala různá neštěstí, od horeček po zasažení proudem elektrických úhořů. Humboldt neschvaloval Bonplandovy románky s různými ženami, které cestou potkávali a nepolevoval ve svém vědeckém úsilí, nashromáždil mnoho beden vzorků rostlin, kamenů, kostí, chytal také živá zvířata. Odvážil se vypít smrtelný jed curare a tím objevil, že aby způsobil smrt, musí se dostat do krve. Seznámili se s botanikem Mustisem. Humboldt se také stále zajímal o sopky, vylezl např. na Pinchinchu a Chimborazo, kterou pokládal za nejvyšší horu světa. Alexander von Humboldt byl stále slavnější a k jeho výpravě se přidávali novináři i domorodci. Vylezli na Popocatépetl a navštívili několik měst zaniklých indiánských civilizací. V Teotihuacánu Humboldt spočítal, kde vychází a zapadá Slunce při slunovratu a zjistil, že celé město je vlastně kalendářem. Na sopce Jorullo se nechal spustit na laně do kráteru a pak nadšeně vyhlásil, že neptunismus byl vyvrácen. Poté se vypravili do USA a vrátili se do Evropy.\n\nCarl Friedrich Gauss se narodil v chudé rodině zahradníka, byl však zázračné dítě, naučil se sám od sebe číst a ve škole během chvilky spočítal součet všech čísel od 1 do 100 (50 × 101 = 5050; viz aritmetická řada). Na radu učitelů ho otec dal na gymnázium, kde odvodil několik matematických zákonů. Když Gaussovým rodným Braunschweigem projížděl Jean-François Pilâtre de Rozier, průkopník létání balonem, malý Gauss ho přemluvil k vyhlídkovému letu, během kterého přišel na to, že se všechny rovnoběžné přímky dotýkají. Pak objevil konstrukci 17-úhelníku a vytvořil své životní dílo \"Disquisitiones Arithmeticae\", jehož jeden exemplář dovezl také do Königsbergu Immanuelu Kantovi. Pak se zasnoubil se svou budoucí ženou Johannou (o svatební noci vyskočil z postele, aby si mohl poznamenat rovnici důležitou pro teorii o zakřivení prostoru), měl ale také vztah s ruskou prostitutkou Ninou. Během práce občas v nějakém časopise narazil na článek Wilhelma von Humboldta o objevech jeho bratra v Novém světě. Určitý přelom v Gaussově životě představovalo vypočítání dráhy nově objeveného Ceresu, díky kterému se stal slavným a začal se více zabývat u lidí oblíbenou astronomií. Byl stále zabrán do svých myšlenek, že např. napoleonské války zprvu ani nezaznamenal. Pak při porodu zemřela jeho žena Johanna a Gauss si vzal její kamarádku Mínu, kterou ale neměl rád, nebyl schopen se ale postarat o své děti. Pak pracoval na vyměření triangulačních bodů.\n\nBěhem Německého přírodovědeckého kongresu se Gaussův syn Evžen zapletl do srocení studentů nadšených z publikace \"Německý tělocvik\" a byl zatčen. Gauss mimochodem poradil průkopníkovi fotografie Daguerreovi, Humboldtovu chráněnci, jak ustálit jodid stříbrný. Seznámil se s vynálezcem Weberem a začal s ním spolupracovat. Alexander von Humboldt podnikl ještě výpravu do Ruska, ale musel se věnovat spíše společenským povinnostem a sběr přírodnin za něho k jeho nelibosti prováděli spolupracovníci. Kniha končí tím, jak vyhoštěný Evžen Gauss odjíždí do Ameriky.\n\n"}
{"id": "362785", "url": "https://cs.wikipedia.org/wiki?curid=362785", "title": "Grand Prix Singapuru", "text": "Grand Prix Singapuru\n\nGrand Prix Singapuru je jedním ze závodů mistrovství světa vozů Formule 1, pořádané Mezinárodní automobilovou federací. Místem konání je trať Marina Bay v Singapuru. První závod, který byl také prvním nočním závodem seriálu v historii Formule 1, vyhrál 28. září 2008 Fernando Alonso.\n\n\n<nowiki>*</nowiki> Byl vyráběn Cosworth.\n"}
{"id": "362787", "url": "https://cs.wikipedia.org/wiki?curid=362787", "title": "Biomechatronika", "text": "Biomechatronika\n\nBiomechatronika je aplikovaná interdisciplinární věda zaměřující se na integraci elektromechanických součástek do lidského těla – jak pro terapeutické účely (např. umělé srdce), tak kvůli vylepšení stávajících schopností. Primární aplikace zahrnují technologie vyvinuté pro armádu. Biomechatronika obsahuje aspekty biologie, mechaniky a elektroniky.\n\n\n"}
{"id": "362791", "url": "https://cs.wikipedia.org/wiki?curid=362791", "title": "To Know That You're Alive", "text": "To Know That You're Alive\n\nTo Know That You're Alive je páté studiové album kapely Kutless vydané 24. června 2008.\n"}
{"id": "362795", "url": "https://cs.wikipedia.org/wiki?curid=362795", "title": "Grand Prix Číny 2008", "text": "Grand Prix Číny 2008\n\nGrand Prix Číny 2008 (V Sinopec Chinese Grand Prix), byl sedmnáctý závod 59. ročníku mistrovství světa jezdců Formule 1 a 50. ročníku poháru konstruktérů. Šlo o historicky již 802. grand prix.\n\n\n Lewis Hamilton - McLaren-1:36.303\n\n"}
{"id": "362796", "url": "https://cs.wikipedia.org/wiki?curid=362796", "title": "Státní znak Podněstří", "text": "Státní znak Podněstří\n\nStátní znak Podněstří vychází ze znaku bývalé Moldavské sovětské socialistické republiky. Skládá se ze zkříženého srpu a kladiva na paprscích zlatého slunce nad zvlněnou řekou. Kolem je věnec obilných klasů dozdobený kukuřicí a hroznovým vínem. Vrcholem znaku je rudá zlatě lemovaná pěticípá hvězda. Věnec je převázán rudou stuhou s bílými písmeny napsaným oficiálním názvem státu „Podněsterská moldavská republika“ v moldavštině (\"Република Молдовеняскэ Нистрянэ\"), ruštině (\"Приднестровская Молдавская Республика\") a ukrajinštině (\"Придністровська Молдавська Республіка\"). Často bývá z praktických důvodů užívána pouze zkratka \"PMR\" (v moldavštině: \"РМН\", v ruštině a ukrajinštině: \"ПМР\") \n\n"}
{"id": "362808", "url": "https://cs.wikipedia.org/wiki?curid=362808", "title": "IRSN", "text": "IRSN\n\nIRSN (Institut de Radioprotection et de Sûreté Nucléaire, česky „Institut pro ochranu před radiací a nukleární bezpečnost) je francouzská veřejná instituce průmyslové a obchodní povahy vytvořená na základě článku 5 zákona č. 2001-398 z 9. 5. 2001 a Aplikačního dekretu č. 2002-254 z 22. 2. 2002. Činnost Institutu je vykonávána pod záštitou ministerstev obrany, životního prostředí, průmyslu, vědy a zdravotnictví.\n\nInstitut v současnosti zahrnuje na 1600 zaměstnanců, mezi nimiž jsou inženýři, vědci, lékaři, agronomové, veterináři a specialisté v nukleární bezpečnosti. Generálním ředitelem IRSN je Jacques Repussard.\n\nInstitut je rozdělen na 6 operačních a 5 funkcionálních direkcí, v jejichž čele stojí generální ředitelství:\n"}
{"id": "362809", "url": "https://cs.wikipedia.org/wiki?curid=362809", "title": "Grand Prix Brazílie 2008", "text": "Grand Prix Brazílie 2008\n\nGrand Prix Brazílie 2008 (XXXVII Grande Prêmio Santander do Brasil), 18. závod 59. ročníku mistrovství světa jezdců Formule 1 a 50. ročníku poháru konstruktérů, historicky již 803. grand prix, se již tradičně odehrál na okruhu Interlagos nedaleko Sao Paula. Na trati dlouhé 4.309 km absolvovali jezdci 71 okruhů, což celkově představuje 305.909 km. Rozdíl mezi startovní a cílovou čárou je rovných 30 metrů. Další zajímavostí okruhu je jeho opačná orientace s ohledem na většinu okruhů, což znamená že se zde jezdi v protisměru hodinových ručiček.\n\nDo závodu vstupoval jako leader Lewis Hamilton se sedmi bodovou výhodou na hlavního rivala Felipeho Massu. Domácí Grand Prix pro Massu znamenala velkou naději i když jen málokdo věřil na zázrak. Situace v poháru konstruktérů byla obdobná, Ferrari nastoupilo s 11 bodovým náskokem na McLaren.\n\nPokud se podíváme na situaci z pohledu techniky, tak oba piloti Ferrari a Heikki Kovalainen nastoupili do závodu s novým motorem, zatímco Lewis Hamilton musel použít motor z předešlé Grand Prix Číny. Hamilton během celé sezony nepoužil jolly (1× použití nového motoru bez penalizace), ale v poslední Grand Prix sezony je jeho použití zakázané.\n\nGrand Prix Brazílie byla také poslední Grand Prix pro Skota Davida Coultharda, jenž při té příležitosti startoval v bíle vyvedeném voze Red Bull, který zdobil jen nápis Wings for life.\n\nBěhem celého letošního šampionátu se během jednotlivých závodů volily nejen dívky Formula una pro jednotlivou Grand Prix, ale byla zvolena i ta, která zastupovala jednotlivou Grand Prix při finále v Brazílii. A tak vzešlo 18 účastnic, které se utkaly o titul nejpůvabnější dívky celého seriálu Formule 1. Flóra Rétfalvi (GP Maďarska), Lutfiah Abdul Jabbar (GP Malajsie), Ana Bermúdez (GP Španělska), Rakušanka Kim Köpfer (GP Itálie), Deniz Orbay (GP Turecka), Švédka Valerie Wigardt (GP Monaka), Patricia Camps Cases (GP Evropy), Farah Benni (GP Bahrajnu), Marie Christen (GP Německa), Italka Silvia Laurino (GP Itálie), Elisha Yarrington (GP Austrálie), Monique Medeiros (GP Brazílie), Severine Nijs (GP Belgie), Genevieve Thollot (GP Francie), Wong Shuwen (GP Singapuru), Katrina Lesko (GP Kanady), Azusa Nishigaki (GP Japonska) a Georgina Russell (GP Velké Británie). V konečném hodnoceni byla nejúspěšnější Ana Bermudez\n\nSkot David Coulthard po celý závodní víkend jezdil s bílým vozem propagující nadaci Wings for life. Tato výzkumná nadace je soukromě financovaná nezisková organizace, která po celém světě propaguje výzkum urychlující vědecký a klinický pokrok v léčbě ochrnutí po poranění míchy. David Coulthard tímto celý projekt podpořil a přidali se k němu i jeho krajané Jenson Button a Lewis Hamilton. Přítomna byla i ředitelka projektu Anita Gerhardter .\nSebastian Vettel se loučil s týmem Toro Rosso novou přilbou, s černobílou fotografii připomínající vítězství v Monze, s italskou trikolórou a nápisem Grazie mille Toro Rosso! \n\nJako doprovodný závod se divákům představila série Formule BMW Americas, první závod vyhrál Američan Alexander Rossi před Danielem Juncadellou a stejné pořadí bylo i ve druhé jízdě. V sérii Porsche Cup Brasilia, která na Interlagosu absolvovala 13 a 14 podnik, dominoval jednoznačně Constantino Júnior, který oba závody vyhrál. Poslední sérií byla Trofeo Maserati, kde zvítězil Rafael Derani před Leonardem Vitalem a vedoucím mužem šampionátu Césare Urnhanim.\n\nPrvní měřený trénink, který občas zkropil déšť, vyzněl lépe pro brazilského pilota, jenž si tak vyjel pomyslnou první pozici na startu. Hamilton nakonec obsadil druhou pozici, i když po celou dobu tréninku byl na čele. Massa se do čela vyhoupl až par minut před koncem tréninku. Podobné časy jako Hamilton zajížděl druhý muž v týmu Ferrari Kimi Räikkönen, který nakonec skončil třetí. Na dalších místech se seřadili Robert Kubica, Heikki Kovalainen, Fernando Alonso, Mark Webber, Nelson Piquet a nejlepší desítku uzavírali Nick Heidfeld a Timo Glock.\n\nDruhý měřený trénink byl ve znamení Renaultu a Fernanda Alonsa, který se na první pozici dostal až v samém závěru tréninku. Felipe Massa se neustále pohyboval mezi nejlepšími společně s Jarno Trulli na Toyotě. A přesně takové bylo i pořadí na konci dne, Alonso, Massa, Trulli. Na dalších místech se umístili Räikkönen, Webber, Vettel a Piquet. Překvapením byl výkon McLarenu, Hamilton devátý a Kovalainen dokonce až patnáctý.\n\nVe třetím tréninku si úspěch zopakoval dvojnásobný mistr světa Alonso. Ferrari napodobilo neúspěch McLarenu z druhého tréninku a obsadilo čtvrtou a dvanáctou příčku. Naopak McLaren se vzchopil a obsadil nejlepší pozice hned po Alonsovi. Velice se vydařil trénink oběma pilotům Toro Rosso, Vettel byl pátý a Bourdais sedmý.\n\nFelipe Massa zvládl kvalifikaci na Grand Prix Brazílie ze všech jezdců nejlépe a zajistil si tak pole positions. Ve všech třech částech kvalifikace si počínal skvěle také Jarno Trulli, který si nakonec vybojoval druhé místo. Druhá řada byla obsazena druhým Ferrari Kimi Räikkönena a McLarenem. Lewise Hamiltona.\n\nPrvní část kvalifikace nepřinesla žádný překvapivý vývoj, jak se dalo předpokládat, oba jezdci týmu Force India obsadili poslední řadu, lépe si vedl Giancarlo Fisichella (19) jenž tak stanovil skóre kvalifikačního souboje se stájovým kolegou Sutilem na 10:8 ve svůj prospěch. Zklamáním byl výkon Nica Rosberg, který nedokázal pokořit hranici 1:13 s a obsadil 17. pozici na startu. Do druhé části kvalifikace se neprobojoval ještě Jenson Button a Kazuki Nakajima. Mezitím čelo ovládly vozy Ferrari, italský tým neponechal nic náhodě a oba piloti obsadili první dvě místa.\n\nVe druhé části zajel Hamilton hned v úvodu nejlepší čas, zdařile mu sekundoval Massa. Časy všech jezdců byly velice vyrovnané a o postupu mezi nejlepší desítku rozhodovaly tisíciny. Do čela se nakonec vyhoupl Kovalainenův McLaren a Vettel s Toro Rosso. Dále nepostoupil Piquet, Webber, Kubica, Coulthard a Barrichello. S oběma vozy postoupil McLaren, Toro Rosso, Ferrari a Toyota, desítku doplnilo jedno BMW a jeden Renault.\n\nVe finále nejprve Massa zajel nejlepší kolo, když byl nejrychlejší v prvních dvou sektorech. Třetí sektor opanoval Räikkönen, přesto nedokázal překonat Jarna Trulliho na Toyotě. Druhé letmé kolo znovu nejlépe zvládl Massa, i když v prvních dvou mezičasech se nedokázal zlepšit, byl bezpečně nejrychlejší v třetím sektoru. Hamilton zajel druhý čas, ale hned vzápětí ho překonal Räïkkönen a Trulli jenž svou Toyotu dokázal vklínit mezi obě Ferrari do první řady.\n\n\n Felipe Massa- Ferrari-1'13.736\n\nVývoj nejrychlejšího kola\n\n Felipe Massa - Ferrari-1'12.368\n\n"}
{"id": "362811", "url": "https://cs.wikipedia.org/wiki?curid=362811", "title": "Johann Baptist Allgaier", "text": "Johann Baptist Allgaier\n\nJohann Baptist Allgaier (19. června 1763, Bad Schussenried – 3. ledna 1823, Vídeň) byl rakouský šachový mistr, autor první původní německé učebnice šachu \"Neue theoretisch-praktische Anweisung zum Schachspiel\" (Nový teoretický a praktický návod k šachové hře) publikované ve Vídni roku 1795.\n\nAllgaier se původně chtěl stát katolickým knězem, ale během svých cest po Polsku se seznámil se šachovou hrou. Usadil se ve Vídni a stal se profesionálním šachovým hráčem a nejsilnějším šachistou ve Vídni ve své době. V letech 1798 až 1816 byl proviantním důstojníkem v rakouské armádě a působil jako domácí učitel šachu císařova syna. Byl také operátorem šachového automatu Turek, ve kterém porazil roku 1809 na zámku Schönbrunn Napoleona Bonaparta.\n\nJe po něm pojmenován tzv. Allgaierův gambit \"1.e4 e5 2.f4 exf4 3.Jf3 g5 4.h4 g4 5.Jg5\".\n\nNapoleon I. – Kempelenův šachový automat (J. B. Allgaier) [C20]\n\nSchönbrunn, Vídeň, 1809\n\n1. e4 e5 2.Df3? (hraje se tzv. Napoleonovo zahájení, které je ovšem z rodu těch strategicky nekorektních, bílý vyvíjí svou dámu příliš brzy a zanedbává vývin figur i boj o střed) 2… Jc6 3.Sc4 (známá a elementární léčka, naneštěstí pro Napoleona, hráč skrytý uvnitř Turka patřil k nejlepším ve své době, takže mat na f7 nepřehlédl) 3… Jf6 4.Je2 Sc5 5.a3? (slabý tah, bílý zbytečně ztrácí čas) 5… d6 6.0-0 Sg4 (černý vyvíjí střelce s tempem na útočné pole, nyní je na první pohled vidět, že tah dámou v zahájení se Napoleonovi příliš nepodařil) 7.Dd3 Jh5 8.h3 Sxe2 9.Dxe2 Jf4 10.De1 Jd4 11.Sb3 Jxh3+! (tímto tahem černý zahajuje přímý útok na bílého krále) 12.Kh2 (po 12.gxh3 Jf3+ by bílý ztratil okamžitě dámu) 12… Dh4 13.g3 Jf3+ (černé figury se sesypaly na bílého krále, partie je pro Napoleona ztracená) 14.Kg2 Jxe1+ 15.Vxe1 Dg4 (zbytek je již jen oddalováním neodvratného konce) 16.d3 Sxf2 17.Vh1 Dxg3+ 18.Kf1 Sd4 19.Ke2 Dg2+ 20.Kd1 Dxh1+ 21.Kd2 Dg2+ 22.Ke1 Jg1 23.Jc3 Sxc3+ 24.bxc3 De2 mat 0-1\n\n"}
{"id": "362815", "url": "https://cs.wikipedia.org/wiki?curid=362815", "title": "Vertriebenenverband", "text": "Vertriebenenverband\n\nVertriebenenverband (lze přeložit jako sdružení odsunutých (vyhnaných, vysídlených)), je organizace německých vysídlenců, vyhnaných z vlasti jako důsledek druhé světové války. Sdružení jsou zastoupeny v zastřešovací organizaci Spolku vyhnaných (BdV) příp. v rakouském prostředí Svaz německého krajanského sdružení Rakouska (VLÖ).\n\nKrajanská sdružení vysídlených z vlasti nemají žádnou spojitost se Studentenverbindung, které se rovněž nazývaly Landsmannschaften.\n\n\nLandsmannschaft der Dobrudscha- und Bulgariendeutschen ukončil svoji činnost na podzim 2009 a jeho členové přešli do Bessarabiendeutschen Verein.\n\n"}
{"id": "362825", "url": "https://cs.wikipedia.org/wiki?curid=362825", "title": "Chorásán Razaví", "text": "Chorásán Razaví\n\nChorásán Razaví ( ) je provincie na severovýchodě Íránu. Jejím centrem je druhé největší město Íránu Mašhad. Rozloha je 144 681 km² a v roce 2006 zde žilo 5 593 079 obyvatel. Provincie vznikla v roce 2004 administrativním rozdělením provincie Chorásán na Chorásán Razaví, Severní Chorásán a Jižní Chorásán.\n"}
