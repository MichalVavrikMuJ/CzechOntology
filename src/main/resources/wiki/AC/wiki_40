{"id": "274050", "url": "https://cs.wikipedia.org/wiki?curid=274050", "title": "František Táborský", "text": "František Táborský\n\nFrantišek Táborský (16. ledna 1858 v Bystřici pod Hostýnem – 21. června 1940 v Praze) byl básník, spisovatel, překladatel, historik, kritik, učitel a sběratel umění. Používal pseudonym František Hostivít.\nNarodil se v chudé rodině obuvníka Františka Táborského a jeho ženy Rosalie, dětství prožil v domku na Kamenci. Z místní dvojtřídky odešel studovat na Slovanské gymnasium (1870–1878) v Olomouci. Dále vystudoval v Praze na Filozofické fakultě Karlovy univerzity učitelské obory čeština a němčina. Suploval na pražských středních školách, roku 1884 se stal profesorem na Vyšší dívčí škole v Praze, kde také skončil v roce 1921 svou učitelskou dráhu už jako ředitel školy (byl jím od roku 1911) odchodem do důchodu. Mimo to byl jmenován profesorem h. c. brněnské univerzity. Do Bystřice pod Hostýnem se rád vracíval na letní prázdniny. V Praze bydlel v učitelské době na Novém Městě ve Vodičkově ulici čp. 712/II v blízkosti školy. Roku 1898 se přestěhoval na Újezd do novostavby domu čp.602/III s výhledem na Kinského zahradu.\n\nOd mládí se orientoval na literaturu a na výtvarné umění slovanských národů. Již na gymnáziu začínal poezií. Pod pseudonymem \"František Hostivít\" náležel k předním přispěvatelům almanachu moravské omladiny Zora. Patřil tehdy do okruhu tzv. Mladé Moravy, zde spolupracoval hlavně s Hynkem Babičkou. Psal i prózu, různé příspěvky do časopisů a sborníků (např. Vánoční album editorky Vilmy Sokolové). Pustil se také do překládání slovanských, především ruských autorů, vykonával také práci redaktora národopisné revue Naše Valašsko a stal se spoluorganizátorem Smetanovy společnosti v Radhošti. Dvakrát navštívil Rusko (1896, 1909–1910) právě kvůli získávání literárních podkladů, které ve svém psaní prózy i příspěvků do novin využíval. Stal se řádným, později dopisujícím členem Spolku ruských architektů. V Moskvě zorganizoval výstavku českého umění, materiály získal s pomocí pražského spolku Mánes. Pobýval v Bulharsku, přátelil se s kolegou, prof. Viktorem Šumanem (1882–1933), který o bulharském umění napsal monografii. V Praze a souběžně na rodné Moravě se zapojil do činnosti Ústřední matice školské, byl členem spolků Radhošť, Svatobor, Český bibliofil a zakládajícím členem Matice moravské. V roce 1908 se jako člen společnosti Umělecko-průmyslového musea v Praze profesor Táborský stal prvním předsedou Spolku českých bibliofilů (SČB existuje dodnes). Byl autorem monografií a statí odborné literatury. Za jeho celoživotní úsilí mu brněnská Masarykova univerzita v roce 1938 udělila čestný doktorát. Zemřel jako starý mládenec ve věku 82 let v Praze, v luxusním bytě domu čp. 602/III na Újezdě, ale pohřben byl slavnostně v rodném městě, do hrobu svých rodičů.\n\nOd studentských let Táborský začal sbírat umělecké památky, především české, moravské a slovanské provenience, ale nechybí ani příklady francouzské nebo italské. Po svém penzionování sbírku ještě značně rozšiřoval. Shromáždil na 5 000 předmětů, především sbíral malované miniaturní portréty, porcelán, sklo, šperk, galanterii a další příklady uměleckých řemesel. Svou sbírku odkázal Národnímu muzeu v Praze.\n\n\n\n\n"}
{"id": "274052", "url": "https://cs.wikipedia.org/wiki?curid=274052", "title": "Lineární funkcionál", "text": "Lineární funkcionál\n\nLineární funkcionál nebo lineární forma je v matematice lineární zobrazení z množiny vektorů daného vektorového prostoru do množiny jeho skalárů. Jedná se tedy o funkcionál, který je zároveň lineární.\nNechť formula_1 je vektorový prostor nad tělesem formula_2. Zobrazení formula_3 sa nazývá lineární funkcionál, pokud jde o zobrazení do tělesa, které je zároveň lineární, tj.:\nPodmínky 2., 3. můžeme ekvivalentně přepsat do podmínky\n\nUvedenou definici můžeme přeformulovat tak, že formula_8 je lineární zobrazení z formula_1 do formula_2.\n\n\nUvažujme o euklidovském prostoru formula_13. Předpokládejme, že vektory prostoru formula_13 jsou reprezentované jako sloupcové vektory typu\n\nPotom každý lineární funkcionál možno zapsat ve tvaru\n\nPředchádzející výraz je možno ekvivalentně zapsat jako maticový součin\n\nLineární funkcionály na formula_13 mohou být tudíž reprezentovány jako formula_19-rozměrné řádkové vektory formula_20.\n\n"}
{"id": "274053", "url": "https://cs.wikipedia.org/wiki?curid=274053", "title": "Vlajka Turkmenistánu", "text": "Vlajka Turkmenistánu\n\nVlajka Turkmenistánu má zelený list, na něm se při stožáru nalézá kobercový motiv, vedle něho nahoře je bílý půlměsíc a pět hvězd.\n\nVlajka má nejsložitější vzor ze všech vlajek na světě. Turkmenistán je významný výrobce koberců, proto se kobercový motiv dostal i na turkmenskou vlajku. Pět hvězd a pět vzorů kobercového svislého pruhu reprezentuje pět hlavních skupin obyvatel a pět provincií země – \"Achal\", \"Bałkan\", \"Lebap\", \"Mary\" a \"Taszauz\". Zelená je barvou islámu a půlměsíc je symbolem muslimské víry.\n\nDnešní podoba vlajky byla přijata 24. ledna 2001. Do roku 1991 se užívala vlajka Turkmenské SSR.\n\n"}
{"id": "274055", "url": "https://cs.wikipedia.org/wiki?curid=274055", "title": "Vlajka Uzbekistánu", "text": "Vlajka Uzbekistánu\n\nVlajka Uzbekistánu se skládá ze tří vodorovných pruhů: světle modrého, bílého a zeleného. Pruhy jsou od sebe oddělené úzkými červenými proužky. Na světle modrém pruhu je vlevo umístěný půlměsíc a vedle dvanáct pěticípých hvězd. Vlajka byla přijata 18. listopadu 1991.\n\nSoučasná vlajka vznikla úpravou vlajky bývalé Uzbecké sovětské republiky. Modrá na vlajce je barva Timura (nebo Tímura Lenka, v Evropě známého pod jménem Tamerlán), což byl ve 14. století vládce rozsáhlé říše s centrem v Uzbekistánu. Bílá je barvou míru a zelená symbolizuje vegetaci místní krajiny. Červená ve dvou tenkých pruzích je znakem životaschopnosti. Dvanáct hvězd reprezentuje měsíce islámského kalendáře, půlměsíc je vyjádřením muslimské víry obyvatel Uzbekistánu.\n\n"}
{"id": "274059", "url": "https://cs.wikipedia.org/wiki?curid=274059", "title": "Ondřej Beránek", "text": "Ondřej Beránek\n\nMgr. Ondřej Beránek, Ph.D. (nar. 1980) je český arabista a islamolog. Na Univerzitě Karlově vystudoval obory arabistika a dějiny a kultura islámských zemí. Od února 2013 ředitel Orientálního ústavu Akademie věd ČR. V roce 2007 vydal publikaci \"Saúdská Arábie: Mezi tradicemi a moderností\", která mapuje historický vývoj Saúdské Arábie v období po válce v Perském zálivu. V roce 2008 vydal spolu s Pavlem Ťupkem knihu \"Dvojí tvář islámské charity\".\n\n\n\n\n"}
{"id": "274060", "url": "https://cs.wikipedia.org/wiki?curid=274060", "title": "Oxid titaničitý", "text": "Oxid titaničitý\n\nOxid titaničitý TiO je chemická sloučenina kyslíku a titanu. V přírodě se vyskytuje v několika minerálních formách. Uměle připravený oxid titaničitý označovaný jako titanová běloba má široké použití jako pigment do nátěrových hmot, barvivo v potravinářství a jako účinná složka některých opalovacích krémů.\nJe rozpustný v roztocích silných kyselin za vzniku solí titaničitých (Ti) i silných zásad za vzniku titaničitanů.\n\nOxid titaničitý se vyskytuje ve třech přírodních formách:\n\nPřírodní oxid titaničitý se nevyskytuje jako čistý. Většinou bývá kontaminován ionty jiných kovů, například železa. Přírodní minerály oxidu titaničitého jsou průmyslově těženy jako zdroj titanu. K dalším zdrojům titanu patří rudy obsahující ilmenit nebo leukoxen, či písky s obsahem rutilu. Safíry a rubíny také mohou obsahovat inkluze rutilu, které mohou způsobit hedvábný lesk, snížit barevnost a vzácněji i optický jev zvaný asterismus.\n\nSurový oxid titaničitý je přeměněn na chlorid titaničitý pomocí chloridové metody. Při použití této metody je surová ruda obsahující alespoň 90 % TiO redukována uhlíkem při 950 °C a následně oxidována chlorem na kapalný chlorid titaničitý TiCl. Ten je následně přečištěn destilací a při 1 000 – 1 400 °C je pomocí kyslíku přeměněn zpět na oxid titaničitý.\n\nDalší často používaná metoda výroby je sulfátová metoda. Je vhodná pro rudy s nižším obsahem titanu a rudy znečištěné železem. Používá jako zdroj titanu minerál ilmenit. Ten je vyluhován v koncentrované kyselině sírové za vzniku síranu železitého Fe(SO) a síranu titanylu TiOSO. Síran železitý je zredukován železnými hoblinami na síran železnatý FeSO, který je po zahuštění a ochlazení odfiltrován.\nTiOSO je následně hydrolyzován. Amorfní sraženina je pak kalcinována v kalcinační peci na strukturu rutilu, či anatasu při 800 - 900 °C.\n\nOxid titaničitý je často používán jako pigment, z důvodu výrazného jasu a velmi vysokého indexu lomu (\"n\" = 2,7). Ročně je celosvětově vyrobeno přibližně 4 000 000 tun TiO.\nVýhodou jeho použití jako pigmentu jsou i jeho UV rezistentní vlastnosti. Pohlcuje UV záření a přeměňuje ho na neškodné teplo.\nJeho vysoká odrazivost, jas a barevná stálost ho předurčují také jako vhodný materiál pro použití ve formě tenkých povlaků na speciální optice jako jsou dielektrická zrcadla.\n\nTiO v práškové formě výrazně rozptyluje světlo a má vysokou opacitu. Je proto používán jako pigment zajišťující bělost a neprůhlednost barev, povlaků, plastů, papíru, inkoustů, potravin, kosmetiky a léčiv (např. tablet, či zubních past). Další jeho vlastnost v práškové formě, která se využívá, je vysoká hydrofobie (odpuzování vody). Používá se tedy i při výrobě autoskel a skel pro slunečních brýle, s účelem eliminovat orosení, které by na nich mohlo vznikat. Téměř všechny jiné alternativy s podobnými vlastnostmi jsou s negativními zdravotními účinky nebo přímo toxické, TiO ovšem ne.\n\nV kosmetice je přidáván do krémů jako pigment, zahušťovadlo a UV filtr. Jako pigment je též používán při tetování.\n\nDíky svému vysokému indexu lomu, opacitě, UV rezistenci a stálosti je často používanou přísadou opalovacích krémů. Oproti opalovacím krémům založených na chemických absorbátorech, vyvolávají opalovací krémy s obsahem fyzikálních absorbátorů (oxid titaničitý a oxid zinečnatý), méně často podráždění a alergické reakce kůže.\n\nOxid titaničitý je také používán jako polovodič.\n\nJe používán jako bílé potravinářské barvivo E171. Francie kvůli výsledkům testů na zvířatech látku dočasně zakázala,\n\nVhodně upravený oxid titaničitý působí v přítomnosti ultrafialového záření jako fotokatalyzátor. Pokud je TiO nadopován atomy dusíku, funguje jako katalyzátor již v přítomnosti viditelného záření. Díky svému vysokému redoxnímu potenciálu oxiduje v excitovaném stavu vodu za vzniku hydroxylových radikálů. Je také schopen přímé oxidace organických látek.\nZ tohoto důvodu je přidáván do nátěrů, cementů, okenních skel, glazur dlaždiček a jiných materiálů. Tyto materiály pak mají dezinfekční a samočisticí schopnosti.\n\nJe také používán v některých solárních článcích. Nanokrystalický oxid titaničitý je označován jako nadějný materiál pro výrobu elektrické energie.\n\nJeho fotokatalytické vlastnosti ho předurčují jako materiál schopný čistit vzduch od zápachu a škodlivin, jako jsou těkavé organické látky a oxidů dusíku. V Česku se využitím oxidu titaničitého zabývá mimo jiné například fakulta biomedicínského inženýrství ČVUT.\n\nTitanová běloba je rozšířený anorganický pigment, kterého se průmyslově vyrábí miliony tun ročně.\n\nPoužívá se jako součást nátěrových hmot a plastů, v papírenském, kožedělném a gumárenském průmyslu, při úpravě keramiky, ale také jako aditivum v potravinářství nebo jako přísada v kosmetice a ve farmacii.\n\nV České republice vyrábí titanovou bělobu Precheza a. s. Přerov. Jedná se o jednoho z největších producentů titanové běloby v Evropě, jediného v ČR, s produkcí okolo 35 tisíc tun ročně.\n\nVe výtvarném umění je tak nazývána bílá barva typu tempery či oleje s číselný kódem 1096, která je směsí oxidu titaničitého a oxidu zinečnatého.\n\nJe používán v lambda sondách v motorech automobilů.\nV medicíně umožňuje srůst kostí s implantáty, jako jsou umělé klouby a zuby.\n\nPodle IARC je však podezřelý jako karcinogen, avšak pouze při vdechování prachové formy (např. ve výrobních továrnách).\n\n\n"}
{"id": "274072", "url": "https://cs.wikipedia.org/wiki?curid=274072", "title": "Vlajka Srí Lanky", "text": "Vlajka Srí Lanky\n\nVlajka Srí Lanky je tvořena žlutě lemovaným, kaštanově červenohnědým polem, s uprostřed umístěným žlutým lvem, držícím v pravé tlapě meč, symbol moci. V rozích červenohnědého obdélníku jsou od roku 1972 vyobrazené lístky smokvoně (\"bo\"), pod kterou meditoval Buddha. K tomuto základu byly roku 1951 přidány dva svislé pruhy, zelený a oranžový, se žlutým lemováním, umístěné u žerďové strany.\n\nPoměr stran vlajky je 5:9, často se však užívá i vlajka o poměru 1:2.\n\nZáklad vlajky, vycházející z vlajky kandijských králů, byl přijat roku 1948, k poslední drobné změně došlo v roce 1978.\n\nŽlutá barva vlajky symbolizuje ochranu krajiny a národa buddhismem, lev je dávný symbol ostrova a připomíná, že mýtický \"Arian\", otec legendárního vládce a dobyvatele ostrova Vidžáje, byl lev, a že domácí jméno tohoto zvířete, \"sinha\", je základem původního názvu \"Lví ostrov\" (\"Sinhala dvípa\" – odtud \"Cejlon\"). Zelená barva symbolizuje muslimské obyvatele, oranžová (většinou hinduistické) Tamily, kteří tvoří národnostní menšiny vedle většinových Sinhálců.\n\nOstrov Srí Lanka (z dřívějška známý jako \"Cejlon\") byl osídlen již před naším letopočtem. Od 2. století až do roku 1255 tam vzkvétala Sinhálská říše, která zaujímala i část indického subkontinentu. Od 8. století začali na sever ostrova pronikat z Indie Tamilové. Od 8. do 13. století existovalo na severu tamilské království Džafra a na západě a jihozápadě sinhálská království Kotte a Kandy (dnešní srílanská města). Pravděpodobně první vlajkou užívanou na ostrově byla od roku 1469 do roku 1815 vlajka království Kandy. Ta byla tvořena karmínově červeným listem se žlutým lemováním. V každém rohu karmínového obdélníku měla žluté lístky (nejde o plody?) (\"bo\") smokvoně. Uprostřed vlajky byl žlutý lev, držící meč. Vlajka byla tvořena pravou částí dnešní státní vlajky.\n\nOd 16. století začali na Cejlon pronikat nejprve Portugalci a roku 1656 byl ostrov ovládnut Nizozemci. Začala se také užívat nizozemská vlajka.\n\nV letech 1785–1796 dobyli ostrov Britové, kteří na něm zřídili korunní kolonii Cejlon. V roce 1802 získali amienským mírem ostrov definitivně a v této souvislosti se na ostrově začala vyvěšovat vlajka britská.\n\nRoku 1875 (dle některých zdrojů roku 1870) byla zavedena vlastní vlajka kolonie. Jednalo se o britskou služební vlajku (Blue Ensign) o poměru 1:2 s cejlonským vlajkovým emblémem (). Emblém tvořilo tmavomodré kruhové pole s na zelené zemi stojícím slonem před světle hnědým buddhistickým chrámem (\"dagoba\"). Kolem emblému byl červený, zlatě lemovaný prstenec se střídavě šestnácti čtyřcípými zlatými hvězdami a šestnácti kruhovými poli.\n\nPo I. světové válce zesílilo národněosvobozenecké hnutí, v roce 1946 získal Cejlon autonomii a začala se vyvěšovat vlajka posledního Kandyjského krále. 4. února 1948 vyhlásil Cejlon nezávislost, stále však s britským králem (v té době Jiří VI.) jako hlavou státu, zastupovaným generálním guvernérem. Novou státní vlajkou se stala pozměněná bývalá Kandyjská vlajka z roku 1815. Ta měla v rozích místo lístků bo žluté, stylizované věže buddhistického chrámu (\"dagoba\").\n\nDesign vlajky začali záhy kritizovat Tamilové a Maurové, kterým vadilo nulové zastoupení na vlajce. Již 6. března 1948 vytvořil premiér Don Stephen Senanayake komisi pro změnu vlajky se zapracováním této kritiky. Komise předložila poslancům 27. ledna 1951 návrh vlajky, který byl 2. března téhož roku přijat. K vlajce byly v žerďové části přidány dva pruhy: zelený pro muslimské maury a oranžový pro hinduistické Tamily se žlutým lemováním jako zbytek vlajky. Odstín tmavě červeného pole byl změněn na tmavší, kaštanově červenohnědý.\n\n22. května 1972 se Cejlon stal republikou a přijal sinhálský název Srí Lanka. Zároveň došlo k drobné změně vlajky. Stylizované hroty věže chrámu dagoba byly nahrazeny opět lístky bo. Stalo se tak po kritice v místním tisku, která přirovnávala hroty věží k nohám od stolu. Poměr stran vlajky je nejasný, nejčastěji je uváděn 5:9. Není obrázek.\n\n7. září 1978 došlo k přijetí nové ústavy a ke změně názvu země na \"Srílanská demokratická socialistická republika\" a v této souvislosti i ke změně kresby lístků \"bo\". Namísto symetrických a stylizovaných byly nové lístky přirozenější. V této podobě je vlajka platná dodnes.\n\nPrezidentská vlajka je personalizována pro každého prezidenta Srí Lanky. Seznam je neúplný.\n\nNa začátku 70. let vzniklo na Srí Lance separatistické hnutí, snažící se o nezávislý stát Tamil Ílam na severu a východě ostrova. V roce 1983 vypukla na ostrově občanská válka povstáním organizace Tygři osvobození tamilského Ílamu (známé spíše pod názvem \"Tamilští tygři\") mezi většinovými Sinhálci a menšinovými Tamily.\n\nVlajka Tamilských tygrů byla přijata 27. listopadu 1990 a tvoří ji červený list, v jehož středu je červené slunce s černým okrajem a se žlutými (dlouhými a krátkými) paprsky. Za sluncem jsou dvě zkřížené pušky a ze slunce vylézá řvoucí žlutý tygr.\n\nSrí Lanka se administrativně člení na 9 provincií (palána). Všechny celky mají své vlajky.\n\n"}
{"id": "274078", "url": "https://cs.wikipedia.org/wiki?curid=274078", "title": "Marek Jarolím", "text": "Marek Jarolím\n\nMarek Jarolím (* 21. května 1984) je český fotbalový záložník a bývalý mládežnický reprezentant, od ledna 2015 hráč Bohemians Praha 1905. Mimo Česko působil na klubové úrovni v Číně a Řecku. Od léta 2017 působí jako asistent trenéra U17 SK Slavie Praha.\n\nJarolím je synovcem trenéra Karla Jarolíma, který jej získal začátkem roku 2008 do Slavie. Odchovanec Sparty působil také v Plzni a Mladé Boleslavi. V sezonách 2007/08 a 2008/09 získal se Slavií dva mistrovské tituly. V létě 2009 po vypadnutí Slavie v předkole Ligy mistrů se Sheriffem Tiraspol však vypadl ze sestavy a do svého týmu si jej přivedl trenér Jablonce František Komňacký. Před sezonou 2012/13 odešel. V úvodu nové sezóny (6. kolo) odehrál s Teplicemi přípravný zápas a posléze do severočeského klubu přestoupil.\n\nNa jaře 2013 neodolal zájmu čínského klubu Chang-čou Greentown FC, kam následně přestoupil a podepsal kontrakt do 31. prosince 2014. Debutoval v březnu v 1. kole ligového ročníku proti celku Čchang-čchun Ja-tchaj (remíza 1:1). V mužstvu odehrál za necelé 4 měsíce jen 5 utkání a v srpnu 2013 v mužstvu předčasně skončil.\n\nChvíli se připravoval ve Slavii Praha a v září 2013 podepsal roční smlouvu s řeckým druholigovým klubem Iraklis Soluň. Po dohodě s klubem ukončil smlouvu v lednu 2014 a připojil se k českému týmu FC Slovan Liberec.\n\nV Liberci podepsal smlouvu do konce sezony 2013/14 s roční opcí. S Libercem vybojoval v sezoně 2013/14 postup do Evropské ligy. 17. července 2014 ve 2. předkole Evropské ligy UEFA 2014/15 proti MFK Košice vstřelil z penalty vítězný gól na konečných 1:0. V lednu 2015 se vedení rozhodlo neprodloužit mu smlouvu.\n\nV zimním přestupovém období ročníku 2014/15 zamířil do Bohemians Praha 1905, kde podepsal dvouletý kontrakt.\n\nMarek Jarolím nastoupil za mládežnické reprezentační výběry České republiky do 18 let (1 zápas, 0 gólů) a 21 let (1 zápas, 0 gólů). Oba byly vítězné.\n\nOd léta 2017 působí Marek Jarolím jako asistent trenéra u mládežnického týmu U17 SK Slavia Praha.\n\n"}
{"id": "274079", "url": "https://cs.wikipedia.org/wiki?curid=274079", "title": "Vlajka Vánočního ostrova", "text": "Vlajka Vánočního ostrova\n\nVlajka Vánočního ostrova je šikmým dělením rozdělena na dvě části (úhlopříčka vede z horního žerďového rohu do dolního cípu). Ve spodní, modré části, jsou umístěny hvězdy ze souhvězdí Jižního kříže, převzaté z australské vlajky, což připomíná svazky s tímto státem. V horní, zelené části vlajky, je umístěna žlutá silueta ptáka (faeton žlutozobý z čeledi faetonovitých). Ve středu vlajky se ve žlutém kruhu nachází stylizovaná zelená mapa Vánočního ostrova. Modrá barva představuje Indický oceán a zelená tropické deštné pralesy.\n\nVlajka byla navržena roku 1986. Oficiálně byla přijata v roce 2002. Do té doby se oficiálně používala pouze australská vlajka.\n\n"}
{"id": "274082", "url": "https://cs.wikipedia.org/wiki?curid=274082", "title": "Vlajka Kokosových ostrovů", "text": "Vlajka Kokosových ostrovů\n\nVlajka Kokosových ostrovů, které jsou integrální součástí Australského společenství, je tvořena zeleným listem o poměru 1:2, se žlutým kruhovým polem v horní, žerďové části. Kruh má průměr ½ šířky listu a je v něm zobrazena (blíže hornímu okraji) stylizovaná kokosová palma s hnědým kmenem a zelenými větvemi. Ve středu listu je (blíže dolnímu okraji) žlutý půlměsíc, obrácený růžky k vlající části. Vpravo od něho je pět žlutých hvězd, uspořádaných do tvaru souhvězdí Jižního kříže. Hvězdy jsou na stejných pozicích a se stejným počtem cípů jako na australské vlajce, mají však odlišnou barvu (na australské vlajce jsou bílé).\n\nDle dřívějšího zdroje jsou hvězdy pěticípé, cípy mají jinak orientované a nejsou na stejných pozicích jako na australské vlajce.\n\nSymboly na vlajce mají zastupovat jak Kokosové ostrovy, tak Austrálii. Zelená i žlutá barva jsou barvou Austrálie, zelená navíc symbolizuje vegetaci ostrovů a žlutá jejich pláže. Palma je tradičně nejdůležitějším stromem v životě místních obyvatel. Půlměsíc je symbolem islámu, hlavního náboženství obyvatel ostrovů, zároveň je symbolem hojnosti (příliv, který způsobuje je zdrojem mořských plodů, hlavního zdroje potravy tamních obyvatel). Souhvězdí Jižního kříže pak symbolizuje integraci souostroví a jeho obyvatel s Austrálií.\n\nMístní vlajka byla zavedena v roce 2002. Poprvé byla představena při \"Dnu sebeurčení\" správcem ostrovů Billem Taylorem 6. dubna 2002. Vlajku navrhli členové mládežnické skupiny Taman Muda Mudi z ostrova Home Island (Domácí ostrov). Do té doby se oficiálně užívala pouze australská vlajka.\n\n"}
{"id": "274087", "url": "https://cs.wikipedia.org/wiki?curid=274087", "title": "Silvio Gesell", "text": "Silvio Gesell\n\nSilvio Jean Gesell (17. březen 1862 – 11. březen 1930) byl německý ekonomický teoretik, podnikatel a politik německo-francouzského (valonského) původu. Je zakladatelem teorie o „volném hospodářství“ ( ). Přestože ve své době byl spíše opomíjen, v současnosti jeho dílo nabývá na významu.\n\nNarodil se v Porýní, v městečku Sankt Vith (od roku 1920 Saint-Vith v Belgii) jako sedmé z devíti dětí. Jeho otec Ernst byl pruský Němec (původem z porýnských Cách), matka Mathilde byla Valonka. Po absolvování povinné školní docházky studoval na gymnáziu v Malmédách; studium na univerzitě si z finančních důvodů nemohl dovolit. Ve 25 letech emigroval do Argentiny, kde se vypracoval na úspěšného podnikatele. Firmu později přenechal svému bratrovi a opět emigroval (1892), tentokrát do Švýcarska, kde se věnoval farmaření a experimentálnímu zemědělství. V roce 1911 se vrátil do Německa, kde působil v zemědělském družstvu poblíž Berlína.\n\nVe svých 57 letech, na konci dubna 1919, byl v poválečné krajně levicové Bavorské republice rad jmenován „lidovým zástupcem“ (ministrem) financí pod ministerským předsedou Landauerem. Ačkoliv promptně začal pracovat na zavedení nového ekonomického systému dle svých postulátů, jeho působení mělo pouze jepičí trvání; již o týden později byla Bavorská republika vojensky rozdrcena, někteří vůdcové popraveni a další uvězněni. Gesell byl v soudním procesu v Mnichově osvobozen z obvinění z velezrady, když se dokázal před soudem sám obhajovat. Nicméně byl z Bavorska vypovězen a také pro Švýcarsko se stal persona non grata, takže již nemohl navštěvovat svůj statek. Pobýval střídavě v různých německých městech a mezi lety 1924–1927 ještě jednou emigroval do Argentiny. Vrátil se pak natrvalo do Německa.\n\nZemřel v osamění roku 1930 v braniborském Oranienburgu, na následky zápalu plic. Argentinské pobřežní město Villa Gesell (založené rok po jeho smrti) bylo nazváno na jeho počest.\n\nHlavním Gesellovým cílem bylo hospodářství bez rušivých konjunkturních výkyvů a spravedlivý sociální řád. Proto zastával názor, že je třeba usilovat o stabilní hodnotu peněz, spojenou s volnými měnovými kurzy a zrušením krytí zlatem. To by s sebou neslo jednak rozvolnění spojení množství peněz a zásob zlata v centrálních bankách, jednak zrušení jejich povinnosti směňovat na požádání peníze za zlato.\n\nV Argentině poznal měnovou krizi a nabyl přesvědčení, že peněžní a pozemková reforma je základem sociálně odpovědného kapitalismu. Právě tam začal publikovat své první teoretické práce o problémech peněžního systému. V roce 1891 postuloval, že rychlost peněžního oběhu je rozhodující faktor při stanovení úrovně cen. (Předjímal tak pozdější práci světoznámého amerického ekonoma Irvinga Fishera z 20. let 20. století.) Na konci 1. světové války správně předpověděl, že s ponecháním tehdejšího peněžního systému bude následovat další světová válka. Typické pro jeho ekonomickou teorii i jeho přesvědčení bylo jeho „držení se středu“ mezi individualismem a kolektivismem. Některé jeho zemědělské experimenty se staly základem izraelských kibuců.\n\n\n\n"}
{"id": "274088", "url": "https://cs.wikipedia.org/wiki?curid=274088", "title": "Virpi Kuitunenová", "text": "Virpi Kuitunenová\n\nVirpi Katriina Kuitunenová, nepřechýleně Virpi Kuitunen, po svatbě Virpi Sarasvuo (* 20. května 1976 v Kangasniemi), je bývalá finská běžkyně na lyžích. Byla univerzální lyžařkou – výborných výsledků dosahovala jak ve sprintech, tak na dlouhých tratích, dokonale ovládala klasickou techniku i volný styl. Je vysoká 174 cm. Naposledy závodila za lyžařský klub Kangasniemen Kalske. Jezdila na lyžích značky Rossignol. Žije v Espoo, 16. července 2010 se provdala za Jariho Sarasvuoa. K jejím zálibám patří golf a zahradničení.\n\nPři závodění jí často sužovala chronická bolest zad. Podle lékařů se jí během sportovní kariéry nemohla zbavit – léčba, která by jí ulevila, není povolena, s doporučenými injekcemi by neprošla antidopingovou zkouškou.\n\nV letech 2001–2003 měla dvouletý zákaz závodní činnosti poté, co na Mistrovství světa v klasickém lyžování 2001 bylo celkem šest finských běžců a běžkyň (včetně Kuitunen) pozitivně testováno na doping. Kuitunen byla přistižena již o necelé dva měsíce dříve při závodu Světového poháru v italském Brussonu s nadměrně vysokými krevními hodnotami. Ovšem tehdejší předseda sekce běžeckého lyžování FIS Bengt-Erik Bengtsson pomohl tento její doping utajit. Skandálu však už nikdo nemohl zabránit na světovém šampionátu v Lahti, kde dopingovými testy na látku HES (snižuje hladinu hemoglobinu v krvi) neprošli Jari Isometsä, Mika Myllylä, Janne Immonen, Harri Kirvesniemi, Milla Jauho a Virpi Kuitunen. Finsko přišlo po šokujícím dopingovém odhalení o čtyři medaile, včetně zlata z mužské štafety na 4 x 10 km a stříbra ze štafety žen na 4 x 5 km. Všichni závodníci dostali dvouletý zákaz startů. Od finského národního týmu se navíc odvrátilo množství sponzorů.\n\nZúčastnila se ZOH 2006 v Turíně, kde získala spolu s Aino-Kaisou Saarinenovou bronzovou medaili ve sprintu ženských družstev, a ZOH 2010 ve Vancouveru, odkud si odvezla bronz ze štafety. Jejím nejlepším samostatným olympijským výsledkem bylo páté místo na ZOH 2006.\n\nKuitunenová startovala na šesti mistrovstvích světa v severském lyžování (1999, 2001, 2003, 2005, 2007, 2009) a vyhrála na nich osm medailí, z toho šest zlatých, jednu stříbrnou a jednu bronzovou.\n\nVe světovém poháru závodila v letech 1997 − 2010 a zvítězila v něm ve dvaceti individuálních závodech a patří ji tak 7. místo v historickém pořadí. V celkovém pořadí SP obsadila v sezóně 2004/05 3. místo a v sezóně 2006/07 1. místo a to i ve sprintu. Celkové vítězství zopakovala i v sezóně 2007/08.\n\nVyhrála vůbec první ročník etapového závodu Tour de Ski 2006/07, o rok později byla druhá a ve třetím ročníku znovu triumfovala.\n\nDíky svým úspěchům získala v roce 2007 cenu Sportovkyně roku ve Finsku.\n\n"}
{"id": "274090", "url": "https://cs.wikipedia.org/wiki?curid=274090", "title": "Pleven", "text": "Pleven\n\nPleven (v cyrilici \"Плевен\", předreformní transkripcí \"Плѣвенъ\", turecky \"Plevne\", česky Plevno) je sedmé nejlidnatější město Bulharska. Nachází se v severní části země a je správním střediskem stejnojmenné provincie. V roce 2008 mělo přibližně 112 000 obyvatel, z čehož bylo 94% Bulharů. Plevno je významné centrum severozápadního Bulharska a po Ruse a Varně největší město severu Bulharska.\n\nMimo Bulharsko je Plevno známé především díky obléhání Plevna v roce 1877, významnému vojenskému střetnutí v rusko-turecké válce.\n\n"}
{"id": "274093", "url": "https://cs.wikipedia.org/wiki?curid=274093", "title": "Tadžima (provincie)", "text": "Tadžima (provincie)\n\nProvincie Tadžima (: 但馬国; \"Tadžima no kuni\") byla stará japonská provincie, ležící na pobřeží Japonského moře na ostrově Honšú. Na jejím území se dnes rozkládá severní část prefektury Hjógo. Sousedila s provinciemi Harima, Inaba, Tanba a Tango. Provincie byla rovněž známá pod jménem Tanšú (但州).\n\nStaré hlavní město provincie se nacházelo nedaleko současného města Hidaka, i když důležité hradní město bylo postaveno v Izuši. Po většinu období Sengoku tuto oblast ovládal klan Jamana, který se podrobil Nobunagaovi Odovi.\n\nI když Tadžima už v současnosti není politickým útvarem, mnoho Japonců zde žijících se stále silně identifikuje s jejím názvem a historií.\n\nTadžima je dnes asi nejvíce známá jako místo zrodu tzv. „hovězí Kóbe“ v Tadžimě zvané „hovězí Tadžima“. Dobře známé je rovněž množství místních onsenů, pláží a malých lyžařských středisek. Hlavními průmyslovými odvětvími jsou lesnictví, rybářství, zemědělství a turismus.\n"}
{"id": "274094", "url": "https://cs.wikipedia.org/wiki?curid=274094", "title": "Fortuna Víkend šampionů", "text": "Fortuna Víkend šampionů\n\nFortuna Víkend šampionů je fotbalový turnaj, který pořádá sázková kancelář Fortuna a to ve víceúčelové hale Sazka Aréně od roku 2011 také v Bratislavě v Slovnaft Arene, přibude také další účastník Spartak Trnava a počet účastníků se tak dorovná na tři ze Slovenska a tři z česka.\n\nTurnaj se hraje na umělé trávě a na hřišti o rozměrech hřiště futsalového. Rozměr branek je 2×3 metry. Hraje se na poločasy 2x15 minut. Týmy jsou rozděleny do dvou čtyřčlenných (nebo tří členných podle obsazení) skupin, kde hraje každý s každým jeden zápas. Týmy, které skončí na posledních místech, hrají mezi sebou o konečná umístění za 4. místem, vítězové a jejich pronásledující v rámci skupiny hrají mezi sebou semifinále. Poražení hrají o třetí místo, vítězové jdou do finále. První tři týmy si odnášejí finanční prémii.\n\nPrvní ročník se odehrál v roce 2007, kdy se jej účastnily týmy SK Slavia Praha, AC Sparta Praha, FC Slovan Liberec, Bohemians 1905, MFK Ružomberok, DVSC Debrecen, Wisla Plock a FK Mladá Boleslav.\n\nSkupina A:\n\nSkupinu vyhráli Bohemians před Libercem, Debrecen třetí, Slavia poslední.\n\nSkupina B:\n\nSkupinu vyhrál Ružomberok před Mladou Boleslaví, Sparta třetí, Plock poslední.\n\nVe finálových utkáních Slavia porazila Plock a skončila sedmá, Sparta zdolala Debrecen a byla pátá, turnaj celkově vyhráli Bohemians 1905, kteří porazili ve finále Ružomberok.\n\nDruhý ročník se odehrál opět v Sazka Aréně a zúčastnily se týmy SK Slavia Praha, AC Sparta Praha, FK Viktoria Žižkov, FC Viktoria Plzeň, Bohemians 1905, FK Teplice, MŠK Žilina a MFK Ružomberok.\n\nSkupina A:\n\nSkupina B:\n\no 7. místo:\n\no 5. místo:\n\nSemifinále:\n\no 3. místo:\n\nFinále:\n\nPrvní kolo se hrálo 5. ledna a 6. ledna 2008.\n"}
{"id": "274099", "url": "https://cs.wikipedia.org/wiki?curid=274099", "title": "Naqoyqatsi", "text": "Naqoyqatsi\n\nNaqoyqatsi je filmová esej z roku 2002. Film režíroval Godfrey Reggio, hudbu k němu vytvořil Philip Glass. Název pochází z indiánského jazyka Hopi a znamená „život jako válka“. Naqoyqatsi je třetím dílem trilogie \"Qatsi\". Film měl v USA premiéru 2. září 2002, v České republice se promítal poprvé 6. prosince téhož roku.\n\nJedná se o vizi 21. století zobrazenou formou dokumentárního až téměř filozofického snímku, nutícího diváka k zamyšlení. Nezazní v něm jediné slovo. Film je provázen např. obrazem skrz negativ a různými počítačovými efekty. Události jsou zde zaznamenány, ale ne přímo zobrazeny.\n\n\n"}
{"id": "274103", "url": "https://cs.wikipedia.org/wiki?curid=274103", "title": "Vespasianův chrám", "text": "Vespasianův chrám\n\nVespasianův chrám (italsky: \"Tempio di Vespasiano\") se nachází na západním konci římského Fora Romana těsně pod pahorkem Kapitol. Je postaven mezi Saturnovým chrámem a chrámem Concordie. Pohanská stavba není zasvěcena jen císaři Vespasianovi, ale také jeho synovi Titovi, a proto některé prameny uvádějí chrám jako Vespasianův a Titův.\n\nBudovu nechal založit v roce 80 n. l. císař Titus na počest svého otce Vespasiana. Tita postihla smrt dva roky po zahájení výstavby, a proto práce dokončil jeho bratr a poslední císař dynastie Flaviovců Domitianus. Chrám byl dostavěn a slavnostně zasvěcen Titovi a Vespasianovi v roce 87. Po dlouhou dobu nevěnoval žádný z dalších císařů flaviovské budově pozornost, a proto postupem času začala chátrat. Stavba se své rekonstrukce dočkala roku 200, kdy císař Septimius Severus a později i jeho syn - nástupce - Carracalla vydali pokyn k částečné restauraci.\nDalší zmínky pocházejí z období středověku, kdy chrám utrpěl nejvíce škody. Do renesanční přestavby Říma, která byla vůči antickým památkám málo šetrná, zahrnul papež Mikuláš V. také Forum Romanum a zpustošený Vespasianův chrám, jehož trosky zapojil do středověkého obranného systému. Tento fakt dokazuje i obraz italského malíře Domenica Ghirlandaia, na němž jsou namalovány už pouze ruiny a poslední tři stojící sloupy.\n\nV průběhu staletí zmizel chrám pod několikametrovou vrstvou navážky. Když v roce 1811 zahájil italský architekt a archeolog Giuseppe Valadier vykopávky, nacházely se hlavice zbývajících sloupů kousek nad zemí. Valadier odkryl poslední celistvé kusy stavby a také chrámový podstavec. Nalezené fragmenty kladí nechal zrekonstruovat a nyní jsou umístěny v galerii Tabularia.\n\nChrám byl postaven na pódiu z peperina těsně před Tabulariem. Samotná korintská stavba se musela přizpůsobit malému prostoru, a proto byla široká 22 metrů a dlouhá pouze 33 metrů. Dochované zbytky zdí dokazují, že budova byla vystavěna převážně z travertinu a pokryta bloky mramoru. Vnitřní zdi malé celly, jejíž dominantu tvořily sochy Vespasiana a Tita, lemovalo tradiční mramorové sloupoví. Chrámová předsíň se skládala z šesti mramorových sloupů vpředu a třech po stranách. Všechny byly vysoké 15,2 metrů a u základny měly průměr 1,57 metrů. Schodiště se muselo kvůli malému prostoru dělit mezi sloupy.\nKorintské sloupy v průčelí chrámu nesly architráv, na němž byl původně vytesaný nápis:\n\nPo rekonstrukci císařů z dynastie Severovců přibyla na architráv další řádka. V tomto případě je jméno Antoninus Pius použito jako část císařského jména Caracally:\n\nDnešní ruiny chrámu tvoří tři sloupy v pravém předním rohu, které nesou zbytky mramorového architrávu, na němž je čitelná pouze část posledního slova \"ESTITVER\". Na místě budovy se pak nacházejí kusy peperinového podstavce prorostlé trávou a ruiny zdí. Již zmiňované fragmenty nalezené roku 1811 jsou vystaveny v sousedním Tabulariu, kde jsou k vidění z prostor Kapitolských muzeí.\n\n"}
{"id": "274108", "url": "https://cs.wikipedia.org/wiki?curid=274108", "title": "Ekumenická akademie Praha", "text": "Ekumenická akademie Praha\n\nEkumenická akademie Praha (v kontextu často uváděna jen jako Ekumenická akademie, užívaná zkratka EAP) je nevládní nezisková organizace, pracující na ekumenicky pojatém křesťanském základě, která se snaží zejména formou teoretického i praktického vzdělávání přispívat k mravnímu, sociálnímu, kulturnímu i politickému rozvoji naší současné společnosti. Ředitelkou Ekumenické akademie je Karolína Silná. Předchozím ředitelem byl ThDr. Jiří Silný.\n\nEkumenická akademie začala pracovat v roce 1995, v roce 1996 pak byla registrována jako občanské sdružení. Organizuje přednášky, semináře, studijní pobyty, konference a další vzdělávací akce, vydává vzdělávací a osvětové publikace, ale též uskutečňuje konkrétní projekty, jako např. rozvojový projekt v Zambii v roce 2005 nebo od roku 2004 velkoobchod s produkty spravedlivého obchodu (fair trade). Hlavními tématy její práce jsou v současnosti otázky vztahu církve a společnosti, kulturních a politických úkolů církví, sociální spravedlnosti, udržitelného rozvoje a rozvojové pomoci. \n\nV současnosti jsou členy Ekumenické akademie jednak církve (Církev československá husitská, Pravoslavná církev, Slezská církev evangelická augsburského vyznání, Starokatolická církev, Obec křesťanů) a další křesťanské organizace (Evangelická akademie Míšeň, Kruh přátel Evangelické akademie Míšeň, Ekumenické informační centrum v Drážďanech, Betriebsseminar Linz), jednak řada individuálních členů. Členství není vázáno na vyznání a církevní příslušnost.\n\nEkumenická akademie Praha byla v roce 2000 iniciátorem a zakladatelem koalice Milostivé léto (Jubilee Czech), jejímž členem je dodnes. Je též zakládajícím členem Českého fóra pro rozvojovou spolupráci (FoRS), Asociace pro Fair Trade a kampaně Česko proti chudobě. Dále je členem Ekumenické asociace akademií a laických center v Evropě (Oikosnet) a Evropské sítě pro dluhy a rozvoj (EURODAD), aktivně se podílí na práci několika dalších sdružení a sítí nevládních a neziskových organizací a s řadou dalších organizací (především křesťanského zaměření) spolupracuje.\n\n"}
{"id": "274110", "url": "https://cs.wikipedia.org/wiki?curid=274110", "title": "EAP", "text": "EAP\n\nZkratka ze tří písmen E, A a P může mít více významů:\n\n\n\n"}
{"id": "274111", "url": "https://cs.wikipedia.org/wiki?curid=274111", "title": "Hans Christian Cornelius Mortensen", "text": "Hans Christian Cornelius Mortensen\n\nHans Christian Cornelius Mortensen (27. srpna 1856 Jonstrup – 7. června 1921 Viborg) byl dánský učitel a profesor ornitologie, který položil základy vědeckého kroužkování ptáků, když v roce 1899 okroužkoval hliníkovými kroužky prvních pár špačků. Většinu ptáků odchytil v ptačích budkách s automatickým uzavíracím mechanismem. Později kroužkoval i jiné druhy ptáků jako jsou čápi, volavky, racci a různé druhy kachen. Za svůj život osobně okroužkoval více než 6000 ptáků. Kroužky vyráběl stříháním z hliníkového plechu, každý kroužek měl na sobě vyraženou adresu a pořadové číslo. Mortensen původně zkoušel pro kroužky i plech ze slitiny zinku, ale ty byly příliš těžké.\n\n"}
{"id": "274117", "url": "https://cs.wikipedia.org/wiki?curid=274117", "title": "Okolnosti vylučující protiprávnost", "text": "Okolnosti vylučující protiprávnost\n\nOkolnosti vylučující protiprávnost označují v trestním právu specifické charakteristiky skutku které, pokud v konkrétním případě nastanou, způsobují, že čin, jinak vykazující znaky trestného činu, trestným činem být nemůže, protože:\n\nPodle českého trestního práva okolnostmi vylučujícími protiprávnost jsou:\n"}
{"id": "274118", "url": "https://cs.wikipedia.org/wiki?curid=274118", "title": "Lauren Ambrose", "text": "Lauren Ambrose\n\nLauren Ambrose (* 20. února 1978), rozená \"Laura Anne D'Ambruoso\", přechýleně \"Ambroseová\", je americká filmová a televizní herečka, nejznámější v roli Claire Fisherové v televizním seriálovém dramatu Odpočívej v pokoji.\n\n\n\n"}
{"id": "274120", "url": "https://cs.wikipedia.org/wiki?curid=274120", "title": "Metrický cent", "text": "Metrický cent\n\nMetrický cent (z latinského \"centum\" – „sto“), lidově \"metrák\", nespisovně \"kvintál\" z angl. \"quintal\", je označení dříve používané fyzikální jednotky hmotnosti. Značíme ji písmenem q, přičemž 1 q = 100 kg. Přívlastek \"metrický\" označuje odvození od metrické soustavy, na rozdíl od jiných centů, například v angloamerické soustavě pro hmotnost avoirdupois.\n\nV dřívější době se na metrické centy vážilo například množství skladného uhlí, dřeva, obilí, písku atp. Slovo \"metrák\" se i v 21. století používá v hovorové češtině pro určování hmotnosti některých druhů zboží hlavně v maloobchodě. Jde zejména o stavební hmoty, obilí nebo potravinářské výrobky. \n\n"}
{"id": "274125", "url": "https://cs.wikipedia.org/wiki?curid=274125", "title": "Achun", "text": "Achun\n\nAchun je francouzská obec v departementu Nièvre v Burgundsku. Leží 218 kilometrů od Paříže.\n\"Počet obyvatel\"\n\n\n"}
{"id": "274138", "url": "https://cs.wikipedia.org/wiki?curid=274138", "title": "Střítež (okres Frýdek-Místek)", "text": "Střítež (okres Frýdek-Místek)\n\nStřítež ( ', ') leží v podhůří Moravskoslezských Beskyd na říčce Ropičanka, přítoku Olše, a na Černém potoku, který se přes soustavu místních rybníků vlévá do řeky Stonávky. Žije zde obyvatel. Značnou část obyvatel tvoří polská menšina. Mezi okolní obce patří Smilovice, Vělopolí, Hnojník, Řeka.\n\nPrvní písemná zmínka o obci pochází z roku 1305.\n\n\n\n"}
{"id": "274142", "url": "https://cs.wikipedia.org/wiki?curid=274142", "title": "Březnice", "text": "Březnice\n\nMěsto Březnice (německy \"Bresnitz\" nebo \"Preßnitz\") se nachází v okrese Příbram ve Středočeském kraji, asi 17 km jižně od Příbrami. Žije zde obyvatel.\n\nMěsto Březnice se skládá ze šesti částí na čtyřech katastrálních územích:\n\nPrvní písemná zmínka o obci pochází z roku 1224. Ve 14. století bylo známo těžbou stříbrných rud. Městečkem je od roku 1327, roku 1575 byla povýšena na město, titul město byl navrácen roku 1975.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Březnice \"(2396 obyvatel)\" byly v roce 1932 evidovány tyto živnosti a obchody:\nV obci Martinice \"(111 obyvatel, samostatná obec se později stala součástí Březnice)\" byly v roce 1932 evidovány tyto živnosti a obchody: lesní družstvo, hostinec, mlýn, 2 rolníci, trafika.\n\nVe 30. letech 20. století vytvořil hrabě Jan Nepomuk Pálffy na svém panství v Březnici mimořádně kvalitní chovné stádo koní. Stádo tvořily především klisny zakoupené v Podkarpatské Rusi. Po kolektivizaci zemědělství v 50. letech se však chov šlechtěných koní stal pro většinu rolníků neudržitelným. Šlechtěná plemena z Březnice postupně vymizela a jediným zástupcem zůstal pouze huculský kůň, který splňoval požadavky všestranného tažného koně se silnou konstitucí (vlastnostmi připomíná plemeno pony, které bylo šlechtěno v západních státech Evropy). Využívalo se také kříženců huculského koně s koněm fjordským.\n\nPo revoluci v roce 1989 se chov šlechtěných plemen opět rozrostl. Bohatá tradice chovu koní a jezdectví přetrvává v Březnici dodnes. Ve vesnici Martinice, která je součástí obce Březnice, se každoročně konají závody v parkurovém skákání a drezuře v místním jezdeckém resortu.\n\nHistorické jádro města je městskou památkovou zónou.\n\n\nDopravní síť\nVeřejná doprava 2012\n\n\nRoku 1649 nechali jezuité vystavět 16 křížů podél cesty vedoucí do Příbrami přes Chrást, Modřovice, Třebsko, Narysov a Zdaboř. Později byly na místě křížů postaveny oboustranné výklenkové kaple, ve kterých byly obrazy znázorňující tajemství růžence (radostný, bolestný a slavný). Těchto kaplí se dochovalo osm. Cesta z Březnice na Svatou Horu vedla od kostela svatého Františka Xaverského a svatého Ignáce z Loyoly přes kamenný most, kde stojí první kaple. Druhá kaple stojící za městem byla opravena v roce 1929 a je ozdobena keramickými reliéfy Václava Fürsta. Dochované jsou dále kaple v řadě třetí až sedmá, a pak ještě devátá, která je v obci Třebsko.\n\nKříže podél cesty na Svatou Horu byly postaveny za doby, kdy zde byl představeným koleje Jiří Pfefferkorn (před rokem 1647 a poté od roku 1651). Jezuitská rezidence při poutní kapli Panny Marie na Svaté Hoře administrativně spadala pod březnickou kolej a poutě byly vedeny z Březnice.\n\n"}
{"id": "274150", "url": "https://cs.wikipedia.org/wiki?curid=274150", "title": "Rudolf Koppitz", "text": "Rudolf Koppitz\n\nRudolf Koppitz (3. ledna 1884 Skrbovice u Bruntálu – 8. července 1936 Perchtoldsdorf, Rakousko) byl rakouský fotograf českého původu.\n\nRudolf Koppitz patří mezi významné fotografy vídeňské secese. Jedná se o rakouského umělce českého původu. Narodil se v blízkosti Bruntálu do chudé evangelické rodiny. Do odborné školy chodil jen díky stipendiu. V roce 1897 nastoupil do učení k fotografovi Robertu Rotterovi z Bruntálu, zkoušku vykonal v roce 1901. Koppitz začínal kariéru zakázkového fotografa v malých ateliérech. Pracoval v ateliérech v Opavě a v Brně u C. Pietznere. Ten vlastnil ateliéry v Berlíně, Sankt-Petěrburgu, Moskvě, Varšavě a ve Vídni. Toto prostředí pro něj hrálo důležitou roli, neboť se zde seznámil s prominentním publikem.\n\nV roce 1912 se rozhodl zanechat živnosti, aby začal opět chodit do školy na Grafický učební a vzdělávací ústav ve Vídni. Na škole Koppitz poznal řadů svých budoucích kolegů (např. fotografa J. A. Trčka nebo malíře a grafika Egona Schieleho). Koppitz se stal členem „Wiener Camera Clubu“. Ve své volné tvorbě používal techniky uhlotisku, bromolejotisku a gumotisku. Na jeho fotografiích jsou zachyceny významné vídeňské památky a náladové krajiny, v kterých je zachycena divoká, dosud nezkulturněná příroda. Koppitzovy fotografie zobrazují hory a moře. Od roku 1913 byl asistentem a po první světové válce učitelem na \"Grafickém institutu\" ve Vídni.\n\nNa počátku své tvorby vytvářel Koppitz inscenované skupinové akty, které vycházely z vídeňské secese. Jeho první práce byly ovlivněny Gustavem Klimtem a japonským uměním. V letech před 1. světovou válkou fotografoval vlastní autoportréty, které zachycují autora při fotografování v krajině. Po celý život si zachoval smysl pro harmonii a precizní kompozici; tyto prvky se objevují již v rané tvorbě.\n\nTéměř k dokumentární fotografii se Koppitz dostal po nástupu na frontu, kde se jeho fotografie staly prosté a přímé. U rakouské armády jako průzkumný letec fotografoval letadla a krajiny. Mezi jeho oblíbená témata patřily vodní plochy a geometrické prvky letadel. Ve volném čase zachycoval nejen život vojáků, ale i prostý lid v dobových krojích. Koppitzovy fotografie z této doby jsou plné dramatických nálad. Autor pracoval se světlem, využíval slunce, mraky a mlhy k impresionistickému vyjádření emocí.\n\nRudolf Koppitz patřil v meziválečném období k nejvýznačnějším představitelům rakouské fotografie z řad zastánců tradicionalistické \"umělecké fotografie\". Ve své tvorbě se nadále inspiroval malířstvím, hudbou i divadlem.\nMezi oblíbená témata patřily akty více postav plné symbolických odkazů.\nČasto zobrazovaným motivem byly nahé tanečnice a zachycení pohybu. Mnohé postavy stylizoval do soch Augusta Rodina. Mimo ženských postav zobrazovaly snímky také mužské akty, a to zejména autoportréty, které byly umístěny v přírodě.\n\nCelé Koppitzovo dílo prostupují symbolické odkazy a znaky. Z Koppitzových fotografií se proslavily zejména akty, kompozičně ovlivněné zčásti secesí, zčásti konstruktivismem. K radikální změně v jeho tvorbě došlo ve 30. letech, kdy se opět se vrátil ke krajinám, přírodě a k životu venkovských obyvatel. Koppitzova tvorba byla silně ovlivněna nejen stylem secese, navázal také na členy rakouského \"Trojlístku\" (Heinricha Kühna, Hanse Watzka, a Huga Henneberga). V české tvorbě byl Koppitzovi blízký František Drtikol. Jméno fotografa Rudolfa Koppitze není uvedeno ani v \"Encyklopedii českých fotografů\" ani v \"Encyklopedii českých výtvarným umělců\". Koppitz nebyl vnímán jako progresivní moderní umělec, naopak se řadil mezi konzervativní tvůrce, držící se určitých tradic. Rakouská historička umění Monika Faber vydala Koppitzovu monografii, která provázela jeho výstavy v Rakousku, Francii, USA a Německu. V roce 1998 byl vydán ve Vídni katalog, kde je uveden ucelený přehled celoživotního díla autora.\n\n\n\n"}
{"id": "274160", "url": "https://cs.wikipedia.org/wiki?curid=274160", "title": "Regulace rodných jmen", "text": "Regulace rodných jmen\n\nRegulace křestních nebo rodných jmen se v jednotlivých zemích a obdobích značně liší. V některých státech je možno dávat dětem pouze jména z předem nadefinovaného seznamu (například ve Francii, kde je tak znemožněno dávat dětem i stará bretoňská jména), v jiných existují procesní pravidla pro posuzování a schvalování neobvyklých jmen, v mnoha zemích pevná omezení neexistují (například v Texasu).\n\nŘímský katechismus od 16. století nařizoval dávat dětem jména svatých.\n\nOd 17. století Ritual Romanum varoval před jmény bájeslovnými, pohanskými, směšnými a neslušnými.\n\nKodex kanonického práva z roku 1983 ve svém kánonu 855 uvádí: Rodiče, kmotři a farář mají dbát o to, aby nebylo dáváno jméno cizí křesťanskému cítění.\n\nOd 1. ledna 1950 omezily volbu rodného jména vyhlášky vydané na základě zmocnění v § 28 zákona č. 268/1949 Sb., o matrikách. Omezení upřesňovala nejprve prováděcí vyhláška č. 182/1959 Ú. l., s účinností od 1. července 1977 pak § 40 prováděcí vyhlášky ministerstva vnitra č. 22/1977 Sb.\n\nOd 1. července 2001 platí nový \"Zákon č. 301/2000 Sb., o matrikách, jménu a příjmení a o změně některých souvisejících zákonů\", jehož § 18 a § 61 až § 67 se týká volby a zápisu rodných jmen.\n\nDřívější vyhláška a nynější zákon obsahují například tato omezení: \n\nV dřívější právní úpravě (§ 40 vyhl. 22/1977 Sb.) bylo a v současnosti je, nyní již bez explicitní zákonné opory, uplatňováno ještě omezení, že nebylo přípustné, aby jako jméno bylo dáno dítěti jméno neosobní (tj. označení věcí, dnů apod.) anebo jméno, které se užívá jako příjmení.\n\nVe správní praxi byla a je uplatňována zásada, že lze zvolit jen jméno doložené, existující, a tedy že není přípustné vymyslet nové jméno. Tento požadavek však není v zákoně č. 301/2000 Sb. explicitně uveden a nebyl obsažen ani ve vyhlášce č. 22/1977 Sb.\n\nV některých případech matrika (matriční úřad) odmítne neobvyklé jméno zapsat a požaduje znalecký posudek. Za vypracování znaleckého posudku v případě pochybnosti o správné pravopisné podobě jména platí na základě § 62 odst. 1 zákona 301/2000 Sb. rodiče dítěte, na nichž leží důkazní břemeno. Postup posuzování v případě, netýká-li se pochybnost pravopisné podoby jeho jména, ale jeho přípustnosti, zákon neřeší.\n\nV roce 2018 bylo pět soudních znalců v oboru „ověřování podob jmen a příjmení z hlediska zákonných ustanovení usměrňujících jejich zápis do osobních dokladů“: Ústav pro jazyk český Akademie věd České republiky, Miloslava Knappová, Jana Valdrová a další dvě osoby. Pokud matrikář zápis odmítne, mohou rodiče podat odvolání ke krajskému úřadu a v případě zamítnutí podat správní žalobu. Pokud některá matrika určité jméno schválí, ministerstvo vnitra tuto informaci distribuuje i ostatním matrikám.\n\nNeurčí-li rodiče přípustné jméno do 1 měsíce od narození dítěte, je matrika povinna ohlásit tuto skutečnost soudu a ten o jménu rozhodne.\n\nŠvédským rodičům udělil soud v Halmstadu v roce 1996 pokutu za to, že do 5 let věku dítěte narozeného v roce 1991 nezaregistrovali jeho jméno (rodiči zvolené jméno úřady odmítaly zaregistrovat). V reakci na uložení pokuty a na protest proti švédským zákonům o pojmenovávání se rodiče pokusili zaregistrovat jméno Brfxxccxxmnpcccclllmmnprxvclmnckssqlbb11116 s výslovností „Albin“. Soud jméno odmítl a trval na zaplacení pokuty. Soud zamítl rovněž změnu pravopisu jména na pouhé „A“.\n\nV roce 2008 Švédsko pravidla pro výběr jmen výrazně uvolnilo. Některá slova (například sprostá slova nebo urážlivá pojmenování) jsou však formou seznamu zakázána.\n\nV roce 2007 údajně úřady neměly námitky proti chlapeckému jménu Google, zatímco dívčí jméno Metallica nejprve zakázaly a pak povolily. V roce 2008 úřady zamítly chlapecké jméno Lego, avšak soud rozhodnutí zrušil a jméno tak povolil. Povolena byla jména Pepsi nebo Falcon, zakázáno bylo chlapecké jméno znamenající v překladu Šrot a dívčí jméno IKEA. K roku 2008 žilo ve Švédsku 11 osob s křestním jménem Sailor (Námořník), 12 se jménem Twilight (Soumrak), 6 chlapců je pojmenováno po automobilu Pontiac, 8 dívek se jmenuje v překladu Kočka a 11 dětí Mír, 1 chlapec se jmenuje Pavouk a 1 chlapec Cukr.\n\nV roce 2009 úřady na jihu Švédska podle listu Local zakázali rodičům dát dítěti jméno Alláh s odůvodněním, že takové jméno by mohlo nositele urážet nebo by mu mohlo způsobit nepříjemnosti. V kraji Jämtland úřady a soudy zakázaly dát chlapci jméno Q s odůvodněním, že jméno nesplňuje základní lingvistické požadavky, avšak po námitce rodičů, že chlapec na jméno slyší, na konci září 2009 švédský nejvyšší soud zamítavé rozsudky zrušil a jméno tak potvrdil.\n\nPo Říjnové revoluci si pravověrní marxisté vymýšleli pro své děti jména typu Vladlen (Vladimír Lenin), Stalina, Jiskra, Kim (Komunistická internacionála mládeže) nebo Kir (Komunistická internacionála).\n\n\n"}
{"id": "274163", "url": "https://cs.wikipedia.org/wiki?curid=274163", "title": "Gus Hansen", "text": "Gus Hansen\n\nGustav Hansen (* 13. února 1974 nedaleko Kodaně, Dánsko) je profesionální pokerový hráč žijící v Monaku.\n\nPřed tím, než se v roce 1997 stal profesionálním hráčem pokeru, byl Hansen světovou třídou v backgammonu a výborným mládežnickým tenistou. Ve věku mezi třináctým a devatenáctým rokem byl znám pro své sportovní nadšení. Jako juniorský sportovec se věnoval několika sportům. V roce 2000 se přestěhoval do New Yorku a pokusil se žít jako profesionální hráč backgammonu, toto odvětví bylo však na jeho vkus příliš malé a neznámé.\n\nStal se profesionálním gamblerem a byl znám tím, že přijímal soukromé sázky na nejrůznější osobní sportovní závody (jako například běh), jiné než poker nebo profesionální sport.\n\nHansen začal hrát poker v roce 1993 v Ocean View Card Room v Santa Cruz v Kalifornii, když zde na výměnném pobytu studoval The University of California v Santa Cruz. Je notoricky známý zvláště pro svůj extrémně agresivní styl hry, v pokerové terminologii nazývaný \"loose aggressive\". Je pověstný svým zvedáním sázek nebo blafováním se skoro jakýmikoliv dvěma kartami, což jeho soupeře vede k dorovnávání (či dokonce zvyšování) jeho sázek kdykoliv má nějakou rozumnou handu.\n\nNa začátku roku 2015 Hansen ukončil svou pokerovou kariéru. Jeho ztráty v online cash game na hernách Full Tilt a PokerStars v tu chvíli podle serveru HighStakesDB přesahovaly částku 21 milionů dolarů. Jeho celkové výhry z živých turnajů se zastavily v březnu 2014 na částce $10,258,052.\n\nV dubnu 2015 Hansen pro dánský deník Good Morning Denmark prohlásil, že s chce natrvalo vrátit do Dánska a usadit se tam. V srpnu 2016 už byl ale opět k vidění v nejvyšších cash game hrách v lasvegaském kasinu Bellagio a po 19 měsících se objevil i u online cash game stolů.\n\nV roce 2004 skončil Hansen na placeném 150. místě hlavního turnaje WSOP. V turnaji 2006 Tournament of Champions se Gus dostal až k finálovému stolu, ale vypadl hned v jeho první hře s AK proti 99.\n\nV roce 2007 skončil tzv. \"in money\" v turnaji $10,000 No Limit Hold'em Main Event Championship, když z celkového pole 6,358 hráčů skončil 61. a inkasoval tak $154,194. Na main eventu skončil na penězích i v roce 2008, když za 160. místo bral 41.816 dolarů.\n\nV roce 2010 zvítězil v rámci World Series of Poker Europe v Londýně v turnaji £10,350 No Limit Hold’em High Roller Heads-Up a připsal si tak svůj první náramek za vítězství v turnaji WSOP.\n\nHansenovi se jako jedinému hráči podařilo vyhrát tři otevřené turnaje série World Poker Tour (WPT). Vyhrál také první WPT Bad Boys of Poker, turnaj, který je pouze pro zvané. V roce 2004 byl uveden do World Poker Tour Walk of Fame, po bok Doyla Brunsona a Jamese Garnera.\n\nV září roku 2006 Hansen vyhrál úvodní turnaj série EPM, The London All Star Challenge, kde v závěrečném \"heads-up\" porazil Marca Goodwina a odvezl si tak domů 53,600 anglických liber.\n\nHansen také vyhrál zahajovací turnaj Poker Superstars Invitational Tournament, kdy v turnaji, v němž figurovali někteří z nejznámějších pokerových hráčů dnešní doby získal první cenu $1,000,000. Neobjevil se však již v druhé sérii, když v semifinále vypadl s Antoniem Esfandiarim.\n\nHansen skončil \"in money\" na turnaji 2004 World Series of Poker main event a také se dostal k finálovému stolu na turnaji European Poker Tour (EPT) v Barceloně.\n\nV roce 2006 byl Hansen členem vítězného dánského týmu v turnaji \"PartyPoker.com Football & Poker Legends Cup\" po boku Theo Jørgensena a Kim Christofte.\n\nV současné době hraje hlavní roli v \"Professional Poker Tour\" a v druhé řadě show \"High Stakes Poker\", kde vyhrál historicky druhý největší pot ($575,700), když jeho 5♦ 5♣ porazilo 6♠ 6♥ Daniela Negreanua po tom, co na stůl přišlo 9♣ 6♦ 5♥ 5♠ 8♠.\n\nV době od 12. do 17. listopadu 2006 se zúčastnil v Singapuru Betfair \"Asian Poker Tour.\"\n\nGus byl prvním vítězem Poker After Dark, turnaje televizní stanice NBC, což mu vydělalo $120,000 (včetně buy-inu ve výši $20,000), když porazil pět dalších profesionálů včetně Phila Hellmutha a Hucka Seeda.\n\nV lednu roku 2007 vyhrál Gus hlavní turnaj série Aussie Millions v Melbourne, Austrálii, když vyřadil celé pole 747 hráčů a odvezl si první cenu, 1,500,000 australských dolarů.\n\nGus Hansen byl také zakládající partner online poker herny pokerchamps.com, spuštěné v roce 2003. Roku 2005 byla společnost a technologie herního softwaru prodána britské společnosti Betfair, za více než 100 milionů dánských korun (přibližně asi 15,000,000 USD). Navzdory prodeji se Hansen zúčastnil PokerChamps Danish championship v říjnu 2005.\n\nV roce 2005 se Hansen vyskytl v \"Texas Hold'Em Poker Advanced Strategies With Gus Hansen\", což je součást série instruktážních DVD.\n\nV současnosti je také tváří dánské módní značky Frank Q, která ho obléká výhradně pro městské účely.\n\nNavzdory jeho stále pokračujícím úspěchům, Hansen bojoval s finančními potížemi, údajně kvůli velkým prohrám během hraní \"cash games\". Hansen je pravidelným účastníkem The Big Game (Velká hra), která se uskutečňuje v \"Bobby's Room\" v luxusním Las Vegasském Bellagio Casino. Nechal se slyšet, že jeho prohry nejsou žádným tajemstvím a přiznal, že prohrál asi milion dolarů během pár her. Připouští také, že se mu trvale nedaří ve sportovní sázkách, a to tolik, že si přeje přestat.\n\n\n"}
{"id": "274187", "url": "https://cs.wikipedia.org/wiki?curid=274187", "title": "Červená (rozcestník)", "text": "Červená (rozcestník)\n\nNázev Červená může znamenat:\n\n\na vyskytuje se i v názvech sídel\n\n\n"}
{"id": "274190", "url": "https://cs.wikipedia.org/wiki?curid=274190", "title": "Larva migrans", "text": "Larva migrans\n\nLarva migrans je odborné označení pro larvy hlístic, které migrují po těle hostitele. Larvy mohou migrovat různými tkáněmi v závislosti na druhu parazita, místě vstupu do hostitele a cílovém místě parazitování (predilekční místo). Lokalizace larev rovněž závisí na tom, kam je zanesena larva krevním oběhem. Podle místa migrace se potom rozlišuje na:\n\nPři infekci člověka hlísticemi se často hovoří o tzv. syndromu larva migrans. Jedná se o komplex příznaků vyvolaných migrujícími larvami hlístic.\n"}
{"id": "274192", "url": "https://cs.wikipedia.org/wiki?curid=274192", "title": "Skutek", "text": "Skutek\n\nSkutek je čin, tedy to, co bylo či bude učiněno nebo je činěno, tedy základní prvek jednání jako reflektované a cílevědomé činnosti subjektu.\n\nČasto je pojem používán v pozitivním významu, například dobré skutky, hrdinské skutky nebo činy, skutky milosrdenství, ale též v negativním – zlé skutky, ohavné skutky, popřípadě ke zdůraznění reálnosti v protikladu se záměrem nebo očekáváním: skutek utek, stát se skutkem, uvést ve skutek, měnit se ve skutek. Jedna z klíčových knih Nového zákona nese v češtině název Skutky apoštolské. Pojem skutková podstata používá zejména trestní právo, vzácněji na pojem skutku odkazuje občanské právo (např. skutkové a právní okolnosti smlouvy). Pojem čin je zhruba synonymní s pojmem skutek, byť užití není zcela zaměnitelné, v podobných významech se používá i termínů úkon, jednání (trestní zákon zmiňuje jednání jako formu činu – jednání, jímž je čin spáchán) nebo činnost (trestní zákon vztah mezi pojmy čin a činnost explicitně neobjasňuje, byť hovoří například o „objasňování trestné činnosti“). Zvláštní, protikladnou formou skutku či jednání je nečinnost.\n\nV trestním právu pojem skutek označuje ty projevy vůle pachatele navenek, jež jsou příčinou následku relevantního z hlediska trestního práva (objektivní stránka skutku), jsou-li kryty zaviněním (subjektivní stránka). Každý trestný čin nevyhnutelně musí být skutkem (pojem čin je zde synonymem skutku), ovšem ne každý skutek musí být trestným činem (většina skutků samozřejmě není trestná vůbec) a jedním skutkem může být spácháno více trestných činů (přesněji řečeno, jeden skutek neboli čin může naplňovat více trestných skutkových podstat, což v trestní praxi může být hodnoceno jako spáchání více trestných činů v takzvaném jednočinném souběhu). Trestný čin (resp. skutková podstata a trestnost činu) je tedy právní konstrukcí nad konkrétním objektivně existujícím skutkem.\n\nVýznamnými pojmy vážícími se ke skutku jsou jeho jednota a totožnost:\n"}
{"id": "274194", "url": "https://cs.wikipedia.org/wiki?curid=274194", "title": "Souběh trestných činů", "text": "Souběh trestných činů\n\nSouběh trestných činů (skutečný souběh, někdy alternativně konkurence trestných činů) je kvalifikovanou formou trestné činnosti pluralitní. Označuje v trestním právu případ, kdy stejný pachatel spáchal dva nebo více trestných činů dříve, než byl za některý z nich vyhlášen soudem prvního stupně odsuzující rozsudek nebo obviněnému doručen trestní příkaz. Z definice souběhu vyplývá, že hranicí, oddělující sbíhající se trestné činy je okamžik vyhlášení odsuzujícího rozsudku, který musí v nějakém okamžiku nabýt právní moci. Pokud by rozsudek později právní moci nenabyl, nelze k němu přihlížet. Souběh je možný pouze mezi trestnými činy, vyloučen je tedy mezi trestným činem a přestupkem či mezi trestným činem a činem jinak trestným (např. krajní nouze). Souběh jakožto pluralitní trestná činnost vykazuje vyšší míru závažnosti a slouží v trestním řízení pro odpovídající vystižení a postižení podstaty této formy kriminality. Je obecnou přitěžující okolností a podléhá speciálnímu režimu trestání.\n\nO souběh půjde bez ohledu na skutečnost, kdy sbíhající se trestné činy vyšly najevo. Není rozhodné, zda o sbíhajících se trestných činech bylo vedeno společné trestní řízení. O souběh půjde i tehdy, jestliže po odsouzení za jeden trestný čin vyjde najevo, že odsouzený i před vyhlášením odsuzujícího rozsudku soudem prvního stupně spáchal další trestný čin, který byl v době prvního trestního řízení latentní. V těchto případech ale musí jít o souběh vícečinný, neboť v případě jednočinného souběhu by nové trestní stíhání bylo vyloučeno aplikací zásady ne bis in idem – ne dvakrát v téže věci. \n\nPodle vztahů trestných činů ke skutku (skutkům) je třeba odlišit:\nPři jednočinném souběhu jde o konkurenci kvalifikací (zákonů), při vícečinném se jedná o konkurenci dvou (více) skutků. Jednočinným souběhem (též ideální konkurence) jsou shodným jednáním (zcela či částečně) zasaženy různé individuální objekty ochrany a způsobuje různé následky, popř. se jedná o útok na jeden individuální objekt, který však požívá ochrany z více stran. Je přípustný v situacích, kdy si konkurují trestné činy s různou subjektivní stránkou (např. ublížení na zdraví následkem ohrožení pod vlivem návykové látky). Vícečinný souběh (reálná konkurence) předpokládá minimálně dva zcela samostatné skutky, které postupně naplňují skutkové podstaty trestných činů. \n\nPodle vztahů ke skutkové podstatě (skutkovým podstatám) může jít o jednočinný nebo vícečinný souběh trestných činů:\nPři stejnorodém souběhu je jednáním pachatele naplňována stejné skutková podstata, u nestejnorodého souběhu jde o různé skutkové podstaty (podvod, zpronevěra, krádež apod.). \nKombinací výše uvedených mohou nastat případy jednočinného souběhu stejnorodého či různorodého a vícečinného souběhu stejnorodého či různorodého.\n\nJe definován jako singulární trestná činnost jednoho pachatele, kterou vzhledem k okolnostem skutečný souběh vylučujícím nelze považovat za souběh skutečný. \nZ hlediska viny je zdánlivý souběh příznivější pro pachatele, z hlediska trestání odpadá obecně přitěžující okolnost a neuplatní se zvláštní způsob trestání souběhu. \n"}
{"id": "274198", "url": "https://cs.wikipedia.org/wiki?curid=274198", "title": "Objekt (trestní právo)", "text": "Objekt (trestní právo)\n\nObjekt trestného činu označuje v trestním právu množinu znaků, jež charakterizují předmět ochrany trestního práva hmotného, tedy to, co je trestním právem hmotným chráněno ve vztahu k trestnému činu. Je obligatorním (nutným) prvkem trestného činu. Trestní zákon za předmět ochrany označuje společenské vztahy, zájmy a hodnoty, které jsou pro společnost natolik výrazné, že jejich ochranu, mimo ochranu poskytovanou primárními právními normami různých právních odvětví, zajišťuje prostředky trestního práva hmotného, tj. pohrůžkou tresty, ukládáním a výkonem trestů a ochranných opatření. Trestní právo nechrání všechny objekty, ale pouze takové, které vyžadují ochranu trestním právem jako „ultima ratio“. Určité vztahy jsou chráněny přímo (vlastnické vztahy), jiné jsou vztahy, jako spíše hodnotami, které však každá společnost ochraňuje (zdraví, život).\n\nPodle míry obecnosti (stupně abstrakce) vyjádření společenských vztahů, zájmů a hodnot chráněných trestním právem hmotným je třeba odlišit: \nPodle postavení objektu ve skutkové podstatě z hlediska poskytované trestněprávní ochrany se rozlišují objekty\nJe-li v dané skutkové podstatě primární i sekundární objekt, musí být tyto zasaženy jednáním pachatele kumulativně. Pokud sekundární objekt není obsažen, z hlediska viny je irelevantní, zda byl zasažen, tato skutečnost je však obecně přitěžující okolností. \n\nObecný a rodový objekt mají význam pro zjištění nebezpečnosti trestného činu pro společnost, druhový a skupinový jsou kritériem pro zařazení do zvláštní části trestního zákona. Přesné vymezení individuálního objektu naplňuje ochrannou funkci trestního práva hmotného, konkrétní objekt pak je kritériem stanovení konkrétního stupně nebezpečnosti činu a pro rozlišení vývojových stádií trestného činu.\n\nPrvním způsobem je vyjádření výslovné, např. obranyschopnost republiky, ústavní zřízení. Dalším způsobem je systematický výklad. V neposlední řadě je to zákonná charakteristika činnosti, kterou vykonává určitá osoba (předmět útoku a kterou je třeba chránit (např. řádný výkon pravomoci úřední osoby.\nDojde-li jednáním pachatele ke změně objektu formou poruchy či ohrožení, taková změna se označuje jako následek, který je stejně jako objekt obligatorním znakem skutkové podstaty trestného činu. \n\nObjekt trestného činu je třeba důsledně odlišovat od hmotného předmětu útoku.\n"}
{"id": "274203", "url": "https://cs.wikipedia.org/wiki?curid=274203", "title": "Malé Topolové jezero", "text": "Malé Topolové jezero\n\nMalé Topolové jezero () je jezero v Kulundské stepi poblíž dolního toku řeky Burly v Altajském kraji v Rusku. Má rozlohu 13,6 km².\n\nJezero je bezodtoké a zarůstá.\n\nJihozápadně od jezera se nachází Velké Topolové jezero.\n"}
{"id": "274204", "url": "https://cs.wikipedia.org/wiki?curid=274204", "title": "Společenská nebezpečnost", "text": "Společenská nebezpečnost\n\nSpolečenská nebezpečnost (přesněji nebezpečnost činu pro společnost) označovala v trestním právu způsobilost trestného činu vážnou měrou ohrozit nebo porušit společenské zájmy chráněné trestním zákonem, tedy objekt trestného činu. Byla materiální podmínkou trestného činu, což znamená, že nemohlo jít o trestný čin, jestliže čin nenaplňoval zákonem požadovaný stupeň nebezpečnosti pro společnost. Proto byla významným zákonným korektivem posuzování skutků z hlediska jejich trestnosti.\n\nAby mohlo jít o trestný čin, musel být čin více než nepatrně nebezpečný pro společnost (§ 3 odst. 2 tr. zák.), ve zvláštních případech více, než málo nebezpečný. Kritéria pro určování nebezpečnosti činu pro společnost byla demonstrativně vymezena v § 3 odst. 4 tr. zák. Kromě v zákoně ve skutkové podstatě uvedených kritérií mohly v konkrétním případě při určování stupně společenské nebezpečnosti hrát roli i kriteria jiná: \n\nPři posuzování nebezpečnosti konkrétního činu pro společnost bylo třeba zkoumat jednotlivá kriteria každé samostatně a poté všechna v jejich souhrnu. Nebezpečnosti činu pro společnost zahrnovala dvě roviny:\n\nTermín „společenská nebezpečnost“ byl znám ve starém trestním zákoně č. 140/1961 Sb. jako materiální znak trestného činu, v novém trestním zákoníku (zákon č. 40/2009 Sb.), byl nahrazen společenskou škodlivostí.\n"}
{"id": "274209", "url": "https://cs.wikipedia.org/wiki?curid=274209", "title": "Recidiva (trestní právo)", "text": "Recidiva (trestní právo)\n\nRecidiva označuje v trestním právu stav, kdy se stejný pachatel opětovně dopustí trestného činu poté, co byl pravomocně odsouzen za spáchání jiného předcházejícího trestného činu. Pro recidivu nemá význam, zda předchozí odsouzení bylo pro nedbalostní nebo úmyslný trestný čin. Jedinou výjimkou z toho je tzv. zvlášť nebezpečná recidiva, která je možná pouze u zvlášť závažných zločinů.\nV případě recidivy dochází ke zvýšení společenské škodlivosti pachatelova jednání, protože předchozí odsouzení zřejmě nesplnilo svůj výchovný a individuálně preventivní účel a nevedlo k jeho nápravě. Proto hraje významnou roli při posuzování trestnosti, a to zejména jako:\n\nPrávní teorie recidivu člení na:\n"}
{"id": "274213", "url": "https://cs.wikipedia.org/wiki?curid=274213", "title": "Hmotnostní poměr", "text": "Hmotnostní poměr\n\nHmotnostní poměr je bezrozměrná veličina, která vyjadřuje vztah hmotnosti tělesa (části systému, chemické komponenty apod.) k hmotnosti jiného tělesa (části systému, chemické komponenty apod.), které je často považováno za standardní měřítko. Jedná se tedy o poměr\n\nHmotnostní poměr může nabývat hodnot od 0 do formula_2.\n\n\nHmotnostní poměr\n"}
{"id": "274233", "url": "https://cs.wikipedia.org/wiki?curid=274233", "title": "Účinná lítost", "text": "Účinná lítost\n\nÚčinná lítost je v trestním právu jednou z okolností, která způsobuje zánik trestní odpovědnosti trestného činu. Jejím principem je to, že následky některých trestných činů jsou tak závažné, že společnost dává přednost zabránění těchto následků před zájmem na postižení jejich pachatele. Beztrestnost je zaručena pachateli takových trestných činů pouze v případě, že sám dobrovolně a aktivně přispěje k naplnění cíle, k němuž účinná lítost směřuje.\n\nO účinnou lítost jde, když pachatel v § 33 trestního zákoníku taxativně vymezeného trestného činu dobrovolně zamezí nebo napraví škodlivý následek trestného činu, nebo učiní o takovém trestném činu oznámení v době, kdy škodlivému následku trestného činu mohlo být ještě zabráněno. Oznámení musí učinit státnímu zástupci nebo policejnímu orgánu, voják může místo toho učinit oznámení veliteli nebo náčelníkovi. Oznámení je nutno učinit natolik konkrétně, aby mohlo dojít k realizaci nezbytného protiopatření. V těchto případech se jedná o činy, které poškozují stát, či nějak zásadně ohrožují společnost, do této skupiny patří trestné činy proti republice což je vlastizrada, sabotáž, špionáž, padělání peněz atp. Další skupinou na něž se účinná lítost vztahuje jsou trestné činy obecně nebezpečné tzn. takové při nichž může dojít k velkým škodám na majetku či životech, zde se jedná zpravidla o trestné činy spojené buď s přírodní katastrofou, epidemií, či různými činy na pokraji terorismu jako je držení radioaktivního materiálu. \n\nÚčinná lítost je možná až po dokonání trestného činu. U trestných činů, u kterých po jejich dokonání není možné škodlivému následku zamezit nebo jej napravit, zánik trestnosti není možný. \nJe-li na trestném činu účastno více osob, posuzují se podmínky zániku trestnosti účinnou lítostí u každé z osob samostatně. Společensky prospěšná činnost jedné osoby neprospívá automaticky osobě druhé, která se o zabránění či napravení škodlivého následku nepřičiňuje. Důležitým znakem účinné lítosti je dobrovolnost jednání pachatele. Nepůjde o účinnou lítost tam, kde již došlo k odhalení trestného činu nebo v tom případě, že se pachatel domnívá, že jeho trestná činnost je již prozrazená. \n\nPro specifickou povahu některých skutkových podstat jsou podmínky zániku trestnosti takových trestných činů účinnou lítostí stanoveny samostatně ve zvláštní části trestního zákona, zejména jde o § 242 kam zákonodárce zařadil trestný čin neodvedení daně či neplacení sociálního či zdravotního pojištění. U těchto případů nelze hovořit o nějakém společenském zájmu, neboť jde pouze o zájem státu a získání peněz, účinná lítost se tak projevuje především oznámením a zaplacením příslušné částky.\n\nPoslední skupina trestných činů, které se toto týká jsou trestné činy spojené s korupcí, která je zařazena pouze z toho důvodu, že by bez udání nedošlo k jejímu odhalení.\n"}
{"id": "274246", "url": "https://cs.wikipedia.org/wiki?curid=274246", "title": "Křížová hora (Hanušovická vrchovina)", "text": "Křížová hora (Hanušovická vrchovina)\n\nKřížová hora (německy \"Kreuzberg\", 734,9 m n. m.) je vrch v Hanušovické vrchovině v podcelku Branenská vrchovina v okrsku Písařovská vrchovina a podokrsku Lískovecko-spáleniský hřbet.\n\nJde o dominantu obce Červená Voda. Leží nedaleko středu obce a dokud byl její vrchol holý, byl z ní krásný výhled nejen na Červenou Vodu, ale i na celé údolí Červenovodského potoka, do údolí Březné a na okolní kopce.\n\nJeho vrchol tvoří nevelká plošina, která prudce spadá k západu k Červené Vodě, mírněji k severu a k jihu a nejmírněji k východu.\n\nKdysi zde stávala kaple Proměnění Páně, kamenný kříž a dřevěná hospůdka, vrchol hory byl téměř holý a les na svazích byl nízký. Kaple byla zdaleka viditelná a tvořila dominantu celé krajiny. Že odtud byl opravdu úchvatný pohled na Červenou Vodu a na protější kopce Bukovohorské hornatiny, lze usoudit ještě dnes, podaří-li se nám alespoň na některých místech najít průhled v hradbě stromů.\n\nVrchol leží v nadmořské výšce 734,9 m. Výškový rozdíl vůči Červené Vodě činí asi 200 metrů, což při vzdálenosti necelého kilometru je převýšení značné. Silnice vedoucí sem z Červené Vody je vedena serpentinami.\n\nPrvní zmínka o Křížové hoře (německy Kreuzberg) se nachází v Gramizově popisu v Zemském archivu v Brně z roku 1653. Své jméno pravděpodobně dostala podle kříže, který tu stával. V rodinné kronice Kubeckových z Červené Vody se uvádí, že v roce 1813 se na horu konalo procesí na oslavu vítězství nad Napoleonem v Bitvě národů u Lipska.\n\nV roce 1833 tu byl postaven malý dřevěný kostelík bez věže. Když později vyhořel, byl vystavěn nový větší s věží a jeho střecha byla pokryta plechem. Zvon do věže byl odlit v Olomouci a přetrval tu asi 100 let. Hora byla odlesněna a teprve kolem roku 1850 byla znovu osázena stromy.\n\nV roce 1863 byly nově malovány obrazy křížové cesty umístěné na pískovcových křížích kolem vrcholu hory. 12 obrazů věnovala obec Červená Voda a dva darovali dobrodinci. Oltářní obraz byl přinesen až z poutního místa Mariazell v Rakousku. V roce 1905 byly zhotoveny lavice a zařízeno větrání.\n\nVedle kostela byla v roce 1923 vybudována dřevěná chata, která sloužila poutníkům k úkrytu před nepohodou. Slavnostního otevření chaty se zúčastnilo přes 2000 lidí. Každým rokem se na hoře konala poutní slavnost 26. června a 6. srpna.\n\n„Spolek Křížové hory“, který se staral o zvelebení tohoto místa a okolí, založil v roce 1933 starosta Červené Vody Robert Illichmann. Od okraje Červené Vody byla vysázena lipová alej k okraji lesa a byly zřízeny lavičky při cestě na horu. Hora se stala vyhledávaným místem poutníků a výletníků z Červené Vody a blízkého i širšího okolí.\n\nPo roce 1945 po odsunu německého obyvatelstva, začalo nové osídlování Červenovodska. Prostor za Křížovou horou byl vyčleněn jako cvičiště Československé lidové armády a od roku 1969 do roku 1990 sloužil Sovětské armádě. Došlo k devastaci Křížové hory a k likvidaci poutního místa. Křížová cesta byla vytrhána, pískovcové kříže zlámány a pohozeny v lese, chata i kostelík byly poničeny a nakonec po roce 1960 zcela zbourány a odklizeny. Nahoře zůstaly jen kusy kříže s letopočtem 1800 a zbytky základů kostelíka a chaty.\n\n\n"}
{"id": "274251", "url": "https://cs.wikipedia.org/wiki?curid=274251", "title": "Česká Ves (Jablonné v Podještědí)", "text": "Česká Ves (Jablonné v Podještědí)\n\nČeská Ves (něm. \"Böhmischdorf\") je jižní předměstí města Jablonné v Podještědí, s nímž je i historicky úzce spjata. Rozkládá se na severním úpatí kopce Kočičí vrch (něm. \"Katzen Berg\") v nadmořské výšce 320–340 m n. m. Při sčítání lidu roku 2001 měla Česká Ves 38 domů a 125 obyvatel.\n\nPrvní písemná zmínka o České Vsi pochází již z roku 1391, při dělení panství Jablonné mezi pány z Lemberka a Berky z Dubé, nepochybně však existovala již před tím. Vznikla jako osada slovanského obyvatelstva v tehdy převážně německém Jablonném. Počátkem 15. století došlo k dalšímu dělení panství Jablonné tentokrát mezi Berky z Dubé a pány z Vartenberka, Česká Ves dále zůstala pánům z Dubé.\n\nBěhem 16. století došlo opět k několika výměnám majitele, ale pouze uvnitř rodu Berků z Dubé. Od roku 1554 měli obyvatelé České Vsi a dalších obcí v okolí právo svobodného odkazu svého majetku testamentem, za což museli odvádět vrchnosti jednu bečku soli. Od roku 1558 byla obyvatelům České Vsi a Markvartic zmírněna robota. Roku 1599 prodali Berkové Jablonné v Podještědí i s Českou Vsí Markétě a Vladislavu Hazlovským z Liběchova a avšak v roce 1619 patří opět pánům z Dubé.\n\nPočátkem 17. století již Česká Ves částečně patří Jablonnému. V třicetileté válce byla v roce 1632 zpustošena Švédy a o něco později Sasy. Po skončení války bylo napočítáno 24 usedlostí, ale pouze 13 obydlených. Následný rozvoj vsi byl prakticky nemožný a to díky tzv. mílovému právu města Jablonné v Podještědí. Nesměli se zde usazovat řemeslníci a na trhy se muselo jen do města.\n\nV 18. století byla Česká Ves důležitým zemědělským zázemím Jablonného. Zaznamenáno bylo 34 hospodářů pěstujících převážně obilí. V roce 1778 došlo ke krvavé bitvě na okolních polích a to ve válce o bavorské dědictví.\n\nPozději, v 19. století doposud převažující zemědělství se v obci přeorientovalo na dobytkářství a lesní hospodářství. Vliv Jablonného na rozvoj České Vsi byl tak silný, že zde nevznikala tradiční řemesla jako kovář, truhlář, krejčí apod. Do roku 1850 byla v České Vsi rychta. Dne 3. října 1850 je konaly první volby do obecního zastupitelstva, které bylo 6členné a od roku 1855, kdy se obec Pole připojila k České Vsi, osmičlenné. V roce 1872 zasáhl obec velký požár. Shořelo 22 domů a bez přístřeší, či s velkými škodami na majetku, zůstalo na 50 rodin. V roce 1879 byl ve vsi ustanoven spolek hasičů.\n\nZačátkem 20. století byl zaznamenán rozvoj obce v souvislosti s rozvojem turistiky v Lužických horách. Jednalo se zejména o služby ubytovací a pohostinské.\n\nV roce 1910 byla obec částečně elektrifikována a začal se budovat vodovod. 1. světová válka práce přerušila, ale v roce 1920 byla elektrifikace dokončena a obec měla kanalizaci a dvě požární nádrže.\nRozvoj obce byl opět přerušen 2. světovou válkou. Většina obyvatel České Vsi se postavila za Československou republiku. Někteří narukovali do armády, jiní se podíleli na opevňovacích pracích (24 občanů se účastnilo zákopových prací u Pertoltic). Dne 9. října 1938 ves obsadila nacistická armáda a místní muži byli odvedeni do války. Chybějící muži byli v zemědělství nahrazeni francouzskými zajatci, kteří byli ubytováni v hostinci v Poli. V roce 1942 byl v České Vsi zrušen Obecní úřad a obec byla připojena k Jablonnému. Po válce bylo toto opatření jako akt okupační správy zrušeno, ale ve skutečnosti zůstala Česká Ves pod správou Místního národního výboru v Jablonném v Podještědí.\n\nPo odsunu německého obyvatelstva se populace v obci zmenšila asi na polovinu. V roce 1947 Česká Ves jako samostatná obec definitivně zanikla a stala se součástí Jablonného v Podještědí. V roce 1948 byl sloučen Hasičský sbor Česká Ves se sborem Jablonném a v roce 1957 bylo JZD Česká Ves připojeno ke Státnímu statku Jablonné v Podještědí.\n\nK 1. lednu 2007 bylo Jablonné i s připojenými vesnicemi vč. České Vsi přesunuto do dopravně bližšího okresu Liberec. Předtím bylo v okrese Česká Lípa.\n\nV minulosti k České Vsi patřila také osada, respektive samota Myší Dolík (něm. \"Mäusegründel\"), zaniklá po druhé světové válce. Tvořilo ji několik domků, jež ležely jižně až jihovýchodně od České Vsi při cestě (dnes silničce) do osady Pole, v okolí místa se souřadnicemi 50.7511000N a 14.7658300E. Na mapách je tato oblast dodnes označena pomístním jménem \"Myší dolík\". Jméno osady nepochybně souviselo s již zmíněným nedalekým Kočičím vrchem, což bylo původně jméno návrší na jižním okraji České Vsi (v okolí autobusové zastávky \"Jablonné v Podještědí, SÚS\"), kde ovšem nejpozději v 19. století také vyrostlo několik samot, v poválečném období zlikvidovaných a nahrazených rozsáhlým hospodářským areálem, jenž mj. využívala či ještě využívá Správa údržby silnic. I Kočičí Vrch je v aktuálních mapách vyznačen jako osada.\n\nZa zmínku stála malá hasičská zbrojnice připomínající kapličku, která byla v roce 2018 zbourána. Stále se zde nachází několik křížků a pomníčků.\n\nV okolí vsi rovněž najdeme několik památných stromů - Markvartický dub zhruba 1,25 km severovýchodně a Dub u Františkova zhruba 850 m jihozápadně.\n\n"}
{"id": "274254", "url": "https://cs.wikipedia.org/wiki?curid=274254", "title": "Ján Kadár", "text": "Ján Kadár\n\nJán Kadár (1. dubna 1918 Budapešť – 1. června 1979 Los Angeles) byl slovenský filmový scenárista a režisér, od roku 1952 blízký spolupracovník českého režiséra Elmara Klose. S ním natočil svoje nejznámější filmy jako \"Obchod na korze\", který byl oceněn Oscarem. V roce 1968 emigroval a žil ve Spojených státech amerických.\n\nKadár začal režírovat v Bratislavě po druhé světové válce s dokumentem Na troskách vyrastá život (1945). Poté vstoupil do KSČ a začal natáčet politicky motivované krátké dokumenty. V rámci této práce se v roce 1947 dostal ke Krátkému filmu Praha, kde se poprvé setkal s Elmarem Klosem, se kterým měl o něco později navázat osudovou spolupráci.\n\nKrátce na to se vrátil do Bratislavy, aby natočil svůj první celovečerní hraný film \"Katka\" (1950) podle scénáře Vratislava Blažka. S Klosem začal spolupracovat poté, co ho vyhodili v Bratislavě a Klos se ho zastal v Praze. První film natočili v roce 1952 pod jménem \"Únos\". Nakonec spolu natočili celkem osm filmů, největšího úspěchu a ohlasu doznal film \"Obchod na korze\" z roku 1965, který získal o rok později ocenění Oscar za nejlepší cizojazyčný film. Tato jejich vzájemná 17 let trvající spolupráce byla přerušena až příchodem normalizace v roce 1968, neboť Kadár emigroval do USA.\n\nSpolupráci si mezi sebou rozdělili tak, že Kadár více jednal s herci zatímco Klos se staral o výtvarnou, hudební část a střih filmu. Sám Klos popsal spolupráci: „Prostě dva hráči se sešli a doplňují se v tom, co umějí, ale i v tom, co neumějí. Vědí, kdy se na partnera mohou spolehnout a kdy ho sami musí podepřít.“ Na druhé straně Kadárův pomocný režisér Juraj Herz si všímal jejich propastného nesouladu a myslel si, že spolupráce je od Kadára pouze gesto vděku a samotný Klos je pro režii filmu zbytečný.\n\nPo emigraci pracoval pro film i pro televizi v USA a Kanadě a vyučoval režii na Center for Advanced Film Studies Amerického filmového institutu. Ještě jednou se vrátil do Československa, aby s Klosem dokončil \"Touhu zvanou Anada\" (1969). Samostatně natočil v roce 1970 film Anděl Lavine podle povídky Bernarda Malamuda, v roce 1976 film \"Co mi otec nalhal\" (anglicky \"Lies My Father Told Me\") s židovskou tematikou.\n\n\n"}
{"id": "274269", "url": "https://cs.wikipedia.org/wiki?curid=274269", "title": "Reginald Arvizu", "text": "Reginald Arvizu\n\nReginald \"Fieldy/Reggie\" Arvizu (* 2. listopadu 1969 v Bakersfieldu, Kalifornie) je americký baskytarista nu-metalové kapely Korn.\n\nNež Fieldy začal hrál v Korn, odstartoval svou kariéru ve skupině L.A.P.D spolu s Munkym a Davidem, kteří se později stáli také součástí Korn, a Richardem Morrelem (další z Bakersfieldských umělců).\n\nJméno \"Fieldy\" je něco jako zkratka pro \"Garfield\".\nPůvodně mu ve skupině říkali \"Gopher\", pro jeho velké buclaté tvářičky. Gopher přešel na \"Garf\", Garf přešel na Garfield, ze kterého se stal Fieldy. Jeho celá přezdívka je \"Fieldy Snuts\", stejně jako když říká hodně nahlas \"Feel these nuts\", nebo \"Fieldy's nuts\". Což je také to název Fieldy labelu.\n\nHraje na 5-strunnou Ibanez basovou kytaru, model SDGR SR505, pojmenovanou K-5.\n\nJeho styl se skládá z slapping, double slapping, double-popping, standardní finger-style plucking, a palm muting;\n\nFieldyho typické naladění: A, D, G, C, F.\n\nFieldy je jediný levoruký člen Korn, avšak na basu hraje pravou. Většina Fieldyho basových riffů je inspirována hip-hopem. Říká, že veškerou inspirací hledá v hip-hopu.\n\nFieldy se v Korn angažuje ve veškerém obchodním dění. Přichází s množstvím různých nápadů a návrhů, ukazuje je skupině a následně se rozhodují, jestli je schválí nebo ne.\nŘíká se, že navrhl názvy všech alb Korn.\n\nKdyž Korn hráli v Jacksonville, Florida, Fred Durst, který byl \"tater\" v tom čase, a při této příležitosti tetoval Fieldyho. Stali se z nich přátelé. Noví přátelé slíbili, že se příště znova staví. Když Korn přijeli do Jacksonville znova, Durst jim pustil první demo Limp Bizkit. Unešený Fieldy ho donesl svému producentovi Rossu Robinsonovi, kterému se to velmi líbilo. Následně produkoval první album Limp Bizkit \"Three Dollar Bill, Yall$\".\n\nPo připojení ke Korn, měl Fieldy svůj sólový rappový projekt nazvaný Fieldy's Dreams. Vydal jedno album Rock'n Roll Gangster. Nesetkalo se však s příliš velkým úspěchem.\n\nFieldy se oženil 16. května 2006 s jeho přítelkyní Deena Beber. Kytarista Korn Munky hraje na nylonovou kytaru na svatbě. Je to jeho druhé a její první manželství. Fieldy má 2 dcery, Serena a Olivia Arvizu, z jeho manželství s Sheela Arvizu; Se svou druhou ženou má syna, který se narodil rok před svatbou. Pojmenovali ho Israel.\n\nFieldy byl zvolen nejlepším basistou roku 2005 v UK's Metal Hammer Reader's Poll.\n\nFieldyho basový zvuk je skutečně výjimečný (hluboce podladěné).\n\n\n\nSans Amp Pedal EQ Boost Pedals\n\n\n\n\n\n"}
{"id": "274284", "url": "https://cs.wikipedia.org/wiki?curid=274284", "title": "Canopus", "text": "Canopus\n\nCanopus (α Car / α Carinae / Alfa Carinae) je nejjasnější hvězda v souhvězdí Lodního kýlu. Jedná se o nápadného žlutavého veleobra o poloměru 65 poloměrů Slunce, který se nachází ve vzdálenosti asi 310 světelných let, v jižním souhvězdí Lodního kýlu (\"Carina\"). Je druhou nejjasnější hvězdou na obloze po Siriu. Nachází se blízko jižního pólu ekliptiky a využívá se k řízení kosmických sond.\n\nHvězda byla pojmenována po veliteli řeckého loďstva krále Meneláa. Kolem roku 1200 př. n. l. se vraceli Sparťané s unesenou Helenou od Tróje a jejich velitel Canopus v nilské deltě založil město, jež po něm bylo pojmenováno (v současnosti je pod hladinou moře blízko Alexandrie). Nad jižním obzorem tehdy svítila jasná hvězda, kterou Sparťané pojmenovali stejně.\n"}
{"id": "274285", "url": "https://cs.wikipedia.org/wiki?curid=274285", "title": "Filip VI. Španělský", "text": "Filip VI. Španělský\n\nFilip VI. Španělský ( \"\", plným jménem \"Felipe Juan Pablo Alfonso de Todos los Santos de Borbón y de Grecia\"; * 30. ledna 1968, Madrid) je současný španělský král z rodu anjouských Bourbonů. Dojmenován dne 19. června 2014, a to po abdikaci svého otce Jana Karla I., v souladu s ústavním zákonem o abdikaci. Se svou manželkou, královnou Letizií, mají dvě dcery, provorozenou Leonoru, kněžnu asturskou, a druhorozenou Sofii. \n\nFilip studoval na prestižních školách v Kanadě, USA (Georgetownské univerzitě ve Washingtonu D.C.) a ve Španělsku. Vojenského vzdělání se princi dostalo na Academia General Militar v Zaragoze, na Escuela Naval Militar v Marínu a na Academia General del Aire v San Javieru. Do svého jmenování králem měl hodnost podplukovníka generálního štábu armády, fregatního kapitána admiralitního štábu španělského námořnictva a podplukovníka generálního štábu vzdušných sil. Od 19. června je vrchním velitelem španělské armády. Po ukončení období vojenského vzdělání, začalo období jeho vzdělání civilního (vystudoval Právo na Autonomní univerzitě v Madridu a dosáhl titulu „Master“ v oboru Mezinárodní vztahy na Edmund Walsh School of Foreign Service na Georgetownské univerzitě).\n\nDne 19. června 2014 v Madridu složil slavnostní přísahu v parlamentu před zákonodárci obou komor (tzv. Generálních kortes, tzn. parlamentu a senátu) a představiteli dalších státních institucí. Během svého 25 minut dlouhého projevu se věnoval řadě aktuálních otázek, které trápí Španělsko, např. tématu ekonomické krize a nezaměstnanosti a zejména aktuálního problému s mírou nezaměstnanosti mladých lidí. Zdůraznil, že Španělsko je součástí Evropy, zároveň ovšem poukazoval i na nutnost národní integrity, avšak s prostorem pro individualitu každého jedince (nebo autonomních oblastí). Přislíbil, že jeho priority ve funkci krále budou směřovány k účasti na řešení těchto problémů. Zdůraznil to, že je na svou zemi a její historii hrdý a pyšný a zdůraznil důležitost této národní hrdosti u každého obyvatele. Jako důležité označil také určité sblížení královské koruny s obyvateli. Poděkoval svému otci, Janu Karlovi I., za téměř 40 let vlády, své matce, Sofii, za její práci, kterou pro zemi vykonala, ale i za její oddanost a věrnost králi. Závěrem také citoval větu z Don Quijota: \"\"člověk není ničím víc, než kterýkoliv jiný, nedokáže-li více než jiný\"\" (španělsky: \"\"no es un hombre más que otro si no hace más que otro\"\"). Svůj projev zakončil poděkováním a to ve čtyřech jazycích: španělštině, katalánštině, baskičtině a galicijštině. \n\nJiž jako korunní princ vykonával mnoho oficiálních zahraničních cest po celém světě a reprezentoval Španělské království. Současně také reprezentoval královskou rodinu ve městech po celém Španělsku a ukazoval se při španělských státních svátcích.\n\nPo období Filipova staromládenectví a poměrně nestálého partnerského života 1. listopadu 2003 princ oznámil zasnoubení s novinářkou Letizií Ortiz Rocasolano, bývalou novinářkou CNN, se kterou se oženil 22. května 2004. Svatba se konala v Almudenské katedrále v Madridu.\n\nDne 31. října 2005 porodila princezna Letizia holčičku, Leonor, prvorozenou dědičku následníka trůnu a tehdy druhou v pořadí následnictví španělského trůnu (náležel jí titul infantka, nyní je již první v pořadí následnictví na trůn a náleží jí titul kněžna asturská). Dne 29. dubna 2007 se narodila druhá dcera, infantka Sofie, která se tak stala třetí v pořadí následnictví (nyní druhá v pořadí).\n\nPo atentátech 11. března 2004 v Madridu se Filip společně se svými sestrami, infantkami Elenou a Cristinou, stali prvními členy španělské královské rodiny, kteří se zúčastnili manifestace.\n\nKromě svých státnických povinností předsedal jako kníže z Asturie také některým benefičním organizacím, především pak těm, které nesou jeho jméno: Nadace knížete asturského a Nadace knížete z Gerony.\n\nDne 2. června 2014 jeho otec oznámil, že abdikuje z funkce španělského krále a za svého nástupce určil právě Filipa. Ten se funkce krále ujal dne 19. června 2014.\n\nNa letní olympiádě v Barceloně v roce 1992 byl vlajkonošem španělského olympijského výboru a sám se aktivně zúčastnil. Umístil se na šesté pozici ve třídě soling v jachtingu a obdržel olympijský diplom.\n\nŠpanělská ústava z roku 1978, v článku II, odst. 56, paragraf 2, vyhrazuje titul „španělského krále“ osobě panovníka. Ten je jako panovník oprávněn užívat i další čestné tituly a hodnosti, které se obvykle vztahují k historickým územním entitám, tradičně spojených se Španělskou korunou:\n(španělsky: \"Rey de España, de Castilla, de León, de Aragón, de las Dos Sicilias (referido a Nápoles y Sicilia), de Jerusalén, de Navarra, de Granada, de Toledo, de Valencia, de Galicia, de Mallorca, de Sevilla, de Cerdeña, de Córdoba, de Córcega, de Murcia, de Menorca, de Jaén, de los Algarves, de Algeciras, de Gibraltar, de las Islas Canarias, de las Indias Orientales y Occidentales y de las Islas y Tierra Firme del Mar Océano).\n\nJako španělský král je i nejvyšším představitelem řady španělských rytířských a heraldických řádů:\n"}
{"id": "274287", "url": "https://cs.wikipedia.org/wiki?curid=274287", "title": "Filip Španělský", "text": "Filip Španělský\n\nFilip Španělský je jméno několika španělských králů:\n\n"}
{"id": "274289", "url": "https://cs.wikipedia.org/wiki?curid=274289", "title": "Poloměr Slunce", "text": "Poloměr Slunce\n\nPoloměr Slunce je jednotka délky používaná v astronomii na vyjádření velikosti hvězd a větších objektů, například galaxií. Je rovna slunečnímu poloměru.\n"}
{"id": "274293", "url": "https://cs.wikipedia.org/wiki?curid=274293", "title": "Zdeněk Štěpánek", "text": "Zdeněk Štěpánek\n\nZdeněk Štěpánek (22. září 1896 Tvoršovice u Benešova – 20. června 1968 Praha) byl český herec, dramatik, režisér a scenárista, dlouholetý člen činohry Národního divadla v Praze, československý legionář, otec herců Jany, Martina a Petra Štěpánkových a divadelní režisérky Kristiny Taberyové.\nBývá považován za jednu z nejvýraznějších a nejznámějších českých hereckých osobností 20. století; proslul mnoha svými rolemi na divadle i ve filmu a dodnes patří mezi nejlepší české herce všech dob. Byl to herec robustní postavy a bouřlivácké povahy, jenž oplýval zvláštním charakteristicky něžným i drsně chraplavým hlasem, který našel své uplatnění nejen při herecké práci, ale i jako výborný recitátor poezie, předčitatel krásné literatury i příležitostný rozhlasový hlasatel. Z celé řady divadelních rolí jeho nejmilejší byla role Cyrana z Bergeracu, z filmových rolí vynikl v husitské trilogii režiséra Otakara Vávry, kde ztvárnil hlavní postavy Jana Husa i Jana Žižky z Trocnova, nebo v roli vodníka v televizní inscenaci Jiráskovy \"Lucerny\", kterou hrál i v Národním divadle.\n\nSvé matce se narodil předčasně po sedmi měsících těhotenství, jako zajímavost některé prameny uvádějí, že prý jej matka „dopékala“ v troubě (namísto inkubátoru), aby vůbec přežil. Jeho tatínek byl po svém otci hudbymilovný a široce kulturně založený člověk. Mladý Zdeněk absolvoval v Rakovníku hospodářskou školu, nastoupil do práce v lihovaru u otce a četl (z otcovy knihovny zejména dramata). Těsně před vypuknutím první světové války utekl k divadlu, kde zpočátku hrál v různých kočovných společnostech, nicméně již v roce 1915 dobrovolně narukoval do války.\n\nNa východní frontě upadl do ruského zajetí, kde v zajateckém táboře řídil táborové divadlo, nakonec přešel k československým legiím v Rusku, kde působil jako herec, režisér a scenárista Divadla Československé armády na Rusi.\nS legiemi se pak dlouhou cestou přes Vladivostok (tzv. legionářská nebo sibiřská anabáze) dostal v roce 1920 zpět domů do nedávno vzniklého Československa.\n\nPo válce krátce působil v divadle na Kladně, odkud pak přešel v roce 1921 do pražského Divadla na Vinohradech, od roku 1934 působil coby člen činohry Národního divadla v Praze. Po válce působil také jako divadelní autor, režisér a scenárista, kdy psal a inscenoval zejména hry s legionářskou tematikou. Je také autorem hry \"Nezbedný bakalář\" a spoluautorem filmového scénáře ke stejnojmennému filmu, kde si zahrál hlavní postavu bakaláře Jana.\n\nPo válce, 28. června 1945, začala disciplinární komise prověřovat Zdeňka Štěpánka kvůli jeho činnosti za protektorátu. Byl obviněn z toho, že:\n\nDisciplinární komise vyloučila Zdeňka Štěpánka z jakéhokoliv vystupování na všech koncertních a divadelních scénách Československé republiky a předala ho lidovému soudu. Zdeněk Štěpánek měl během války mezi veřejností mimořádnou autoritu a právě toho se snažili nacisté využít. Většiny údajných „zločinů“ se tak dopustil pod silným tlakem ze strany okupační moci. V poválečné atmosféře bylo jeho úsilí o obhajobu marné. Na rozdíl od dalších umělců se mu podařilo dosáhnout očištění již po dvou letech. Následně se zapojil on i jeho děti do budovatelské kinematografie komunistického režimu.\n\nDlouhou dobu také působil v hnutí svobodných zednářů.\n\nZemřel na infarkt 20. června 1968, necelé dva měsíce před okupací Československa, v malostranském hostinci U Tří pštrosů, kam zašel po představení v Redutě, kde vystupoval s přednesem veršů ze Starého zákona.\n\nZ prvního manželství s Elenou Hálkovou (vnučkou českého básníka Vítězslava Hálka) pochází jeho první dcera česká herečka Jana Štěpánková, z druhého manželství se Soňou Grossovou jsou pak dva synové, oba čeští herci – Martin Štěpánek a Petr Štěpánek a jeho druhá dcera Kristina, provdaná Taberyová, která je divadelní režisérkou a současnou pracovnicí České televize.\n\n\n\n\n\n\n\n\n"}
{"id": "274294", "url": "https://cs.wikipedia.org/wiki?curid=274294", "title": "Infantka Sofie", "text": "Infantka Sofie\n\nInfantka Sofie, celým jménem \"Sofía de Todos los Santos de Borbón y Ortiz\" (* 29. dubna 2007 Madrid), je druhá, mladší, dcera krále Filipa VI. Španělského a královny manželky Letizie. Protože je dcerou španělského krále, náleží jí titul infantka španělská a oslovení Její královská Výsost. Dědeček z otcovy strany je bývalý španělský král Juan Carlos I. a babičkou pak jeho choť Sofie Řecká.\n\nOd 19. června 2014, kdy se stal její otec králem, představuje druhou v pořadí následnictví na španělský trůn. Starší sestra, asturská kněžna Leonor, je v této linii před ní, dědička koruny. Podle španělské ústavy z roku 1978 by mohla převzít královskou korunu, pokud:\n\n\nNarodila se pomocí císařského řezu v nemocnici Ruber Internacional v Madridu v 16:50 místního času s váhou 3310 g a výškou 50 cm. Její babička, královna Sofie Řecká, uvedla že o tom, že se její vnučka bude jmenovat po ní také Sofie neměla ani tušení, zároveň je to první výskyt jména Sofie (formou narození potomka) v královské koruně.\n\nByla pokřtěna jménem \"Sofía de Todos los Santos\" vodou z Jordánu dne 15. června 2007 v Paláci Zarzuela madridským arcibiskupem. Jejími kmotry byla babička z matčiny strany, Paloma Rocasolo a princ Konstantin-Assen Bulharský, soukromý přítel jejího otce Filipa VI. Španělského.\n\nPrvní událost, které se účastnila, společně se svou sestrou Leonorou byla oficiální recepce v Královském paláci v Madridu, pořádaná u příležitosti vítězství Španělské fotbalové reprezentace v Mistrovství světa ve fotbale 2010 dne 12. června 2010 společně s králem a jeho manželkou, jejími rodiči a Infantkou Elenou.\n"}
{"id": "274299", "url": "https://cs.wikipedia.org/wiki?curid=274299", "title": "Letizia Španělská", "text": "Letizia Španělská\n\nLetizia Španělská (Letizia Ortiz Rocasolano; * 15. září 1972 Oviedo) je královna Španělska z titulu manželky krále Filipa VI.\n\nNarodila se roku 1972 do rodiny Jesúse Ortize Álvareze a Palomy Rocasolano Rodríguezové ve španělském Oviedu jako nejstarší ze tří sester. Prostřední Telma se narodila v roce 1973 a Erica v roce 1975 (v roce 2007 spáchala sebevraždu).\n\nNa univerzitě v Madridu dosáhla bakalářského titulu v oboru informačních věd se zaměřením na žurnalistiku (licenciada de Ciencias de la Información), a posléze magisterského titulu. Následně odjela studovat doktorské studium na univerzitu v mexické Guadalajaře, které však nedokončila. V Mexiku také pracovala v novinách Siglo XXI. Pracovala v různých médiích jako např. v deníku La Nueva España, novinách ABC a v agentuře EFE, kde se zabývala především zahraničním zpravodajstvím. Poprvé na televizních obrazovkách se objevila jako reportérka soukromého kanálu CNN a Canal+. V roce 2000 se stala členkou týmu, který se podílel na přípravě celostátních zpráv španělské televize.\n\nPozději se stala moderátorkou televizních zpráv. Diváky španělské televize také informovala o důležitých světových událostech například při teroristických útocích na New York 11. září 2001 vysílala živě z Ground zero. Nebo přímo o událostech z Afghánistánu.\n\nZa své reportáže obdržela prestižní cenu Larra (APM), a to v kategorii pro novináře do 30 let.\n\nByla již jednou vdaná za svého bývalého učitele v letech 1998–1999. Sňatek byl ovšem jen civilní, proto pro katolickou církev nebyl žádnou překážkou.\n\nSe španělským následníkem trůnu se zasnoubila 1. listopadu 2003. Svatba s princem Filipem se konala 22. května 2004 v Madridu. Společně mají dvě děti asturskou kněžnu Leonor (* 31. října 2005) a infantku Sofii (* 29. dubna 2007).\n"}
{"id": "274302", "url": "https://cs.wikipedia.org/wiki?curid=274302", "title": "Cp (Unix)", "text": "Cp (Unix)\n\ncodice_1 je v informatice příkaz pro kopírování souborů v unixových operačních systémech.\n\n cp [volby] odkud kam \n\nPodle posledního argumentu se rozlišují dva režimy činnosti. Jsou-li zadány dva argumenty a druhý je soubor, pak se provede zkopírování prvního souboru do druhého. Pokud je posledním argumentem adresář, pak se kopírují soubory zadané prvním až předposledním argumentem do adresáře, který je zadán posledním argumentem. V tomto druhém případě nedochází ke změně jména souboru. Jiné kombinace jsou chybné (víc argumentů, přičemž poslední z nich není adresář nebo méně než dva argumenty). Dostane-li se adresář na první až předposlední místo, pak se ve výchozí variantě ignoruje (výchozí adresáře se nekopírují).\n"}
{"id": "274303", "url": "https://cs.wikipedia.org/wiki?curid=274303", "title": "Sluneční zářivost", "text": "Sluneční zářivost\n\nSluneční zářivost (značka formula_1) je jednotka zářivého toku (emitovaného ve formě fotonů) používaná v astronomii k popisu svítivosti hvězd, galaxií a jiných vesmírných objektů v porovnání se zářivým výkonem Slunce, jehož svítivost stanovila Mezinárodní astronomická unie na hodnotu 3,828×10 W. Tato hodnota nezahrnuje svítivost slunečních neutrin, která by definovanou hodnotu navýšila o 0,023 formula_1. Jelikož Slunce je ve skutečnosti proměnná hvězda, jeho svítivost v čase kolísá, přičemž největší odchylka je způsobena jedenáctiletým slunečním cyklem a představuje rozdíl přibližně 0,1 %; ostatní odchylky, k nímž došlo během posledních 200–300 let, jsou hodnoceny jako mnohem méně významné.\n"}
{"id": "274305", "url": "https://cs.wikipedia.org/wiki?curid=274305", "title": "Morový sloup (Jablonné v Podještědí)", "text": "Morový sloup (Jablonné v Podještědí)\n\nMorový sloup Krista Salvátora v Jablonném v Podještědí je dominantou náměstí Míru. \n\nSloup byl vztyčen v roce 1687 jako poděkování za odvrácení morové epidemie, která město postihla v roce 1680.\n\nPůvodně sloup zdobily pouze sochy Ježíše Krista, Panny Marie, a svatých Josefa, Václava, Šebestiána a Rozálie. Ve 20. letech 18. století přibyly sochy sv. Jana Křtitele, sv. Jana Nepomuckého, sv. Floriána, sv. Vavřince, sv. Jáchyma, sv. Anny, sv. Vincence a sv. Vojtěcha. Jejich autorem jsou bratři Jelínkové z Kosmonos.\n"}
{"id": "274307", "url": "https://cs.wikipedia.org/wiki?curid=274307", "title": "Brélès", "text": "Brélès\n\nBrélès je francouzská obec v departementu Finistère v Bretani. Brentonský název obce je \"Brelez en\". Leží 20 kilometrů od Brestu.\n\n\"Počet obyvatel\"\n\n\n"}
{"id": "274322", "url": "https://cs.wikipedia.org/wiki?curid=274322", "title": "James Shaffer", "text": "James Shaffer\n\nJames \"Munky\" Shaffer (6. června 1970, Bakersfield, Kalifornie) je americký kytarista.\n\nJames je kytaristou a doprovodným zpěvákem Nu-metalové skupiny Korn. Jeho přezdívka 'Munky' je reakcí na jeho nohy. Velké, jako opičí. Jeho spoluhráč na basu Reginald 'Fieldy' Arvizu má podobně vytvořenou přezdívku.\nJe také zakladatelem Emotional Syphon Records. Tato značka je podepsána např. pod skupinami Monster in The Machine nebo Droid.\n\nJako adoptované dítě měl problémové dětství. Často kradl rodičům alkohol. Jednou v noci, když se snažil tajně dostat na party, uřízl mu řetěz na jeho motorce jeden prst. Při rehabilitaci vyzkoušel hru na kytaru, a už u ní zůstal.\nPři studiu na střední škole se potkal s kytaristou Brianem \"Head\" Welchem, se kterým často hrávali.\n\nPozději Welch a Shaffer viděli Jonathana zpívat v baru se skupinou Sexart.\nKdyž viděli jeho výkony, zeptali se ho, jestli by se k nim nepřipojil. (stále L.A.P.D.) Po krátkém čase rozhodování souhlasil.\n\nV polovině 90. let onemocněl meningitidou, kterou prodělal na turné v roce 1997. Okamžitě byl hospitalizován. Korn celé turné zrušili, protože za něj nechtěli nikoho jako náhradu.\n\n15. ledna 2000 se oženil se Stephanii Roush. Spolu mají dceru Carmella Star, je pro něj to nejcennější v životě. Dnes jsou již rozvedení.\n\n16. května 2006 hrál na španělskou nylovou kytaru na Fieldyho svatbě. V žertu řekl: \"Nyní mám konečně něco, na co se můžu spolehnout\".\n\nOn sám uvádí vliv Steve Vaie a metalových kytaristů 80. let jako je Eddie Van Halen a Randy Rhoads, když se učil hrát. Nyní pracuje na svém sólovém albu.\n\nJames preferuje kytary Ibanez (jeho značka je K7 7-string) a kytarové zesilovače Mesa/Boogie a Diezel. Stejně jako Brian používá mnoho pedálů a efektů, aby zostřil správný Korn zvuk.\n\nSvůj \"live pedal board\" popisuje jako \"vesmírnou loď\" díky své velikosti a množství efektů k použití.\n\n\n\n"}
{"id": "274325", "url": "https://cs.wikipedia.org/wiki?curid=274325", "title": "Zvon Zikmund", "text": "Zvon Zikmund\n\nZvon \"Zikmund\" z r. 1549 z katedrály svatého Víta, Václava a Vojtěcha na Pražském hradě vyrobil zvonař Tomáš Jaroš z Brna v Praze. Jde o největší český zvon s dolním průměrem 256 cm, výškou 203 cm a odhadovanou hmotností 16,5 tuny (např. ale český zvonař Petr Rudolf Manoušek odhaduje hmotnost na 13 až 14 tun). Zvon je bohatě zdoben, některé prvky výzdoby se v českém prostředí vyskytly na \"Zikmundovi\" vůbec poprvé. Zvon je rozezváněn ručně, jako všechny zvon v katedrále svatého Víta, Václava a Vojtěcha, které visí ve stejné věži a zvoní pravidelně každou neděli.\n\n\nKorunu tvoří šest uch s mimořádně zdařilou výzdobou – tvář fauna s vousem, vous přechází v akantový pás na čepci.\nKolem čepce akantový ornamentální pás. Pod tím reliéfní pás, výška 10 cm, desetkrát se opakuje, část jedenáctého: \"Vražda dítek betlémských\".\n\n\n\nOrnamentální akantový pás. Pod tím výjevy z mytologie, vysoké 11 cm, široké 12 cm:\nPod tím nelemovaný reliéfní pás - otisky pamětních mincí a medailí:\n\n\n\nZvon byl pořízen jako náhrada zvonu \"Patron\", který pukl při velkém požáru Pražského hradu a Malé strany v roce 1541.\n\nPodařilo se jej odlít až na druhý pokus. Podle dohody měl náklady za nepovedené lití zaplatit sám zvonařský mistr (zejména ztracenou, „shořelou“ zvonovinu), ale poprosil krále Ferdinanda I., aby mu to odpustil, a bylo mu vyhověno. Cín na zvonovinu byl získán z dolů ve Slavkově, měď dovezli až ze středoslovenských měďných dolů. Zpravidla zvonaři měď kupovali v Kutné Hoře, ale právě v době výroby \"Zikmunda\" jí nebyla dostatečná zásoba. Když byl zvon dopraven na Hrad, nejprve byl zavěšen u kostela Všech Svatých na volné dřevěné konstrukci, a to nevhodně – pouze za jedno ucho; v roce 1560 převěšen. Teprve v roce 1563 se podařilo sehnat mistra Bonifáce Wohlmutha, který slíbil zvon zavěsit na svatovítskou věž. Nemáme záznamy, kdy se mu to podařilo, jen víme, že ještě v roce 1567 veliký zvon stále visel na původním místě, v roce 1581 už máme zmínku o tom, že visí na věži, ovšem nevhodně, neboť právě onoho roku byl převěšen. Podle pověsti zvon dopravila na věž moudrá králova dcera zvláštním kladkostrojem vlastní výroby na provaze z dívčích vlasů.\n\nZvon je zavěšen na dřevěné hlavě v ocelové konstrukci v prvním poschodí velké jižní věže katedrály, ostatní katedrální zvony jsou zavěšeny o patro výš. Zvon je v celkem dobrém stavu.\n\nK rozeznění zvonu je potřeba šest zvoníků – čtyři rozhoupávají zvon, dva obsluhují srdce. V minulosti se jím zvonilo často, např. při zahájení zemského sněmu, při šťastných událostech nebo na poplach proti požáru.\n\nZvon Zikmund se dodnes ke zvonění používá ve významné církevní svátky, kromě Vánoc a Velikonoc také na Svatodušní svátky (letnice) a na Boží Tělo, v listopadu na svátek Krista Krále , na Sv. Václava (28. září) a Sv. Vojtěcha (23. dubna) a také v červnu či červenci na primici nových kněží. Rozezněl se ale i při jiných svátcích a významných událostech – např. po teroristickém útoku z 11. září 2001 nebo k ukončení výstavy \"Deset století architektury\" 4. listopadu 2001, při pohřbu Václava Havla, Karla Gotta...\n\nZvonění obstarává spolek dobrovolných zvoníků \"Pražští zvoníci svatovítští - Campanari Sancti Viti Pragenses\" pod vedením Tomáše Stařeckého.\n\n\n\n"}
{"id": "274328", "url": "https://cs.wikipedia.org/wiki?curid=274328", "title": "Zvon Václav", "text": "Zvon Václav\n\nZvon \"Václav\" z r. 1542 z katedrály svatého Víta, Václava a Vojtěcha na Pražském hradě vyrobili zvonaři Ondřej Pražský a Matyáš Pražský. Dolní průměr zvonu je 176 cm, nachází se na něm latinský nápis.\n\n\n\nZvon byl vyroben náhradou za zvon, zničený požárem Pražského hradu v r. 1541. K jeho výrobě byly použity střepy zvonu \"Patron\".\n\nZvon je zavěšen na dřevěné hlavě v ocelové konstrukci společné pro zvon Sv. Josef a Sv. Jan Křtitel. Zvon je v dobrém stavu.\n\nMá dvě zvonická ráhna s provazy, avšak k jeho rozhoupání a udržení v 15 minutovém provozu postačí jeden statný trénovaný zvoník.\n\n\n"}
{"id": "274329", "url": "https://cs.wikipedia.org/wiki?curid=274329", "title": "Pušma", "text": "Pušma\n\nPušma ( ) je řeka v Kirovské oblasti v Rusku. Je 171 km dlouhá. Povodí má rozlohu 2520 km².\n\nÚstí zprava do řeky Jug (povodí Severní Dviny).\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 30 km od ústí činí přibližně 18 m³/s. Zamrzá na konci října až v listopadu a rozmrzá v dubnu až na začátku května.\n\nŘeka je splavná pro vodáky.\n"}
{"id": "274330", "url": "https://cs.wikipedia.org/wiki?curid=274330", "title": "Zvon Jan Křtitel", "text": "Zvon Jan Křtitel\n\nZvon \"Jan Křtitel\" z r. 1546 z katedrály svatého Víta, Václava a Vojtěcha na Pražském hradě vyrobil zvonař Stanislav. Dolní průměr zvonu je 158 cm, nachází se na něm latinský nápis.\n\n\n\n\nZvon je zavěšen na dřevěné hlavě v ocelové konstrukci. Zvon je v dobrém stavu.\n\n"}
{"id": "274334", "url": "https://cs.wikipedia.org/wiki?curid=274334", "title": "George Cukor", "text": "George Cukor\n\nGeorge Cukor (7. července 1899, New York, USA – 24. ledna 1983, Los Angeles, USA) byl americký filmový režisér maďarsko-židovského původu. Byl režisérem klasického Hollywoodu 30.-50. let. Točil hlavně komedie (\"Příběh z Filadelfie\", \"Adamovo žebro\", \"Včera narození\", \"Pat a Mike\") - velmi často s dvojicí Katherine Hepburnová a Spencer Tracy. Katherine Hepburnovou objevil, když jí roku 1932 nabídl roli v dramatu \"Rozvodová záležitost\", obsadil ji pak ve své kariéře ještě devětkrát. Další jeho specializací byly literární adaptace (\"Malé ženy, David Copperfield, Dáma s kaméliemi, The Adventures of Tom Sawyer, Čaroděj ze země Oz, Jih proti Severu, The Chapman Report\"). Jeho nejslavnějším počinem je filmový muzikál \"My Fair Lady\" z roku 1964, za nějž získal Oscara i Zlatý glóbus za nejlepší režii, a kde nechal rozzářit talent Audrey Hepburnové. Žánr muzikálu si již vyzkoušel například snímkem \"Zrodila se hvězda\" z roku 1954, kde vsadil na Judy Garlandovou. K oceňovaným snímkům patří i životopisný film o malíři Vincentu van Goghovi \"Žízeň po životě\" z roku 1956, který byl velkou příležitostí Kirka Douglase. \n\nJeho režisérský styl byl někdy označován za \"v zásadě divadelní\". Byl také považován za režiséra, který dává vyniknout zejména hercům, obzvláště pak herečkám. Někdy byl proto přezdíván \"woman's director\", byť on sám toto označení příliš nemiloval. \n\nPorozumění ženským herečkám mohlo souviset i s jeho homosexualitou, s níž se nikdy netajil. S jeho homosexualitou byl ovšem spojen skandál z roku 1939. Tehdy byl odvolán z režisérské stoličky filmu \"Jih proti severu\", a to na přání hlavní mužské hvězdy snímku Clarka Gablea. Dlouho se tvrdilo, že Gable nemohl snést, že se Cukor více věnuje ženským herečkám, avšak s odstupem času vyšlo najevo, že incident měl silně homofobní nádech. Gable prý v jisté chvíli vybuchl a křičel, že nebude \"pracovat s vílou\" a že chce točit se \"skutečným mužem\". Pro Cukora to prý bylo velké trauma. Producent David O. Selznick, ač byl Cukorovým spolužákem, navíc Gableovi ustoupil a Cukora převelel na natáčení filmu \"Ženy\".\n\n\n"}
{"id": "274335", "url": "https://cs.wikipedia.org/wiki?curid=274335", "title": "Zvon Josef", "text": "Zvon Josef\n\nZvon \"Josef\" z r. 1602 z katedrály svatého Víta, Václava a Vojtěcha na Pražském hradě vyrobil zvonař Martin Hilger. Dolní průměr zvonu je 82 cm, nachází se na něm latinský nápis.\n\n\n\nZvon je zavěšen na dřevěné hlavě v ocelové konstrukci. Zvon je v dobrém stavu.\n\n"}
{"id": "274341", "url": "https://cs.wikipedia.org/wiki?curid=274341", "title": "Zvon Patron", "text": "Zvon Patron\n\nZaniklý zvon \"Patron\" z r. 1509 z katedrály svatého Víta, Václava a Vojtěcha na Pražském hradě vyrobil mistr Bartoloměj Pražský. Zvon býval největším českým zvonem. Byl přelit v l. 1523 a 1534 a zničen požárem v r. 1541. V r. 1549 byl náhradou za něj pořízen zvon \"Zikmund\". \n\nVýzdoba zvonu je neznámá, prameny ovšem dokládají, že hlavní reliéf na \"Zikmundovi\" s králem Ferdinandem a královnou Annou se nacházel už na \"Patronovi\" z r. 1534. \n\nZvon pořídil v r. 1509 pražský mistr Bartoloměj s pomocí zvonaře Ondřeje Ptáčka z Kutné Hory. V r. 1523 musel být z neznámého důvodu přelit, což provedl opět mistr Bartoloměj. Za svou službu však nedostal zaplaceno, a proto si zvon nechal až do své smrti (kolem r. 1533) u sebe v dílně. Teprve v r. 1534 byl na „smyku“ odtažen na Hrad. Cestou však sklouzl, spadl do příkopu a rozbil se. Druhé přelití obstaral vídeňský kovolijec Leopold Maierhoffer. I v tomto případě nastaly problémy. Jednak měl zvon špatně odlitou korunu, takže král Ferdinand I. Habsburský odmítl vyplatit část odměny, o niž se pak ještě v r. 1550 soudili Maierhofferovi dědicové. Druhým problémem byla hmotnost zvonu, protože královský stavitel usoudil, že je pro svatovítskou věž příliš těžký. Prozatímně byl tedy zavěšen na dřevěnou stolici na hradním nádvoří. Tam jej zastihl požár Pražského hradu v r. 1541, při němž přehořel hřídel zvonu a ten se zřítil a rozbil na kusy. Trosky zvonu pak byly použity na odlití menších svatovítských zvonů. \n\n"}
{"id": "274342", "url": "https://cs.wikipedia.org/wiki?curid=274342", "title": "Hana a její bratři", "text": "Hana a její bratři\n\nFilm Hana a její bratři je prvním slovenským celovečerním filmem s gay tematikou. Zároveň je prvním celovečerním filmem Vladimíra Adáska. Poprvé byl představen na 2. ročníku MFF Bratislava 2000, kde se účastnil „soutěže prvních a druhých hraných filmů“. Většina zdrojů však jako datum vzniku uvádí až rok 2001 (viz Externí odkazy).\n\nNázev snímku odkazuje jak na oscarový film Hana a její sestry z roku 1986 režiséra Woodyho Allena (spíše z recese), tak i na Hanu Hegerovou. Právě skrze její písně promlouvá Hana, jedna z hlavních postav filmu (ztvárněná samotným režisérem).\n\n"}
{"id": "274343", "url": "https://cs.wikipedia.org/wiki?curid=274343", "title": "Pokoutník domácí", "text": "Pokoutník domácí\n\nPokoutník domácí (\"Tegenaria domestica\" Clerck, 1757) je pavouk z čeledi pokoutníkovitých.\n\nVyskytuje se hojně v domech, kůlnách, stájích. V rozích místností spřádá husté, vodorovně napnuté pavučiny s jakýmsi tunýlkem, v němž je pavouk zalezlý. Objevuje se po celý rok.\n\nSamice dosahuje délky těla asi 8 až 12 mm, ale se svýma dlouhýma nohama vypadá mnohem větší. Samec je menší, dorůstá maximálně 9 mm. Samice zavěšuje svůj kulovitý kokon s vajíčky na pavučiny a maskuje ho kousíčky omítky. Kokon může obsahovat až 50 vajíček. Pavouk se může dožít několika let. \n\nŽiví se hmyzem, hlavně mouchami. Loví jak s pomocí sítě, tak aktivně. Je jedovatý (jako naprostá většina pavouků), ale pro člověka nepředstavuje nebezpečí, případné kousnutí nebolí. Vyhledává tmavá místa. Když je potřeba, dokáže rychle běhat. Agilně reaguje na situaci ve svém blízkém okolí. Pokud zachytí pohyb velkého objektu, snaží se rychle uprchnout, pokud malého (hmyz), může zaútočit. Je fotosenzitivní, prchá před prudkým světlem a snaží se najít stinné místo, někdy je naopak ke světlu přitahován.\n"}
{"id": "274345", "url": "https://cs.wikipedia.org/wiki?curid=274345", "title": "Zvon Marie", "text": "Zvon Marie\n\nZaniklý zvon \"Marie\" z r. 1890 z katedrály svatého Víta, Václava a Vojtěcha na Pražském hradě byl vyroben v dílně Diepoldů. Zvon vznikl přelitím staršího zvonu z r. 1542 od Ondřeje Pražského. Zvon byl zrekvírován za první světové války.\n\n\nNápis: CAMPANA HAEC S. MARIA DICTA FVSA EST A IOS. DIEPOLDO PRAGAE 1890.\n\n"}
{"id": "274350", "url": "https://cs.wikipedia.org/wiki?curid=274350", "title": "Plážová házená", "text": "Plážová házená\n\nPlážová házená je týmový sport, kde dva týmy se snaží házením a střílením vhodit míč do branky soupeře. Hra je podobná mezinárodní házené. Hraje ve 4 hráčích (3 hráči v poli a jeden brankář). Hraje se na pískovém hřišti o rozměrech 12x27 metrů. Rozměry branky jsou stejně jako u mezinárodní házené 3x2 metry.\n\nAnglický název je beach handball.\n\nPrvní čistě beachhandballový klub v České republice byl založen v roce 1997 - Beach Handball Club Královo Pole. Ve stejném roce se konal i první turnaj v plážové házené v ČR - bylo to ve Slavkově u Brna.\n\nHra se dělí na dvě poloviny, pokud oba týmy vyhrají jeden z poločasů následuje tzv. \"trhákový\" rozstřel.\nV tomto sportu platí jak gól za jeden bod též platí gól za dva body tj. pokud hráč udělá \"parádičku\" nebo pokud dá gól brankář.\n\n"}
{"id": "274353", "url": "https://cs.wikipedia.org/wiki?curid=274353", "title": "Zvon Dominik", "text": "Zvon Dominik\n\nZaniklý zvon \"Dominik\" z r. 1891 z katedrály svatého Víta, Václava a Vojtěcha na Pražském hradě byl vyroben v dílně Diepoldů. Zvon vznikl přelitím staršího zvonu z r. 1556 od Tomáše Jaroše z Brna. Zvon byl zrekvírován za první světové války.\n\n\n\nZvon dostal jméno podle toho, že se jím vyzvánělo vždy v neděli (latinsky \"dominica\").\n\n"}
{"id": "274361", "url": "https://cs.wikipedia.org/wiki?curid=274361", "title": "Zvon Ježíš", "text": "Zvon Ježíš\n\nZaniklý zvon \"Ježíš\" z r. 1844 z katedrály svatého Víta, Václava a Vojtěcha na Pražském hradě vyrobil pražský zvonař Karel Bellmann. Zvon vznikl přelitím staršího zvonu z r. 1761 od Františka Antonína Franka. Zvon byl zrekvírován.\n\n\nReliéf sv. Jana Nepomuckého a nápis: NA NEYSW. GMENO IEŽÍŠ 1844 / PŘELIT NÁKLADEM IANA NEP. HOFFMANA / WYDAWATELE MUSIKALII W PRAZE OD KARLA BELLMANA C. K. ZWONAŘE.\n\n"}
{"id": "274364", "url": "https://cs.wikipedia.org/wiki?curid=274364", "title": "Klon", "text": "Klon\n\nKlon může být:\n\n"}
{"id": "274365", "url": "https://cs.wikipedia.org/wiki?curid=274365", "title": "Vyšší odborná škola publicistiky", "text": "Vyšší odborná škola publicistiky\n\nVyšší odborná škola publicistiky (VOŠP) v Praze je vyšší odborná škola, poskytující vzdělání v oboru publicistika, ve třech zaměřeních: \"autorská žurnalistika\", \"audiovizuální a digitální média\" a \"PR a marketingová komunikace\". Výuku zahájila v roce 1996, její zakladatelkou a první ředitelkou byla Květoslava Neradová. Studium je denní, tříleté a zakončené absolutoriem s titulem diplomovaný specialista (DiS). Škola má vlastní televizní a rozhlasové studio, fotokomoru, grafické studio, dvě internetové učebny (v průběhu školního roku přístupné studentům i mimo výuku) a odbornou knihovnu. Zřizovatelem školy je Arcibiskupství pražské, studenti však nemusejí být věřící. Během výuky společenskovědního základu je věnována širší pozornost křesťanským kořenům evropské kultury. Od školního roku 2010/2011 se studuje podle vzdělávacího programu, který je založen na jednotném evropském kreditním systému výuky (ECTS).\nStudenti VOŠP platí školné ve výši 32 tisíc korun ročně. Školné je primárně určeno na zkvalitňování služeb školy, nákup technické ho vybavení apod. Studující mají plnohodnotný status studenta - stát tak za ně hradí zdravotní pojištění a mohou požívat veškerých studentských výhod (slevy na jízdném, vstupném atd.). Vyučování je na VOŠP koncipováno tak, že teoretický výklad v přednáškách si studenti doplňují praxí v seminářích, příslušných médiích a odborných dílnách. VOŠP nabízí studentům k dispozici studijní materiály ve formě e-learningu pomocí výukového programu Moodle.\n\nVedle denního studia mohou studenti využít i kombinované studium. \n\nNa VOŠP se studuje podle modulového kreditního systému ECTS, který jednoduše umožňuje studentům nechat si uznat absolvované předměty na jiných školách, stejně jako si student může nechat uznat studijní výsledky z VOŠP při dalším studiu například na vysokých školách. Studenti si sami sestavují rozvrh z nabízených modulů a za studium musí získat minimálně 180 kreditů, obhájit absolventskou práci a složit absolventskou zkoušku, po které obdrží titul diplomovaný specialista (DiS.). Absolventi mají možnost pokračovat ve zkráceném jednoletém bakalářském studiu na partnerských vysokých školách. Těmi v současnosti jsou Metropolitní univerzita Praha, Univerzita Jana Amose Komenského Praha a CEVRO institut.\n\nBěhem studia si lze na VOŠP vybrat z následujících zaměření:\n\nStudenti se učí tvorbu zejména textových obsahů všech typů médií, včetně zpravodajství či názorové žurnalistiky. Absolventi mohou najít uplatnění jako redaktoři, editoři či komentátoři veřejného dění nebo pokračovat ve vlastní literární tvorbě. \n\nPřipravuje studenty na audiovizuální práci v televizních, rozhlasových, internetových i tištěných médií. Absolventi mohou najít uplatnění jako redaktoři, kameramani, zvukaři, střihači či fotografové.\n\nStudenti se učí komplexnímu přístupu ke komunikaci organizací, který je postaven na základních nástrojích institucionální komunikace. Absolventi mohou najít uplatnění v soukromém, veřejném i neziskovém sektoru například jako tiskoví mluvčí či odborníci na komunikaci s veřejností.\n\nV rámci výuky a přípravy na budoucí povolání se studenti učí pracovat v redakčních týmech a tvůrčích skupinách. Výstupem je pak například tvorba tištěného studentského týdeníku Echo, zpravodajského webu Generace20.cz nebo reportáže, pořady a další výstupy pro audiovizuální média. Od roku 2005 pořádají studenti VOŠP každoročně studentský festival publicistiky pod názvem Všemi směry.\n\nŠkola vznikla v roce 1996 z iniciativy PhDr. Květoslavy Neradové. Jejím cílem bylo vychovávat vzdělané a odpovědné profesionály schopné působit ve veřejném prostoru. Oborem doktorky Neradové byla vždy česká literatura, kterou v 60. letech učila na tehdejší fakultě sociálních věd a publicistiky, později na katedře teorie literatury filosofické fakulty Univerzity Karlovy v Praze. Na projektu studia VOŠ publicistiky pracovala už od roku 1994, po dvou letech nastoupili do školy první studenti. Ve studijním roce 1997/98 se ve škole uskutečnil jednoroční kurz publicistiky pro studenty, kteří ukončili studium na jiné škole a rozhodli se jej završit rozšířením o publicistickou orientaci. V létě 1998 opustili školu její první absolventi. Škola sídlí v pražské Opatovické ulici číslo 18 v domě, kde koncem 20. let 20. století sídlilo známé české nakladatelství Josefa Richarda Vilímka mladšího. VOŠP v této budově užívá první a část druhého patra.\n\nV roce 2002 se dostal do médií spor o mnohé kroky tehdejšího ředitele Petra Brichcína. Pozdějšímu řediteli Rudolfu Vévodovi se nepodařilo dokázat, že vedení školy za ředitelování Petra Brichcína „podivným způsobem“ využilo přes půl milionu korun a že přístup Brichcína k podřízeným byl v mnohém nestandardní. Krize přiměla zřizovale školy k vyhlášení výběrového řízení na ředitele školy, v němž Petr Brichcín již neuspěl. Petr Brichcín, poté co byl dlouhodobě v pracovní neschopnosti, jejíž součástí byl i pobyt v lázních, podal poté žalobu ohledně způsobu, jakým s ním byl ukončen pracovní poměr, ale 12. února 2004 soud ve všech bodech jeho návrh zamítl. S další žalobou PhDr. Brichcín uspěl a škola mu vyplatila finanční náhradu.\n\nPo roce 2002 byl zdvojnásoben počet studijních zaměření, bylo získáno několik zahraničních finančních příspěvků i grantových podpor v částce vyšší než 1,5 mil Kč., na škole je pravidelně pořádán festival „Všemi směry“. V letech 2003 a 2004 prožila škola své desetileté maximum v zájmu nových uchazečů. Tomu odpovídá i skutečnost, že ve čtyřech po sobě jdoucích letech vykazovalo hospodaření školy zisk. Na školu byly přivedeny známé osobnosti české politiky, publicistiky, vědy a literatury a začalo se i s vydáváním neperiodických tiskovin mediálního zaměření (Vladimír Bystrov: Svobodná nesvoboda; sborník Média, kultura a náboženství). V lednu 2008 se ředitel Vévoda vzdal své funkce. \n\nVe výběrovém řízení na ředitele školy v březnu 2008 uspěl Mgr. Petr Uherka, který je ředitelem školy i v současnosti. \n\n\nNa VOŠP působí či dříve působili mimo jiné:\n\n"}
{"id": "274375", "url": "https://cs.wikipedia.org/wiki?curid=274375", "title": "Buzz Osborne", "text": "Buzz Osborne\n\nBuzz Osborne (* 25. března 1964), narozený jako Roger Osborne a známý také jako King Buzzo, je americký kytarista, zpěvák a skladatel, zakladatel a tvůrčí osobnost skupiny Melvins.\n\nSkupina Melvins vznikla roku 1983 a z počátku hrála převzaté skladby The Who a Jimiho Hendrixe, ale později začala hrát vlastní skladby. Prostřednictvím Buzze se seznámil Kurt Cobain s Kristem Novoselicem a společně objevili punk, díky čemuž později založili kapelu Nirvana.\n"}
{"id": "274376", "url": "https://cs.wikipedia.org/wiki?curid=274376", "title": "OpenMP", "text": "OpenMP\n\nOpenMP je soustava direktiv pro překladač a knihovních procedur pro paralelní programování. Jedná se o standard pro programování počítačů se sdílenou pamětí. OpenMP usnadňuje vytváření vícevláknových programů v programovacích jazycích Fortran, C a C++.\n\nPrvní OpenMP standard pro FORTRAN 1.0 byl publikován v roce 1997. Rok poté byl uvolněn standard pro C/C++. Standard verze 2.0 byl uvolněn pro FORTRAN v roce 2000 a pro C/C++ v roce 2002, verze 3.0 potom v roce 2008. Aktuální je verze 4.0, která byla jako kombinovaná pro jazyky C/C++/FORTRAN uvolněna v roce 2013.\n\nHlavní vlákno (master thread) vytváří podle potřeby skupinu podvláken. Paralelizace programu se pak provádí postupně s ohledem na výkon aplikace, tj. sekvenční program je postupně (podle možností) paralelizován.\n\nOpenMP se spouští pomocí tzv. direktiv. K vytvoření skupiny vláken použijeme direktivu pragma:\nK rozdělení práce cyklu mezi vlákna použijeme:\nKlauzule modifikují direktivy:\n\n\nTučně vyznačený kód provádějí všechna vlákna. Program zkompilujeme a použijeme přitom přepínač \"-openmp\", který aktivuje OpenMP direktivy generující kód vláken:\n\nZkompilovaný program spustíme. Všimněte si, že jednotlivé výstupy jsou v náhodném pořadí, protože pořadí není pro vlákna definováno:\n\nKompilace pro sériový běh vyžaduje knihovnu \"openmp_stubs\":\n\n"}
{"id": "274377", "url": "https://cs.wikipedia.org/wiki?curid=274377", "title": "Štěpánka Belgická", "text": "Štěpánka Belgická\n\nŠtěpánka Belgická, uváděná i jako Štěpánka či Stefanie Rakouská, celým rodným jménem \"Stéphanie Clotilde Louise Herminie Marie Charlotte de Belgique\", (21. května 1864 Laeken u Bruselu — 23. srpna 1945 Pannonhalma) byla rodem belgická princezna a v letech 1881–1889 korunní princezna rakousko-uherská, manželka následníka trůnu Rudolfa.\n\nŠtěpánka se narodila jako druhá dcera belgického krále Leopolda II. (1835–1909) a jeho ženy královny Marie Henriety (1836–1902).\nJejími sourozenci byli Luisa (1858–1924), Klementina (1872–1955) a následník trůnu Leopold, jenž zemřel v dětství (1859–1869).\n\nJejí dětství bylo poznamenáno hlubokým nesouladem mezi jejími rodiči a také předčasnou smrtí jejího staršího bratra Leopolda (1869). Navíc matka nejevila valný zájem o děti manžela, kterého nemilovala, ovšem ani otec s dcerami netrávil téměř žádný čas.\n\nŠtěpánčin sňatek s rakouským a uherským korunním princem Rudolfem byl naplánován dvory ve Vídni a Bruselu. Dne 10. května 1881, ještě před svými sedmnáctými narozeninami, byla provdána za o šest let staršího korunního prince Rudolfa Rakouského v augustiniánském kostele ve Vídni. Manželství bylo zpočátku víceméně šťastné, ale brzy se projevil nesoulad povah svobodomyslného, impulzivního a hloubavého Rudolfa a upjaté a konzervativní Štěpánky. Roku 1883 se jim narodila dcera Alžběta, ale Rudolf poté zřejmě nakazil svou ženu pohlavní chorobou a ona již další děti mít nemohla. Tento fakt, zejména absence mužského následníka, měl zničující vliv na jejich vztah i na Štěpánčino postavení u dvora, které ani předtím nebylo zvlášť dobré. Přezdívalo se jí „chladná blondýna“ a její tchyně, císařovna Alžběta, jí otevřeně pohrdala pro nedostatečný původ i půvab.\n\nManželství se prakticky rozpadlo a oba manželé se ani nesnažili před tím druhým skrývat s jinými známostmi. Nevyrovnaný Rudolf, který své deprese zaháněl kromě milenek ještě lovem a alkoholem, se roku 1888 pokusil dosáhnout zrušení sňatku, papež Lev XIII. to však odmítl. Dne 30. ledna 1889 bylo nalezeno tělo mrtvého Rudolfa na jeho loveckém zámečku v Mayerlingu, společně s mrtvou baronkou Marií Vetserovou. Důvod záhadné smrti dvou domnělých milenců byl vykládán v průběhu času různě. Nejpravděpodobnější vysvětlení je nicméně takové, že to byla společná sebevražda ze zoufalství tváří v tvář k žádosti, sepsané samotným císařem Františkem Josefem, aby Rudolf okamžitě ukončil tento vztah.\n\nPo smrti Rudolfa připadlo jeho a Štěpánčino jediné dítě Alžběta Marie, zvaná \"Erzsi\", pod opatrovnictví jejího tchána Františka Josefa. Smrtí Rudolfa bez mužských potomků vymřela jeho rodová větev po meči a následnictví se přeneslo na potomky císařova bratra. Štěpánce zůstal titul rakouské arcivévodkyně a korunní princezny-vdovy.\n\nAby se vzpamatovala z traumatu Rudolfovy sebevraždy a aby unikla z vídeňského dvora, který jí nespravedlivě přisuzoval na katastrofě velkou část viny, začala Štěpánka (stejně jako její tchyně, císařovna Alžběta) s nekonečným cestováním. Trávila mnoho času se svými sestrami Luisou a Klementinou a vyhýbala se pobytu ve Vídni. Na dvoře měla po smrti Rudolfa jen podřadnou roli vdovy po korunním princi, z čehož vyplývaly sotva jaké reprezentativní povinnosti.\n\nPozději se marně její otec král Leopold a tchán císař František Josef snažili oženit Štěpánku s rakouským nástupcem trůnu Františkem Ferdinandem, aby tak zabránili jeho nerovnorodému sňatku se Žofií Chotkovou.\n\nŠtěpánka se později seznámila s uherským hrabětem (od roku 1917 knížetem) Elemérem Lónyayem z Velké Lónye a Vásáros-Namény (1863–1946), do kterého se zamilovala. Vzdala se svého dosavadního titulu a s tím spojeného postavení a vdala se za pouhého hraběte po 11 letech vdovství dne 22. března 1900 na zámku Miramare (Terst). Tento krok vedl k naprostému přerušení vztahu s otcem, králem Belgie. Přesto se právě toto manželství ukázalo být nejšťastnějším Štěpánčiným životním krokem a nikdy ho nelitovala.\n\nPár se usadil na zámečku Oroszvár (dnes Rusovce) v luzích na pravém břehu Dunaje jižně od Bratislavy. Štěpánka založila v okolí zámku mnoho zahrad a sadů, milovala tamní přírodu a ráda se těšila z vlastních krásných parků. Pořádaly se zde časté lovy, František Ferdinand a jeho paní Žofie Chotková vévodkyně z Hohenbergu byli častými a oblíbenými hosty Lónyayského sídla.\n\nKdyž roku 1902 zemřela její matka, vydala se Štěpánka na pohřeb do Bruselu. Avšak když se chtěla rozloučit s rakví zesnulé, vyhnal ji otec z kaple. Dědictví po královně obnášelo 50 000 franků, čemuž především věřitelé Štěpánčiny vysoce zadlužené sestry Luisy nemohli uvěřit, neboť Leopold II. vydělal miliardy jako „vlastník“ Belgického Konga (dnes Demokratická republika Kongo). Štěpánka podala společně s Luisinými věřiteli žalobu na svého otce, nicméně proces prohrála.\n\nSe svou dcerou arcivévodkyní Alžbětou Marií neměla Štěpánka po svém novém sňatku již téměř žádný kontakt. Jelikož byla z císařského domu vyloučena, musela se Štěpánka se svou dcerou rozloučit a nechat ji ve Vídni. Její vztah s dcerou byl však zkalen i tím, že i Erzsi přisuzovala matce spoluvinu za „tragédii z Mayerlingu“.\n\nZa první světové války Štěpánka pracovala jako ošetřovatelka v lazaretu, který byl zřízen v jejich zámku. Roku 1917 císař Karel I. povýšil hraběte Lónyaye na knížete, čímž se i Štěpánka stala kněžnou (titul stejné úrovně jako princezna). Pár zůstal žít v Rusovcích i po rozpadu Rakouska-Uherska (Rusovce zůstaly v Uhersku, resp. Maďarsku, jehož byly součástí až do roku 1947).\n\nRoku 1935 zveřejnila Štěpánka své paměti pod názvem \"Měla jsem být císařovnou\" (orig.: \"Ich sollte Kaiserin werden\"). To vedlo v Rakousku ke skandálu a zákazu šíření, kniha však byla následně vydána mimo Rakousko a přeložena do mnoha jazyků.\n\nNa konci druhé světové války se knížecí pár Lónyayových uchýlil před postupující Rudou armádou do benediktinského kláštera Pannonhalma (asi 80 km od Rusovců). Tam 81letá Štěpánka dne 23. srpna 1945 zemřela a byla pochována v kryptě klášterního kostela.\n\n\nNa počest Štěpánky Belgické byla pojmenována řada míst a staveb, také v Zemích koruny české, např. vyhlídka Korunní princezny Stefanie v Karlových Varech, nebo vyhlídka Štefanina výšina v Mariánských Lázních, které princezna několikrát navštívila jako lázeňský host. Dále po ní byla se souhlasem jejího manžela Rudolfa pojmenována věž Stephanienwarte na Platte ve Štýrském Hradci-Mariatrostu. Rovněž tak Stefaniewarte na Kahlenbergu ve Vídni, nebo také koncertní sál, Stephaniensaal, v štýrskohradeckém Kongresu, nesou právě její jméno. Již jako vdova navštívila Štěpánka Mladou Boleslav, kde po ní pojmenovali park Štěpánka. V současné době v Benešově existuje nemocnice nesoucí jméno Rudolfa a Stefanie.\n\nPro návštěvu korunní princezny Štěpánky v roce 1888 byla až do té doby obtížně dostupná Plitvická jezera v Chorvatsku krásně upravena a byly postaveny první lávky přes vodní toky. Dodnes nese jedna z nejslavnějších stezek vedoucích napříč parkem jméno \"„Štěpánčina cesta“\" (chorvatsky \"Štefanijin put\"). \n\nRoku 1888 objevila rakousko-uherská výprava Sámuela Telekiho ve východní Africe slané jezero, které pojmenovala po korunní princezně Štěpánčiným (\"Stefaniesee, Stefánia-tó\"), když předtím objevené větší jezero nazvala Rudolfovým (dnes Turkana). Pro Štěpánčino jezero, nacházející se na jihozápadním okraji Etiopie, se dnes častěji užívá místní název Chew Bahir.\n\n\n\n"}
{"id": "274386", "url": "https://cs.wikipedia.org/wiki?curid=274386", "title": "Zvon z roku 1802 v kostele svatého Petra a Pavla v Chlumu", "text": "Zvon z roku 1802 v kostele svatého Petra a Pavla v Chlumu\n\nZvon z r. 1802 ze sakristie kostela sv. Petra a Pavla v Chlumu v Hlinsku nesl nápis v azbuce: MACTEPЪ AЛEKCEI CMИPHOBЪ BЪ BДAБДЪ 1802.\n\nZvon byl zakoupen chlumskými od ruského obchodníka v r. 1813.\n\n"}
{"id": "274391", "url": "https://cs.wikipedia.org/wiki?curid=274391", "title": "Zvon ze zvonice u kostela sv. Petra a Pavla v Chlumu v Hlinsku", "text": "Zvon ze zvonice u kostela sv. Petra a Pavla v Chlumu v Hlinsku\n\nZvon z r. 1750 ze zvonice u kostela sv. Petra a Pavla v Chlumu v Hlinsku vyrobil zvonař Carl Sebald. Dolní průměr zvonu byl 46 cm, nacházel se na něm reliéf Ukřižování.\n\n\n"}
{"id": "274392", "url": "https://cs.wikipedia.org/wiki?curid=274392", "title": "Zvon z roku 1835 (Chlum (Hlinsko), zvonice)", "text": "Zvon z roku 1835 (Chlum (Hlinsko), zvonice)\n\nNesignovaný zvon z r. 1835 ze zvonice u kostela sv. Petra a Pavla v Chlumu v Hlinsku nesl reliéf sv. Pavla s nápisem: S. PAULUS, na protější straně reliéf sv. Petra s klíči s nápisem S. PETRUS a nápis: Unter der Regierung Sr. Hochwürden / des Her. Her. Bischofes Karl Hanl gegossen in Prag 1835.\n\n"}
{"id": "274397", "url": "https://cs.wikipedia.org/wiki?curid=274397", "title": "Pěna", "text": "Pěna\n\nPěna je směs, která je tvořena bublinami plynu v kapalině, nebo v pevné látce. Jedná se o disperzi plynu v jiné látce. Tvoří se probubláváním kapalin plynem nebo šleháním. Není stálá (záleží na stěnách mezi bublinami).\n\nPřípravu pěnotvorných činidel a mýdel lze provést i odpěněním. Různé druhy pěny se vyskytují i v přírodě (přírodní pěny). Důležitý význam má pěna v průmyslu, kde se využívá její výborné (tepelně i zvukově) izolační vlastnosti a nízké hustoty. Pro různé průmyslové účely byla vyvinuta řada tekutých i tuhých pěn.\n\nPěna má i estetický význam u některých druhů potravin (např. pivo, cappucino). Zpěněná smetana vytváří šlehačku, zpěněný slepičí bílek vytváří cukrářský sníh.\n\nPěna se používá i v domácnostech např. při úklidu nečistot z textilních povrchů (matrace, sedačky, textilní potahy, koberce), dále také jako hygienická přísada do koupelí apod.\n\nTuhá pěna je typ koloidu. Od pěny se liší tím, že jde o plyn v pevné látce, ne v kapalině. Řadí se mezi heterogenní směsi. Mezi tuhé pěny patří pemza, aerogely, a pěnové plasty (např. polystyren). \n\nTuhá pěna se používá mimo jiné pro výrobu matrací, kde se pěna rozlišuje na pěnu PUR, studenou pěnu, latex či BIO pěnu.\n\n\n"}
{"id": "274398", "url": "https://cs.wikipedia.org/wiki?curid=274398", "title": "Troyes", "text": "Troyes\n\nTroyes [\"trua\"] je francouzské město ležící asi 150 kilometrů jihovýchodně od Paříže na řece Seině, v départementu Aube a v regionu Grand Est. Seina městem protéká rozdělena na několik říčních ramen. Město s bohatou historií a památkami je oblíbeným cílem turistů a sídlem technické univerzity a vysoké školy obchodní.\n\nHlavní město keltského kmene Tricassiů nazvali Římané \"Augustobona Tricassium\" a od 4. století je sídlem biskupa. Poblíž Troyes byl roku 451 poražen hunský král Attila v bitvě na Katalaunských polích. V 10. století zde působil Raši, jeden z nejvýznamnějších židovských učenců, komentátor Bible a Talmudu. O sto let později zde žil básník Chrétien de Troyes, autor pověsti o hledání Svatého Grálu. Ve středověku bylo město sídlem knížectví, později bylo připojeno k francouzskému království. Velký rozkvět obchodu a celého města nastal koncem středověku, když se však v 16. století obchod přesunul na moře, muselo se přeorientovat na textilní průmysl. Roku 1524 velká část města shořela, takže většina domů musela být přestavěna. Významná část měšťanů se přiklonila k reformaci, a když museli roku 1685 Francii opustit, město silně zchudlo.\n\nOd roku 80 př. n. l. až do roku 1773 se zde razily mince. Podle hmotnostní jednotky užívané ve středověku na zdejších trzích se jmenuje dodnes používaná jednotka hmotnosti trojská unce.\n\n\n\n\n"}
{"id": "274401", "url": "https://cs.wikipedia.org/wiki?curid=274401", "title": "Zvon ze zvonice v Přelíci", "text": "Zvon ze zvonice v Přelíci\n\nZvon ze zvonice u kostela sv. Petra a Pavla v Přelíci vyrobil zvonař Petr roku 1486. Dolní průměr zvonu je 81 cm, nachází se na něm český nápis. Ve starší literatuře se za rok vzniku zvonu nesprávně uvádí roku 1386, a proto je považován za zvon s nejstarším českým nápisem. Srovnáním s jinými zvony je však nade vší pochybnost, že zvon pochází až z konce 15. století.\n\n\n\n"}
{"id": "274408", "url": "https://cs.wikipedia.org/wiki?curid=274408", "title": "Darina Laščiaková", "text": "Darina Laščiaková\n\nDarinka Laščiaková (* 23. listopadu 1931, Tvrdošín) je slovenská rozhlasová redaktorka, folkloristka, zpěvačka, interpretka lidových písní.\n\nJe autorkou mnoha rozhlasových relací o slovenské lidové písni. Její kniha vzpomínek \"Život s piesňou\" čtenáři přibližuje čistý, upřímný svět daleko v horách a stejně tak i osudy nezapomenutelných lidí – lidových zpěváků. Darina Laščiaková se ve své knize zamýšlí nad věčným poselstvím lidové písně v moderním světě.\n\n\n\n\n\n"}
{"id": "274411", "url": "https://cs.wikipedia.org/wiki?curid=274411", "title": "Siglo de Oro", "text": "Siglo de Oro\n\nSiglo de Oro (ve španělštině doslova \"Století zlata, Zlaté století\") je označení pro období, kdy Španělsko za vlády Habsburků zažívalo největší kulturní a politický rozmach ve svých dějinách: tedy v pozdní renesanci, resp. manýrismu a v baroku.\n\nObdobí bývá vymezováno dvěma konkrétními roky: 1492–1681, vrcholné období pak zaujímá přibližně století 1550–1650. Rok 1492 totiž nepřinesl jen Kolumbův objev Ameriky pro Starý svět, ale také dokončení reconquisty dobytím Granady a v kulturní sféře především vydání první španělské gramatiky – \"Arte de la lengua castellana\", jejímž autorem byl Antonio de Nebrija. Jako konec zlatého století bývá uváděn rok 1681, kdy zemřel poslední z velkých autorů španělského baroka – dramatik Pedro Calderón de la Barca. Zejména v literární vědě se pak ujalo vymezení roky 1556 (nástup Filipa II. na trůn) a 1681 (Calderónova smrt). Přestože větší část 17. století již znamená politický úpadek Španělska spojený s vylidňováním, španělská kultura prožívá své vrcholné období ještě po dobu několika desetiletí této krize.\n\nV Siglo de Oro se dosud nevídanou měrou rozvinula zejména literatura, dále též výtvarné umění a hudba; novým vývojem však prošla také lingvistika, geografie (v souvislosti z prozkoumáváním Ameriky), přírodní vědy a matematika. Ve filosofii je vůdčí postavou Francisco Suárez, představitel tzv. druhé scholastiky, v teologii pak Francisco de Vitoria.\n\nPozdní renesance\n\nBaroko\n\nVe španělském literárním baroku, které dalo světu i nejslavnější španělskou knihu, totiž \"Dona Quijota\" (1605), se osamostatňují dva směry – konceptismus a kulteranismus –, které spolu někdy soupeřily, ač měly mnohé shodné znaky; Ramón Menéndez Pidal uznává, že tyto dva směry jsou \"„koneckonců sourozenci“\" a Ernst Robert Curtius dokonce tvrdí, že \"„pokusy odlišit kultismus od konceptismu nemohou vést k úspěchu.“\" Přesto bývá často udáváno následující rozlišení:\n\n\n\n"}
{"id": "274413", "url": "https://cs.wikipedia.org/wiki?curid=274413", "title": "Juraj Martvoň", "text": "Juraj Martvoň\n\nPhMr. Juraj Martvoň (29. června 1921, Trstená, Československo – 16. října 1991, Bratislava, Československo) byl slovenský operní pěvec-barytonista, sólista opery Slovenského národního divadla v Bratislavě.\n\nV roce 1945 ukončil studium farmacie. Poté studoval na státní konzervatoři v Bratislavě, které pod vedením profesorky Anny Korínské absolvoval v roce 1952. Už v době studií na konzervatoři, v roce 1951, byl angažován jako sólista do opery SND. Tím začala jeho dlouholetá zpěvácká kariéra. Po dobu 36 let svého účinkování na jevišti, vytvořil řadu postav. Stal se jedním z nejobsazovanějších sólistů opery SND.\n\nJuraj Martvoň účinkoval na jevištích předních scén doma i v zahraničí. Příležitost mu dala i Slovenská televize a účinkoval i ve filmu (1980 – \"Karline manželstvá\" (lékař), 1984 – \"Úhel pohledu\" (Skurák).\n\nKromě bohatého účinkování na scénách byl i pedagogem ve svém odboru.\n\nByl manželem Anny Martvoňové, významné sólistky Slovenského národního divadla.\n\nJuraj Martvoň je pochován v bratislavském krematoriu.\n\n"}
{"id": "274414", "url": "https://cs.wikipedia.org/wiki?curid=274414", "title": "Letiště Kiruna", "text": "Letiště Kiruna\n\nLetiště Kiruna - letiště nacházející se asi 10 kilometrů od města Kiruna v severním Švédsku. V roce 2005 jím prošlo 166 000 pasažérů.\n\n"}
{"id": "274415", "url": "https://cs.wikipedia.org/wiki?curid=274415", "title": "Švihadlo", "text": "Švihadlo\n\nŠvihadlo je druh sportovní potřeby, důležitého tělocvičného náčiní a také dětské hračky, které se využívá pro pohybové aktivity založené na skákání.\n\nŠvihadlo se skládá nejčastěji ze tří částí - libovolně dlouhého lana, které je na obou stranách zakončeno držadly z různého materiálu (dřevo, plast, kov).\n\nŠvihadlo se krouživými pohyby uvádí do pohybu ve vertikálním směru a uživatel má za úkol přeskakovat rotující lano bez toho, aby šlápl na točící se lano. Existuje celá varianta možností, jak přes švihadlo skákat, od škály rychlostí, přes dva možné směry či po různé gymnastické prvky.\n\nŠvihadlo se využívá v celé řadě bojových sportů (převážně v boxu) pro zahřátí organismu a protažení svalů během tréninku a současně ke zvýšení rychlosti nohou. Další využití nachází švihadlo v moderní gymnastice. Existují varianty švihadla pro jednoho člověka, ale i pro více lidí, kdy dvě osoby drží konce švihadla a točí s nimi a další člověk nebo lidi skáčou přes rotující lano.\n\nJe využitelné i v dětských hrách, např. Školka se švihadlem či Švihadlová princezna.\n\nV dnešní době existují i soutěže ve skákání přes švihadlo, soutěžící musí umět různé techniky přeskoků a umět je správně sestavit do svého přednesu.\n"}
{"id": "274416", "url": "https://cs.wikipedia.org/wiki?curid=274416", "title": "Alexandr Sommer Batěk", "text": "Alexandr Sommer Batěk\n\nAlexandr Sommer Batěk (15. června 1874 Prádlo u Nepomuku – 6. dubna 1944 Praha; psal též pod pseudonymy \"Heliar\" a \"Lešek\") byl středoškolský učitel chemie, autor lidových přednášek, redaktor a spisovatel, popularizátor vědy, pacifista a esperantista. Pro šíři svých aktivit byl soudobým tiskem stručně nazván \"„český chemik a propagátor všeho dobrého na světě“\".\n\nNarodil se do rodiny řídícího učitele Emanuela Baťka a jeho první manželky Anny Sommerové. Zabýval se rodopisem svého rodu a také proto se pro jednoznačnost podepisoval \"Alexandr Sommer Batěk\", tedy uváděl ve svém jménu i příjmení své matky.\n\nStudium ukončil v roce 1899 doktorátem z filosofie, nějaký čas pobyl i na chemickém ústavu univerzity v Londýně pod vedením sira Williama Ramsayho Ve svých vlastních výzkumech se zabýval chemií prvků „vzácných zemin“ (lanthanoidů), především jejich dělením pomocí oxidu siřičitého.\n\nAčkoliv měl ambice na post vysokoškolského profesora, pravděpodobně kvůli svým dalším aktivitám zůstal na pozici středoškolského profesora chemie. Do roku 1910 působil v Plzni a potom v Praze na vyšší průmyslové škole.\n\nJe tvůrcem moderního českého názvosloví anorganických sloučenin, které bylo po úpravě Emilem Votočkem přijato v roce 1918. Odborně publikoval v Chemických listech, ale několika články přispěl také do britského časopisu Chemical News, jehož autory mj. učil rozlišovat Čechy a Maďarsko.\n\nStal se jedním z prvních českých propagátorů mezinárodního jazyka esperanto. Spolu se svým otcem Emanuelem Baťkem do něj překládal české lidové písně a ve svém časopise naopak otiskoval esperantské překlady slovinské poezie. V roce 1908 se stal předsedou Českého svazu esperantistů ve snaze usmířit jeho členy s členy první české esperantské organizace České unie esperantistické. Snažil se rovněž o vytvoření univerzálně platného obrázkového písma, které nazval \"neoglyfy\".\n\nŠlo o přesvědčeného pacifistu a neúnavného osvětáře. Napsal a vlastním nákladem vydal řadu přednášek, které dlouhá léta každý den veřejně přednášel na Staroměstském náměstí.\n\nStal se zakladatelem Ligy nekuřáků a Vegetářského klubu a stál také u zrodu skautské organizace \"Obec Psohlavců\". Byl rovněž místopředsedou pražské Chelčického mírové společnosti, významného centra českého pacifismu, které založila a vedla Pavla Moudrá.\n\nRedigoval časopisy \"Zájmy všelidské\" a \"Správný život\". Od roku 1922 do roku 1925 vydal tři ročníky sci-fi časopisu \"Zpravodaj z Kéžbybyl\" – imaginárního městečka, jehož obyvatelé vedou utopicky správný způsob života. V tomto svém časopise publikoval v letech 1923–1924 mj. seriál povídek psaný jakoby z pohledu mimozemšťanů (Marťanů), kteří navštěvují Zemi a v řadě komických situací se setkávají s „barbarstvím“ jejích obyvatel. Dále vydal pod pseudonymem \"Heliar\" dvoudílný sci-fi román \"Ocelové paže\" (1921–1922) o vynálezu důlního vrtného stroje, kterého lze využít pro zužitkování zemského tepla.\n\n\n\n"}
{"id": "274421", "url": "https://cs.wikipedia.org/wiki?curid=274421", "title": "Seznam rostlin třídy cykasy", "text": "Seznam rostlin třídy cykasy\n\nV současnosti je popsáno 303 druhů cykasů. Tento počet se přitom za posledních 10 let takřka zdvojnásobil, tak jak byly popisovány nové druhy či rozdělovány příliš široké skupiny na přesněji popsané druhy. Lze očekávat, že počet není konečný a dle některých odhadů může po prozkoumání všech oblastí kde cykasy rostou, dosáhnout až počtu 400. \n\nTaxonomie cykasů dělí žijící druhy na jediný řád cykasotvaré, tři čeledi a jedenáct rodů. \n\nZde najdete Světový seznam cykasů - seznam všech rostlin třídy cykasy členěný podle rodů:\n\nRod \"Bowenia\" obsahuje pouze 2 druhy:\n\n\"Bowenia serrulata\", \"Bowenia spectabilis\"\n\nRod \"Ceratozamia\" obsahuje 21 druhů:\n\n\"Ceratozamia alvarezii\", \"Ceratozamia becarrae\", \"Ceratozamia euryphyllidia\", \"Ceratozamia fusco-viridis\", \"Ceratozamia hildae\", \"Ceratozamia huastecorum\", \"Ceratozamia kuesteriana\", \"Ceratozamia latifolia\", \"Ceratozamia matudae\", \"Ceratozamia mexicana\", \"Ceratozamia microstrobila\", \"Ceratozamia miqueliana\", \"Ceratozamia mirandae\", \"Ceratozamia mixeorum\", \"Ceratozamia morettii\", \"Ceratozamia norstogii\", \"Ceratozamia robusta\", \"Ceratozamia sabatoi\", \"Ceratozamia whitelockiana\", \"Ceratozamia zaragozae\", \"Ceratozamia zuquorum\"\n\nRod \"Chigua\" obsahuje pouze 2 druhy:\n\n\"Chigua bernalii\", \"Chigua restrepoi\"\n\nRod \"Cycas\" obsahuje 98 druhů:\n\n\"Cycas aculeata\", \"Cycas angulata\", \"Cycas apoa\", \"Cycas arenicola\", \"Cycas armstrongii\", \"Cycas arnhemica\", \"Cycas badensis\", \"Cycas balansae\", \"Cycas basaltica\", \"Cycas beddomei\", \"Cycas bifida\", \"Cycas bougainvilleana\", \"Cycas brachycantha\", \"Cycas brunnea\", \"Cycas cairnsiana\", \"Cycas calcicola\", \"Cycas campestris\", \"Cycas canalis\", \"Cycas candida\", \"Cycas chamaoensis\", \"Cycas changjiangensis\", \"Cycas chevalieri\", \"Cycas circinalis\", \"Cycas clivicola\", \"Cycas collina\", \"Cycas condaoensis\", \"Cycas conferta\", \"Cycas couttsiana\", \"Cycas curranii\", \"Cycas debaoensis\", \"Cycas desolata\", \"Cycas diannanensis\", \"Cycas dolichophylla\", \"Cycas edentata\", \"Cycas elephantipes\", \"Cycas elongata\", \"Cycas fairylakea\", \"Cycas falcata\", \"Cycas ferruginea\", \"Cycas fugax\", \"Cycas furfuracea\", \"Cycas guizhouensis\", \"Cycas hainanensis\", \"Cycas hoabinhensis\", \"Cycas hongheensis\", \"Cycas inermis\", \"Cycas javana\", \"Cycas lane-poolei\", \"Cycas lindstromii\", \"Cycas litoralis\", \"Cycas maconochiei\", \"Cycas macrocarpa\", \"Cycas media\", \"Cycas megacarpa\", \"Cycas micholitzii\", \"Cycas micronesica\", \"Cycas multipinnata\", \"Cycas nathorstii\", \"Cycas nongnoochiae\", \"Cycas ophiolitica\", \"Cycas orientis\", \"Cycas pachypoda\", \"Cycas panzhihuaensis\", \"Cycas papuana\", \"Cycas pectinata\", \"Cycas petraea\", \"Cycas platyphylla\", \"Cycas pranburiensis\", \"Cycas pruinosa\", \"Cycas revoluta\", \"Cycas riuminiana\", \"Cycas rumphii\", \"Cycas saxatilis\", \"Cycas schumanniana\", \"Cycas scratchleyana\", \"Cycas seemanii\", \"Cycas segmentifida\", \"Cycas semota\", \"Cycas sexseminifera\", \"Cycas siamensis\", \"Cycas silvestris\", \"Cycas simplicipinna\", \"Cycas sphaerica\", \"Cycas szechuanensis\", \"Cycas taitungensis\", \"Cycas taiwaniana\", \"Cycas tanqingii\", \"Cycas tansachana\", \"Cycas thouarsii\", \"Cycas tropophylla\", \"Cycas tuckeri\", \"Cycas wadei\", \"Cycas xipholepis\", \"Cycas yorkiana\", \"Cycas zeylanica\"\n\nRod \"Dioon\" obsahuje 13 druhů:\n\n\"Dioon angustifolium\", \"Dioon argenteum\", \"Dioon califanoi\", \"Dioon caputoi\", \"Dioon edule\", \"Dioon holmgrenii\", \"Dioon mejiae\", \"Dioon merolae\", \"Dioon purpusii\", \"Dioon rzedowskii\", \"Dioon sonorense\", \"Dioon spinulosum\", \"Dioon tomasellii\"\n\nRod \"Encephalartos\" obsahuje 65 druhů:\n\"Encephalartos aemulans\", \"Encephalartos altensteinii\", \"Encephalartos aplanatus\", \"Encephalartos arenarius\", \"Encephalartos barteri\", \"Encephalartos brevifoliolatus\", \"Encephalartos bubalinus\", \"Encephalartos caffer\", \"Encephalartos cerinus\", \"Encephalartos chimanimaniensis\", \"Encephalartos concinnus\", \"Encephalartos cupidus\", \"Encephalartos cycadifolius\", \"Encephalartos delucanus\", \"Encephalartos dolomiticus\", \"Encephalartos dyerianus\", \"Encephalartos equatorialis\", \"Encephalartos eugene-maraisii\", \"Encephalartos ferox\", \"Encephalartos friderici-guilielmi\", \"Encephalartos ghellinckii\", \"Encephalartos gratus\", \"Encephalartos heenanii\", \"Encephalartos hildebrandtii\", \"Encephalartos hirsutus\", \"Encephalartos horridus\", \"Encephalartos humilis\", \"Encephalartos inopinus\", \"Encephalartos ituriensis\", \"Encephalartos kisambo\", \"Encephalartos laevifolius\", \"Encephalartos lanatus\", \"Encephalartos latifrons\", \"Encephalartos laurentianus\", \"Encephalartos lebomboensis\", \"Encephalartos lehmannii\", \"Encephalartos longifolius\", \"Encephalartos mackenziei\", \"Encephalartos macrostrobilus\", \"Encephalartos manikensis\", \"Encephalartos marunguensis\", \"Encephalartos middelburgensis\", \"Encephalartos msinganus\", \"Encephalartos munchii\", \"Encephalartos natalensis\", \"Encephalartos ngoyanus\", \"Encephalartos nubimontanus\", \"Encephalartos paucidentatus\", \"Encephalartos poggei\", \"Encephalartos princeps\", \"Encephalartos pterogonus\", \"Encephalartos schaijesii\", \"Encephalartos schmitzii\", \"Encephalartos sclavoi\", \"Encephalartos senticosus\", \"Encephalartos septentrionalis\", \"Encephalartos tegulaneus\", \"Encephalartos transvenosus\", \"Encephalartos trispinosus\", \"Encephalartos turneri\", \"Encephalartos umbeluziensis\", \"Encephalartos villosus\", \"Encephalartos whitelockii\", \"Encephalartos woodii\"\n\nRod \"Lepidozamia\" obsahuje pouze 2 druhy:\n\n\"Lepidozamia hopei\", \"Lepidozamia peroffskyana\"\n\nRod \"Macrozamia\" obsahuje 40 druhů:\n\n\"Macrozamia cardiacensis\", \"Macrozamia communis\", \"Macrozamia concinna\", \"Macrozamia conferta\", \"Macrozamia cranei\", \"Macrozamia crassifolia\", \"Macrozamia denisoni\", \"Macrozamia diplomera\", \"Macrozamia douglasii\", \"Macrozamia dyeri\", \"Macrozamia elegans\", \"Macrozamia fawcettii\", \"Macrozamia fearnsidei\", \"Macrozamia flexuosa\", \"Macrozamia fraseri\", \"Macrozamia glaucophylla\", \"Macrozamia heteromera\", \"Macrozamia humilis\", \"Macrozamia johnsonii\", \"Macrozamia lomandroides\", \"Macrozamia longispina\", \"Macrozamia lucida\", \"Macrozamia macdonnellii\", \"Macrozamia macleayi\", \"Macrozamia miquelii\", \"Macrozamia montana\", \"Macrozamia moorei\", \"Macrozamia mountperriensis\", \"Macrozamia occidua\", \"Macrozamia parcifolia\", \"Macrozamia pauli-guilielmi\", \"Macrozamia platyrachis\", \"Macrozamia plurinervia\", \"Macrozamia polymorpha\", \"Macrozamia reducta\", \"Macrozamia riedlei\", \"Macrozamia secunda\", \"Macrozamia serpentina\", \"Macrozamia spiralis\", \"Macrozamia stenomera\", \"Macrozamia viridis\"\n\nRod \"Microcycas\" obsahuje pouze 1 druh:\n\n\"Microcycas calocoma\"\n\nRod \"Stangeria\" obsahuje pouze 1 druh:\n\n\"Stangeria eriopus\"\n\nRod \"Zamia\" obsahuje 58 druhů:\n\n\"Zamia acuminata\", \"Zamia amazonum\", \"Zamia amblyphyllidia\", \"Zamia amplifolia\", \"Zamia angustifolia\", \"Zamia boliviana\", \"Zamia chigua\", \"Zamia cremnophila\", \"Zamia cunaria\", \"Zamia disodon\", \"Zamia dressleri\", \"Zamia elegantissima\", \"Zamia encephalartoides\", \"Zamia fairchildiana\", \"Zamia fischeri\", \"Zamia furfuracea\", \"Zamia gentryi\", \"Zamia herrerae\", \"Zamia hymenophyllidia\", \"Zamia inermis\", \"Zamia integrifolia\", \"Zamia ipetiensis\", \"Zamia kickxii\", \"Zamia lacandona\", \"Zamia lecointei\", \"Zamia loddigesii\", \"Zamia lucayana\", \"Zamia macrochiera\", \"Zamia manicata\", \"Zamia melanorrhachis\", \"Zamia montana\", \"Zamia monticola\", \"Zamia muricata\", \"Zamia neurophyllidia\", \"Zamia obliqua\", \"Zamia paucijuga\", \"Zamia picta\", \"Zamia poeppigiana\", \"Zamia polymorpha\", \"Zamia portoricensis\", \"Zamia prasina\", \"Zamia pseudomonticola\", \"Zamia pseudoparasitica\", \"Zamia pumila\", \"Zamia purpurea\", \"Zamia pygmaea\", \"Zamia roezlii\", \"Zamia skinneri\", \"Zamia soconuscensis\", \"Zamia spartea\", \"Zamia standleyi\", \"Zamia tuerckheimii\", \"Zamia ulei\", \"Zamia urep\", \"Zamia variegata\", \"Zamia vazquezii\", \"Zamia verschaffeltii\", \"Zamia wallisii\"\n"}
{"id": "274422", "url": "https://cs.wikipedia.org/wiki?curid=274422", "title": "Štefan Hoza", "text": "Štefan Hoza\n\nŠtefan Hoza (20. října 1906, Smižany, Uhersko – 6. dubna 1982, Československo) byl slovenský operní pěvec-tenorista, libretista, pedagog, hudební publicista a historik.\n\nPůvodním povoláním byl učitel. Studium zpěvu absolvoval v roce 1932 na Hudební a dramatické akademii v Bratislavě, ve studiu pokračoval v Praze (1932), Miláně (1933) a Vídni (1936).\n\nStal se jedním z nejaktivnějších členů studentského života na vysokoškolské internátu Svoradov.\n\n\nHostoval na domácích i zahraničních operních scénách (Záhřeb, Vídeň, Budapešť, Drážďany). Vynikl hlavně v hrdinských úlohách. Vytvořil postavu Ondřeje (E. Suchoň, \"Krútňava\") a Jury Jánošíka\n(J. Cikker, \"Juro Jánošík\") při premiérách těchto oper, ke kterým také napsal libreta. Byl též interpretem, propagátorem a sběratelem lidových písní. Jako zpěvák spolupracoval s Karlem Plickou na filmu \"Zem spieva\".\n\n\n\n\n\n\nStrana A\n\nStrana B\nSymfonický orchester diriguje: Zdeněk Macháček (1,2,3,8,9) a dr. Bohuš Slezák (4,5,6,7)\n\n\npoz. -píseň - (autor hudby/autor textu písně)\n\n(h: /t: ) - doposud nezjištěný autor hudby nebo textu\n\n\n"}
{"id": "274425", "url": "https://cs.wikipedia.org/wiki?curid=274425", "title": "Gertruda", "text": "Gertruda\n\nGertruda je ženské křestní jméno germánského původu. Vzniklo snad z germánského \"ger\" \"kopí\" a \"trud\" \"síla\" nebo \"trut\" milá. Podle slovenského kalendáře má svátek 19. května. Další variantou jména je Gerta. Jmeniny může slaví 16. listopadu (dle staršího kalendáře) či 17. března .\n\n\n\n\n\n\n"}
{"id": "274430", "url": "https://cs.wikipedia.org/wiki?curid=274430", "title": "Peter Hrivňák", "text": "Peter Hrivňák\n\nPeter Hrivňák zvaný Kuko (* 14. prosince 1973) je frontmanem slovenské rockové kapely Horkýže Slíže. V kapele je zpěvákem a baskytaristou.\n\n"}
{"id": "274434", "url": "https://cs.wikipedia.org/wiki?curid=274434", "title": "Czech Made", "text": "Czech Made\n\nOcenění Czech Made vydává Česká společnost pro jakost, z.s. (dále ČSJ), která je od července 2018 vlastníkem systému ověřování kvality výrobků a služeb a jejich označování značkou CZECH MADE. Do července 2018 bylo správcem značky CZECH MADE zájmové sdružení právnických osob Sdružení pro oceňování kvality, dříve pojmenované Sdružení pro Cenu České republiky za jakost.\n\nOcenění Czech Made může získat služba nebo výrobek vyrobený obchodní společností nebo podnikatelem registrovaným v České republice. Značka potvrzuje, že označený výrobek splňuje požadavky směrnic SOK a že výrobce má vytvořeny předpoklady (například implementovaný systém jakosti) pro stabilitu vlastností rozhodných pro udělení této značky. Při udílení je také přihlédnuto k tomu, jak výrobek ovlivňuje životní prostředí a spotřebu energií.\n\nV roce 2002 byla značka CZECH MADE přijata jako jedna z prvních značek kvality do Programu Česká kvalita – Program podpory prodeje kvalitních výrobků a poskytování kvalitních služeb, který byl přijat usnesením vlády ČR č. 685 ze dne 26.6.2002. Tímto přijetím byla potvrzena nezávislost a důvěryhodnost značky CZECH MADE.\n\nProgram Česká kvalita je program garantovaný vládou ČR na podporu prodeje kvalitních výrobků a poskytování kvalitních služeb. Funguje již od roku 2002. Jeho podstatou je existence jednotného systému značek, a to buď již existujících, nebo nově vznikajících, kterými jsou označeny produkty (výrobky nebo služby) nabízené na českém trhu. Tento program ve svých zásadách vychází z obdobného jednotného systému značek kvality, který v Německu úspěšně funguje již řadu let.\n\nV České republice existuje vícero projektů na podporu odbytu českého zboží a služeb. Příkladem je známka Klasa, která je potvrzením vysoké jakosti. Dříve sloužila pro označení výrobků pocházejících z ČR (s podílem 100 % tzv. \"české práce\"), později se od tohoto konceptu kvůli nařčením z diskriminace ustoupilo. Další příklad je kvalitativní certifikace výrobků ve stavebnictví Osvědčeno pro stavbu. \n\n\n"}
{"id": "274435", "url": "https://cs.wikipedia.org/wiki?curid=274435", "title": "Anna Martvoňová", "text": "Anna Martvoňová\n\nAnna Martvoňová, (Hornungová), rozená Mányiová, (3. října 1922, Nitra, Československo – 16. prosince 1990, Bratislava, Československo) byla slovenská operní pěvkyně, dlouholetá sólistka Slovenského národního divadla. Manželka sólisty Slovenského národního divadla Juraje Martvoně.\n\n"}
{"id": "274437", "url": "https://cs.wikipedia.org/wiki?curid=274437", "title": "Karel Svoboda 65", "text": "Karel Svoboda 65\n\nKarel Svoboda 65 je dvojité CD obsahující záznam koncertu k 65. narozeninám hudebního skladatele Karla Svobody, který proběhl 19. listopadu 2003 ve Velkém sále pražské Lucerny.\n\n\n\nBonus\n\n"}
{"id": "274438", "url": "https://cs.wikipedia.org/wiki?curid=274438", "title": "PTKiGK Zabrze", "text": "PTKiGK Zabrze\n\nSpolečnost s názvem Przedsiębiorstwo Transportu Kolejowego i Gospodarki Kamieniem Sp. z o.o. Zabrze (PTKiGK Zabrze) byla železničním nákladním dopravcem v Polsku.\n\nFirma byla založena v roce 1953 a jejím posláním bylo zajišťování železničního provozu na vlečkách několika dolů. Postupně společnost rozšířila rozsah své činnosti o provoz na dalších vlečkách a zahájila železniční dopravu vlastními prostředky. V roce 1993 byla společnost privatizována, majoritním vlastníkem se stala společnost Trawipol.\n\nSpolečnost zanikla sloučením se svou dceřinou společností - dopravcem Kopalnia Piasku \"Kuźnica Warężyńska\" S.A. Spojením těchto dvou společností vznikla k 1. lednu 2007 firma s názvem Przedsiębiorstwo Transportu Kolejowego Holding. Před svým zánikem měla společnost 2130 zaměstnanců.\n"}
{"id": "274440", "url": "https://cs.wikipedia.org/wiki?curid=274440", "title": "Scream (hudební skupina)", "text": "Scream (hudební skupina)\n\nScream byla americká hardcoreová kapela, která působila od roku 1981 do roku 1990. Kapelu založil ve Virginii Peter Stahl, jeho bratr kytarista Franz Stahl, basista Skeeter Thompson a bubeník Kent Stax. V kapele později hrál na bicí i Dave Grohl, známý svým pozdějším působením v Nirvaně a Foo Fighters.\n"}
{"id": "274442", "url": "https://cs.wikipedia.org/wiki?curid=274442", "title": "Butch Vig", "text": "Butch Vig\n\nButch Vig (* 2. srpna 1955, Viroqua, Wisconsin, USA) je bubeník skupiny Garbage a hudební producent. Jeho asi nejznámější počiny na poli hudebního průmyslu je produkování alba \"Nevermind\" skupiny Nirvany a práce na albu \"Gish\" od Smashing Pumpkins. V současné době pracuje spolu s Foo Fighters (skladatel/zpěvák a kytarista Dave Grohl byl bubeníkem Nirvany). První produkce pro ně bylo \"Wasting Light\" (2011) a zůstal s nimi i do alba z roku 2014 \"The Sonic Highway.\"\n\nSe skupinou Garbage vydal následující alba:\n\n"}
{"id": "274453", "url": "https://cs.wikipedia.org/wiki?curid=274453", "title": "Princ Philip, vévoda z Edinburghu", "text": "Princ Philip, vévoda z Edinburghu\n\nJeho královská Výsost vévoda z Edinburghu (narozen jako Princ Philip řecký a dánský (* Villa Mon Repos Korfu)) je manžel britské královny Alžběty II.\n\nPůvodně princ řecký a dánský, tento titul nosil pouze před svatbou s Alžbětou II. Během zasnoubení byl znám jako first lieutenant (nadporučík) Philip Mountbatten. Je příslušníkem šlesvicko-holštýnsko-sonderbursko-glücksburské dynastie, která zahrnuje královské rodiny Dánska, Řecka a Norska.\n\nNarodil se na řeckém ostrově Korfu jako Filip (Philippos – Φίλιππος), princ řecký a dánský. Jeho rodiči byli Ondřej (Andreas – Ανδρέας) (syn řeckého krále Jiřího I.) a princezna Alice z Battenbergu. Mladším bratrem jeho matky byl britský šlechtic a politik Louis Mountbatten. Jeho matka byla pravnučkou britské královny Viktorie a neteří poslední ruské carevny Alexandry. Jeho babička z otcovy strany Olga Konstantinovna byla rozená ruská velkokněžna z dynastie Romanovců.\n\nV roce 1922 po porážce v řecko-turecké válce byl evakuován z Řecka a spolu s otcem zbaven řeckého občanství.\n\nBěhem druhé světové války sloužil v britském vojenském námořnictvu. V roce 1947 po získání britského občanství odložil rodové jméno Schleswig-Holstein-Sonderburg-Glücksburg (přes jeho válečné zásluhy mu bylo vytýkáno spříznění s německými rody, z nichž některé měly blízko k nacistickému režimu) a přijal jméno matky \"Battenberg\" v poangličtěné formě \"Mountbatten\". 20. listopadu 1947 se ve Westminsterském opatství oženil s princeznou Alžbětou, pozdější královnou Alžbětou II.\n\nV Británii se díky svatbě stal vévodou z Edinburghu, Jeho královskou Výsostí a britským princem.\n\nSpolu s královnou Alžbětou II. mají čtyři děti (Charles, Anne, Andrew a Edward), osm vnoučat (od každého dítěte další dva potomky) a osm pravnoučat (stav červenec 2019).\n\nPrinc Philip je 480. v pořadí na britský trůn přes svou prababičku Alici, dceru královny Viktorie.\n\nV dubnu 2009 se stal nejdéle působícím manželským partnerem v britské historii, dále je nejstarším partnerem vládnoucího monarchy. V květnu 2017 oznámil 95letý princ, že se rozhodl stáhnout do ústraní a nebude se nadále zúčastňovat oficiálních událostí.\n\n\n"}
{"id": "274454", "url": "https://cs.wikipedia.org/wiki?curid=274454", "title": "Oscar Niemeyer", "text": "Oscar Niemeyer\n\nOscar Ribeiro de Almeida de Niemeyer Soares (15. prosince 1907, Rio de Janeiro – 5. prosince 2012, tamtéž) byl brazilský architekt. Je považován za zakladatele moderní brazilské architektury.\n\nV mládí žil bohémským životem mladíků z elegantních čtvrtí Ria (nazývaných Carioca). Střední školu dokončil, když mu bylo 21 a v témže roce se oženil. Začal pracovat v otcově tiskárně a současně studovat na umělecké škole. Studium ukončil v roce 1934. Přesto, že byl ve finanční tísni, kvůli zájmu o architekturu se rozhodl pracovat bez nároku na odměnu v architektonickém studiu. V roce 1936 bylo studio pověřeno prací na projektu nové budovy ministerstva školství. Jako konzultant byl přizván Le Corbusier. Po třech letech, roku 1939 se Niemeyer stal vedoucím tohoto studia.\n\nVýčet jeho prací je velmi rozsáhlý. Mezi nejznámější patří centrála Organizace spojených národů v New Yorku (1952), koncepce hlavního města Brasília a řada veřejných budov v něm (1957–1964). Centrum města Brasília s Niemeyerovými stavbami bylo v roce 1987 UNESCEM zařazeno na seznam světového kulturního dědictví. V roce 2016 byl na stejný seznam zapsán i soubor staveb Pampulha navržených Niemeyerem v Belo Horizonte.\n\nJeho veřejné a politické postoje byly levicové. V roce 1945 vstoupil do Brazilské komunistické strany. Po nástupu vojenské vlády k moci emigroval v roce 1966 do Francie. Zde mimo jiné byl architektem sídla ústředního výboru Komunistické strany Francie. I když po několika letech mohl pokračovat v práci na svých brazilských projektech, do vlasti se vrátil až po všeobecné amnestii roku 1982. Přátelil se s brazilskými prezidenty Juscelinem Kubitschekem a Lula da Silvou. Učil na univerzitě v Riu.\n\nZemřel 5. prosince 2012 v Brazílii ve věku 104 let na problémy spojené s ledvinami a zápalem plic.\n\nKromě řady ocenění za architekturu doma i v zahraničí byla oceněna i jeho veřejná angažovanost:\n\nNiemeyer ve svých projektech neměl rád pravé úhly. Jeho krédem bylo, že důležitější než architektura jsou lidé v ní žijící. Architektura má usnadnit jejich život. Jeho postoj k architektuře vyjadřoval i tento jeho citát:\n\n"}
{"id": "274460", "url": "https://cs.wikipedia.org/wiki?curid=274460", "title": "Zvon na zvonici u zřícenin minoritského kláštera v Benešově", "text": "Zvon na zvonici u zřícenin minoritského kláštera v Benešově\n\nZvon z roku 1322 ze zvonice u zřícenin minoritského kláštera v Benešově vyrobil zvonař Rudger. Dolní průměr zvonu je 123 cm, nachází se na něm latinský nápis s datací. Jedná se o druhý nejstarší český zvon s datací a jeden z nejstarších zvonů se jménem zvonaře. \n\n\nZvon byl zřejmě pořízen v souvislosti s nařízením papeže Jana XXII., který zavedl večerní zvonění k poctě Panny Marie. Následkem toho si mnohé kostely začaly pořizovat nové zvony, ovšem do dnešních dob se jich dochovala jen malá část.\n\n\n"}
{"id": "274468", "url": "https://cs.wikipedia.org/wiki?curid=274468", "title": "Metrák", "text": "Metrák\n\nNespisovným slovem metrák bývá označován: \n"}
{"id": "274476", "url": "https://cs.wikipedia.org/wiki?curid=274476", "title": "Angelfish", "text": "Angelfish\n\nAngelfish byla skotská hudební skupina, hrající alternativní rock. Vytvořili ji někteří ze členů rozpadlé kapely Goodbye Mr. Mackenzie - Shirley Mansonová, Martin Metcalfe, Fin Wilson a Derek Kelly.\n\nTato skupina prorazila díky hitu „Suffocate me“. Tento hit a hlavně zpěvačka Shirley Mansonová zaujaly hudebního producenta Steva Markera, který v té době pracoval s Butchem Vigem na novém projektu. Chtěl pro něj získat právě Shirley, a to se mu také povedlo. Společně tak založili kapelu Garbage, což vedlo k rozpadu Angelfish. Zbylí tři členové původní kapely založili Isa & the Filthy Tongues a v roce 2006 vydali debutové album.\n"}
{"id": "274478", "url": "https://cs.wikipedia.org/wiki?curid=274478", "title": "Akumulace", "text": "Akumulace\n\nAkumulace obvykle znamená hromadění, shromažďování, volněji také přičítání, získávání. Používá se ve více významech:\n\n\n"}
{"id": "274484", "url": "https://cs.wikipedia.org/wiki?curid=274484", "title": "Filmové časopisy", "text": "Filmové časopisy\n\nSeznam časopisů o filmech:\n\n"}
{"id": "274485", "url": "https://cs.wikipedia.org/wiki?curid=274485", "title": "Jak se budí princezny", "text": "Jak se budí princezny\n\nJak se budí princezny je česká filmová pohádka režiséra Václava Vorlíčka z roku 1977, která měla premiéru 1. března 1978. Scénář napsala Bohumila Zelenková na motivy pohádky \"O Šípkové Růžence\" respektive \"Šípková Růženka\". Exteriéry se natáčely na hradě Křivoklát, v Telči, na hradě Pernštejn a na zřícenině hradu Orlík u Humpolce.\n\nMelánie (Libuše Švormová), sestra královny Růžového království, se nemůže smířit s tím, že si král Dalimil I. (Jiří Sovák) za manželku vybral její sestru Elišku (Milena Dvorská), a ne ji. Proto při narození princezny Růženky (Marie Horáková) vysloví kletbu, podle které se princezna v sedmnácti letech píchne do prstu, upadne do věčného spánku a spolu s ní i celé království (s výjimkou Melánie). Královští rodiče se snaží tragédii zabránit sňatkem princezny s princem Jiřím (Jan Kraus), následníkem trůnu v Půlnočním království. Princ je však samolibý ješita, kterého jeho rodina již po léta utvrzuje o jeho výjimečných schopnostech. V mládí byl často churav a sláb, jeho rodiče se starali, aby nebyl handicapován a netrpěl tudíž nedostatkem sebevědomí, nežádoucí vlastností pro panovníky. Mladší bratr Jaroslav (Jan Hrušínský) je nucen ve všech zápoleních nechat Jiřího vyhrávat a když si chce Jiří dokazovat svoji mužnost zápasem s medvědem, vydává se za šelmu Jaroslavův sluha Matěj (Vladimír Menšík) zašitý v medvědí kůži. Jiří u Růženky nevzbudí žádné city, ta se naopak se zamiluje do mladšího Jaroslava. Růženčinu volbu Jiří i jeho královští rodiče považují za urážku a z námluv sejde.\n\nV Růžovém království se veškerý lid na příkaz vladaře snaží odstranit vše, o co by se Růženka mohla píchnout. Otupují se ostří zbraní, spalují bodláky, sbírají ježci, zabrušují rohy zvířat, odvážejí včelí úly, apod.\nZlá Melánie však princeznu vláká do věže, kde se Růženka píchne o osten růže a usne. Spolu s princeznou usnou všichni poddaní v království s výjimkou včelaře Jakuba, který odvezl za hranice království své včely. Zámek zaroste růžovými keři. Melánie vezme Elišce královskou korunu a chtivě si ji nasadí: \"„A teď jsem tu královnou já, sestřičko!“\" \n\nPo svém návratu Jakub zjistí, že všichni v zemi spí. Odcestuje do Půlnočního království, kde se s pomocí sluhy Matěje snaží dostat k princi Jaroslavovi, aby jej požádal o pomoc. Je však zadržen a vyslechnut před celou královskou rodinou. Král Vendelín Jaroslavovi, který chce Růženku ze zakletí vysvobodit, udělí domácí vězení. Princ však za přispění svého sluhy Matěje uprchne a spolu odjedou do Růžového království. Jaroslav během pátrání překonává obtíže a nástrahy Melánie, musí si proklestit cestu trním, nalézt vchod do hradu, po zatopení sklepení vykopat vlastnoručně odvodňovací strouhu. Podaří se mu spící princeznu nalézt a polibkem probudit z dlouhého spánku. Spolu s Růženkou se probere celé království, zlá Melánie se při útěku utopí v řece, která tvoří přírodní státní hranici mezi Růžovým a Půlnočním královstvím.\n\nV pohádce se objeví celkem pět hradů a zámků: Exteriéry Pernštejna představují princeznin zámek, bližší pohledy na hradby však již pochází z Křivoklátu a Telče. Objeví se zde i zřícenina hradu Orlík nad Humpolcem jakožto hrad závistivé tety Melánie. Souboj s medvědem se natáčel na Konopišti.\n\n"}
{"id": "274486", "url": "https://cs.wikipedia.org/wiki?curid=274486", "title": "Erick Lindgren", "text": "Erick Lindgren\n\nErick Lindgren (* 11. srpna 1976 Burney, Kalifornie) je americký profesionální pokerový hráč.\n\nPodařilo se mu vyhrát hned jeho první velký turnaj v hotelu Bellagio v roce 2002, na což navázal o deset měsíců později svojí první výhrou v seriálu World Poker Tour (WPT). Za dalších šest měsíců nato vyhrál turnaj WPT PartyPoker Million III, ze kterého si odnesl první cenu milion dolarů.\n\nV lednu roku 2005 skončil druhý na jednom z okružních turnajů série World Series of Poker v Atlantic City. V únoru skončil pátý na WPT LA Poker Classic a o pouhý měsíc později dokázal vyhrát druhý turnaj Proffesional Poker Tour, který se taktéž konal v Los Angeles.\n\nV lednu 2006 se dostal k dalšímu finálovému stolu série WPT, když skončil třetí na turnaji 2006 Borgata Winter Poker Open.\n\nV červnu téhož roku Lindgren vyhrál první cenu 600 000 $ v turnaji FullTiltPoker.net Poker Pro Showdown event, když dokázal porazit Mikea Matusowa, Clonie Gowen, Erika Seidela, Johna Juandu, Chrise Fergusona a Phila Iveyho. Lindgrenovo vítězství v této pokerové události se zrodilo hned v prvním souboji finálového \"heads-up\", když jeho A♣ K♣ porazilo Matusowovo A♥ J♣ poté, co se na stůl dostavilo 6♠ 6♣ 9♦ A♠ 3♠.\n\nNa konci roku 2007 tak jeho výdělky z \"živých\" turnajů převyšovaly 5 500 000 $.\n\nLindgren je také autorem knihy \"World Poker Tour: Making the Final Table\", která popisuje strategii pro pokerové turnaje.\n\nObě jeho jména (křestní \"Erick\" a příjmení \"Lindgren\") jsou švédská, reprezentují jeho severský původ.\n\nJe členem \"Full Tilt Team\", pokerového týmu stejnojmenné online poker herny.\n\n27. června 2007 vyhrál Erick sázku o 350 000 $, kterou uzavřel s Gavinem Smithem, Philem Iveym a několika dalšími známými. Aby vyhrál, musel Erick mezi východem a západem slunce odehrát čtyři po sobě jdoucí kola golfového hřiště v Las Vegasském \"Bear's Best. Musel si nosit svůj vlastní bag s holemi a v každém z již zmíněných čtyř kol zahrát pod 100. Teplota tehdy dosahovala skoro 42 °C. Navzdory tomuto vyčerpávajícímu vedru však Erick tuto sázku vyhrál. V interview pro PokerListing poté řekl, že během této sázky zhubnul o více než 5 kilogramů.\n\n"}
{"id": "274487", "url": "https://cs.wikipedia.org/wiki?curid=274487", "title": "Secure Hash Algorithm", "text": "Secure Hash Algorithm\n\nSHA (Secure Hash Algorithm) je rozšířená hašovací funkce, která vytváří ze vstupních dat výstup (otisk) fixní délky. Otisk je též označován jako miniatura, kontrolní součet (v zásadě nesprávné označení), fingerprint, hash (česky někdy psán i jako haš). Jeho hlavní vlastností je, že ze znalosti otisku je prakticky nemožné rekonstruovat vstupní data; malá změna na vstupu vede k velké změně na výstupu, tj. k vytvoření zásadně odlišného otisku.\n\nSHA navrhla organizace NSA (Národní bezpečnostní agentura v USA) a vydal NIST (Národní institut pro standardy v USA) jako americký federální standard (FIPS). SHA je rodina pěti algoritmů: SHA-1, SHA-224, SHA-256, SHA-384 a SHA-512. Poslední čtyři varianty se souhrnně uvádějí jako SHA-2. SHA-1 vytvoří obraz zprávy dlouhý 160 bitů. Čísla u ostatních čtyř algoritmů značí délku výstupního otisku v bitech.\n\nSHA se používá u několika různých protokolů a aplikací, včetně TLS a SSL, PGP, SSH, S/MIME a IPsec, ale i pro kontrolu integrity souborů nebo ukládání hesel. Je považována za nástupce hašovací funkce MD5.\n\nHašovací algoritmy jsou „bezpečné“, pokud je velmi obtížné (tj. se současnými prostředky prakticky nemožné):\n\nBezpečnost SHA-1 byla poněkud zpochybněna kryptografickými odborníky nebo například i firmou Google, ačkoli nebyly oznámeny žádné útoky na varianty SHA-2. Varianty SHA-2 jsou algoritmicky stejné s algoritmy SHA-1 (ten v roce 2014 používalo 90 % webů). Proto jsou snahy o vývoj vylepšených hašovacích funkcí. Veřejná výběrová soutěž pro novou SHA-3 funkci byla formálně oznámena 2. listopadu 2007 ve Federal Register – „NIST usiluje o zavedení jednoho nebo více nových hašovacích algoritmů pomocí veřejné konkurence stejně jako u vývoje pro Advanced Encryption Standard (AES).“ Roku 2012 zvítězil algoritmus Keccak.\n\nAlgoritmus SHA-0 stejně jako algoritmus SHA-1 vytváří 160bitový obraz zprávy s maximální délkou 2 − 1 bitů. Je založen na principech, které používal Ronald L. Rivest z Massachusettského technologického institutu (MIT) v návrhu algoritmů MD4 a MD5.\n\nPůvodní specifikace algoritmu byla publikována v roce 1993 jako SHA (Secure Hash Standard, FIPS PUB 180) vedením americké normalizační agentury NIST. Tato verze je dnes známá jako SHA-0. NSA ji stáhla krátce po vydání a nahradila ji upravenou verzí, vydanou v roce 1995 (FIBS PUB 180-1) obvykle uváděnou jako SHA-1. SHA-1 se liší od SHA-0 pouze jednou bitovou rotací provedenou pomocí jednocestné funkce. Změna byla udělána podle NSA. Oprava vady v původním algoritmu zvyšuje šifrovací bezpečnost. NSA neposkytla žádné další objasnění nebo vysvětlení, jaká vada byla opravena. Slabé stránky byly následovně ohlášeny v SHA-0 i v SHA-1. SHA-1 se zdá být více obranyschopná proti útokům, to podporuje tvrzení NSA, že změnami stoupá bezpečnost.\n\nV roce 2005 byl nalezen útok na SHA-1, což naznačuje, že SHA-1 nebude pro budoucí použití bezpečná. Proto americká vládní instituce NIST (Národní institut standardů a technologie) vyžaduje, aby vládní agentury po roce 2010 používaly SHA-2. Přestože je SHA-2 algoritmicky podobná SHA-1, nebyly na SHA-2 dosud ohlášeny žádné úspěšné útoky, avšak z jejich podobnosti vyplývá jisté riziko. V roce 2012 proto zvolil NIST algoritmus Keccak pro nadcházející použití jako funkci SHA-3. V roce 2013 oznámila firma Microsoft, že v roce 2017 budou označeny SHA-1 za zastaralé a nebudou dále v systémech Windows NT pro potřeby SSL akceptovány. Roku 2015 vydal NIST standard pro SHA-3.\n\nNIST zveřejnila čtyři další hashovací funkce SHA, které jsou pojmenovány podle své délky (v bitech): SHA-224, SHA-256, SHA-384 a SHA-512. Algoritmy jsou společně označovány jako SHA-2.\n\nAlgoritmy byly poprvé zveřejněny v roce 2001 v návrhu standardu FIPS PUB 180-2, který obsahoval i SHA-1 a byl vydán jako oficiální standard v roce 2002. V únoru 2004 byla zveřejněna změna, která definovala další variantu SHA-224, která odpovídá délkou klíče dvou-klíčovému Triple DES. Tyto varianty jsou patentovány v patentu US 6829355 a Spojené státy je uvolnily k použití bez licenčních poplatků.\n\nZastaralý standard SHA-1 je průběžně nahrazován novějšími hashovacími funkcemi z rodiny SHA-2. Například SHA-256 se používá k ověřování softwarových balíků linuxové distribuce Debian. SHA-256 a SHA-512 jsou navrženy pro použití v DNSSEC. Rovněž datové schránky v České republice používají SHA-2. Podle směrnice NIST mají americké vládní agentury přestat používat SHA-1 po roce 2010. Také dokončení standardizace SHA-3 mohou urychlit odchod od SHA-1.\n\nIdeální hašovací funkce porušující první výše uvedené kritérium, nalezení zprávy, která koresponduje se svým otiskem, může být použita jako hrubá síla při hledání 2 výpočtů, kde L je velikost bitů v otisku zprávy. Toto se nazývá vzorový útok (\"preimage attack\"). Druhé kritérium, nalezení dvou rozdílných zpráv, které mají stejný otisk, nazýváme kolize. Ta vyžaduje jen 2 výpočtů k provedení tzv. narozeninového útoku (\"birthday attack\"). Pro pozdější důvody síly hašovací funkce je obvyklé srovnání se symetrickou šifrou o poloviční délce otisku zprávy. Z tohoto důvodu se SHA-1 považuje za hašovací algoritmus se sílou 80 bitů.\n\nOdborníci na dešifrování vytvořili kolizní pár pro SHA-0 a našli algoritmus, který může vytvořit SHA-1 kolizi ve značně méně než ve zmiňovaných 2 výpočtech.\n\nZdá se, že tento případ rozpoutal častou migraci k silnějším hashům. Některé z aplikací, které používají šifrovací hashe jako heslo paměti, jsou jen minimálně ovlivněny kolizním útokem. Postavení hesla, které použijeme pro účet, vyžaduje vzorový útok a přístup k hashi z originálního hesla, které může a nemusí být triviální. Obrácené šifrovací heslo není možné vytvořit při útoku.\n\nV případě podpisu dokumentu, nemůže útočník jednoduše padělat podpis z již existujícího dokumentu. Útočník by měl vytvořit dva dokumenty, jeden neškodný a druhý škodlivý, a požádat držitele privátního klíče o podpis na neškodném dokumentu. Jsou zde praktické okolnosti, kdy je to možné použít.\n\n\n"}
{"id": "274488", "url": "https://cs.wikipedia.org/wiki?curid=274488", "title": "Meade Instruments", "text": "Meade Instruments\n\nMeade Instruments je společnost, zabývající se výrobou dalekohledů, binokulárních dalekohledů, mikroskopů a příslušenství pro astronomická pozorování, založená v Irvine v Kalifornii.\n\nSpolečnost založil John Diebl v roce 1972 jako společnost rozesílající poštovní objednávky malých refrakčních dalekohledů a příslušenství. Společnost brzy začala vyrábět reflekční dalekohledy a v roce 1978 spustila výrobu dalekohledů typů Schmidt-Cassegrain. Společnost rostla až do té míry, než se pravděpodobně stala největší světovou společností v oboru výroby dalekohledů. Společnost má dlouhou historii sporů ohledně porušování patentů s ostatními společnostmi, zejména pak s největším konkurentem - firmou Celestron.\n\n\nK většině dalekohledů společnosti je dodáván počítačově řízený systém vyhledávání astronomických objektů. To usnadňuje uživatelům pozorování, jak astronomů s předem připraveným programem pozorování, tak méně zkušeným zájemcům o astronomii. Po inicializaci stačí zadat objekt z databanky (např. z katalogu Messier) a dalekohled jej sám nalezne a sleduje.\n\nMeade se dále zabývá výrobou filtrů (v roce 2004 společnost uvedla filtry Coronado), CCD kamerami, okuláry a dalším příslušenstvím.\n\n"}
{"id": "274491", "url": "https://cs.wikipedia.org/wiki?curid=274491", "title": "Alexej Kosygin", "text": "Alexej Kosygin\n\nAlexej Nikolajevič Kosygin (, Petrohrad – 18. prosince 1980, Moskva) byl sovětský politik, funkcionář Komunistické strany Sovětského svazu. Byl členem ÚV KSSS (1939–1980), kandidátem politbyra (1946–1948, 1952–1953, 1957–1960), členem politbyra (1948–1952, 1960–1980). V letech 1964 až 1980 byl předsedou Rady ministrů Sovětského svazu, tj. vlády SSSR.\n\nBěhem čistek kolem roku 1937 prodělal závratnou kariéru. Od roku 1935 pracoval v textilních závodech v Leningradské oblasti. Od roku 1939 byl členem sovětského kabinetu (rada lidových komisařů SSSR, RLK) jako lidový komisař textilního průmyslu (1939–1940).\n\nSvým kariérním vzestupem v leningradské oblasti byl spojen se stranickou klikou A. A. Ždanova, tak jako N. A. Vozněsenskij, A. A. Kuzněcov a další. Toto politické seskupení v letech 1939–1949 zaujalo důležité místo v sovětské mocenské hierarchii a aktivně vstupovala do mocenských bojů v Kremlu. Kosygin se stal Stalinovým favoritem a specialistou na lehký a spotřební průmysl, státní finance a plánování.\n\nBěhem pozdního stalinismu působil v řadě klíčových funkcí. Vykonával funkci náměstka předsedy rady lidových komisařů (RLK) SSSR (1940–1953), předsedy RLK RSFSR (1943–1946), ministra financí (1948) a vedl různá specializovaná byra resortních ministrů v Radě ministrů SSSR.\n\nZásadním zlomem v jeho kariéře byla Ždanovova smrt v roce 1948, leningradská aféra (1949–1950) a vzestup kliky kolem Gregorije Malenkova a Lavrentije Beriji. Tehdy částečně ztratil Stalinovu důvěru a jeho život visel na vlásku. Sám si nebyl jistý svým dalším setrváním ve vrcholné politice a vůbec na svobodě.\n\nNa XIX. sjezdu KSSS v říjnu 1952 se jeho politický pád projevil ztrátou členství v novém politbyru (prezidiu ÚV). Po Stalinově smrti, když došlo k dělení moci mezi jeho pohrobky, byl Kosygin opominut úplně a přestal být i kandidátem předsednictva ÚV.\n\nV prvních letech po Stalinově smrti 1953–1957 se propadl na žebříčku, i když znovu byl jmenován náměstkem předsedy Rady ministrů SSSR a později se spolupodílel na vytváření plánů rozvoje ekonomiky. Cestu do předsednictva mu otevřely dramatické zvraty ve vztazích uvnitř předsednictva ÚV KSSS – pád starých členů politbyra Molotova, Kaganoviče, Malenkova, oslabení pozic mladých technokratů M. G. Pervuchina, a M. Z. Saburova v roce 1957.\n\nChruščov, který upevňoval své pozice ve vládním kabinetu, se potřeboval opřít o zkušené ekonomy a znalce sovětského hospodářství. Jedním z nich se stal i Kosygin. Postupně vystoupal na post prvního náměstka předsedy Rady ministrů – tedy přímo Chruščova. Vzhledem k tomu, že se Chruščov zabýval zejména řízením zahraniční politiky a stranického aparátu, na ekonomiku (mimo experimenty v zemědělství) mu příliš času nezbývalo. Kosygin tak začal fakticky plnit úlohu předsedy vlády.\n\nKdyž byl v říjnu 1964 Chruščov stranickou oligarchií svržen, Kosygin byl jmenován předsedou Rady ministrů oficiálně. V zemi se vytvořilo kolektivní vedení, v jehož čele stanul triumvirát Brežněva, Kosygina a Nikolaje Podgorného, doplněný Michailem Suslovem, A. Šeljepinem a dalšími členy politbyra. Zpočátku se zdálo, že Kosygin nahradí nevýrazného Brežněva, ale opak se stal realitou.\n\nV prvních letech působení v úřadu vystupoval aktivně a předkládal řadu návrhů na reformu ekonomiky. Hlavní slovo si také přisvojil v otázkách zahraniční politiky. Nenalezl však podporu ani u sovětské technokracie či regionech a už vůbec ne uvnitř stranického aparátu ÚV. Konzervativní postoj Brežněva a jeho politbyra však hlubším a systémovým změnám zabránil. Stal se tak pouhým vykonavatelem stranických rozhodnutí a jeho význam pozvolna upadal.\n\nJeště během řešení krize v ČSSR v období pražského jara vystupoval s Brežněvem jako rovnocenný partner. Proslulou se stala jeho neformální návštěva Československa spojená s ozdravným pobytem v Karlových Varech. Jeho postoj k československým reformám však nebyl oproštěn od sovětských dogmat, a proto vystupoval proti dubčekovské politice, i když se v Kremlu řadil mezi umírněné a odpůrce unáhleného vojenského řešení. Nakonec on i váhavý Brežněv byli přesvědčeni jestřáby a dali souhlas k vojenskému zásahu.\n\nKolektivní vedení však brzy vzalo za své. Stále více se ocital pod palbou stranických aparátčíků. Brežněv se všemožně snažil oslabovat jeho úlohu, i když k samotnému odvolání se dlouho neodhodlal. V sedmdesátých letech se zhoršoval Kosyginův zdravotní stav a přišel o zásadní vliv na sovětskou politiku. Stagnaci ekonomiky již nemohl ovlivnit.\n\nKrátce před smrtí byl v tichosti zbaven svého úřadu i členství v politbyru. Jeho nástupcem se stal Brežněvův chráněnec Nikolaj Alexandrovič Tichonov. Teprve smrt mu přinesla větší publicitu – byl slavnostně pohřben vedle Leninova mauzolea u Kremelské zdi. Takovéto pocty se dostalo jen několika desítkám sovětských státníků.\n\n\n\n"}
{"id": "274503", "url": "https://cs.wikipedia.org/wiki?curid=274503", "title": "Tajanov", "text": "Tajanov\n\nNázev Tajanov má více sídel:\n"}
{"id": "274507", "url": "https://cs.wikipedia.org/wiki?curid=274507", "title": "Antonín Podlaha", "text": "Antonín Podlaha\n\nAntonín Podlaha (22. ledna 1865, Praha – 14. února 1932, Praha) byl český římskokatolický kněz, teolog, archeolog, historik umění a docent Univerzity Karlovy. V letech 1919–1930 byl generálním vikářem pražské arcidiecéze a od roku 1920 pomocným biskupem pražským a titulárním biskupem z Pafu. Podle tabulky, která je umístěna před jeho hrobem v katedrále sv. Víta, zemřel „v pověsti svatosti“.\n\nPocházel z významné pražské středostavovské rodiny Antonína Podlahy (narozeného roku 1826 v Křečovicích) a jeho ženy Aloisie, rozené Černické (*1836). Narodil se jako druhý potomek ze tří sourozenců. Po maturitě na Akademickém gymnáziu v Praze studoval na Karlově univerzitě nejprve v roce 1883-84 práva, pak přešel na teologii. V roce 1888 byl vysvěcen na kněze a nastoupil na dva roky jako kaplan do Rokycan, pokračoval pět měsíců v Kojetíně, odkud odešel do Prahy, kde první rok dělal kaplana u sv. Haštala. Od roku 1891 se stal adjunktem na Teologické fakultě Univerzity Karlovy, dále tam působil v alumnátu, a pak dlouhá léta přednášel. 8. listopadu 1894 získal doktorát teologie. Roku 1895 vyučoval náboženství na novoměstském gymnasiu, odkud byl povolán na Strakovu akademii pro zchudlé šlechtice jako prefekt a spirituál. Od roku 1899 učil na malostranském reálném gymnasiu. V arcibiskupském semináři dále přednášel biblistiku (napsal středoškolskou učebnici \"Katolická liturgika\" a populární učebnice náboženství \"Veliký katechismus\", \"Biblická dějeprava\" a další, které vyšly v mnoha vydáních. Roku 1901 byl na téže fakultě jmenován docentem dějin křesťanského umění. V roce 1903 byl zvolen kanovníkem Metropolitní kapituly pražské a v roce 1930 jejím děkanem. Jeho zásluhy ve vědních oborech církevní historie, dějiny umění, umělecká topografie, ochrana památek, archeologie a kodikologie byly oceněny členstvím v České akademii věd a umění (dopisujícím členem se stal 4. 12. 1903, mimořádným 1. 12. 1915), od 1. ledna 1906 byl mimořádným členem Královské české společnosti nauk.\n\nŘadu let byl okresním konzervátorem a redaktorem \"Soupisu památek historických a uměleckých v království Českém\", které vydávala Archeologická komise při České akademii věd a umění a sám byl autorem nebo spoluautorem čtrnácti svazků této základní edice českých památek. Dále sepsal sedm svazků \"Posvátných míst království Českého\", které vyšly česky nákladem Dědictví Sv. Jana Nepomuckého, v latině napsal šest svazků edic rukopisů z archivu Metropolitní kapituly v Praze. Za účasti Josefa Tumpacha napsal pět svazků \"Českého slovníku bohovědného\", který zůstal nedokončen (vyšla jen písmena A-E), dále dvoudílný spis o F. Nietzschem a tři svazky \"Pramenů církevních dějin českých\". Vydával katalogy rukopisů, prvotisků, hudebnin a knihovny Metropolitní kapituly pražské a bibliografický přehled jejích prelátů. Z francouzštiny přeložil pět svazků Biblických dějin F. Vigourouxe a další spisy. Byl členem redakce časopisu \"Památky archeologické a místopisné\", v němž nejčastěji publikoval stati svého základního výzkumu. Spolu s Eduardem Šittlerem organizoval výstavy o církevních památkách, zejména o mariánských obrazech, o českých národních patronech a lidovém chrámovém umění; vydávali k nim katalogy nebo obrazová alba (Obrazy marianské 1904, Album svatojánské 1896, Album svatovojtěšské, 1897). Jeho bibliografie zahrnuje celkem 110 knižních titulů a množství článků.\n\nByl vůdčím organizátorem činnosti \"Jednoty pro dostavbu chrámu sv. Víta\" v Praze. Věnoval se jednak dostavbě katedrály sv. Víta, v jejímž novém triforiu byla instalována jeho busta, dále vedl archeologické výzkumy včetně královské hrobky a předchozích staveb na tomto místě, vytvořil ideový program nové výzdoby katedrály a zpracoval její umělecké sbírky. Spolu s Karlem Chytilem vydal \"Korunovační klenoty Království českého\", spolu s Eduardem Šittlerem dvě práce o Svatovítském pokladu, Loretánském pokladu a dvojici průvodců: \"Ilustrovaný průvodce Metropolitním chrámem sv. Víta\" a \"Chrámový poklad u sv. Víta v Praze : Jeho dějiny a popis\", které vyšly v několika jazycích a vydáních v letech 1909-1948. Spolu s Antonínem Štormem připravil na rok 1929 jubilejní Svatováclavskou výstavu a proponoval kolektivní Svatováclavský sborník, který vyšel v kompletní třísvazkové verzi až po jeho smrti 1934 pod redakcí Karla Gutha. Když se roku 1929 dostavěný chrám otevíral, byl pověřen tímto symbolickým aktem.\nKromě extenzivní činnosti kněžské (jako světicí biskup pražský pokřtil či biřmoval několik desítek tisíc dětí), obrovské práce vědecké a organizační se věnoval také charitativním projektům. Od roku 1905 stál v čele dívčího sirotčince, a pro tělesně postižené založil jedny z prvních „chráněných dílen“ na výrobu bohoslužebných potřeb.\n\nBěhem života shromáždil rozsáhlou a cennou sbírku starožitností, zejména chrámového umění (obrazů, soch, grafiky, medailí, precios, parament a nábytku). Vytvořil pozoruhodnou knihovnu, která obsahovala několik tisíc svazků náboženské, historické, topografické a umělecké literatury, od prvotisků doby pozdně gotické a renesanční, přes barokní tisky až po díla současná.\n\nPo jeho smrti byly sbírka i knihovna rozprodány v aukci, přičemž předkupní právo z veřejných institucí využily zejména Národní muzeum a Obrazárna vlasteneckých přátel umění, méně Uměleckoprůmyslové muzeum v Praze a další.\n\n\nDne 25.11.2015 uspořádal Ústav dějin umění Akademie věd České republiky seminář \"Sváteční člověk. 150 let od narození Antonína Podlahy\".\n\n\n\n"}
{"id": "274510", "url": "https://cs.wikipedia.org/wiki?curid=274510", "title": "Skotské dudy", "text": "Skotské dudy\n\nSkotské dudy patří do skupiny aerofonů s dvojitým plátkem. Při dělení dle způsobu vrtání melodické píšťaly, se jedná o kónické (kuželové) vrtání. Tvar kónického typu zvnějšku zdánlivě připomíná konec trubky či polnice a průměr vnitřního otvoru se postupně rozšiřuje shora dolů. Kónický typ je často vyroben z jednoho kusu dřeva (v současnosti bývá někdy nahrazováno plastem) a vybaven dvojplátkem (podobný jako např. u hoboje). Kónický typ dud je velmi hlučný a má velmi pronikavý zvuk.\n\nZvuk dud je velmi často spojován právě se Skotskem. Nejedná se však o původní skotský či dokonce keltský nástroj. Ještě před dvěma či třemi sty let byly dudy běžným nástrojem prakticky po celé Evropě a jejich varianty se dosud vyskytují v lidové hudbě celé Evropy. O tom, že v minulosti se jednalo o naprosto běžný hudební nástroj, svědčí i množství vyobrazení jak od neznámých umělců, tak například od Dürera, Breughela, Hogartha a dalších. \n\nDudy se pravděpodobně vyvinuly z jednoho nástroje v hlubokém dávnověku. Kónický typ byl nalezen například při vykopávkách ve starém Egyptě a cylindrický typ byl velmi populární ve starověkém Řecku. Pozůstatek dvouplátkového nástroje se našel i ve starověkém Sumeru. Existují slabé náznaky, že dudy byly známé i ve starověkém Římě. Známý je příběh, podle něhož hrál císař Nero na píšťalu připojenou k vaku, jenž mačkal paží. Nedostatek důkazů o existenci dud ve starověkém Římě je dán pravděpodobně tím, že dudy byly pramálo známé vzdělancům oné doby a byly vnímány jako nedůležitý či dokonce podřadný nástroj tehdejšími profesionálními hudebníky. \n\nAž do 12. století tak byly dudy pravděpodobně velmi okrajovým nástrojem, který přetrvával pouze v uzavřených komunitách, v nichž se možná udržel jako relikt z dávné doby. Změna nastala s křižáckými výpravami. Nastala „renesance“ dud v Evropě. Pravděpodobným impulsem byl střet s tehdy velmi vyvinutou a kulturní civilizací na Blízkém východě, znovuobjevení již zapomenutých znalostí. Okolo roku 1200 byla situace v Evropě již naprosto odlišná. Dudy jsou zobrazeny v manuskriptech, na církevních i světských plastikách. S dudami se v této době setkáme prakticky v celé Evropě, od Švédska po Itálii, od Balkánu po Anglii. Většinou se setkáváme s vyobrazením chanteru kónického typu připojeného k vaku ve tvaru vaku na víno a s jednou basovou píšťalou. \n\nPoužívání basové píšťaly přišlo pravděpodobně ve stejný okamžik s vakem či možná o něco později. Nicméně již ve 13. století byly dudy s jednou basovou píšťalou široce rozšířeny (\"Anthony Baines, Woodwind Instruments and their History, London, 1977\"). Basová píšťala vypadala prakticky stejně, jako dnes – několik samostatných dílů, jejichž nastavením bylo možné píšťalu naladit, a „trumpetové“ či „zvonové“ ukončení. Plátek byl pravděpodobně jednoduchý (stejný jako u dud cylindrického typu). \n\nNejstarší záznamy o dudách v Británii se vztahují k Anglii, kde je můžeme nalézt zobrazené například na náhrobním kamenu z počátku 13. století v Northumberlandu (\"G. V. B. Charlton, The Northumbrian Bagpipes, Archeologia Aeliana, 1927\"). První písemný záznam se vztahuje k dudákům hrajícím na královském dvoře. V tomto dokumentu z roku 1334 se také poprvé objevuje slovo dudy v Británii. O padesát let později, přesněji v roce 1386 se s dudami také poprvé setkáváme v anglické literatuře – v Povídkách canterburských od Williama Chaucera. Nejstarší zachované dudy (či spíše jejich část), které jsou datovány do konce 13. či počátku 14. století, pochází z Anglie a byly nalezeny při vykopávkách na hradě Weoley v hrabství Warwick. \n\nPrvní písemné zprávy o dudách ve Skotsku pocházejí z doby podstatně mladší. První zmínky nalezneme např. ve hře napsané králem Jakubem I. (panoval v letech 1424-1437) či v účetních záznamech o proplácení dvorních hudebníků z počátku 16. století, kde vedle mnoha dalších byla proplacena určitá částka i anglickému (sic!) dudákovi. Z keltských oblastí jsou záznamy ještě mladšího data – ze skotské Vysočiny pocházejí z roku 1549 a z Irska z období konce vlády Tudorovců. V keltských oblastech také dudy, respektive dudáci plnili naprosto jiné úkoly, nežli jinde v Evropě. V Evropě se dudáci dělili do dvou základních skupin. První z nich byli městští či vesničtí dudáci, většinou velmi svérázné typy, často alkoholici, žebráci či osoby stojící na okraji společnosti, kteří hráli během trhů, svateb, pohřbů. Druhou skupinu tvořili pastevci či ovčáci, kteří trávili většinu roku mimo společnost a dudy používali nejen pro zábavu, ale též ke svolávání stáda. V keltském Skotsku a Irsku však dudy sloužily jako nástroj, který měl podněcovat bojovníky do bitvy a jímž byli též oplakáváni mrtví válečníci. Byli zde také vesničtí či církevní dudáci, nicméně rozdíl oproti dudákům ve zbytku Evropy je více než zřetelný. Při bitvě u Pinkie poblíž Edinburghu v roce 1549 je zaznamenáno, že „ zatímco se Francouzi připravovali k bitvě, divocí Skoti se do zbraně svolávali zvukem dud“ (\"Beague, Histoire de la Guerre d´Ecosse, 1556\"). Téměř totožná zpráva pochází i z Irska. V roce 1544 pochodovali irští vojáci Londýnem za zvuku dud a v roce 1566 v bitvě místo obligátních trubek používali dudy. \n\nPrvní skotské dudy byly pravděpodobně pouze s jedním dronem – basovým. Dvoudronové dudy se v Evropě rozšířily někdy v průběhu šestnáctého století. Pravděpodobně první obrázek skotských dud s třemi drónami nalezneme na obrázku z roku 1683, na kterém jsou znázorněni britští vojáci na přístavním mole v Tangieru. V pozadí je vidět skupina čtyř dudáků, s pravděpodobně třídronovými dudami (obraz je uložen v Národním námořním muzeu v Greenwichi). \n\nMateriálem pro výrobu prvních skotských dud bylo původně dřevo z místních zdrojů (zimostráz, cesmína, švestka, jabloň, apod.). Spoje se dělaly buď z rohoviny, olova či cínu. Dovozový materiál jako např. blackwood či slonovina se ve Skotsku rozšířily v osmdesátých letech 18. století. Zpočátku byl používán i eben, ale později převládl blackwood, který se ukázal jako podstatně výhodnější materiál. Pro levnější varianty se používal a používá dřevo kokosových palem. \n\nOd roku 1781 začali dudáci soutěžit v soutěži, kterou pořádala \"Highland Society of London\". První cenou pro vítěze byly skotské dudy. Nejméně jedny tyto dudy z prvopočátků soutěže se dochovaly a jsou velmi podobné dudám současným. Ve viktoriánské době se rozšířilo používání těžší slonoviny a pro nejdražší dudy i stříbrné kování. \n\nDudáci (a tím pádem i výrobci) se brání jakékoliv změně, která by změnila výsledný zvuk dud. Proto také dosud nemají skotské dudy žádnou mechaniku, neumožňují chromatické ladění, stejně jako neumožňují hraní o oktávu výše. Jediné změny, ke kterým v průběhu let došlo, se většinou týkají konstrukce chanteru. Moderní chantery jsou lehčí, jejich stěny jsou tenčí a většina již nemá slonovinové zakončení. Jejich zvuk je vyrovnanější. Ačkoliv jsou hlubší tóny stále hlasitější než tóny vysoké, rozdíl již není natolik markantní. Další změnou je používání plastů místo dřeva. Plastové chantery jsou podstatně levnější a kvalita celkové produkce je vyrovnanější. Pro jednodušší ladění jsou určeny hlavně pro dudácké skupiny, pro sólová vystoupení však nejsou tak vhodná.\n\nAle zpět k dudám v Evropě. Závěrem lze shrnout, že v Evropě byly dudy znovuobjeveny v průběhu 12. století a že se velmi rychle rozšířily po celém kontinentu. Do Anglie se dudy dostaly v průběhu 13. století, nebyly však přijaty v konzervativním prostředí keltských oblastí Skotska a Irska. Zde se rozšířily až mnohem později (nejpozději však v 15. století). Neexistují však žádné důkazy, které by dokazovaly, že dudy se dostaly do Irska ze Skotska či opačně. V současné době zažívají dudy (a to nejen skotské) svoji další renesanci, a to nejen v tradiční hudbě, ale i v hudbě moderní.\n\n\n"}
{"id": "274512", "url": "https://cs.wikipedia.org/wiki?curid=274512", "title": "Oxid zirkoničitý", "text": "Oxid zirkoničitý\n\nOxid zirkoničitý ZrO, někdy označovaný jako \"zirkonia\", je bílá krystalická látka s hustotou 5,73 g/cm. Pokud neobsahuje příliš příměsí má při pokojové teplotě jednoklonnou (\"monoklinickou\") krystalovou strukturu – tak jako vzácně se vyskytující minerál baddeleyit. Při vyšších teplotách (\"1 175 °C\") dochází k fázové přeměně na čtverečnou (\"tetragonální\") strukturu (\"typu rutilu\") a při velmi vysokých teplotách (\"2 350 °C\") se stává stabilní krychlová (\"kubická\") struktura (\"typu fluoritu\"), která taje až při 2 700 °C.\n\nOxid zirkoničitý patří do skupiny oxidové keramiky a jeho výchozí surovinou je minerál zirkon, který je chemicky křemičitanem zirkoničitým ZrSiO. Jeden z postupů výroby ZrO ze ZrSiO spočívá v odkřemičitění (desilikatizaci) zirkonu žíháním se směsí CaO/MgO při cca 1 500 °C.\n\nPři 1700 °C probíhá rozklad na jednoduché oxidy:\n\nZrSiO + 4 C → SiO + ZrC + 3 CO\n\nZrC + 2 O → ZrO + CO\n\nPříměs oxidu vápenatého CaO či oxidu hořečnatého MgO či oxidu yttritého YO nebo oxidu ceritého CeO a dalších způsobuje, že příslušný tuhý roztok oxidu zirkoničitého s příslušnou příměsí (například v molárním poměru 47:3) si zachovává kubickou strukturu při všech teplotách, takže při změnách teploty nedochází k fázovým přeměnám a příslušná („stabilizovaná“) keramika (například ve formě kelímků či trubic) neztrácí pevnost. Používá se ve sklárnách a slévárnách jako velmi kvalitní žáruvzdorný materiál pro tavicí nádoby (pánve) a vnitřní stěny tavicích pecí, který je však ve srovnání s klasickými žáruvzdornými materiály výrazně dražší.\n\nZ oxidu zirkoničitého se vyrábějí čepele keramických nožů.\n\nStabilizující příměsi CaO, MgO či YO v krystalové mřížce ZrO jsou příčinou značné koncentrace vakancí v aniontové podmřížce, takže tento materiál je při vyšších teplotách elektricky vodivý a může sloužit jako tuhý elektrolyt.\n\nZnačné elektrické vodivosti této keramiky využil již na konci 19. století (1897) Walther Nernst, který zkonstruoval bíle svítící lampu, v níž namísto kovového vlákna (která září v dnešních žárovkách) byla zdrojem světla zářící tzv. Nernstova tyčinka ze ZrO (je třeba si uvědomit, že vynález Nernstovy tyčinky časově předcházel objevu výroby tažných wolframových vláken v roce 1908.)\n\nElektrochemické vlastnosti této keramiky využili K. Kiukolla a C. Wagner k sestavení koncentračních elektrochemických článků, ve kterých hrál kubický ZrO s 15% CaO roli tuhého elektrolytu. Tyto galvanické články umožňují určovat hodnotu chemického potenciálu kyslíku v různých chemických soustavách.\n\nV současné době je tato zirkonoxidová keramika součástí kyslíkových čidel (sond), které detekují obsah kyslíku ve zplodinách spalovacích zařízení a signál těchto čidel je využíván pro automatickou regulaci – optimalizaci procesu spalování. Pro své elektrochemické vlastnosti je stabilizovaný ZrO vhodný také jako elektrolyt pro palivové články.\n\nVýznamné je také využití kubické (stabilizované) formy oxidu zirkoničitého ve šperkařství jako náhrady diamantu (briliantů). Kubický ZrO se diamantu podobá jednak vysokým indexem lomu a tvrdostí (v Mohsově stupnici 8,5 oproti 10 u diamantu), avšak výrazně se liší v hustotě (5,6-6,0 g/cm oproti 3,5 g/cm u diamantu).\n\n"}
{"id": "274515", "url": "https://cs.wikipedia.org/wiki?curid=274515", "title": "Modré pleso", "text": "Modré pleso\n\nModré pleso je jezero v Dolince pod Sedielkom v horní části Malé Studené dolině ve Vysokých Tatrách na Slovensku. Má rozlohu 0,4025 ha. Je 73 m dlouhé a stejně i široké. Dosahuje maximální hloubky 4,5 m. Jeho objem činí 4315 m³. Leží v nadmořské výšce 2189 m a je tedy nejvýše položeným stálým plesem v Tatrách. Výše leží jen nestálé Baranie pliesko.\n\nSeverovýchodně nad plesem se zvedá Ľadový hrebeň, který je na severu zakončen Malým Ľadovým štítem. Na severozápadě probíhá Hlavní hřeben Vysokých Tater přes Sedielko k Široké veži. Na jihu se nachází Priečné sedlo a na jihovýchodě se otevírá Malá Studená dolina.\n\nDo pozdního léta bývá hladina přikrytá ledem a sněhem. Nemá povrchový přítok. Odtéká z něj jedna ze zdrojnic Malého Studeného potoka, který patří do povodí řeky Poprad. Rozměry jezera v průběhu času zachycuje tabulka:\nPřístup je možný pěšky a to pouze v letním období od 16. června do 31. října. Ve vzdálenosti několika metrů od jihozápadního břehu vede zelená turistická značka, která spojuje Malou Studenou dolinu s Javorovou dolinou.\n\n\n"}
{"id": "274520", "url": "https://cs.wikipedia.org/wiki?curid=274520", "title": "Zásady", "text": "Zásady\n\nZásady mohou být:\n\n\n"}
{"id": "274524", "url": "https://cs.wikipedia.org/wiki?curid=274524", "title": "Tatenice (zámek)", "text": "Tatenice (zámek)\n\nZámek Tatenice je renesanční zámek z roku 1606 se soudobou štukovou výzdobou ležící 13 kilometrů západně od města Zábřeh ve stejnojmenné obci v okrese Ústí nad Orlicí. Od roku 1964 je zámek chráněn jako kulturní památka.\n\nVes Tatenice ležící na významné obchodní stezce vedoucí z Moravy do Čechy byla ve druhé polovině 13. století rozdělena mezi zboží kláštera Koruna Mariina u Krasíkova a mezi panství hradu Hoštejn. A právě v této části vsi byla založena tvrz, jež se poprvé připomíná od roku 1287, kdy Tatenice patřila Šternberkům společně se zábřežským panstvím. V roce 1298 byla tvrz věnem matce Jaroslava ze Šternberka. Šternberkům náležela tvrz až do roku 1418. Z této původní tvrze zřejmě pochází sklepy pod dnešním východním křídlem zámku a část obvodových zdí. Tvrz s větší částí obce patřila poté dlouhou dobu k hoštejnskému panství společně se panstvím šilperským, k němuž byla připojena koncem 14. století i klášterní část tatenické vsi.\n\nV následujících letech se v držení tvrze vystřídala řada majitelů: (1418–1446) Švihovští z Rýzmberka, (1453–1478) Tunklové z Brníčka, (1480–1516) Krčmové z Koněpas a od roku 1517 páni z Boskovic a později páni z Dubé. V roce 1600, kdy již byla Tatenice oddělena od šilperského panství, koupil ves s tvrzí a několika okolními – dnes již zaniklými vesnicemi (Hadovec, Orlíkov, Sudina) – majitel moravskotřebovského panství Ladislav Velen ze Žerotína. Ten ji o šest let později přestavěl na jednopatrový pozdně renesanční lovecký zámek. Nad jeho vchodem je umístěn žerotínský erb spolu se znakem manželky Bohunky z Kunovic a letopočtem 1606. Na přestavbě se zřejmě podílela stavební huť vlašského stavitele Jana Mottaly de Bonnamone působící v té době i na moravskotřebovském zámku.\n\nTatenický zámek byl koncipován jako čtyřkřídlá stavba uzavírající nevelké nádvoří, přičemž část původní tvrze byla zahrnuta do novostavby jako východní křídlo. Vstupní severní křídlo bylo ozdobeno renesančním portálem, který zdobí i vstup do tohoto křídla z nádvoří. Obytné prostory, bohatě vyzdobené renesanční štukou, byly soustředěny do severního a východního křídla, hospodářské příslušenství bylo v méně honosném jižním a západním křídle. Nádvoří bylo pravděpodobně ozdobeno arkádou. Štuková výzdoba představuje jeden z vrcholů moravského renesančního štukatérského umění. Členění valených kleneb i ozdobné motivy jsou ve všech místnostech velmi podobné – pouze jsou bohatěji či prostěji provedeny. Nejimpozantnější je výzdoba tzv. Hlavního sálu, jehož nádheru předčí pouze císařský sál Bučovického zámku. Italská renesance měla na Ladislava zřejmě velký vliv, což se projevilo na mnoha jeho stavbách na severozápadě Moravy (zejména zámky Moravská Třebová a Ruda nad Moravou).\n\nLadislav Velen pro účast na protihabsburském povstání v letech 1618–1620 musel uprchnout ze země. Jeho majetky byly zkonfiskovány a prodány Lichtenštejnům. Zámek a statek Tatenice byl poté připojen k zábřežskému panství Lichtenštejnů. Kníže Karel z Lichtenštejna ani jeho nástupci neměli zájem o pobyt na renesančním venkovském sídle, a tak se zámek změnil jen v sídlo správy dvora, byty úředníků a část byla využívána k hospodářským účelům. V roce 1787 za Aloise Josefa I. z Lichtenštejna byl tatenický statek rozparcelován a se zámkem byl prodán místnímu statkáři. Vedlejší budovy (původně byty služebnictva a stáje) byly strženy a zámek přeměněn na venkovské obydlí statkáře. Úpadek objektu pokračoval dále, takže v roce 1945 už byla celá budova ve velmi špatném stavu a sloužila hospodářským účelům, část také jako hostinec, který je tu dodnes. V budově sídlí také obecní úřad.\n\nPo druhé světové válce objekt sloužil k různým účelům (kulturní sál, kino, sklady, školní jídelna) a dále chátral. V šedesátých letech se dokonce uvažovalo o jeho demolici. Teprve v roce 1972 bylo rozhodnuto o generální rekonstrukci celého objektu. Rekonstruovaný zámek byl slavnostně otevřen 9. května 1985. Základní projekt rekonstrukce zpracovali architekti Kodýtek a Čurda. Z původního zámku se zachoval např. žerotínský portál s erbem Bohunky z Kunovic, v patře částečně obnovená arkáda a především renesanční štuková výzdoba interiéru zámku. Zámek je upraven renesanční psaníčkovou sgrafitovou technikou, valbová střecha je pokryta břidlicí.\n\nProstory zámku slouží obecnímu úřadu (kanceláře, obřadní síň, knihovna). Vybavení obřadní síně navrhli brněnští architekti Kamila Plannerová a Pavel Kryl. Ke kulturním a společenským akcím je využíván společenský sál a salonek. V části východního křídla je restaurace.\n\n"}
{"id": "274528", "url": "https://cs.wikipedia.org/wiki?curid=274528", "title": "Michail Andrejevič Suslov", "text": "Michail Andrejevič Suslov\n\nMichail Andrejevič Suslov (; Šachovskoje, Ruské impérium – 25. ledna 1982, Moskva) byl sovětský politik, člen ÚV KSSS 1941 – 1982; člen politického byra ÚV KSSS (1952 – 1953, 1955 – 1982). Je považován za šedou eminenci politiky šedesátých, sedmdesátých a počátku osmdesátých let nebo jako rudý kardinál, strážce ideologické čistoty režimu. Byl velmi vlivný komunistický politik od dob pozdního stalinismu až do konce Brežněvovy éry.\n\nPatřil bezesporu k nejzajímavějším postavám poválečné sovětské politické elity. Suslov se narodil ve venkovské lokalitě Šachovskoje v Pavlovském okrese, v současné Uljanovské oblasti 21. listopadu 1902. Svoji kariéru započal v aparátu stranických kontrolních mechanismů, které hrály velkou úlohu v očistném teroru třicátých let. Následně byl přesunut do stranického aparátu. Stal se oblastním – krajským tajemníkem, emisarem ÚV a po válce přešel do ústředního aparátu ÚV jako vedoucí klíčových oddělení. Již v dobách stalinismu se stal tajemníkem ÚV (1947 – 1982). Původně vystupoval jako fanatický stoupenec a obdivovatel J. V. Stalina. Aktivně vystupoval v kampaních proti sionismu (Stalinovo tažení proti Židům). Na počátku padesátých let řídil sovětský tisk a kontroloval mezinárodní komunistické hnutí. Své postavení upevnil na XIX. sjezdu KSSS, kdy byl zvolen tajemníkem ÚV i členem prezidia ÚV KSSS.\n\nSvé postavení uchránil i v období chruščovovských experimentů. Významnou úlohu sehrál během vojenského potlačení maďarských událostí v roce 1956. V otázkách destalinizace si počínal velmi opatrně, daleko lépe se cítil v klidných vodách tichého neostalinismu. To již pevně zakotvil v brežněvovských strukturách KSSS, kdy se stal hlavní ideologickou oporou generálního tajemníka L. I. Brežněva a zosobněním legitimity tehdejší stranické elity.\n\nOd konce 40. let byl považován za experta na ideologické otázky a mezinárodní komunistické hnutí. V období 1964 – 1982 zastával neformální úlohu druhého tajemníka ÚV. Arbitra uvnitř politbyra, jehož úsudku a hodnocení si vážil i samotný generální tajemník. Představoval nedostižnou etickou normu pro většinu aparátčíků.\n\n\n"}
{"id": "274539", "url": "https://cs.wikipedia.org/wiki?curid=274539", "title": "Deuxieme Bureau", "text": "Deuxieme Bureau\n\nDeuxieme Bureau de l'État-major général (angl. Second Bureau of the General Staff, česky Druhé oddělení Generálního štábu) byla francouzská vojenská zpravodajská služba fungující v letech 1871 - 1940. Rozpuštěna byla po kapitulaci Francie společně s tzv. Třetí republikou v roce 1940.\n\nPředválečná francouzská vojenská rozvědka se skládala ze dvou oddělených úřadů. První oddělení se zabývalo ochranou Francie a získáváním informací o spojencích. Druhé oddělení se naproti tomu zabývalo získáváním informací o nepříteli. Vysoce uznávaným se Druhé oddělení stal zejména díky své kryptoanalýze. Naproti tomu bylo kritizováno zejména za podíl na tzv. Dreyfusově aféře.\n\n\n\n"}
{"id": "274541", "url": "https://cs.wikipedia.org/wiki?curid=274541", "title": "Mastaba", "text": "Mastaba\n\nMastaba je nadzemní stavba z cihel, která byla používána jako hrobka vládnoucích vrstev ve starověkém Egyptě. Tento typ hrobek se začal používat během období nakády II (kolem 3400 př. n. l.). Název pochází z egyptsko-arabského slova pro lavici. Tvarem připomíná nízký komolý čtyřboký jehlan.\n\nDo mastaby se ukládaly pohřební dary, často do komplexu místností. Pohřeb byl uložen pod zemí v prostorách, jejichž stěny mohly být obloženy rohožemi nebo zpevněny dřevěnými deskami.\n\nV královských hrobkách 1. dynastie se používaly pohřební komory obložené dřevem nebo dřevěné rakve, které nahradily pokrývku těla z rohoží.\n\nZ mastaby se později vyvinuly stupňovité pyramidy. První kamenná pyramida (stupňovitá pyramida v Sakkáře krále Džosera 2690/2640–2670/2620 př. n. l.) byla původně navržena jako hrobka typu mastaby, na kterou později stavitel navršil několik postupně zmenšujících se stupňů. Každý stupeň opět připomíná mastabu.\n\n"}
{"id": "274546", "url": "https://cs.wikipedia.org/wiki?curid=274546", "title": "Operace Silver A", "text": "Operace Silver A\n\nOperace Silver A byl krycí název zvláštní výsadkové operace připravené druhým (zpravodajským) oddělením Ministerstva národní obrany exilové československé vlády v Londýně. Byla to čtvrtá operace v řadě v rámci zvláštní skupiny D při exilovém MNO.\n\nÚkolem této operace bylo vysazení speciálně vyškolených parašutistů na území Protektorátu k zajištění rádiového spojení s Londýnem. K tomu byli vybaveni vysílačkou s krycím názvem \"Libuše\". Druhým úkolem operace bylo vytvoření střediska, které by koordinovalo činnost dalších vysazených parašutistů. Nejdůležitějším úkolem skupiny však bylo kontaktovat št. kpt. Morávka z odbojové organizace Obrana národa (Tři králové) a jeho prostřednictvím řízený zdroj v Abwehru agenta A-54, Paula Thümmela, což byl nejdůležitější německý informátor zpravodajského oddělení exilové československé vlády během 2. světové války.\n\nPůvodně měla být skupina Silver A vysazena v Protektorátu již v listopadu 1941, ale oba listopadové pokusy o výsadek selhaly kvůli meteorologickým a navigačním potížím nad Protektorátem. Ke třetímu pokusu Silver A odstartoval 28. prosince 1941 z letiště RAF Tangmere v bombardéru Handley Page Halifax Mk.II NF-V (ser. L9613) od 138. perutě RAF, který pilotoval F/O Ronald C. Hockey. S výsadkem Silver A letěly tentokrát i skupiny Anthropoid a Silver B. Seskok byl proveden po půlnoci 29. prosince 1941. Původně plánované místo výsadku Silver A se nacházelo poblíž obce Vyžice u Chrudimi, avšak kvůli nepřesnosti navigace seskočili u 40 km vzdálených obcí Podmoky a Senice u Poděbrad. Josef Valčík, který seskakoval z letadla jako poslední, ztratil po seskoku kontakt s oběma zbývajícími členy svojí skupiny. S velitelem Alfrédem Bartošem se setkal 31. prosince v Mikulovicích.\n\nBartošovi se podařilo navázat kontakt s odbojáři (doc. Krajinou z ÚVODu, škpt. Morávkem a představiteli sokolské odbojové organizace JINDRA). V Pardubicích začala skupina budovat rozsáhlou síť spolupracovníků, která měla v době své největší aktivity více než 140 členů. Za pomoci jejích členů se podařilo zajistit několik ilegálních bytů a také oficiální zaměstnání pro Alfréda Bartoše a Josefa Valčíka. Josef Valčík pracoval jako číšník v hotelu \"Na Veselce\".\n\nRadiotelegrafista Potůček navázal spojení s Londýnem 15. ledna 1942 z lomu Hluboká u Miřetic. Protože hrozilo zaměření vysílačky, byla postupně přesouvána do rybářské výzkumné stanice na sádkách u Lázní Bohdaneč (z půdy domu na adrese Sádka 148) , mlýna v Ležákách a školy v Bohdašíně u Červeného Kostelce.\nNavázání spojení s Thümmelem prostřednictvím štkpt. Morávka se podařilo. V obci Lázně Bělohrad skupina zařídila záchytný bod pro ostatní parašutisty u knihaře Vojtíška. Tímto místem prošli později i další vysazení parašutisté. V březnu 1942 začalo hrozit skupině prozrazení. Josef Valčík dostal rozkaz odejít do Prahy, aby v akci Canonbury pomohl s naváděním bombardérů na plzeňskou Škodovku. Poté se připojil ke skupině Operace Anthropoid a pomáhal s přípravami atentátu na Heydricha.\n\nPo atentátu se ukrýval se šesti dalšími parašutisty v kryptě pravoslavného kostela sv. Cyrila a Metoděje (pův. Karla Boromejského), kde po hrdinném boji proti mnohonásobné přesile spáchal sebevraždu 18. června 1942.\n\nV polovině června (za heydrichiády) začalo zatýkání i na Pardubicku. Gestapu se podařilo zjistit adresy konspiračních bytů, které používal i Alfréd Bartoš. V jednom z těchto bytů nalezli i Bartošův archív, což vedlo k další vlně zatýkání a popravě většiny spolupracovníků (kromě např. manželů Václava Krupky a Hany Krupkové). Při svém návratu do již odhaleného bytu zjistil npor. Bartoš, že gestapu neunikne a na Smilově ulici obrátil zbraň proti sobě. Smrtelně se zranil, byl převezen do nemocnice, kde druhý den zemřel.\nJiří Potůček, radista skupiny se přesunul do Bohdašína odkud ještě vysílal až do 26. června. V obci Končiny u Červeného Kostelce se ukrýval u sedláka Antonína Burdycha. Gestapo na něj připravilo zátah 30. června 1942, ale Jiří Potůček se z obklíčení prostřílel a dal se na útěk. Hledal úkryt na několika adresách, ale byl všude odmítnut. Vyčerpaný usnul 2. července 1942 v křoví u obce Rosice nad Labem, kde byl ve spánku zastřelen českým četníkem.\n\nV souvislosti s působením skupiny byla Němci 24. června 1942 vypálena obec Ležáky, popraveno 37 spolupracovníků skupiny z Pardubicka a 15 spolupracovníků z okolí Červeného Kostelce. Mezi popravenými byli i přítelkyně A. Bartoše, matka A. Bartoše, otec, matka, sedm sourozenců a pět dalších příbuzných J. Valčíka.\n\nOperace Silver A je hodnocena jako jedna z nejúspěšnějších operací vyslaných z Londýna. Skupina splnila veškeré úkoly, které jí byly uděleny. Její členové prokázali velkou statečnost a morální kvality.\n\nRežisér Jiří Strach natočil v roce 2007 dvoudílný televizní film \"Operace Silver A\" s Klárou Issovou, Tatianou Vilhelmovou, Jiřím Dvořákem, Ivanem Trojanem a Davidem Švehlíkem v hlavních rolích. I přes to, že film získal několik ocenění, byl tvrdě kritizován účastníky protinacistického odboje.\n\n\n"}
{"id": "274549", "url": "https://cs.wikipedia.org/wiki?curid=274549", "title": "Bureau Central de Renseignements et d'Action", "text": "Bureau Central de Renseignements et d'Action\n\nBureau Central de Renseignements et d'Action (zkr. BCRA), (česky Ústřední zpravodajská a akční správa) je bývalá francouzská tajná služba působící při francouzské exilové vládě v Londýně během II. sv. války.\n\nBCRA, také nazývaná „gaullistická zpravodajská služba“ (podle Ch. de Gaulla), vznikla v roce 1942 jako pokračovatelka Deuxieme Bureau. Založil ji André Dewavrin alias plukovník Passy v Londýně. Zanikla v roce 1943, kdy byla sloučena se zpravodajskou službou Giraudovy Svobodné Francie do Hlavní správy speciálních služeb (DGSS).\n\n\n\n"}
{"id": "274550", "url": "https://cs.wikipedia.org/wiki?curid=274550", "title": "Mudhoney", "text": "Mudhoney\n\nMudhoney je americká grungeová kapela, která byla založena v roce 1988 v Seattlu. Jejími zakládajícími členy jsou Mark Arm a Steve Turner. Dále ve skupině působí bubeník Dan Peters a kytarista Guy Maddison, který od roku 2001 nahradil Matta Lukina.\n\nMudhoney se stali v oblasti grunge vlivnou kapelou. Mezi nejznámější hudební skupiny, které jsou přímo ovlivněny skupinou Mudhoney, patří Nirvana. Jedna z mála knih, která se zabývá historií Mudhoney je \"Our Band Could Be Your Life\" Michaela Azerrada.\n\nPočátky kapely začínají na Washingtonském předměstí. Na tamější Bellevuel Christian High School (Bellevuelské křesťanské střední škole) Mark McLaughlin (později známý jako Mark Arm) a pár jeho přátel založili skupinu , pojmenovanou po jejich učitelce matematiky. Z počátku byla skupina zamýšlena spíše jako vtip; jejich první vystoupení se konalo ve škole, kdy zpívali píseň „Got to Give It Up“ od Marvina Gaye - na místo kytary použili svinovací mapu, protože na skutečné hudební nástroje nemohli hrát. Jejich první opravdivý koncert se uskutečnil v roce 1981, tedy tři roky po jejich založení. V této době Mark Arm a jeho přítel Steve Turner založili sice serióznější, ale pořád s humorem branou kapelu Limp Richerds. Kapela Mr. Epp se ještě objevila na rádiu KZAM-AM, kde byl představena jako „nejhorší kapela na světě“. Své poslední vystoupení odehráli 3. února 1984 s Malfunkshun v Seattlu.\n\nSkupina Green River byla založena v roce 1984, když Mark Arm a Steve Turner přizvali Alexe Vincenta jako bubeníka, který předtím působil společně s Turnerem v kapele Spluii Numa. Poté, co do Seattlu přijel basista Jeff Ament se svou kapelou Deranged Diction, přidal se ke skupině také. Jako druhý kytarista byl zvolen Stone Gossard. Své debutové EP s názvem \"Come on Down\" vydali Grenn River v roce 1985. Často je toto album považováno za první opravdovou grungeovou nahrávku. Po vydání alba skupinu opustil Steve Turner, jelikož nesnesl heavy metalový styl kapely. Jeho místo zastoupil další člen Derranged Diction Bruce Fairweather. Na konci roku 1987, poté, co nahráli další EP názvem \"Dry As a Bone\" a vydali své první plnohodnotné album \"Rehab Doll\", se členové skupiny rozhodli, že vytvoří novou skupinu. A tak Gossard, Ament, a Fairweather založili Mother Love Bone. Po smrti hlavního zpěváka Andrew Wooda Gossard a Ament založili Pearl Jam, Fairweather začal hrát v Love Battery. V lednu 1988 Arm s Turnerem obnovují Mudhoney.\n\nSteve Turner a Mark Arm tak začali zkoušet s bubeníkem Bundle of Hiss Danem Petersem. Za nedlouho se rozhodli, že přijmou jako basiskytaristu Matta Lukina, který právě odešel ze skupiny Melvins. Dali si jméno po filmu režiséra Russ Meyera \"Mudhoney\", i když nikdo z nich tento film neviděl.\n\nV roce 1988 kapela nahrála a vydala své první EP \"Superfuzz Bigmuff\" a svůj první singl „Touch Me I'm Sick“. Obojí pod vydavatelstvím Sub Pop. Singl zaznamenal poměrně veliký ohlas, takže se Mudhoney rázem stali jedni z favoritů Sub Popu. Kapela Sonic Youth, která byla velkým příznivcem kapely, vzala Mudhoney s sebou v roce 1988 na turné po Anglii. Následujícího roku skupina vydala své první album s prostým názvem \"Mudhoney\".\n\nČástečný úspěch Mudhoney způsobil, že se o seattlovskou hudební scénu začal více zajímat tisk, díky čemuž později vystoupili na povrch takové kapely jako Soundgarden, Nirvana a Tad. Na počátku devadesátých let Sub Pop nevydělával dost peněz, takže nedokázal uspokojit finanční potřeby mnoha kapel, následkem čehož od něj začaly kapely odcházet. I přesto se Mudhoney rozhodli u Sub Popu zůstat a roku 1991 u něj vydali své další album \"Every Good Boy Deserves Fudge\". Po vydání tohoto alba však Mudhoney přijali nabídku vydavatelství Reprise Records a k tomuto labelu přestoupili.\n\nNa počátku devadesátých let se grunge stal součástí hlavního hudebního proudu a s ním do určité míry i Mudhoney. Jejich další album \"Piece of Cake\" se však blížilo více spíše garage rocku než grunge. I přesto, že Mudhoney teď patřili pod velkou nahrávací společnost, udrželi si svůj styl hraní. Když v roce 1995 grunge ztrácel svou pozici v hlavním hudebním proudu, Mudhoney se rozhodli, že se navrátí zpět ke svému ranějšímu zvuku. V roce 1995 vydali své další album \"My Brother the Cow\". V roce 1996 se Mudhoney objevili ve filmové komedii \"Black Sheep\". Své následující album \"Tomorrow Hit Today\" nahráli i vydali v roce 1998. Po mnoha koncertních vystoupeních se vydavatelství Reprise rozhodlo, že odstoupí od smlouvy s Mudhoney. Jedním z důvodů byl fakt, že i když Mudhoney dokázali přilákat na koncerty hodně fanoušků, prodejnost jejich alb byla značně nízká. Matt Lukin na to reagoval tak, že z kapely odešel. Když Mudhoney vydali výběrové album \"March to Fuzz\", mnoho fanoušků začalo spekulovat, že se Mudhoney rozpadnou.\n\nNavzdory odchodu Matta Lukina z kapely zůstali Mudhoney i nadále hudebně aktivní. Na místo Lukina s nimi začal hrát Guy Maddison. V roce 2002 skupina vydala album \"Since We've Become Translucent\", které provázelo velkým turné po Jižní Americe. V roce 2006 vyšlo jejich další album \"Under a Billion Suns\".\n\n\n\n\nNásledující tabulka zahrnuje pouze studiová alba:\n\n"}
{"id": "274552", "url": "https://cs.wikipedia.org/wiki?curid=274552", "title": "DGSS", "text": "DGSS\n\nHlavní správa speciálních služeb (DGSS) je bývalá francouzská tajná služba vzniklá během II. světové války sloučením dvou služeb, de Gaullovy BCRA a zpravodajské služby Giraudovy Svobodné Francie.\n\nDGSS vznikla v listopadu 1943 v Alžírsku. Jejím ředitelem se stal Jacques Soustell, technickým ředitelem bývalý šéf BCRA André Dewarin. Pod názvem Hlavní správa speciálních služeb fungovala tato organizace do roku 1944, kdy se již po vylodění Spojenců v Normandii usadila v Bretani a přejmenovala na Hlavní zpravodajskou správu (DGER).\n\nFaligot Roger, Krop Pascal – \"Bazén\" (Francouzská tajná služba 1944 – 1984), vyd. Themis, 1998, ISBN 80-85821-53-2\n"}
{"id": "274553", "url": "https://cs.wikipedia.org/wiki?curid=274553", "title": "Direction générale des Études et Recherches", "text": "Direction générale des Études et Recherches\n\nLa Direction générale des Études et Recherches (DGER) (česky: Hlavní zpravodajská správa)je bývalá francouzská tajná služba vzniklá během II. světové války z Hlavní správy speciálních služeb (DGSS).\n\nDGER vznikla 6. listopadu 1944 krátce po vylodění Spojenců v Normandii. V DGR se spojily DGSS a zpravodajská část francouzského hnutí odporu (Résistance). Své sídlo měla v již osvobozené části Francie, v Bretani. Jejím prvním ředitelem se stal André Dewarin.\n\nDGER se dělila na tři divize:\n\n\nDGER byla zrušena v roce 1946 rozhodnutím francouzské vlády. Hlavním důvodem byly kriminální skandály jejich příslušníků (DGER měla kolem 10 000 členů, v jejich řadách se skrývaly kriminální živly či kolaboranti a zrádci), malá účinnost a snaha ochránit nástupnickou službu před infiltraci Komunistickou stranou Francie a tedy KGB. Nástupnickou organizací se stala SDECE.\n\nFaligot Roger, Krop Pascal – \"Bazén\" (Francouzská tajná služba 1944 – 1984), vyd. Themis, 1998, ISBN 80-85821-53-2\n"}
{"id": "274554", "url": "https://cs.wikipedia.org/wiki?curid=274554", "title": "Something", "text": "Something\n\nSomething je píseň z alba Abbey Road britské skupiny The Beatles. Jejím autorem je George Harrison.\n\nHarrison napsal Something jako milostnou píseň pro svou ženu Pattie. Dalším zdrojem inspirace byla zřejmě píseň Something In The Way She Moves zpěváka Jamese Taylora, vydaná v prosinci 1968..\n\nPíseň začíná slokou v tónině C dur, hlavní téma se opakuje dvakrát po sobě. Následuje můstek v tónině A dur, po kterém se píseň opět vrací do sloky v C dur (téma se opět opakuje dvakrát, v první části je zpěv nahrazený kytarovým sólem.\n\nAutorem aranžmá smyčcové sekce je George Martin.\n\nLennon uznával Something jako nejlepší píseň na albu. Frank Sinatra ji nazval nejlepší milostnou písní za posledních 50 let.\n\nNahrávka vznikla na několika nahrávacích frekvencích, které od sebe dělily poměrně dlouhé časové rozestupy: 16. dubna, 2. a 5. května, 11. a 16. července a 15. srpna 1969 ve studiu EMI na Abbey Road v Londýně (poslední uvedené datum bylo vyhrazeno pro nahrávku smyčcové sekce, během této nahrávací frekvence Harrison předělal své kytarové sólo). Natočeno bylo celkem 39 záznamů písně, pro finální nahrávku byl použitý záznam číslo 39. Zvukovými inženýry nahrávky byli Ken Scott, Jeff Jarratt, Glyn Johns, Phil McDonald a Geoff Emerick, producentem George Martin.\n\nPíseň vyšla na LP Abbey Road, ve Velké Británii 26. září 1969, v USA 1. října 1969, na značce Apple pod katalogovým číslem PCS 7088. CD verze alba byla vydána na téže značce pod katalogovým číslem 0777 7 46446 2 4.\n\nPíseň rovněž vyšla na singlu - ve Velké Británii 1. října 1969 spolu s písní Come Together na značce Apple pod katalogovým číslem R 5814, v USA vyšel tentýž singl 6. října 1969.\n\nBylo to poprvé, kdy se píseň George Harrisona dostala na A-stranu singlu.\n\nDemosnímek písně nahraný 25. února 1969 vyšel na CD The Beatles Anthology 3. Vydavatelská práva vlastní od roku 1966 společnost Harrisongs.\n\nSomething in the way she moves /\nattracts me like no other lover. /\nSomething in the way she woos me. /\nI don't want to leave her now, /\nyou know I believe and how.\n\nNěco v tom, jak se pohybuje, /\nmě přitahuje jako žádná jiná milenka. /\nNěco v tom, jak mě láká. /\nNechci ji teď opustit, /\nvíte, věřím - a jak.\n\n\n\n"}
{"id": "274555", "url": "https://cs.wikipedia.org/wiki?curid=274555", "title": "Mike Watt", "text": "Mike Watt\n\nMike Watt (* 20. prosince 1957 Portsmouth, Virginie) je americký hráč na basovou kytaru, zpěvák a skladatel. Trvale nehraje v žádné skupině, ale hraje jako host či dočasný člen s kapelami jako Iggy Pop & The Stooges apod. Red Hot Chili Peppers mu věnovali své album \"Blood Sugar Sex Magik\".\n\n"}
{"id": "274558", "url": "https://cs.wikipedia.org/wiki?curid=274558", "title": "Petr Stančík", "text": "Petr Stančík\n\nPetr Stančík (* 9. června 1968 v Rychnově nad Kněžnou) je český spisovatel; básník, prozaik, esejista, dramatik a textař.\n\nOba autorovi rodiče jsou učitelé. Otec učitel a výtvarník i řezbař. Petr Stančík maturoval v roce 1985 na gymnáziu v Hradci Králové. Do roku 1989 vystřídal řadu manuálních zaměstnání. V letech 1989–1991 studoval režii na DAMU v Praze, ze školy však odešel.\nV letech 1992–1995 působil jako televizní režisér, od roku 1995 se živil jako tvůrce a poradce v oboru komerční i nekomerční komunikace. Od roku 2016 je spisovatelem na volné noze. Sám se označuje za přesvědčeného monarchistu.\n\nPrvní veřejně otištěný text autora byla esej \"Smrt živá\", která vyšla roku 1990 v časopisu \"Iniciály\".\nDo konce roku 2006 většinou publikoval pod pseudonymem Odillo Stradický ze Strdic, od roku 2007 pod svým občanským jménem.\nJeho texty byly přeloženy do angličtiny, francouzštiny, španělštiny, němčiny, polštiny, bulharštiny, maďarštiny, litevštiny, makedonštiny i albánštiny. V roce 2015 byl hostem 16. ročníku Měsíce autorského čtení.\n\nKromě literatury se věnuje také historii pozdního středověku, zejména zbořené gotické kapli Božího Těla a Krve na Novém Městě pražském a Bratrstvu obruče s kladivem.\n\n\n\n\n\n\n\n\n\n\n\n"}
{"id": "274559", "url": "https://cs.wikipedia.org/wiki?curid=274559", "title": "Burunduk páskovaný", "text": "Burunduk páskovaný\n\nBurunduk páskovaný (\"Tamias sibiricus\") je zemní veverka žijící na severní polokouli od Finska po Japonsko a jak z vědeckého názvu vyplývá, žije zejména na území Ruska.\n\nBurunduk páskovaný je na evropském seznamu invazních druhů.\n\n\nOd české veverky obecné se liší hlavně polovičním vzrůstem, barvou srsti (hnědošedá srst s pěti pruhy) a trochu jinou stavbou těla. Přestože je burunduk zemní veverka (v zemi si staví hnízda), tak výborně šplhá po stromech a i skáče mezi větvemi a stromy.\nBurunduk páskovaný je velmi podobný americkým zemním veverkám – čipmankům (např. čipmank východní / \"Tamias striatus\"), které žijí na východě USA a Kanady.\n\nBurunduk žije v lesích i pláních a horách s nižšími dřevinami (kosodřeviny). Obývá lesy jehličnaté i smíšené od nížin až po hory do cca 1500 m. Burunduk je denní zemní veverkou. V zemi si vyhrabává hnízda s komůrkami, ve kterých přespává a uchovává zásoby na zimu (zásoby semen, oříšků, žaludů, bobulí a jiných plodů). Potravu si získává během léta stejně obratně na zemi i na stromech. Živí se rozličnou zelenou potravou (ovoce, výhonky, listy, květy), houbami, larvami, červy a jiným hmyzem, který je důležitým zdrojem bílkovin.\n\nBurunduk žije v koloniích, kde se jednotliví členové (podobně jako u nás syslové či svišti) dorozumívají (varují před nebezpečím) skřeky a hvízdáním. V době páření (časné jaro) jsou samci navzájem trochu agresivní. Mláďata se po 2 měsících osamostatňují a pohlavně dospívají a páří se další rok po zimě. Dožívají se i více než 10 let. Burunduci jsou potravou predátorů (lišky, draví ptáci) a tak průměrný věk dožití je menší.\nBurunduk je vhodné zvíře k domácímu chovu jako malý mazlíček. Začátečníci mohou chovat jen jedno zvíře. Pro odchovy (chov v párech) jsou potřebné velké voliéry nebo krátkodobé připouštění samce jen na dobu páření. Kromě původní oblasti výskytu žije i v Nizozemsku, Francii a Německu, kde byl vysazen a i rozmnožuje se ve volné přírodě.\n\n"}
{"id": "274560", "url": "https://cs.wikipedia.org/wiki?curid=274560", "title": "Vlajka Saúdské Arábie", "text": "Vlajka Saúdské Arábie\n\nVlajka Saúdské Arábie je zelená s bílým arabským nápisem a s šavlí (s rovnou čepelí). Zelená je barva islámu, Mohameda a Fátimovců, dynastie odvozující svůj původ od prorokovy dcery Fatimy. Sečná zbraň symbolizuje výdobytky islámu a vahabitské(?) bojování; nad ní je muslimské vyznání víry (šaháda): \"Není boha kromě Alláha a Mohamed je jeho prorok.\" Tento text zaplňuje blok o délce, která je rovna polovině délky vlajky. Šířka nápisu je rovna čtvrtině šířky vlajky. Text se čte zprava doleva.\n\nRubová strana je shodná s lícovou. To znamená, že pokud je žerď napravo i nalevo od vlajky, je vidět šahádu (čtenou zprava doleva) a zbraň, jejíž ostří směřuje doleva. Ne vždy jsou však vlajky vyrobeny v souladu se tímto principem a ostří na listu se žerdí vlevo směřuje doprava.\n\nVlajka je v různých úpravách známa už od začátku 19. století; s dvěma zkříženými meči se používala od roku 1946, poté byl pod motto umístěn pouze jeden meč se zakřivenou čepelí a vlajka se dvěma meči byla vyhrazena králi. Poslední úpravy pocházejí z let 1973 a 1981.\n\nVlajku Saúdské Arábie je zakázáno vyvěšovat na půl žerdi, ani v případech úmrtí významných státníků. Je to z náboženského důvodu, konkrétně jde o náboženský text šahády napsaný na vlajce. Proto by bylo vyvěšování vlajky na půl žerdi neuctivým způsobem urážející islám. Osoba, která tak učiní, může být za to trestně stíhána. Obdobná pravidla se ze stejných důvodů vztahují například i na somalilandskou vlajku.\n\nSaúdskoarabskou vlajku je povoleno užívat pouze pro oficiální účely. Soukromé osoby mohou používat národní vlajku (FIAV symbol ) tvořenou zeleným listem, se symbolem (stejným jako na vlajce saúdskoarabského krále) zlaté palmy a dvěma zkříženými meči v horním cípu vlajky.\n\n"}
{"id": "274562", "url": "https://cs.wikipedia.org/wiki?curid=274562", "title": "Vlajka Tchaj-wanu", "text": "Vlajka Tchaj-wanu\n\nVlajka Tchaj-wanu (úředním názvem Čínské republiky) má červený základ. Červená barva je čínská národní barva. Modrý obdélník v rohu na straně u stožáru představuje oblohu a bílé slunce v jeho středu reprezentuje principy \"jang\". Dvanáct paprsků zastupuje 12 hodin každého dne a každé noci. Tchajwanská vlajka se do určité míry podobá bývalé barmské vlajce.\n\nPo vyhlášení Čínské lidové republiky se kuomintangská vláda uchýlila na ostrov Tchaj-wan, který zůstává na pevninské Číně fakticky nezávislý. Tchajwanská vláda se považuje za reprezentanta Čínské republiky, a proto používá její symboly z let 1921–1949 i nadále, včetně různých služebních a hodnostních vlajek.\n\n"}
{"id": "274564", "url": "https://cs.wikipedia.org/wiki?curid=274564", "title": "Vlajka Kyrgyzstánu", "text": "Vlajka Kyrgyzstánu\n\nVlajka Kyrgyzstánu byla přijata až půl roku po vyhlášení nezávislosti země, 3. března 1992. Vlajka je červená a žlutý emblém v jejím středu je tvořený horní částí jurty, vložené do slunce se čtyřiceti paprsky.\n\nAž do vyhlášení svazové republiky v roce 1936 nepoužíval Kyrgyzstán vlastní vlajku. V roce 1937 byla zavedená vlajka, která nesla dva nápisy. Latinkou napsané (\"Kyrgyz SSR\") a ruskou azbukou napsané (\"Kirgizskaja SSR\"). Ve 40. letech 20. století se i kyrgyzský nápis začal psát azbukou.\n\nDne 22. prosince 1952 zavedla Kyrgyzská SSR stejně jako všechny ostatní svazové republiky novou vlajku, odvozenou z vlajky Sovětského svazu. V jejím levém horním rohu se nacházel malý žlutý srp s kladivem a pěticípou hvězdou, v jejím středu potom dva širší modré pruhy a mezi nima jeden slabší bílý, vše na červeném podkladě.\n\nVlajka samostatného Kyrgyzstánu vznikla až půl roku po vyhlášení nezávislosti. Emblém v jejím středu je tvořen \"tjundukem\" – vrchní kopulí jurty vložené do slunce se čtyřiceti paprsky. Červená barva jakožto podklad (a barva starodávné vlajky bájného Manase) představuje smělost a odvahu, zlaté slunce, které se koupe ve svých paprscích, klid a bohatství (40 paprsků symbolizuje 40 kyrgyzských sjednocených kmenů, a jurta je symbolem rodného domu v širším smyslu slova, je symbolem bratrství mezi národy, které žijí společně v jednom státě.\n\n\n"}
{"id": "274569", "url": "https://cs.wikipedia.org/wiki?curid=274569", "title": "Michaela Ferančíková", "text": "Michaela Ferančíková\n\nMichaela Ferančíková roz. Pavlíčková ( * 27. listopadu 1977 v Praze) je česká basketbalová reprezentantka. Hraje na křídle a díky své výšce občas alternuje i na postu pivota. Jako jedna z mála našich hráček si vyzkoušela angažmá v zámořské profesionální lize WNBA. Během své úspěšné kariéry vystřídala několik špičkových evropských týmů. Po návratu ze zahraničí se stala oporou vicemistra ZVVZ USK Praha. V sezónách 2008-2009 a 2010-2011 se s celkem ZVVZ USK Praha stala mistryní republiky. Po sezoně 2009 přerušila aktivní činnost. Po roční mateřské přestávce opět v květnu 2010 podepsala smlouvu s USK Praha, na přelomu září a října 2010 byla členkou českého reprezentačního týmu, který na mistrovství světa vybojoval stříbrné medaile.\n\n\n\nProfil na stránkách ZVVZ USK Praha\nProfil na stránkách WNBA\n"}
{"id": "274571", "url": "https://cs.wikipedia.org/wiki?curid=274571", "title": "Vlajka Tádžikistánu", "text": "Vlajka Tádžikistánu\n\nVlajka Tádžikistánu byla přijata 24. listopadu 1992 a skládá se ze třech vodorovných pruhů: červeného, bílého a zeleného (v poměru šířek 2:3:2, vlajka má poměr stran 1:2). Ve středu bílého pruhu je znak se zlatou korunou a sedmi hvězdami. Autory vlajky jsou Z. Chabibullajev, A. Zanevskij, I. Dodchudojevová, N. Ignatušinová a M. Sajdalijev.\n\nRozměry a umístění koruny a hvězdy jsou odvozeny od šířky bílého pruhu. Jsou vepsány do obdélníku o výšce 4/5 šířky bílého pruhu a délce rovné šířce tohoto pruhu. Hvězdy jsou vepsány do pomyslných kružnic, o průměru 3/20 šířky bílého pruhu, jejichž středy leží na další myšlené kružnici o poloměru rovnému polovině šířky pruhu. Koruna má na výšku 11/20 šířky pruhu a její spodní okraj má tvar oblouku kružnice o poloměru 6/5 bílého pruhu. Horní část koruny je zdobena čtyřmi oblouky o průměru 1/5 šířky pruhu.\n\nBarvy na vlajce byly převzaty z republikové vlajky Tádžické sovětské socialistické republiky v rámci bývalého Sovětského svazu. Pruhy symbolizují tři epochy:\n\nHvězdy symbolizují svatého a služební duchy:\n\nKoruna symbolizuje zosobnění základních principů staroíránské zoroastrické mytologie a kosmogonie. Na koruně jsou zjednodušené kresby olejových lamp, které představují tři hlavní zoroastrijské ohně. Dolní část koruny představuje mytický most \"Činvat\" na kterém bude na konci světa Zarathuštra určovat osud mrtvých.\n\nÚzemí dnešního Tádžikistánu bylo součástí sousedních říší již od starověku. Od 6. století př. n. l. bylo součástí perské říše (Achaimenovci), po roce 329 př. n l. ho dobyl Alexandr Veliký. Poté bylo území součástí Baktrie a Kušánské říše. Poté Tádžikistán dobyli Arabové, Mongolové a byl součástí Tímúrovské říše a Bucharského chanátu.\n\nV průběhu druhé poloviny 19. století bylo území postupně připojováno k Rusku. Za první oficiální státní vlajku na území dnešního Tádžikistánu je považována tehdejší ruská vlajka.\n\n30. dubna 1918 se území stalo součástí nově vyhlášené Turkestánské autonomní sovětské socialistické republiky v rámci Ruské sovětské federativní socialistické republiky. Turkestánská ASSR neužívala vlastní vlajku ale vlajku RSFSR.\n\nPo vzniku Sovětského svazu (30. prosince 1922) se jeho součástí stala i RSFSR a na území Turkestánské ASSR se začala užívat vlajka této federace. Tato vlajka se užívala spolu s republikovými vlajkami až do rozpadu SSSR.\n\n1. prosince 1926 byla vytvořena Tádžická autonomní sovětská socialistická republika, která byla začleněna do Uzbecké sovětské socialistické republiky. V této souvislosti se začaly užívat vlajky Uzbecké SSR (ty se historicky měnily a zobrazené vlajky se liší od zdroje).\n\n23. února 1929 byla rozhodnutím Ústředního výkonného výboru Tádžické ASSR zavedena první vlastní státní vlajka. Ta měla červený (šarlatový) list a státní znak v horním rohu.\n\nV dubnu 1929 byla přijata ústava Tádžické ASSR. V článku 105 pak byly popsány státní symboly i s novou vlajkou. Na té se změnil pouze státní znak v horním rohu.\n\n12. června 1929 z byla Tádžická ASSR přeměněna na Tádžickou SSR a 5. prosince bylo rozhodnuto o vstupu do Sovětského svazu. Ze státního znaku bylo v této souvislosti odstraněno slovo \"autonomní\" a změna se promítla i na vlajku.\n\n24. února 1931 byla na 4. sjezdu sovětů Tádžické SSR přijata nová ústava a s ní i nové státní symboly. V článku 93 je popsána nová vlajka jako červený (šarlatový) list o poměru 1:2 se zlatým textem Tádž. S.S.R. v horním rohu. V ústavě není specifikováno v jakém jazyce a písmu text je ale šlo nejspíše o latinkou psaný text v tádžickém jazyce, tedy \"ç. i. ş. toç.\"\n\n26. května 1936 byla na 4. zasedání V. sjezdu Ústředního výkonného výboru sovětů Tádžické SSR schválena nová vlajka. Znovu byla tvořena šarlatovým listem o poměru 1:2, ale místo nápisu měl list v horním rohu zkřížený žlutý srp s kladivem, pod kterým byly nápisy \"Ç.S.S. Toçikiston\" a \"Таджикская C.C.P.\" (v textu zdroje s tečkami, na obrázku zdroje i v zobrazení ale bez teček). Popisy vlajky (a znaku) byly zaneseny do ústavy v článku 92 (a 93) a vlajka i v článku 132 v nové ústavě z 1. března 1937.\n\nV roce 1938 byl text \"Ç.S.S.\" změněn na \"RSS\", byly odstraněny tečky mezi písmeny a text se zvětšil. Naopak symboly srpu a kladiva se zmenšily.\n\nNa základě dekretu prezidia Nejvyššího sovětu Tádžické SSR vydaného 28. září 1940 byl změněn způsob psaní textu v tádžičtině z latinky na azbuku: RSS Toçikiston na PCC Toчикиcтoн. Písmena obou nápisů na vlajce i symboly srpu a kladiva byly po změně méně tučné. Změny vlajky byly potvrzeny ústavou z roku 1946.\n\n20. března 1953 byla usnesením Nejvyššího sovětu Tádžické SSR zavedena nová vlajka jejíž autorem byl M. P. Šlykov. Vlajka byla 19. září uzákoněna a v článku č. 170 i potvrzena ústavou z roku 1978.\n\nZcela odlišná vlajka od dosud užívaných byla tvořena listem o poměru 1:2 se čtyřmi vodorovnými pruhy v poměru 5:2:1:2 v barvách: červený, bílý, zelený a červený. V horním rohu byl pod červenou, žlutě lemovanou pěticípou hvězdou zkřížený žlutý srp a žluté kladivo. Komunistické symboly byly vepsány do pomyslného čtverce o straně rovné 1/4 šířky vlajky. Špička srpu se dotýkala horní strany tohoto čtverce, násady nástrojů končily v jeho dolních rozích. Délka kladiva i s násadou byla 3/4 úhlopříčky čtverce. Hvězda byla vepsána do pomyslné kružnice o průměru 1/8 šířky vlajky, která se dotýkala horní strany uvedeného čtverce. Vzdálenost svislé osy hvězdy i průsečíku os obou nástrojů od žerdi byla 1/4 šířky vlajky. Střed hvězdy byl 1/10 šířky vlajky vzdálen od horního okraje vlajky.\n\nVlajka symbolizovala (dle tehdejšího komunistického výkladu) kromě suverenity Tádžické SSR i \"dobrovolné\" spojení s ostatními republikami v Sovětském svazu a \"nerozborný svazek dělníků, rolníků a inteligence a přátelství a bratrství lidu všech národů republiky budujících komunistickou společnost\".\n\n15. srpna 1980 byl na základě usnesení prezidia Nejvyššího sovětu SSSR vypuštěn emblém (srp, kladivo a hvězda) z rubové strany sovětské vlajky. V roce 1981 byl stejný princip kodifikován i u tádžické vlajky, který se však příliš nedodržoval.\n\n24. srpna 1990 vyhlásila Tádžická SSR svrchovanost, 1. září 1991 byl změněn název země na \"Republika Tádžikistán\" a 9. září byla vyhlášena plná nezávislost na SSSR. Přesto nebyly státní symboly změněny, neoficiálně se však užívaly vlajky bez komunistických symbolů. 2. března 1992 byla v New Yorku před budovou OSN při ceremoniálu vztyčování vlajek nových členů vyvěšena tádžická vlajka s komunistickými symboly ale s nesprávným poměrem pruhů 3:1:1:1 namísto 5:2:1:2. (Není obrázek)\n\nNové státní symboly Tádžikistánu byly v důsledku občanské války zavedeny až 24. listopadu 1992 na 16. zasedání (tzv. \"smírčím\") Nejvyšší rady v obci Arbob u města Chodžentu.\n\n"}
{"id": "274573", "url": "https://cs.wikipedia.org/wiki?curid=274573", "title": "Thajská vlajka", "text": "Thajská vlajka\n\nVlajka Thajska sestává z pěti pruhů po celé délce vlajky: červeného, bílého, modrého, bílého a červeného v poměru šířek 1:1:2:1:1. Vlajka bývá označována jako \"trairanga\" ().\n\nModrá barva vlajky měla v době jejího zavedení připomínat barvu spojenců Siamu v I. světové válce (vlajky téměř všech spojenců, zvláště pak francouzská vlajka, obsahovaly červenou, bílou a modrou). Zároveň je thajskou národní barvou a dle novodobého výkladu symboliky barev představuje království. Červená barva symbolizuje svobodu a prolitou krev za její získání. Bílá barva symbolizuje buddhismus a čistotu národa.\n\nI když se Thajsko často nazývalo „\"Zemí bílého slona\"“, obraz slona na thajské státní vlajce není už od konce II. světové války. Slon je však vyobrazen na thajské námořní válečné vlajce (vlajce vojenského loďstva). Historická vlajka se slonem se však dodnes běžně prodává v místních obchodech.\n\nÚzemí dnešního Thajska (v minulosti známého i pod jménem \"Siam\") bylo od starověku obýváno khmérskými kmeny. Od 7. století sem začali z jižní Číny pronikat Thajové. Ti se kolem roku 1350 zbavili závislosti na Khmérském království (Angkor) a Království Ajutthaja (Ayutthaya) ovládlo většinu Malajského poloostrova. Kolem roku 1656 se začaly objevovat první státní vlajky, prosté červené listy. Červená barva byla v této oblasti tradiční panovnickou vlajkou.\n\nDo země začali od 17. století pronikat Evropané, ale od roku 1688 se země zcela izolovala. Roku 1767 bylo Království Ajutthaja po barmské invazi zcela zničeno. Roku 1782 založil Ráma I. novou, dodnes panující dynastii Chakri, která Barmánce vyhnala. Hlavním městem se stal Krung Thep, dnešní Bangkok. Ráma I. doplnil červený list vlajky o bílé buddhistické Kolo zákona. To mělo na vnitřní straně ozdobný prstenec a bylo bez loukotí.\n\nRoku 1817 přidal Ráma II. do středu kola bílého slona. Podle počtu velmi vzácných bílých slonů se ve své době posuzovala důstojnost a síla siamských králů. V buddhistické víře vstoupil podle legendy Buddha do lůna své matky v podobě bílého slůněte.\n\nV roce 1855 odstranil Ráma IV. z vlajky Kolo zákona. Grafická podoba bílého slona hledícího k žerdi se v dalších letech mírně měnila. I zobrazená vlajka se mírně liší od vyobrazení ve zdroji.\n\nV roce 1856 se název země změnil na \"Království Siam\". V roce 1916 změnil Ráma VI. státní vlajku přidáním žlutého podstavce pod vyobrazeného slona a jeho ustrojení do bohatě zdobené výstroje v barvách žluté, červené a zelené. Poměr stran vlajky byl pravděpodobně 2:3, ale zřejmě nebyl vůbec stanoven.\n\nV roce 1917 byla vlajka stejným králem změněna. Ten údajně při cestě po království zahlédl obráceně vyvěšenou vlajku (sloní nohy směřovaly k hornímu okraji vlajky). Nová vlajka o poměru 2:3 byla tvořena pruhy o poměru: 1:1:2:1:1, seshora střídavě červenými a bílými.\n\nStejný král ještě téhož roku nechal nařízením ze dne 28. září 1917 vlajku opět změnit. Nyní místo středního, červeného, širšího pruhu měla pruh modrý. Tato vlajka je platná dodnes.\n\n24. června 1932 byla změněna absolutistická monarchie na monarchii konstituční. 24. června 1939 byl Siam přejmenován na Thajsko. Thajské \"Muang Thai\" znamená \"Země svobodných\". Za II. světové války bylo Thajsko spojencem Japonska, díky čemuž mu byla navrácena ztracená území v Barmě, Kambodži, Laosu a Malajsku. V prosinci 1941 Japonsko obsadilo Thajsko a byl vytvořen loutkový stát. Zároveň bylo obnoveno užívání vlajky z let 1855–1916. 15. srpna 1945 bylo obnoveno užívání předválečné vlajky. V období od 8. září 1945 do 20. července 1949 byl oficiální název země opět změněn na Siam.\n\n\n"}
{"id": "274575", "url": "https://cs.wikipedia.org/wiki?curid=274575", "title": "Kazašská vlajka", "text": "Kazašská vlajka\n\nVlajka Kazachstánu byla zavedena po vyhlášení nezávislosti 4. června 1992. Modrá vlajka nesoucí žlutého stepního orla, slunce a při stožáru žlutý národní ornament nahradila vlajku Kazašské sovětské socialistické republiky.\n\nPrvní vlajka Kazachstánu zavedená v roce 1937 nesla dva žluté nápisy: kazašský latinkou (Qazaq SSR) a ruský cyrilicí (Казахская ССР). Nad nimi se nacházel srp a kladivo. Vlajka ze 40. let 20. století nesla opět dva nápisy, v té době již oba v cyrilici – kazašský (Қазақ ССР) a ruský (Казахская ССР). Velké žluté kladivo a srp se nacházely u stožáru. Dne 24. 1. 1953 byla zavedená sovětská vlajka s modrým pruhem v dolní části vlajky.\n\n"}
{"id": "274577", "url": "https://cs.wikipedia.org/wiki?curid=274577", "title": "Vlajka Východního Timoru", "text": "Vlajka Východního Timoru\n\nVlajka Východního Timoru je tvořena červeným listem o poměru stran 1:2 (ústava však poměr stran neurčuje), s černým žerďovým klínem s vrcholem v první třetině délky listu, překrývajícím žlutý žerďový klín s vrcholem ve středu listu. V černém klínu je bílá, pěticípá hvězda, směřující jedním cípem k hornímu rohu listu.\n\nČerná barva podle ústavy Východního Timoru představuje „tmářství, které je nutno překonat“, žlutá stopy kolonialismu v historii země, červená „úsilí za národní osvobození“ a hvězda „mír“ a „světlo, které provází“.\n\nOd 16. století byla východní část ostrova portugalskou kolonií, poté na ni získali vliv nizozemští osadníci, ale později se dostal zpět pod portugalskou nadvládu. Hranice mezi západní (indonéskou) a východní (portugalskou) části ostrova byla přesně určena až za I. světové války, v roce 1916. Historicky se tak na Východním Timoru používaly vlajky portugalské, nizozemské, indonéské nebo vlajky OSN.\n\n28. listopadu 1975 vyhlásil Východní Timor nezávislost na Portugalsku (pod názvem \"Východotimorská lidově demokratická republika\"). Večer před dnem vyhlášení nezávislosti byla na hlavním náměstí v hlavním městě Dili, před rezidencí guvernéra, slavnostně spuštěna portugalská vlajka a vztyčena vlajka nezávislého Východního Timoru. Tato vlajka byla tvořena listem s bílým pruhem u žerdi (o šířce přibližně 1/3 délky vlajky) s černou, pěticípou hvězdou a s třemi pruhy: červeným, žlutým a červeným. Vlajka (není obrázek) byla odvozena z barev levicové politické strany FRETILIN.\n\nJiž 7. prosince vyslal indonéský prezident Suharto do Dili vojska, 1. června 1976 byla země anektována a 17. července prohlášena 27. provincií Indonésie. Jednala tak na žádost východotimorské opozice z obav, že by oblast mohli ovládnout komunisté. V roce 1976 schválilo exilové vedení v australském Sydney novou vlajku (o poměru 1:2), která byla shodná s vlajkou současnou. Autorem nového návrhu byl Natalino Leitao. Vlajka byla popsána v článku č. 20 ústavy. Na území Východního Timoru používaly různé osvobozenecké skupiny své vlajky, od dubna 1998 převládala vlajka Národní rady timorského odporu (Conselho Nacional de Resistência Timorense, CNRT).\n\nČervená barva listu symbolizovala krev, prolitou meubery (obyvatele Východního Timoru se tak sami označují) za nezávislost na Portugalsku v letech 1910–1912. Černý, žerďový klín symbolizoval staletí útlaku, pověry, negramotnost a zaostalost. Bílá hvězda víru a žlutý klín oštěp svobody. Žlutá barva symbolizovala hlad a chudobu, které budou překonány.\n\n5. srpna 1998 získal podpisem nového prezidenta Habibieho Východní Timor autonomii, 5. září 1999 pak podepsal indonéský prezident dohodu o uspořádání referenda o statutu Východního Timoru. Vítězství zastánců nezávislosti vyvolalo občanskou válku a zemi převzala do dočasné správy OSN (UNTATET).\n\n12. prosince 2001 se zástupci Ústavodárného shromáždění dohodli o podobě státní vlajky a na znění příslušných ústavních článků. 22. března 2002 byla přijata ústava Demokratické republiky Východní Timor, v článku č. 15 byla potvrzena vlajka exilového vedení z roku 1976. 20. května 2002 pak byla formálně vyhlášena nezávislost.\n\n"}
{"id": "274578", "url": "https://cs.wikipedia.org/wiki?curid=274578", "title": "Syrská vlajka", "text": "Syrská vlajka\n\nVlajka Sýrie má tři vodorovné pruhy: červený, bílý a černý a v bílém pruhu dvě zelené pěticípé hvězdy.\n\nČervená barva je symbolem boje a obětí za svobodu, bílá znamená mír, černá chmurnou koloniální minulost. Dvě zelené hvězdy představovaly v době vzniku vlajky (roku 1958) dva členy (Sýrii a Egypt) Sjednocené arabské republiky.\n\nÚzemí dnešní Sýrie bylo osídleno již asi v 7. tisíciletí př. n. l., a patří tak k nejstarším kulturním oblastem ve Středomoří. V období kolem roku 2500 př. n. l. zde existovala civilizace s centrem ve městě Ebla. Poté bylo území na dávné cestě mezi Mezopotámií a Středozemním mořem často pod nadvládou cizích mocností. Postupně se zde vystřídala Chetitská říše, Asýrie, Babylonie, Persie, Arabové, Alexandr Veliký, Římané, Byzantská říše, Fátimovský chalífát, Seldžucká říše a Mamlúcký sultanát. V roce 1516 bylo území připojeno k Osmanské říši, jejíž vlajky byly prvními státními vlajkami vyvěšovanými na území dnešní Sýrie. Do roku 1844 byly vlajky Osmanské říše tvořeny červeným listem s bílým půlměsícem a bílou osmicípou hvězdou. Známa je i varianta se třemi půlměsíci (nejsou obrázky). Roku 1844 byla hvězda změněna na pěticípou.\n\nNa sklonku I. světové války byla 30. září 1918 Sýrie obsazena hášimovským vojskem z Hidžázu (dnešní Saúdská Arábie). Hidžázskou vlajku tvořily tři vodorovné pruhy (černý, zelený a bílý) a červený klín sahající do třetiny délky listu. Vlajku o poměru 2:3 (uváděn je ale i poměr 1:2) v panarabských barvách navrhl hidžázský král Husajn ibn Alí al-Hášimí. Dle jiných zdrojů tuto vlajku navrhl pracovník britského ministerstva zahraničí Sir Mark Sykes a král Husajn pouze změnil odstín červeného klínu. Barvy symbolizovaly historicky významné arabské dynastie: černá Abbásovce, zelená Fátimovce, bílá Umajjovce a červená Hášimovce.\n\nPo skončení války obsadila syrské pobřeží Francie, byl zahájen protifrancouzský odboj a 8. března 1920 bylo vyhlášeno Syrské království (nárokující si území Velké Sýrie). Vlajkou zůstala hidžázská vlajka, podle mnohých zdrojů byl ale poměr stran upraven na 1:2 a do červeného klínu přibyla bílá sedmicípá hvězda.\n\nJiž 24. července bylo syrské vojsko poraženo, hlavní město Damašek bylo obsazeno francouzským vojskem a král Fajsal I. byl přinucen odejít do Iráku (zajímavostí je, že se stal v letech 1921–1933 i tamním králem). V této souvislosti se začala užívat nová vlajka francouzského mandátního území. Ta byla tvořena světle modrým listem s uprostřed umístěným bílým půlměsícem s cípy směřujícími k vlajícímu okraji. V malém kantonu pak byla umístěna francouzská trikolora.\n\n1. září téhož roku (1920) získala Francie mandát Společnosti národů nad územím Sýrie a Libanonu. Vlajky autonomních států jsou uvedeny níže.\n\n28. června 1922 vznikla Syrská federace. Jejími členy byly autonomní státy Aleppo, Damašek a autonomní Alavitské území. Státní vlajkou se stal list o poměru 2:3 se třemi vodorovnými pruhy: zeleným, bílým a zeleným, s francouzskou vlajkou v kantonu (nyní již zabírající 1/4 listu). Koncem roku 1924 federace zanikla a vlajka se stala od 1. ledna 1925 státní vlajkou Syrského státu zahrnující území Aleppa a Damašku. Podle jiných zdrojů se francouzský kanton změnil na menší karé o velikosti 1/6 plochy listu.\n\n14. května 1930 byla, stále pod francouzským mandátem, vyhlášena Syrská republika. Vlajka o poměru 1:2 měla tři pruhy: zelený, bílý a černý. Uprostřed bílého pruhu byly tři červené pěticípé hvězdy. Vlajka byly poprvé vztyčena 1. ledna 1932 v Aleppu, oficiálně však byla zavedena až 11. června 1932 a téhož dne poprvé vztyčena v Damašku. Tři hvězdy symbolizovaly administrativní jednotky (vilájety): Damašek, Aleppo a Dajr az-Zór. Následovaly události, které měly vliv na názvy státu či jeho statut:\n\nPo celou dobu však byla zachována vlajka z roku 1932.\n\n1. února 1958 vznikla spojením Egypta a Sýrie Sjednocená arabská republika. 22. února byla zavedena vlajka vycházející z egyptské vlajky o poměru 2:3 se třemi vodorovnými pruhy: červeným, bílým a černým. Uprostřed bílého pruhu byly umístěny dvě zelené pěticípé hvězdy, symbolizující oba členy federace.\n\nVe stejné době (8. března 1958 – 26. prosince 1961) existovala (spíše na papíře) i konfederace Sjednocené arabské státy (Egypt, Sýrie a Jemen).\n\n28. září 1961 byla vyhlášena nezávislá \"Syrská arabská republika\". Po rozpadu federace byly následně znovupřijaty státní symboly z roku 1932.\n\n8. března 1963 byla po převratu strany Baas zavedena nová vlajka. Vlajka měla znovu, podle egyptského vzoru, tři vodorovné pruhy: červený, bílý a černý. Uprostřed bílého pruhu byly umístěny tři zelené pěticípé hvězdy, které symbolizovaly Egypt, Irák a Sýrii. Černá barva symbolizovala statečnost v boji, bílá šlechetnost, černá historická vítězství muslimů a zelená je tradiční barva islámu. K federativnímu spojení sice nedošlo, vlajku si však Sýrie ponechala. Irák užíval tuto vlajku v letech 1963–1991.\n\n2. září 1971 byla ustanovena Federace arabských republik (Egypt, Libye a Sýrie). Od 1. ledna 1972 byla zavedena společná vlajka o poměru 2:3, tvořená červenými, bílými a černými vodorovnými pruhy se znakem federace uprostřed. Znakem byl stylizovaný zlatý sokol, heraldicky hledící vlevo. Sokol (symbol kmene Kurajšovců, z něhož pocházel prorok Mohamed) měl na hrudi prázdný žlutý štít, který držel v pařátech stuhu s arabským textem \"Federace arabských republik\". Pod stuhou měla egyptská a libyjská vlajka ještě název svého státu. Na syrské název státu chyběl. Červená barva symbolizovala oběti v boji za svobodu, bílá mír a černá chmurnou koloniální minulost. Sýrie si vlajku ponechala i po rozpadu federace v roce 1977.\n\nPočátkem března roku 1980 zahájil na popud syrského prezidenta Háfize Asada syrský parlament debatu o změně státní vlajky. Důvodem bylo navázání diplomatických vztahů mezi Egyptem a Izraelem (Dohody z Camp Davidu). 30. března 1980 schválilo Lidové shromáždění Syrské arabské republiky staronovou vlajku z let 1958–1961. Vlajka je platná dodnes a má funkci vlaky státní, národní, válečné i obchodní.\n\nPo vypuknutí občanské války se symbolem odporu proti stávající vládě stala vlajka z let 1932–1958 a 1961–1963.\n\nTaktikou správy francouzského mandátu Sýrie a Libanonu bylo rozdělení země, podrobení a upevnění nadvlády.\n\nV roce 1920 vytvořila proto čtyři loutkové, autonomní státy: Velký Libanon, Aleppo, Damašek a Alavitské území.\n\n\n"}
{"id": "274580", "url": "https://cs.wikipedia.org/wiki?curid=274580", "title": "Vlajka Macaa", "text": "Vlajka Macaa\n\nVlajka Macaa má zelený list o poměru stran 2:3, v jehož středu je umístěný bílý stylizovaný květ lotosu se třemi listy. Pod lotosem je bílý most a pod ním vodní hladina. Nad tímto emblémem je v oblouku pět žlutých pěticípých hvězd (prostřední je o něco větší) z čínské vlajky, které připomínají, že Macao je neoddělitelnou součástí Čínské lidové republiky.\n\nVlajka Macaa se oficiálně používá od roku 1999. Před přistoupením Macaa k Číně roku 1999 používalo Macao jako jedna z portugalských kolonií oficiálně vlajku portugalskou.\n\n"}
{"id": "274581", "url": "https://cs.wikipedia.org/wiki?curid=274581", "title": "Vlajka Jižní Koreje", "text": "Vlajka Jižní Koreje\n\nVlajka Jižní Koreje, oficiálně Korejské republiky, v korejštině oficiálně nazývaná Tchägukki (태극기 / 太極旗), je tvořena bílým listem, v jehož středu se nachází tchäguk (태극) t.j. červeno-modrý symbol jin a jang ve tvaru ležaté ho písmene S (modrá část je dole a červená nahoře). V každém ze čtyř rohů se nachází jeden trigram, kombinace tří plných a přerušovaných černých, rovnoběžných čar.\n\nSymbol tchäguk odráží staletou tradici harmonie dvou protikladů jin – jang (světlo – tma, mužský aspekt – ženský aspekt, vnitřní – vnější atd.), který se odvíjí od taoismu, ale je přítomný ve všech myšlenkových směrech přítomných v Koreji – v konfucianismu, buddhismu, šamanismu, ale ne v křesťanství. \n\nBílé pozadí vlajky symbolizuje světlo a čistotu. Vyjadřuje touhu korejského národu po míru.\n\nKorejské trigramy (kwae) jsou kultovní znaky se světonázorovým obsahem. Dohromady vyjadřují kosmickou harmonii a jednotu. Je to ideál národní prosperity a univerzální pravdy, který dávají do popředí všichni Korejci.\n\nJiž na přelomu našeho letopočtu, existovaly na Korejském poloostrově první státy - např. Tři království Koreje (Kogurjo, Pekče a Silla), které byly roku 668 sjednoceny do tzv. Sjednocené Silly. Toto království roku 935 ovládl stát Korjo (odtud evropský název Korea). Ve 13.–14. století byla země po nájezdech mongolů vazalským státem dynastie Jüan. Roku 1392 vystřídala posledního krále Korja dynastie Čoson (Ri) a roku 1393 vznikl Velký čosonský stát. V letech 1636–1637 vpadli na poloostrov Mandžuové a Korea se stala čínským (Říše Čching) vazalem.\n\nKrálovská vlajka dynastie Čoson byla tvořena tmavě červeným listem s úzkým, žlutým lemem (ve zdroji je ještě další, zelený, pilovitý lem). Uprostřed byl starý žluto-bílý symbol kosmu um-yang (čínsky yin-yang), obklopený osmi trigramy. Symbol kosmu vyjadřoval dualismus vesmíru, dokonalou harmonií, rovnováhu mezi protiklady a neustálý pohyb ve sféře nekonečna.\n\nOd 17. století se země izolovala od okolního světa a až v letech 1876–1885 byla tato izolace prolomena evropskými koloniálními státy a USA. Země do té doby neužívala (neměla potřebu) žádnou národní vlajku. Absence vlajky se projevila až v roce 1876 při jednání mezi Koreou a Japonskem. Japonsko přitom ze stejného důvodu také až do roku 1870 (po více než 200 let) neužívalo žádnou vlajku. Další jednání se zahraničím, a tím i potřeba vlastní vlajky, nastala v letech 1880 a 1882 (Shufeldtova smlouva). Datum vzniku a autor korejské vlajky jsou nejasné a existuje několik variant vzniku:\n\n\nVlajka byla tvořena bílým listem, s uprostřed umístěným kruhovým, červeno-modrým piktogramem. Tento emblém obklopovaly čtyři trojice modrých trigramů. Poměr stran byl přibližně 5:6. Jiné zdroje zobrazují vlajku s poměrem 5:8 a jinými pozicemi jednotlivých trigramů, nebo s menším emblémem a obrácenými barvami na něm a zcela jinými pozicemi trigramů.\n\nBílá barva vlajky symbolizovala čistotu myšlenek a zdůrazňovala korejskou snahu o mír, právo a lidskost. Piktogram symbolizoval základní krédo buddhismu, vycházející z jednoty protikladů. Uzavřený kruh (t‘aeguk) představoval absolutno, červená (yang) a modrá (um) část představovala filozofické kategorie: duch-hmota, dobro-zlo, den-noc, muž-žena nebo klad-zápor. Trigramy (kwae) symbolizovaly nebe (horní roh), oheň (dolní roh), vodu (horní cíp) a zemi (dolní cíp). Kromě toho symbolizují světové strany, roční období apod.\n\nPo čínsko-japonské válce o Koreu a podpisu Šimonosecké mírové smlouvy byla definitivně ukončena čínská nadvláda nad Koreou a 12. října 1897 bylo vyhlášeno korejské císařství Velký Han. Státní vlajkou se stala vlajka z roku 1883, pro absenci jakéhokoli zákona se však vyobrazení vlajky (v různých vexilologických publikacích) v detailech liší. Až 19. prosince 1900 vydala korejská vláda směrnici o rozměrech. Vlajkový list měl mít rozměry 61 × 55 cm a průměr emblému byl 21 cm.\n\nPo rusko-japonské válce (1904–1905) byly v letech 1905 a 1907 uzavřeny smlouvy o japonském protektorátu Koreje. Ten byl vyhlášen 21. prosince 1905. Pro generálního rezidenta (nejvyšší japonský představitel v protektorátu) byla 14. února 1906 zavedena vlajka, která byla tvořena světle modrým listem s japonskou vlajkou v kantonu. Světle modrá vlajka (oproti zdroji je vyobrazen tmavší odstín) symbolizovala spravedlnost, krásu a filantropii. Vlajka prakticky nahradila korejskou vlajku a po jejím zrušení 22. srpna 1910 (oficiální vyhlášení anexe Koreje Japonskem) se vyvěšovala pouze vlajka Japonského císařství. Korejská vlajka byla Japonci zakázána.\n\nV letech 1919–1948 působila v Číně exilová prozatímní vláda, která užívala vlajku, jejíž podobu určoval zákon z 29. června 1942. Na bílém listu o poměru stran 2:3 byl emblém (ve tvaru obráceného písmene S) dělen vertikálně tak, že červená část byla blíže žerdi a trigramy (nyní černé) byly ve stejném postavení jako na vlajce z roku 1883 (není obrázek).\n\nPo konci II. světové války (15. srpna 1945 oznámil japonský císař Hirohito kapitulaci) obsadila severní část Korejského poloostrova Rudá armáda a jižní část armádou Spojených států amerických. V jižní části poloostrova se začala užívat tehdejší vlajka USA.\n\n15. srpna 1948 došlo v jižní části k vyhlášení \"Korejské republiky\" a začaly být vyvěšovány vlajky, vycházející z doby před japonskou okupací, zvláště z vlajky exilové vlády ale i jiné varianty (horizontální dělení emblému - horní červená nebo s opačným postavením trigramů v horním rohu a cípu). V lednu 1949 byla proto vytvořena komise pro kodifikování způsobu výroby národní vlajky. 25. ledna 1950 byla zavedena vlajka Korejské republiky v (téměř) současné podobě.\n\n21. února 1984 byly mírně změněny vzdálenosti mezi čárami trigramů a v říjnu 1997 byly upraveny barevné odstíny.\n\nZatím posledním právním předpisem týkající se korejské státní vlajky je:\n\n\nProváděcí vyhláška k tomuto zákonu (Prezidentská vyhláška č. 24425 ze dne 23. března 2013) definuje přesně odstíny barev. V systému Pantone je červená barva 186c a modrá 294c.\n\nJižní Korea se administrativně člení na jedno speciální (hlavní) město (Soul), jedno speciální autonomní město (Sedžong), šesti metropolitních měst, osmi provincií a jedné speciální autonomní provincie. Všechny tyto jednotky užívají vlastní vlajku. (galerie vlajek není kompletní)\n\n"}
{"id": "274583", "url": "https://cs.wikipedia.org/wiki?curid=274583", "title": "Severokorejská vlajka", "text": "Severokorejská vlajka\n\nVlajka Severní Koreje, oficiálně Korejské lidově demokratické republiky (zkratkou KLDR), v korejštině oficiálně nazývaná Inkong-gi (인공기 / 人共旗), je tvořena listem o poměru stran 1:2 se dvěma modrými pruhy (po jednom v horní a dolní části vlajky) a červeným pruhem uprostřed, oddělené od sebe úzkými bílými proužky. V červeném pruhu je bílé kruhové pole s červenou pěticípou hvězdou.\n\nPruhy mají šířky v poměru 6:1:22:1:6. Střed bílého kruhu je posunut do 1/3 délky vlajky blíže k žerdi. Průměr bílého kruhového pole je 4/9 výšky vlajky.\n\nPůvodně po osvobození Koreje (15. srpna 1945) se na celém poloostrově používala vlajka Tchägukki – 태극기 (dříve používaná výlučně v Jižní Koreji). Postupem času se na odlišení od jihokorejské vlajky začala používat vlajka Inkong-gi, vyjadřující jiné společenské směřování. Tato vlajka reflektuje víc sovětský styl.\n\nVlajka má vyjadřovat revoluční tradice severokorejského lidu, jejichž hlavním tvůrcem byl Kim Ir-sen (김일성). Červená barva symbolizuje vlastenectví. Modré pásy mají vyvolávat dojem hlavní myšlenky Severní Koreje – nezávislost, přátelství, mír… Bílý kruh by měl navazovat na tradiční symbol tchäguk 태극, přičemž bílá je tradiční barvou Koreje.\n\n"}
{"id": "274587", "url": "https://cs.wikipedia.org/wiki?curid=274587", "title": "Horská služba", "text": "Horská služba\n\nHorská služba nebo horská záchranná služba je obvyklý název záchranných organizací působících v některých turisticky využívaných pohořích. Některé horské služby fungují jen na dobrovolnickém principu, jiné mají profesionální pracovníky nebo jsou smíšené.\n\nPřed zimou 1934 byl v Krkonoších vytvořen samostatný záchranný sbor o šesti oddílech (oddíl hasičů, oddíl učitelů lyžování a sportovní oddíly). 12. května 1935 byla založena jednotná organizace Horské služby v Krkonoších. Pro účely pomoci turistům bylo postaveno prvních pět stanic první pomoci. Po dobu druhé světové války byla formálně činnost přerušena, fakticky však pokračovala. V září 1945 byla v Krkonoších obnovena Horská záchranná služba (HZS). V následujících letech vznikly záchranářské spolky v pohořích Jeseníky (1948), Šumava (1948), Orlické hory (1949), Beskydy (1951), Jizerské hory (1954) a Krušné hory (1955). 1. prosince 1954 vznikla jednotná celostátní Horská služba sloučením české Horské záchranné služby a slovenské Tatranské horské služby, dosavadní dobrovolné spolky byly rozpuštěny. Byly vytvořeny oblastní komise HS. V roce 1969 byla struktura horské služby federalizována na českou a slovenskou část. V roce 1993 došlo k úplnému oddělení slovenské horské služby od české. Od roku 1990 existovalo Sdružení horských služeb ČR. Jednotlivé oblasti (Šumava, Krušné hory, Jizerské hory, Krkonoše, Orlické hory, Jeseníky a Beskydy) měly jako občanská sdružení vlastní právní subjektivitu. V roce 2001 oblastní sdružení zanikla a Sdružení horských služeb ČR změnilo název na Horská služba České republiky, o. s. Občanské sdružení bylo financováno převážně z rozpočtu Ministerstva zdravotnictví ČR. Od roku 2004 převzalo garanci Ministerstvo pro místní rozvoj ČR v rámci podpory cestovního ruchu a koncem roku 2004 zřídilo novou obecně prospěšnou společnost Horská služba ČR, o. p. s., která od 1. ledna 2005 převzala odpovědnost za činnost horské služby v České republice a má podle statutu za úkol spolupracovat s dosavadním občanským sdružením. Dílčí právní úprava horské služby byla vložena v roce 2009 do zákona o cestovním ruchu, návrhy na komplexní právní úpravu horské služby jako veřejné stráže, předkládané od 90. let 20. století, byly zatím neúspěšné. Pracovníci horské služby nemají žádné kontrolní ani sankční pravomoci. Kromě poskytování první pomoci horská služba také pravidelně sleduje lavinové nebezpečí a vývoj počasí a vydává odpovídající varování. Věnuje se preventivní a osvětové činnosti. Udržuje zimní tyčové značení (a pravděpodobně i Němé značky Krkonoš), zatímco běžné turistické značení zřizuje a udržuje Klub českých turistů a v Krkonoších na základě dohody s KČT správa KRNAP.\n\nV roce 2007 působí Horská služba v Krkonoších, Jizerských, Krušných a Orlických horách, v Jeseníkách, v Beskydech a na Šumavě. Sídlo má ve Špindlerově Mlýně, úřad, zabývající se ekonomickými a personálními záležitostmi, má v Praze v Zátopkově ulici. Obecně prospěšná společnost i občanské sdružení se člení na 7 oblastí podle jednotlivých pohoří, základními jednotkami jsou okrsky.\n\nOd 15. prosince 2012 používá jednotné telefonní číslo 1210, na které není volání bezplatné, ale služba je v sítích všech českých operátorů brána jako přístup na tísňové linky.\n\nNa Slovensku počítají tradici horské záchranářské činnosti od záchranné akce v roce 1771, kdy obyvatel vsi Matejovce (a rodák ze Slezska), Jan Ondřej zv. Papirus, zahynul při hledání pokladu poblíž Zeleného plesa ve Vysokých Tatrách.\n\nRoku 1873 vznikl turistický Uherský karpatský spolek (slovensky \"Uhorský karpatský spolok\", maďarsky \"Magyarországi Kárpátegyesület\", MKE) se sídlem v Kežmarku, který určil i kvalifikaci a povinnosti horských vůdců.\n\nRoku 1913 vznikl ve Vysokých Tatrách \"Dobrovoľný záchranný komitét\".\n\nV roce 1919 byl v Bratislavě ustanoven odbor Klubu československých turistů (KČST) a ten v roce 1923 zorganizoval \"Zbor tatranských horských vodcov\", první čistě slovenskou organizaci svého druhu. Dále KČST ustavil v roce 1933 \"Združenie pre záchrannú službu\", které se v roce 1937 přeměnilo na \"Spolok záchrannej služby v Tatrách\". Ve 40. letech, v období Slovenského státu, působil ve Vysokých Tatrách Záchranársky zbor Klubu slovenských turistov a lyžiarov (KSTL).\n\n20. ledna 1950 vznikla profesionální \"Tatranská horská služba\". 10. října 1950 Úřad cestovního ruchu zřídil \"Horskou zdravotní záchrannou službu\".\n\nDalším mezníkem byl vznik jednotné československé Horské služby 1. prosince 1954. Dosavadní dobrovolná sdružení byla rozpuštěna. Tatranští pracovníci jsou však přitom začleněni do struktur správy TANAPu.\n\nV roce 1990 se rozdělila \"HS na Slovensku\", v níž zůstali dobrovolníci, od \"HS TANAPu\", v níž zůstali profesionální pracovníci. HS na Slovensku se začlenila do nově vzniklé tělovýchovné organizace \"Slovenské združenie telesnej kultúry\". V roce 1993 se v souvislosti se zánikem Československa rozděluje i horská služba.\n\nOd 1. ledna 2003 dochází k rozdělení horské služby na dobrovolnou a profesionální organizaci. Veškeré nemovitosti zůstaly občanskému sdružení, to však přišlo o všechny stálé zaměstnance. Státní příspěvková organizace Horská záchranná služba byla zřízena Ministerstvem vnitra SR na základě zákona č. 544/2002 Z. z., o Horskej záchrannej službe, a její činnost upravuje též zákon č. 129/2002 Sb., o integrovanom záchrannom systeme. Sídlí v Popradě. Novelou č. 519/2007 Z. z. byly s účinností od 1. ledna 2008 z povinnosti uhradit náklady spojené se záchrannou činností nebo s pátráním po osobě osvobozeny nezletilé a nesvéprávné osoby. Územní hranice působnosti HZS s účinností od 1. listopadu 2007 vymezuje vyhláška č. 469/2007 Z. z.\n\nVedle státní příspěvkové HZS nadále působí též občanské sdružení Horská služba (navazující na původní Horskou službu a strukturované na oblasti podobně jako HZS) a dobrovolnická Tatranská horská služba, která má asi 100 členů.\nHorská záchranná služba se člení na oblasti: \n\nNáčelníkem horské služby byl Luboš, postava z filmů Marie Poledňákové \"Jak dostat tatínka do polepšovny\" a \"Jak vytrhnout velrybě stoličku\".\n\n\n"}
{"id": "274592", "url": "https://cs.wikipedia.org/wiki?curid=274592", "title": "Odeon (rozcestník)", "text": "Odeon (rozcestník)\n\nVýraz Odeon může mít následující významy:\n\n\n"}
{"id": "274596", "url": "https://cs.wikipedia.org/wiki?curid=274596", "title": "Klinická biochemie", "text": "Klinická biochemie\n\nKlinická biochemie je interdisciplinární obor, jeden z podoborů biochemie, respektive specializované odvětví medicíny zaměřené na zkoumání základních biochemických procesů v lidském organismu z hlediska lidského zdraví resp. z hlediska léčení nemocí, popřípadě z důvodů prevence vzniku nemocí. Ke klinické biochemii také někdy bývá řazen i lékařský obor zvaný klinická hematologie, což je lékařský obor zabývající se nemocemi krve, krvetvorby apod. popřípadě i další lékařské obory. V nemocnicích se pak často setkáváme s tím, že oba obory - obor klinické biochemie a klinické hematologie mívají společné laboratorní zázemí a vybavení (oba tyto obory spolu s dalšími diagnostickými obory obvykle spadají do tzv. nemocničního komplementu).\n\n\n"}
{"id": "274597", "url": "https://cs.wikipedia.org/wiki?curid=274597", "title": "Horní Uhry", "text": "Horní Uhry\n\nHorní Uhry ( \"Felső-Magyarország\"), také zvané Horní země (\"Felvidék\"), je označení severní části Uherska, obývaného převážně slovanským obyvatelstvem, tedy především dnešního území Slovenska a Podkarpatské Rusi (která je součástí Ukrajiny). Používá se v historickém kontextu, vzhledem k faktu, že Uhersko bylo – až na Chorvatsko se Slavonií a Sedmihradsko – souvislým územím, které se nedělilo na velké autonomní celky (jako například německé, rakouské nebo české země).\n\nHorní Uhry nebo také Horní Uhersko (v minulosti často psáno s malým h; cizojazyčné názvy viz níže; částečné synonymum je \"Horní zem\") bylo v minulosti označení přibližně buď severních nebo východních částí Uherska. Podrobnosti viz níže.\n\nPojem Dolní Uhersko od poloviny 16. století označoval vždy území Uherska – bez Chorvatska, Slavonie a Sedmihradska – jiné než Horní Uhersko.\n\nHorní Uhersko:\nDolní Uhersko:\n\nNa konci středověku se pojem vyskytuje v latinských textech (jinojazyčné v Uhersku byly vzácné) v tvarech jako Hungaria Superior či Panonia Superior, předtím spíše v popisných tvarech typu \"Partes Danubio septentrionales\" („části severně od Dunaje“) či \"Partes regni superiores\" („horní části království“). Vztahují se zpravidla přibližně na hornaté území na severu Uherska, tedy přibližně území dnešního Slovenska a pohoří v severním dnešním Maďarsku. V případě popisných tvarů je sporné zda je lze podřadit pod Horní Uhersko jako ucelený termín.\n\nNa takto vymezeném území jako celku sídlili převážně Slováci (vedle ostatních etnik) a bylo nazýváno různými obměnami jména Slovensko či Slovanská země (poprvé doloženo v němčině jako \"Windeschen landen\" a \"Windenland\" v 1. čtvrtině 15. století).\n\nV tomto období pojem Horní Uhersko označoval buď:\nPojem Dolní Uhersko označoval v obou významech zbývající Uhersko.\n\nOd poloviny 16. století do začátku 18. století, tedy v době, kdy jednak Uhersko bylo připojeno k habsburské říši (tzv. Královské Uhersko) a jednak Turci obsadili velkou část dnešního Maďarska, měl tedy pojem dva významy:\n\n\nI) V tomto období obdobně rozlišujeme především tyto dva významy (tentokrát oba pouze v geografickém smyslu):\n\n\nII) Grosses vollständiges Universal-Lexicon Aller Wissenschafften und Künste, 64svazková známá dobová encyklopedie napsaná v 30. a 40. letech 18. století (převážně jako kompilace jiných starších zdrojů), ve svazku 49 v hesle \"Ungarn\" však uvádí jakousi kombinaci z dělení 1) a 2); jednotlivé stolice dělí mezi Horní a Dolní Uhersko takto:\nRozdíl oproti 1) je tedy v přeřazení západního Slovenska do Horních Uher. Je však třeba dodat, že dále ve stejném hesle o Uhersku (sloupec 1352) se najednou píše, že Banská Štiavnica je „největší na stříbro bohaté město v Dolním Uhersku“ a „nejkrásnější důlní město v Dolním Uhersku“ je Banská Bystrica, což přímo odporuje úvodnímu dělení v hesle.\n\nOd poloviny 19. stol. již pojem zpravidla měl jen význam jako felvidéki ve významu b), od konce 19. století případně i jako felvidéki ve významu c)\n\n\n"}
{"id": "274598", "url": "https://cs.wikipedia.org/wiki?curid=274598", "title": "Kortikoidy", "text": "Kortikoidy\n\nKortikoidy jsou syntetické chemické látky, které mají stejnou strukturu jako hormony z kůry nadledvin – kortikosteroidy. Jejich účinek je široký a hlavní využití v medicíně je tlumení imunitního systému na mnoha úrovních, a mohou tak tedy zablokovat silnou autoimunitní či alergickou reakci, například u astmatu nebo u atopického ekzému.\nPojem kortikoidy se někdy nesprávně používá pro označení kortikosteroidů. Mělo by platit:\n\nPodobně jako všechny léky, můžou mít i kortikoidy nežádoucí vedlejší účinky, které se ale nemusí objevit u každého:\n\n\n\n"}
{"id": "274601", "url": "https://cs.wikipedia.org/wiki?curid=274601", "title": "Letiště Řešov-Jasionka", "text": "Letiště Řešov-Jasionka\n\nLetiště Rzeszów-Jasionka (, , kód IATA: RZE, kód ICAO: EPRZ) je mezinárodní letiště ležící 10 km od centra Řešova u vesnice Jasionka. Letiště bylo v Polsku v roce 2006 v počtu přepravených pasažérů na 7. místě. Letiště má moderní vzletovou a přistávací dráhu dlouhou 3200 metrů, která je po varšavském letišti Frédérica Chopina druhou nejdelší v Polsku.\n\nPrvní dráha letiště vznikla už v roce 1940 během německé okupace. Dráhu o délce 1200 m a šířce 40 m zde zřídila německá vojska pro svoje účely. V roce 1944 ho obsadila sovětská vojska, ale Němci, kteří ho opouštěli, ho celé zničili. V roce 1949 bylo na popud Oddělení civilního letectví Ministerstva komunikací Polska založeno nové civilní letiště.\n\n\n"}
{"id": "274604", "url": "https://cs.wikipedia.org/wiki?curid=274604", "title": "Phil O'Donnell", "text": "Phil O'Donnell\n\nPhillip O’Donnell (*25. březen 1972, Bellshill, Velká Británie – 29. prosinec 2007, Wishaw, Velká Británie) byl skotský fotbalový záložník.\n\nPrvní ligové kroky udělal O’Donnell v týmu Motherwell FC, se kterým dokázal vyhrát Skotský pohár a byl zvolen nejlepším mladým hráčem ve skotské lize. Jeho výkonů si všimlo vedení slavnějšího Celtic Glasgow a v roce 1994 jej angažovalo do svého týmu, kde vydržel následujících 5 let. Po těchto pěti letech odešel hrát poprvé mimo Skotsko a to do anglického Sheffield Wednesday FC. Zde však za 4 sezony odehrál pouze 20 zápasů a byl uvolněn jako volný hráč v roce 2003, kdy Sheffield sestoupil do nižší soutěže. Phil se vrátil do Motherwellu, kde hrál až do konce roku 2007. Vysloužil si zde i přezdívku \"Strýček Phil\", jelikož hrál ve stejném týmu, jako jeho synovec David Clarkson.\n\nPhil za skotskou reprezentaci odehrál jeden zápas, za výběr do 21 let odehrál utkání 8.\n\nO’Donnell zkolaboval během zápasu proti Dundee United FC pět minut před tím, co měl být střídán. Oživovací pokusy trvaly přímo na hřišti něco okolo pěti minut, než byl přenesen do připravené sanitky, která ho převezla do nemocnice v Wishaw. V 17:18 toho dne byl prohlášen za mrtvého. Bylo mu 35 let, měl ženu a čtyři děti. Příčinou smrti bylo selhání srdce.\n\nPo jeho smrti přicházely do Motherwellu lítostné dopisy i od fanoušků z Koreje, Ukrajiny, přišly i dopisy od fanoušků klubu Sevilla FC, kde v létě 2007 stejným způsobem zemřel fotbalista Antonio Puerta. Většina zápasů skotské ligy byla zrušena, v jiných se držela minuta ticha, stejně tak i v lize anglické. Skotský útočník James McFadden uctil jeho památku vstřelením branky a vztyčením prstu k nebi při zápasu anglické Premier League mezi Evertonem a FC Middlesbrough. Ředitel Sevilla FC Ramon Rodríguez Monchi projevil lítost nad touto ztrátou a řekl, že jeho klub bude Motherwellu pomáhat, jak jen to půjde, jelikož si nedávno prožil stejnou tragédii.\n"}
{"id": "274607", "url": "https://cs.wikipedia.org/wiki?curid=274607", "title": "Železniční trať Otrokovice–Vizovice", "text": "Železniční trať Otrokovice–Vizovice\n\nTrať Otrokovice - Vizovice (v jízdním řádu pro cestující trať č. 331) je jednokolejná neelektrizovaná železniční trať o délce 25 km ve Zlínském kraji. V úseku Otrokovice - Zlín střed se jedná o dráhu celostátní a v úseku Zlín střed - Vizovice o dráhu regionální. Je to jediná železniční trať procházející krajským městem Zlín a je začleněna do systému Zlínské integrované dopravy.\n\nKoncese na výstavbu trati Otrokovice - Vizovice byla podepsána 24. září 1898 a po dokončení výstavby byl veřejný provoz této lokálky zahájen již 8. října 1899. Provoz na trati zajišťovala na účet vlastníka společnost KFNB. Po zestátnění KFNB v roce 1907 zajišťovala provoz společnost c. k. Rakouské státní dráhy (kkStB) a po roce 1918 pak Československé státní dráhy. Lokálka však byla stále v soukromých rukou. Majoritní podíl akcií této trati získal koncern Baťa a 1. srpna 1931 byla přejmenována na společnost s názvem Otrokovicko-zlínsko-vizovická dráha (OZVD).\n\nDne 21. května 1937 získala OZVD koncesi na výstavbu prodloužení této trati z Vizovic do Horní Lidče. Stavba prodloužení byla ihned zahájena, ale vzápětí přerušena vypuknutím 2. světové války. Po skončení války byla výstavba nové trati obnovena, ale 17. února 1951 však Ministerstvo dopravy nedokončenou stavbu definitivně zastavilo. Po části tehdy nerealizované trati vede dnes cyklostezka.\n\nPo roce 2000 se záměr na prodloužení trati, tentokrát do Valašské Polanky, objevil v krajem objednané studii \"Rozvoj kolejové dopravy ve Zlínském kraji\" (2004) i v návrhu zásad územního rozvoje Zlínského kraje (2008), avšak obce v připomínkovém řízení vyjadřovaly i obavy a nesouhlas. Podle navrhovaného řešení má nová železniční trať Vizovice - Valašská Polanka v maximální míře využít drážní těleso v úseku Vizovice - Pozděchov vybudované v letech 1934 - 1951.\n\nOd roku 2013 jezdí na trati nové soupravy typu RegioShark.\n\nV roce 2015 schválilo ministerstvo dopravy projekt elektrizace celé trati a její zdvojkolejnění v úseku mezi stanicemi Otrokovice a Zlín střed. Práce by po vypracování projektu měly započít v roce 2020. Po jejich realizaci by se měl provoz na trati zvýšit na jeden osobní vlak každých 15 minut a jízdní doba mezi Otrokovicemi a Zlínem by se měla snížit na 12 minut, čehož bude dosáhnuto mj. i zrušením zastávek Zlín-U mlýna a Zlín-Louky, jejichž obsluhu bude zajišťovat MHD.\n\n\n\n\n"}
{"id": "274611", "url": "https://cs.wikipedia.org/wiki?curid=274611", "title": "Společná korejská vlajka", "text": "Společná korejská vlajka\n\nSpolečná korejská vlajka je neoficiální vlajka užívaná k reprezentaci celé Koreje v případech, kdy se Severní Korea a Jižní Korea zúčastňuje sportovních soutěží jako sjednocený tým a odtud přeneseně jako obecný symbol opětovného sjednocení Koreje. Skládá se z modré siluety Korejského poloostrova spolu s ostrovem Čedžu na jihozápadě na bílém pozadí.\n\nDiskuse o společném sportovním týmu obou Korejí probíhají již od 60. let 20. století. Jednání však až do roku 1990 nebyla úspěšná. Před Asijskými hrami v Pekingu v roce 1990 byla představena vlajka, tvořená bílým listem s modrou siluetou Korejského poloostrova a ostrova Čedžu. Vlajka byla navržena v roce 1985 etnickými Korejci v Japonsku. Oficiálně byla tato vlajka poprvé použita na Mistrovství světa ve stolním tenise v roce 1991 v japonské Čibě, kde oba státy soutěžily jako jeden tým. Výpravy obou států šly pod společnou vlajkou na těchto akcích:\n\n\nSpolečná vlajka se naopak neobjevila např. na Letních olympijských hrách v Pekingu v roce 2008, kde obě země vystupovaly odděleně.\n\nNa Asijských hrách v roce 2002 byla na vlajku, k dohodnutému vzhledu z roku 1990, přidána silueta jihokorejského ostrova Ullung-do který leží asi 120 km na východ od Korejského poloostrova v Japonském moři.\n\nV roce 2003 se na Asijských hrách objevilo na vlajce (spolu se siluetou ostrova Ullung-do) i souostroví Tokdo, které je předmětem teritoriálního sporu mezi Jižní Koreou a Japonskem.\n\nV roce 2006 byly na Olympijských hrách v Turíně na společnou vlajku přidány ještě siluety dvou skalisek Ie-odo (), nacházející se asi 150 km na jihozápad od jihokorejského ostrova Čedžu. Skaliska jsou předmětem sporu mezi Jižní Koreou a Čínou. Není obrázek.\n\nNa zimních olympijský hrách v jihokorejském Pchjongčchangu sice korejští sportovci, po protestu Japonska, nastupovali s vlajkou bez siluet sporných území, severokorejské roztleskávačky v hledišti však používaly vlaječky se siluetami Ullung-do, Tokdo i Ie-odo.\n\n"}
{"id": "274613", "url": "https://cs.wikipedia.org/wiki?curid=274613", "title": "Rieský kráter", "text": "Rieský kráter\n\nRieský kráter nebo jednoduše Ries [rís] (německy \"Nördlinger Ries\") je impaktní kráter v Bavorsku při hranicích s Báden-Württemberskem, asi 100 kilometrů severozápadně od Mnichova. Má průměr asi 24 kilometrů, je hluboký až 200 metrů a vznikl zhruba před 14,5 milióny let dopadem asteroidu. Dříve byl považován za útvar sopečného původu; teorie vzniku v důsledku dopadu asteroidu byla definitivně potrvrzena roku 1960.\n\nRieský asteroid měřil v průměru pravděpodobně asi 1 kilometr. 36 kilometrů jihozápadním směrem leží daleko menší Steinheimský kráter jejž vytvořil úlomek asteroidu o průměru asi 100 metrů. Je možné, že oba vnikly do atmosféry Země společně, že těleso, jež dopadlo u Steinheimu bylo satelitem většího tělesa (asteroidu), jenž dopadl v Riesu.\n\nRieský asteroid po dopadu pronikl povrchovými vrstvami slínu a vápence a vnikl do krystalických vrstev v hloubce přes 600 metrů. Jeho nárazem došlo k roztavení hornin; ty byly následně vymrštěny vzhůru a ve vzduchu zchladly v podobě tektitů, kousků zeleného skla kapkovitých tvarů. Ty jsou dodnes nalézány jako vltavíny; jejich naleziště v jižních Čechách leží asi 250 kilometrů východním směrem. Po svém vzniku se Ries zaplnil vodou a stal se jezerem, to se však v průběhu dalších dvou miliónů let zaneslo usazeninami a zaniklo. Dnes je kotlina odvodňována řekou Wörnitz (s přítokem Eger) do Dunaje. \n\nCelý kráter má typicky okrouhlý tvar podobný šestiúhelníku se zaoblenými vrcholy. Nejzřetelněji je okraj kráteru zachován na jihu až jihozápadě, kde se zalesněný oblouk zvedá až 200 metrů nad dno kotliny. Středem Rieského kráteru prochází Švábská tektonická linie, jež je v jeho západní části velmi dobře patrná. Na vyschlých usazeninách dřívějšího jezera leží řada sídel, největší je ve středověku založené město Nördlingen. Kráter patří k nejlépe prostudovaným tohoto druhu v Evropě.\n"}
{"id": "274616", "url": "https://cs.wikipedia.org/wiki?curid=274616", "title": "Vercors", "text": "Vercors\n\nVercors je pohoří nacházející se ve Francii v departementech Isére a Drôme. Masiv je vápencový a svou svérázností je v rámci francouzských alp ojedinělá. Nejvyšším vrcholem je Grand Veymont (2341 m). Oblast Vercors je symbolem za hnutí odporu proti německé říši za druhé světové války. Svůj pseudonym si podle ní zvolil spisovatel Jean Bruller.\n\nJedná se o vápencovou náhorní planinu vyzdviženou do průměrné výšky 1500 metrů. Ta je rozdělena mnoha vodními toky do hlubokých kaňonů (Combe Laval, Engins, Nan nebo Bourne). Celá oblast je velmi vyhledávána speleology pro své krasové planiny, jež jsou pokryty četnými závrty, škrapy či jeskyněmi. Voda zde ve vyvěračkách vyhlubuje hluboké propasti či soutěsky.\n\nGeomorfologicky se pohoří dělí na dvě části. Vyhledávanější je centrální část, kde se nalézají nejvyšší vrcholy. Druhá, méně známá a tudíž ne tolik nepopulární je západní část pohoří. Na jihu masivu leží jistě nejpohlednější hora pohoří a jeho symbol - Mont Aiguille (2086 m). Poblíž města Die se nabízejí jedinečné scenérie v Cirque d´Archiane.\n\n\nSvětově proslulé propasťovité jeskyně Gouffre Berger se nacházejí právě v masivu Vercors na planině Sornin. Ještě po druhé světové válce byl největší z propastí svou hloubkou -1141 m označována za nejhlubší na světě.\n\nNa ploše 135 000 ha byl v roce 1970 vyhlášen přírodní park \"Parc naturel regional du Vercors\". Původní horskou, divokou přírodu zde chrání přísné předpisy, které zakazují jakýkoli zásah člověka i třeba stavby turistických chat.\n"}
{"id": "274617", "url": "https://cs.wikipedia.org/wiki?curid=274617", "title": "Ruská vlajka", "text": "Ruská vlajka\n\nVlajka Ruska je trojbarevná trikolóra tvořená třemi vodorovnými pruhy se stejnou šířkou bílé, modré a červené barvy. Vlajka má poměr stran 2:3.\n\nV 19. století přebírala slovanská národní hnutí symboliku Ruska, jediného tehdy samostatného slovanského státu, a barvy ruské vlajky, bílá, modrá a červená začaly být tehdy považovány za panslovanské barvy.\nNa ruské vlajce je jednotlivým barvám přisuzován následující význam:\n\nTyto barvy patřily původně Moskvě.\n\n\nDo začátku 17. století Rusko nemělo jednotnou státní vlajku. Počátky jejího vzniku se datují do období cara Alexeje I., kdy v roce 1668 byla vypuštěna první vojenská loď Orel.\n\nNizozemský stavitel lodě se obrátil na šlechtickou dumu s prosbou, aby jeho loď mohla plout na palubě s nizozemskou vlajkou, tak jak to bývalo zvykem u lodí z jiných zemí. Car na jeho prosbu odpověděl kladně, dokonce se jí nechal inspirovat. Po návštěvě západní Evropy se rozhodl zavést obměnu nizozemské vlajky jako civilní vlajku pro ruské lodě.\n\nByla to horizontální bílo-modro-červená trikolóra, která byla vybraná na základě výběru Alexeje I.. Tato vlajka byla oficiálně uznaná v roce 1799. Právě tyto barvy měly symbolizovat ruské národní barvy, které byly zastoupené i ve znaku Moskvy. Bílo-modro-červená trikolóra jak píše Alexander Putjatin ve své práci \"O ruské národní vlajce\" se stala \"„historicky první státní vlajkou v dějinách Ruska“\". Od této chvíle měla velký vliv na ostatní východoevropské země, které se v 19. století obracely k Rusku o pomoc v národně-osvobozovacích povstáních. Od té doby se tyto barvy nazývají panslovanskými barvami.\n\nRuští historici zastávají několik názorů na původ ruské státní vlajky:\n\nPoprvé v dějinách Ruska byla carská standarta Ruského impéria Petra I. tzv. vlajka moskevského cara vztyčená 6. srpna 1693 během jeho plavby po Bílém moři.\n\nVe středu bílo-modro-červené trikolóry byl umístěný zlatý dvojhlavý orel. Tato vlajka se od té doby používala jako námořní vlajka Ruska a také jako státní vlajka Ruského impéria.\n\nV letech 1699–1700 Petr I. vypracoval nové varianty vojensko-námořní vlajky. Dne 20. ledna 1705 vydal zákon, podle kterého byli všichni obchodníci povinni se svými obchodními loděmi plavat pod bílo-modro-červenou ruskou trikolórou. Tato vlajka se na vojenských lodích používala do roku 1721, kdy ji nahradila Ondřejská vlajka. Stará trikolóra se stala vlajkou občanských soudů v Ruském impériu. Symbolika barev státní vlajky Ruska byla podobná dnešní. Bílá symbolizovala svobodu, modrá Bohorodičku a červená absolutismus.\n\nJiné vysvětlení barev vlajky bylo následující:\n\nPo únorové revoluci byla ustanovená Prozatimní vláda. Dne 1. září 1917 (podle juliánského kalendáře 14. září) v Rusku vyhlásili demokracii a vznikla republika.\n\nBěhem revoluce se rozšířilo použití červené vlajky, ale jen na krátkou dobu. Od 25. dubna 1917 byla státní vlajkou Ruské republiky znovu ruská trikolóra, a to až do dubna roku 1918.\n\nV roce 1918 byla oficiálně zavedená červená vlajka s iniciálami RSFSR. Po Říjnové revoluci roku 1917 komunisté zrušili všechny předcházející vlajky a místo nich zavedli červenou vlajku pro celý Sovětský svaz.\n\nDne 9. ledna 1954 byla zavedena nová ruská vlajka. Šlo o vlajku SSSR doplněnou modrým pruhem.\n\nOpětovně byla ruská zástava zavedena dne 22. srpna 1991, kdy ji schválil Nejvyšší Sovět RSFSR. Poprvé byla vztyčena na kupoli Senátního paláce Moskevského kremlu 25. prosince 1991. V roce 1993 byl upraven poměr stran a odstín barev.\n\n"}
{"id": "274621", "url": "https://cs.wikipedia.org/wiki?curid=274621", "title": "Petr Štěpánek (herec)", "text": "Petr Štěpánek (herec)\n\nPetr Štěpánek (* 2. října 1948 Praha) je český herec, syn českého herce Zdeňka Štěpánka, bratr herce Martina Štěpánka, herečky Jany Štěpánkové (dcery Eleny Hálkové, první manželky Zdeňka Štěpánka) a režisérky Kristiny Taberyové.\n\nJeho první manželkou byla herečka ND Regina Rázlová. Jeho druhou manželkou pak filmová režisérka Vlasta Janečková († 2012). Třetí chotí je česká herečka Zlata Adamovská.\n\nHerectví studoval na pražské DAMU v letech 1966 až 1970. Ještě v době studií hostoval v Divadle Na zábradlí a v Národním divadle. Do stálého angažmá v Národním divadle nastoupil v roce 1970.\n\nTento gymnaziální spolužák herce Jaromíra Hanzlíka je považován za výrazného představitele kladných hrdinů, pohádkových princů a charakterních postav, muž hezkého znělého hlasu, významný činoherní i muzikálový a operetní herec. Jeho filmová prvotina byla balada \"Údolí včel\" z roku 1968. Větší roli si zahrál ve filmu \"Tajemství velikého vypravěče\", kde ztvárnil Alexandra Dumase mladšího. Štěpánek je nejvíce znám z pohádek a dětských filmů, hrál například ve \"Zlatovlásce\" nebo televizním seriálu \"Záhada hlavolamu\". Můžeme ho spatřit v detektivních rolích v seriálech \"30 případů majora Zemana\" a \"Dobrodružství kriminalistiky\". V lékařském prostředí se pohybuje v seriálech \"Nemocnice na kraji města po dvaceti letech\" nebo \"Ordinace v růžové zahradě\". Jeho hlas je možné zaslechnout ve filmech \"Sandokan (Sir William Fitzgerald)\" a \"Princ Bajaja\" (1971). Hrál také v seriálu \"Ohnivý kuře\" (2016-2017).\n\n\n"}
{"id": "274625", "url": "https://cs.wikipedia.org/wiki?curid=274625", "title": "Manuel I. Portugalský", "text": "Manuel I. Portugalský\n\nManuel I. Portugalský (31. května 1469, Alcochete – 13. prosince 1521, Lisabon), známý pod přídomkem Šťastný nebo také Veliký, byl mezi lety 1495–1521 čtrnáctým portugalským králem a pátým z dynastie Avizů. Období jeho vlády je považováno za vrcholnou éru portugalských dějin, kdy Portugalské království díky objevení námořní trasy do Indie (1497–1499) a následnému vzniku asijské obchodní říše (tzv. Estado da Índia, tedy Portugalská Indie) (1505) z ekonomického a ideologického hlediska nakrátko zaujalo čelní postavení mezi evropskými křesťanskými monarchiemi.\n\nVedle toho došlo za jeho vlády k objevení celé řady mimoevropských regionů, především pak Brazílie (1500), a portugalská říše se tak od počátku 16. století jako první impérium v dějinách rozložila na čtyřech kontinentech. Manuel byl pokládán za jednoho z nejbohatších evropských panovníků své doby a bohatství, přepych a sebevědomí jeho dvora bylo vyjádřeno v autochtonním portugalském pozdněgotickém uměleckém stylu, tzv. manuelském slohu (\"manuelino\"), jenž je pojmenován právě po něm.\n\nManuel byl celkově až devátým potomkem portugalského infanta Ferdinanda (Fernanda), vévody z Beji a Viseu a adoptivního syna Jindřicha Mořeplavce, a Beatrix Portugalské, vnučky portugalského krále Jana I. Tato skutečnost z něj rozhodně nečinila možného pretendenta trůnu. Přesto na něj v důsledku předčasných úmrtí pěti svých bratrů, svého bratrance a švagra v jedné osobě Jana II. a jeho syna Alfonse nakonec usedl. Tato souhra náhod jej utvrdila v tom, že je k vládě nezvratně vyvolen Bohem. O tom mělo koneckonců vypovídat i jeho jméno – \"Emanuel\" znamená „Bůh s námi“. Svoji výlučnost si utvrdil během dospívání skrze své vychovatele, kteří byli spojeni s řádem františkánů observantů. Spiritualita této kongregace, jež vycházela od mystika Jáchyma z Fiore, Manuela silně ovlivnila.\n\nPo vraždě svého otce Ferdinanda (1470) i staršího bratra Dioga (1484), kterého v královském paláci v Setúbalu kvůli účasti na protistátním spiknutí probodl dýkou sám král Jan II., zdědil Manuel tituly vévody z Viseu a Beji, pána z Covilhã a Vily Viçosy, konetábla (tj. nejvyšší velitel království), hlavního pohraničního velitele (\"fronteiro-mor\") regionu Entre Tejo e Guadiana a „guvernéra a administrátora“ Kristova řádu. Ten byl již od dob Jindřicha Mořeplavce spojen s panovnickým rodem a jeho zdroje sloužily k financování portugalských zámořských plaveb. Na plachtách portugalských korábů se v důsledku toho objevoval kříž Kristova řádu. Kromě toho Manuel zdědil i správu Azorských ostrovů a Madeiry, které v roce 1497 včlenil do majetku Koruny. Stal se tak náhle jedním z nejvlivnějších portugalských šlechticů.\n\nKrál Jan II. jej oprávněně považoval za čelného reprezentanta vysoké šlechty, jejíž moc se po celou svoji vládu snažil potlačit, a proto ho po smrti svého jediného legitimního syna Alfonse (1491) dlouho odmítal uznat za následníka trůnu. Místo toho prosazoval kandidaturu svého nemanželského syna Jiřího z Lancasteru, mistra řádu sv. Jakuba Staršího a administrátora řádu z Avisu. Pro odpor původem katalánského papeže Alexandra VI., tzv. \"Katolických Veličenstev\" Ferdinanda Aragonského a Isabely Kastilské a vlastní manželky Leonory, jež byla Manuelovou sestrou, se mu to však nepodařilo. Proto roku 1493 Manuela oficiálně prohlásil svým adoptivním synem a nástupcem. Roku 1495 zemřel v Alvoru v nejjižnější portugalské provincii Algarve (podle některých názorů byl otráven svými odpůrci) a na trůně jej vystřídal právě mladý Manuel.\n\nManuelova vnitřní politika je charakterizována dotvořením absolutistické a centralistické monarchie, kterou začal budovat Jan II. Manuel se však na rozdíl od svého předchůdce rozhodl kráčet cestou spolupráce a porozumění s předními šlechtickými rody. Proto ty jejich příslušníky, kteří v obavě o svůj majetek a život v 80. letech a první polovině 90. let 15. století hledali bezpečí v sousedním Španělsku, povolal již v letech 1495–1496 zpět do země, ale současně je připoutal ke dvoru. Tím je do značné míry zbavil reálné politické moci, a proto si mohl během své vlády dovolit svolat kortesy (zemský sněm) pouze čtyřikrát, z toho třikrát v Lisabonu. K tomu přispěl i fakt, že disponoval dostatkem financí díky rozvoji obchodu s Indií.\n\nKrálova hlavní zásluha však tkví především ve velkolepé reformě soudnictví, mnohých státních orgánů a institucí a také některých oblastí veřejného života, díky čemuž prakticky sjednotil dosud rozdělenou zemi. Již na kortesech konaných v Montemor-o-Novo (1495) prosadil reorganizaci justice, která spočívala v posílení a centralizaci soudní moci. V letech 1512–1521 pak prostřednictvím celkově druhého a tentokrát již vytištěného portugalského zemského zákoníku nazvaného \"Manuelova nařízení\" (tzv. \"Ordenações Manuelinas\") podřídil městské soudy Koruně a vedle dvou nejvyšších soudů (tzv. \"Casa da Suplicação\" a tzv. \"Casa do Cível\") vytvořil ještě královský soud (tzv. \"Desembargo do Paço\").\n\nZasadil se také o reformu již poměrně zastaralých městských výsad (tzv. \"forais\") (1497–1498), byť nebyla geograficky úplná a stranou zůstaly i mnohé administrativní a právní otázky, a o o vydání \"Řádu pro úředníky městysů, měst a míst v těchto královstvích\" (1502). Následovalo nařízení sjednocující míry a váhy, které usnadnilo kupcům jejich aktivity (1502). Poté bylo v letech 1502–1504 zreformováno univerzitní školství a v roce 1512 byla realizována daňová reforma. Pozitivních proměn se v letech 1507−1508 dočkalo také vojsko, když byly vytvořeny stálé oddíly (tzv. \"companhias de ordenança\").\n\nSnahy o dosažení politické, ekonomické, kulturní a náboženské unifikace a prosazení rasové čistoty byly ke konci 15. století patrné jak na území Španělska, tak Portugalska. Obětí těchto tendencí se nevyhnutelně stali židé a muslimové, kteří byli na Iberském poloostrově nazýváni Maurové. V roce 1492 museli židé v případě odmítnutí křtu opustit Španělsko. Muslimy stihl stejný osud až v letech 1502–1525, neboť \"Katolická Veličenstva\" až do jejich povstání v Granadě (1501) ctila jejich právo na vyznávání Prorokovy víry, které jim zaručila po obsazení Granady a ukončení reconquisty v roce 1492. Asi třetina z nich, tedy okolo 150 000, zamířila do sousedního Portugalska. Tamější král Jan II. je sice přijal, avšak až po zaplacení poplatku a pouze na omezenou dobu 8 měsíců. Výjimku představovali schopní řemeslníci, kteří mohli zůstat trvale. Zbytek musel po uplynutí zmíněné lhůty ze země odejít, nebo se nechat pokřtít. V opačném případě byli zotročeni. Zhruba 2000 násilně pokřtěných židovských dětí odloučených od jejich rodičů nechal král roku 1493 exportovat na ostrov sv. Tomáše, který se potýkal s nedostatkem kolonistů. Jejich potomci tam žijí dodnes.\n\nManuel si byl velmi dobře vědom mimořádné hodnoty, kterou židé pro stát měli. Vždyť se mezi nimi nalézali odborníci z řad lékařů, právníků, řemeslníků, obchodníků, matematiků, astronomů či kartografů. Proto je po svém nástupu na trůn neprodleně osvobodil z otroctví. Koncem roku 1496 se však situace výrazně změnila. Vzhledem k tomu, že král Manuel usiloval o sňatek se španělskou infantkou Isabelou Aragonskou, jež byla dědičkou obou v roce 1474 ve Španělsko Spojených státních útvarů, tedy Kastilie a Aragonie, musel přistoupit na požadavek \"Katolických Veličenstev\" spočívající ve vyhoštění všech židů a muslimů, nebo jejich křtu. V opačném případě by nemohl dál snít svůj sen o jednotné iberské monarchii pod portugalským vedením, kterým se portugalští panovníci zaobírali již od 70. let 15. století, kdy Alfons V. ve vojenské kampani (1474–1479) usiloval o kastilskou korunu.\n\nPortugalský panovník proto v prosinci 1496 stanovil desetiměsíční lhůtu, do jejíhož uplynutí měli příslušníci obou výše zmíněných komunit buď přijmout křest a nebo opustit portugalské území. Nemalá část z nich nakonec díky záměrnému uzavření všech přístavů s výjimkou lisabonského zvolila první možnost a stala se tzv. novými křesťany. Z muslimů se zase stali tzv. moriskové. Přesto zemi opustil poměrně vysoký počet židů a Portugalsko tak přišlo o značnou část ekonomicky nejsilnější vrstvy obyvatelstva, což ho do budoucna negativně poznamenalo, a to nejen v hospodářské, ale také v kulturní a vědecké rovině. Ti, kteří zůstali, se nicméně až do roku 1534, tedy do období vlády bigotního katolíka Jana III., těšili ochraně ze strany Koruny, která je bránila před diskriminací. Důvody byly pochopitelně ekonomického rázu.\n\nManuel se považoval za člověka vyvoleného Bohem k uskutečnění velkých činů, jaké svět od dob starých Řeků a Římanů nespatřil. Jako správný křesťan se domníval, že jeho úkolem je především vykořenit moc stoupenců islámu a vybudovat univerzální křesťanské impérium přesně v intencích \"království Ducha svatého\", o kterém ve 12. století kázal cisterciácký mnich Jáchym z Fiore. Současně věřil, že toto impérium bude onou \"Pátou říší\" z Danielova proroctví, jež se nalézá ve Starém zákoně. Tyto ideje byly podpořeny i symbolicky – královým osobním emblémem byla tzv. armilární sféra, vlastně navigační přístroj v podobě Zeměkoule, který vyjadřoval univerzální charakter portugalské říše, jež se rozprostírala na významné části tehdejšího známého světa. Manuelovo mesianistické přesvědčení s ním však sdílel jen úzký kruh jeho rádců, především státní sekretář Duarte Galvão, Martinho de Castelo Branco nebo františkánský mnich a biskup ze Ceuty Henrique de Coimbra.\n\nVůči orientálním vládcům vystupoval Manuel od roku 1499 v souladu s výše řečeným z pozice \"„Pána conquisty, mořeplavby a obchodu s Etiopií, Arábií, Persií a Indií“\", tedy svrchovaného suveréna. Jako takový od nich každoročně vybíral vazalské poplatky (tzv. \"páreas\"). Je zde patrný zřejmý rozdíl mezi portugalskou praxí na Východě a španělským postupem v Americe, neboť španělský král indiánské panovníky nikdy neuznal. Proto se také neváhal prohlásit \"„králem Indií“\", zatímco portugalský král tento titul ve vztahu k Východní Indii (tj. Asii) nikdy nepřijal. Místo toho se asi od roku 1506 zabýval myšlenkou, že by se začal titulovat jako \"„císař Orientu“\" (ve smyslu „krále králů“). Manuel se však zřejmě rozhodl počkat na obsazení Jeruzaléma, kde plánoval svoji korunovaci. Svatého města křesťanů se ale portugalské síly nikdy nezmocnily a navíc se v křesťanském civilizačním a kulturním prostoru nejednalo o tradiční titulaturu, takže ji nakonec nikdy nepřijal. Jako císař však alespoň \"de facto\" skutečně vystupoval a první indický místokrál Francisco de Almeida v roce 1505 neváhal prohlásit, že „doposud žádný vládce neměl takové právo nazývat se císařem“, jako právě král Manuel I.\n\nÚspěchu proti muslimským zbraním mělo být dosaženo s pomocí křesťanských spojenců. Ve Středomoří Manuel spoléhal především na Benátskou republiku a johanity. V Asii měl jeho mesianistické ideje uvést do praxe v boji s Mamlúckým sultanátem s centrem v Egyptě indický guvernér Afonso de Albuquerque. Spolupracovat měl jednak s šíitským perským šáhem, jednak s hinduistickým vládcem říše Vidžajanagar a jednak s tzv. knězem Janem, bájným křesťanským vladařem, jehož říše byla od 20. let 14. století umísťovaná do dnešní Etiopie a portugalští námořníci ji toužebně vyhlíželi již od samého počátku éry zámořských objevů ve 20.–30. letech 15. století. Diplomatická jednání s perským šáhem však selhala, stejně jako vyzněly do ztracena kontakty s Vidžajanagarem, a možnosti etiopského neguše byly na lisabonském královském dvoře evidentně značně přeceněny. Rovněž síly malého Portugalského království s omezenými lidskými zdroji měly své hranice. Albuquerqueův plán na ekonomické oslabení Egypta odkloněním Nilu do Rudého moře a blokádou rudomořské obchodní trasy, stejně jako úvahy o vypálení svatých měst islámu Mekky a Mediny tak zůstaly jen v rovině nenaplněných tužeb.\n\nZa Manuelovy vlády přestali být portugalští námořníci omezeni pouze na prostor Atlantského oceánu, který zkoumali po celé 15. století, a pronikli i do pro Evropany dosud naprosto neznámých vod Indického oceánu. Plavili se po hladinách světových moří a oceánů od Brazílie až po Čínu, což podnítilo ohromnou výměnu lidí, zboží, rostlin i zvířat, jaká dosud v historii lidstva neměla obdoby. Nebylo ničím překvapivým, když nějaký kapitán sloužil králi postupně alespoň ve dvou oblastech portugalského zájmu, kterými byla Brazílie a tropické regiony Afriky a Asie. Portugalci se tam setkávali s podivuhodnými kulturami a civilizacemi i exotickou faunou a flórou a pokoušeli se nalézt odpovědi na otázky, kterým středověk nerozuměl a ani rozumět nemohl. Tradiční vnímání světa bylo vystaveno sílícímu tlaku nových informací a poznatků, který rozbil jak středověké jistoty svázané s magickým číslem tři, tak dosavadní chápání času a přinesl nové a neotřelé kulturní vlivy.\n\nNejvýznamnějším zeměpisným objevem, který se v době panování Manuela I. uskutečnil, bylo nalezení přímé námořní cesty do Indie Vaskem da Gama v letech 1497–1499. Prvním Portugalcem, který poznal Indický oceán, však byl cestovatel znalý arabštiny a se zkušenostmi z Maroka Pedro da Covilhã. Ten v letech 1488–1493 prozkoumal politickou i ekonomickou situaci regionů ležících na jeho březích a seznámil se s místními geografickými zvláštnostmi i principy námořního obchodu, byť není zcela jasné, zda se tyto informace nakonec dostaly až do Lisabonu. Nezdá se totiž, že by byl Vasco da Gama během své expedice s tamější realitou nějak podrobně obeznámen. Po roce 1500 již z jihozápadního okraje Evropy mířila do Asie každoročně jedna flotila, tvořená v první polovině 16. století sedmi až čtrnácti plachetnicemi, jejichž primárním cílem bylo zajistit Portugalsku kontrolu nad lukrativním obchodem s orientálními produkty. Současně s tím však docházelo i k prozkoumávání rozlehlých moří monzunové Asie, která byla na evropském kontinentu opředena mýty, jež měly kořeny již ve středověku a byly spojeny s údajným nepředstavitelným bohatstvím tamějších říší, které měly být navíc obývány rozličnými bájnými tvory.\n\nJiž na samém počátku této objevitelské epopeje, tedy v roce 1500, spatřil bratr slavného pokořitele mysu Dobré naděje Bartolomea Diase Diogo Dias břehy Madagaskaru, čtvrtého největšího ostrova světa. Jeho ekonomická přitažlivost však byla minimální, a proto zůstal stranou portugalského zájmu. V několika následujících letech byly na mapy zakresleny drobné ostrovy uprostřed jižního Atlantiku, jako Ascension (1501), ostrov svaté Heleny (1502) nebo Tristan da Cunha (1506), na které portugalští kapitáni narazili až tak pozdě, poněvadž své lodě vedli až do konce 15. století těsně při afrických březích. Ke změně došlo teprve s pochopením faktu, že využití trasy vedoucí přímo středem Atlantského oceánu jižně od rovníku výrazně zkrátí celkovou dobu plavby, neboť tam nebylo nutné čelit pasátům vanoucím k severu. Plavba proti směru převládajícího větru sice byla možná, avšak nezbytným křižováním se enormně zvyšovala délka trasy, kterou musela plachetnice urazit.\n\nBěhem první třetiny 16. století Portugalci poznali všechny zásadní ostrovy v prostoru Arabského moře, jako dnes jemenský ostrov Sokotra (1503), souostroví Seychelly (1503), Komory (1505–1506), tři ostrovy ze souostroví Maskarény – Mauricius (1505–1510), Réunion (1513) a Rodrigues (1528), a Čagoské ostrovy (1532). Výstavbou tvrzí v klíčových přístavech Kóčin (1503), Goa (1510) a Ormuz (1515) mezitím obdivuhodně rychle dostali pod kontrolu větší část objemu tamějšího námořního obchodu. Jakmile byli pevně zachyceni v západní části Indického oceánu, mohli začít pronikat dále na východ.\n\nU Malediv zakotvil Lourenço de Almeida již v roce 1506, zatímco na Cejlonu jej udivení domorodci přivítali jen o něco později téhož roku. K ostrovu byl prý přiváben vůní skořice. Když se v roce 1511 ocitla v portugalských rukou Malakka (dnešní Melaka) v Melackém průlivu, nejvýznamnější překladiště zboží v jihovýchodní Asii, otevřela se portugalským mořeplavcům cesta do malajského kulturního prostoru, tedy do oblasti dnešní Indonésie. Neváhali proto ani chvilku a tak se již příštího roku 1512 mohl díky pomoci domorodého kormidelníka vylodit na ostrově Ternate v souostroví Moluky kapitán Francisco Serrão. Moluky byly v Evropě známy jako bájné \"ostrovy koření\", poněvadž z nich pocházely na evropských trzích nesmírně ceněné druhy koření hřebíček a muškátový ořech. V letech 1511–1512 první portugalští kupci a diplomaté navštívili barmánské státy Arakan a Pegu, stejně jako Siam (dnešní Thajsko), a roku 1513 pak Jorge Álvares poprvé obchodoval na území Číny, konkrétně na ostrůvku Lin-ťin (Tamau) v ústí Perlové řeky nedaleko Kantonu (dnes Guangzhou).\n\nJestliže objev námořní trasy do Indie přinesl Portugalsku takřka okamžitý zisk, potenciál Brazílie, objevené pro Evropu v roce 1500 a původně nazývané \"Ilha da Vera Cruz\" (Ostrov pravého kříže), se měl projevit teprve ve druhé polovině 16. století, kdy portugalská říše bohatla z exportu brazilského třtinového cukru. Ačkoliv za objevitele Brazílie je všeobecně pokládán Pedro Álvares Cabral, je nesporné, že o několik měsíců dříve se u jejího pobřeží postupně zastavily lodě dvou španělských kapitánů. Cabralův primát se však zakládá na tom, že po jeho příjezdu bylo fakticky zahájeno osídlování země. V minulosti se také vedly diskuse o tom, zda byl objev Brazílie plánovanou či naopak zcela náhodnou akcí. V současnosti se zdá, že portugalský dvůr celý podnik pečlivě připravoval, a to jako reakci na hrozící nebezpečí ze strany Španělů, jejichž lodě stále častěji proplouvaly kolem severobrazilského pobřeží do Karibského moře. Na druhou stranu je zřejmě nelegitimní se domnívat, že by v Lisabonu o existenci Brazílie věděli již před rokem 1494, kdy byla uzavřena smlouva z Tordesillasu dělící sféry vlivu na Zeměkouli mezi Portugalsko a Španělsko. Posun hraniční linie o 270 námořních mil na západ oproti původnímu návrhu, takže se nalézala 370 námořních mil západně od nejzápadnějšího z Kapverdských ostrovů, díky čemuž Brazílie připadla Portugalsku, měl nejspíše pouze zajistit dostatečný prostor portugalským plachetnicím, které se plavily do Indie středem Atlantiku, aby tak co nejlépe využily pasátových větrů.\n\nCo se týče portugalských výprav v severním Atlantiku ke břehům Severní Ameriky, řadí se k těm nejméně známým, avšak současně k těm nejzajímavějším. Portugalští mořeplavci se totiž pohybovali ve vodách, které před nimi brázdily jen lodě vikingů. João Vaz Corte-Real z azorské šlechtické rodiny se údajně již roku 1472 dostal k Newfoundlandu, kde však zcela jistě zakotvil až italský mořeplavec v anglických službách John Cabot (1497). Na jeho druhé plavbě (1498) jej pravděpodobně jako kormidelník doprovázel João Fernandes, zvaný \"Labrador\", a společně objevili pás země od Grónska až k Newfoundlandu, kterou nazvali \"Terra do Labrador\" (Labradorova země). Pojmenování se udrželo pro severovýchodní Kanadu. Do stejných míst zamířili v letech 1500–1502 také bratři Gaspar a Miguel Corte Real, ale oba v ledových vodách zmizeli. V letech 1520–1521 na jejich aktivity navázal João Álvares Fagundes, který doplul k jižní části Newfoundlandu, kde dnes leží francouzská osada Saint Pierre a Miquelon. Kromě toho je dost možné, že se dotkl i Nového Skotska (Akádie) a zátoky sv. Vavřince. Přestože není zcela jasné, zda se mu na Newfoundlandu podařilo založit fungující kolonii, nepochybně tam v následujících letech vznikly stanice, z nichž portugalští, španělští, francouzští a angličtí rybáři vyplouvali na lov tresek, sleďů a huňáčků severních. Na ostrově Sable pak zřejmě právě Fagundes vysadil krávy a prasata, která tam zdivočela.\n\nPočátek portugalské zámořské expanze se obvykle klade do roku 1415, kdy byl dobyt marocký přístav Ceuta. Po následujících téměř 100 let portugalské plachetnice trpělivě překonávaly nástrahy Atlantského oceánu i středověké obavy z cizího a neznámého a podél západních břehů černého kontinentu pronikly v 80. letech 15. století až do jihozápadní Afriky. Na přelomu 15. a 16. století vpluly do vysněného Indického oceánu a takřka současně se dotkly pobřeží Brazílie, což umožnilo zformování prvního multikontinentálního impéria v historii. To se svou strukturou zřetelně odlišovalo od španělské koloniální říše té doby, poněvadž se jednalo výhradně o námořní impérium tvořené sítí námořních tras a pevností a faktorií (obchodních stanic) rozesetých na pobřeží od Brazílie na západě až po Moluky a Japonsko na východě. Hlavními portugalskými cíli v zámoří totiž až do 70. let 16. století nebyla tvorba produkčních kolonizačních center (čestnou výjimku představovaly od 15. století atlantské ostrovy Azory, Madeira a ostrov sv. Tomáše, od 30. let 16. století pak též Brazílie), nýbrž kontrola námořního obchodu (v 16. století obvykle prostřednictvím královských monopolů) a christianizace domorodého obyvatelstva. Portugalci považovali v souladu s mimořádně silným náboženským zanícením celé portugalské společnosti za svoji povinnost šířit víru v pravého Boha až do nejzazších koutů planety. Spolupráce kříže a Koruny, vyjadřující úzké sepětí zájmů církve a státu, byla výraznou charakteristikou tzv. první (1415–1668) i druhé portugalské zámořské říše (1668–1825), která se zhroutila spolu s tzv. starým režimem (\"ancien régime\") a osamostatněním Brazílie.\n\nPortugalská expanze se od samého počátku potýkala s několika zásadními problémy. Slabě rozvinutá ekonomika portugalského státu jej činila do značné míry závislým na zahraničním, především pak italském, německém a později i nizozemském kapitálu. Chronický nedostatek lidských zdrojů pak jeho aktivity silně podvazoval po celou dobu jeho mimoevropského angažmá. Při vědomí nízkého počtu obyvatel, kterých v letech 1527–1532, kdy proběhlo jejich první sčítání, žilo v zemi pouze 1 200 000 až 1 250 000, je limitovaná akceschopnost portugalské říše pochopitelná. Jedno z řešení nabízel fenomén míšenectví, které se prosadilo do té míry, že mohlo vzniknout rčení „Bůh stvořil lidi a Portugalci míšence“. Nedokázala ho potlačit ani zcela běžná rasová nenávist tehdejších obyvatel Evropy vůči příslušníkům odlišných etnik, jež byla v Portugalsku ještě zvýrazněna zákonem o tzv. čistotě krve (\"pureza\" či \"limpeza de sangue\"). Ten osobám s příměsí židovské či černošské krve zakazoval přístup na vyšší úřednické posty a na univerzitu. Portugalská říše se tak bezpochyby stala skutečným multirasovým impériem, byť výsadní postavení bělochů nebylo nikdy zpochybněno.\n\nPortugalské zisky z obchodu s mimoevropskými komoditami, především pak s orientálním kořením, dosahovaly za vlády Manuela I. v první čtvrtině 16. století skutečně enormních hodnot. Nejcennějším artiklem byl pepř, jehož se na samém počátku 16. století přiváželo z Malabarského pobřeží (přístav Kóčín) do Lisabonu ročně asi 1469 tun. Naopak benátský export pepře z Alexandrie poklesl oproti předcházejícímu období o 1/3 a z Bejrútu dokonce o 1/6. Současně Portugalci v této době transportovali z faktorií ležících na Zlatém pobřeží v dnešní Ghaně (nejvýznamnější byla São Jorge da Mina) každý rok zlato v hodnotě asi 25 500 000 reálů, což představovalo 1/10 tehdejší světové produkce žlutého kovu. Zlato kromě toho nakupovali i ve východoafrickém přístavu Sofala. V roce 1515 se tak obchod s kořením a zlatem mohl na státních příjmech podílet až 39–40 % a v letech 1518–1519 pak pocházelo 65–70 % příjmů Koruny ze zámořského obchodu jako celku. Tak ohromných zisků mohlo být dosaženo proto, že na evropských trzích se orientální produkty běžně prodávaly až čtyřiceti nebo dokonce dvousetčtyřicetinásobně dráž než v produkčních centrech. Čistý zisk se tak pohyboval v obrovských hodnotách 260–1500 %.\n\nCílem Manuelovy politiky v Maroku, kde byli Portugalci přítomni již od roku 1415, bylo získat pod kontrolu pobřeží země se všemi důležitými přístavy a ústími řek a následně ovládnout oba tamější nejvýznamnější státní útvary – království Fez a emirát Marrákeš. Tím mělo být eliminováno jak nebezpečí turecké penetrace do bezprostřední blízkosti Gibraltarského průlivu, kde zajištění bezpečnosti křesťanské námořní plavby bylo prvořadým cílem portugalské expanze do Maghrebu, tak kastilské konkurence v regionu. Kolem roku 1500 drželi Portugalci opěrné body pouze v severním Maroku – přístavy Ceuta, Tanger (Tandža), Alcácer Ceguer (al-Qasr as-Saghír) a Arzila (Asílah). Už v roce 1505 ale vyrostla první portugalská pevnost i v oblasti jižně od řek Sebú a Bú Regreg – v Agadiru, kam Kastilci z nedaleko ležících Kanárských ostrovů nejčastěji pronikali. V následujících letech byly vybudovány tvrze Mogador (1506) a Aguz (přelom let 1507 a 1508), jež byla údajně postavena z dovezených prefabrikátů za jednu jedinou noc. Ekonomicky i strategicky cenného Safimu (Safi), centra produkce vlněných a plátěných textilií zvaných \"alquicés\" a \"alambéns\", za které se v hojné míře nakupovalo zlato a otroci ve faktoriích v mauretánském Arguimu i v ghanské São Jorge da Mina, se v roce 1508 zmocnil již sedmdesátiletý veterán Diogo de Azambuja. V roce 1513 si pak portugalský výsadek podmanil i další přístav hospodářsky rozvinutého atlantského regionu Maroka jménem Doukkala, jehož pláně byly pokryty lány obilí, a sice Azamor (Azemmour). Vody v okolí města byly nesmírně bohaté na hodnotný druh ryb zvaný placka pomořanská, ale jeho přístav nebyl příliš kvalitní. Udržení Azamoru v portugalských rukou tak měla garantovat pevnost vystavěná v roce 1514 v blízkém Mazagão (Al-Džadída). Ta pak zůstala v portugalské moci nejdéle ze všech marockých pozic – až do roku 1769.\n\nMezitím Kastilie smlouvou ze Sintry z roku 1509 rezignovala na atlantské pobřeží Afriky v celé jeho délce a za zónu své expanze si vymezila zhruba pobřeží Alžírska, Tuniska a Libye. Portugalsku se tak otevřela cesta k prosazení úplné blokády marockých břehů a následnému finálnímu útoku na Fez. V roce 1514 sice portugalské síly dosáhly prvního (ale také posledního) vítězství v polní bitvě svedené na severoafrické půdě (tzv. bitva náčelníků), kde jinak zůstávaly ukryty za hradbami svých měst, ale v roce 1515 utrpěly katastrofální porážku u osady Mamora a navíc byly odraženy od Marrákeše. Tím se období aktivní politiky lisabonského dvora v Maghrebu na 60 let uzavřelo a obnovil ji až rozporuplně hodnocený král Sebastian I., který však nalezl smrt v bitvě u Alcácer Quibiru (1578), nejtragičtější vojenské porážce portugalských dějin. Ukázalo se totiž, že muslimský arabsko-berberský element je v severozápadním cípu Afriky již příliš silně zakořeněn a že Portugalsko nemá dostatek zdrojů, aby jej nahradilo tím křesťanským, který tam byl přitom jako pozůstatek římské nadvlády patrný ještě v 11. století.\n\nStejně ambiciózní plány, jaké měl Manuel v Maroku, rozvíjel i v Asii, kam portugalské plachetnice pronikly poprvé v roce 1498. Příslušníci tzv. obchodní strany v Lisabonu viděli ve shodě s italskými a německými kupci primární cíl v ovládnutí obchodu s orientálním kořením (malabarský pepř, cejlonská skořice, hřebíček z Moluk a muškátový ořech a květ z nedalekého souostroví Banda), jež v Evropě tehdy sloužilo nejen k dochucování jídel, ale i k jejich konzervaci a k lékařským účelům. Manuel I. však kontrolu tohoto obchodu, ve kterém do té doby dominovali muslimští kupci, považoval pouze za prostředek, jak získat nezbytné zdroje k útoku na muslimské pozice na Blízkém východě. Nepřekvapí proto, že námořní trasu kolem jižního cípu Afriky (tzv. \"Carreira da Índia\") považoval pouze za dočasnou, protože po úspěšné ofenzívě proti Malmúckému sultanátu (v Egyptě) plánoval využívat tradiční rudomořskou cestu, po které své zboží přepravovali muslimové. Jejich aktivity se přitom portugalské koráby od roku 1503 snažily opakovanými a dlouhodobě nepříliš úspěšnými blokádami úžiny Bab el-Mandeb eliminovat a dosáhnout tak ekonomického zruinování Egypta.\n\nAby bylo možné alespoň zčásti uvažovat o úspěšné realizaci Manuelova velkolepého projektu, bylo nezbytné získat v Indickém oceánu spojence a s jejich pomocí zformovat antimuslimskou koalici. To se však po roce 1501, kdy se ukázalo, že žádný z indických panovníků není křesťanem, jevilo jako mnohem obtížnější, než Manuel původně očekával. Portugalci za jeho vlády usilovali o vznik akceschopné aliance s šíitskou Persií, jež byla nesmiřitelným nepřítelem Osmanské říše podporující Mamlúky, s hinduistickým Vidžajanagarem z jižní Indie a s východoafrickou Etiopií, jejíž panovník byl ztotožňován s bájným knězem Janem, avšak marně. Muslimskému pokusu o revizi situace nastolené v asijských vodách po roce 1498 se tak museli bránit sami. První indický místokrál Francisco de Almeida, jmenovaný roku 1505, však multikontinentální muslimské loďstvo složené jak z egyptských a gudžarátských lodí, tak z plavidel pocházejících z přístavu Kalikat na Malabarském pobřeží, na hlavu porazil v bitvě u Diu (1509), čímž Portugalcům na dalších zhruba 100 let zajistil v Indickém oceánu námořní převahu.\n\nJeho nástupce, guvernér Afonso de Albuquerque, pak existenci portugalské říše v Asii (tzv. \"Estado da Índia\") zabezpečil obsazením strategicky vhodně položených přístavů, které byly klíčové pro kontrolu námořních obchodních tras. Již v roce 1503 vystavěl vůbec první portugalskou tvrz na Východě, a to v Kóčínu na Malabarském pobřeží Indie. V roce 1510 ovládl indickou Gou, jež bohatla především z dovozu arabských a perských válečných koní do indického vnitrozemí a jež se roku 1530 stala centrem portugalského panství v Orientu. Roku 1511 dobyl hlavní středisko obchodu v jihovýchodní Asii Malakku, čímž získal kontrolu nad Melackým průlivem spojujícím Indický oceán s Dálným východem. V roce 1515 nakonec obsadil Ormuz, skutečný klíč k Perskému zálivu. Nedokázal však ztéci hradby jemenského Adenu (1513), což Portugalcům znemožnilo účinnou kontrolu úžiny Bab el-Mandeb, kudy tak nadále procházelo určité množství zboží do egyptské Alexandrie, libanonského Bejrútu a syrského Damašku. Vzhledem k tomu, že fungování portugalské říše bylo založeno na převaze ve sféře námořního obchodu, neschopnost uzavřít rudomořskou trasu představovala do budoucna poměrně zásadní problém. Realizovat Manuelovy utopické plány se Albuquerquovi taktéž nepodařilo a portugalské aktivity v Orientu tak byly po panovníkově smrti v roce 1521 spojeny výhradně s rozvojem obchodu a pokusy o christianizaci tamějšího obyvatelstva, byť protimuslimský osten v podobě permanentního křižáckého tažení zůstal v portugalské expanzi latentně přítomen po celé 16. století, jak dokládají např. kroniky Joãa de Barros.\n\nV atlantském prostoru se nalézala jediná území, jež byla v době vlády Manuela I. v rámci portugalské zámořské říše skutečně kolonizována. Jedná se o ostrovy Madeira a ostrov sv. Tomáše, které byly známé produkcí třtinového cukru, o Azorské ostrovy, na kterých se pěstovala pšenice, a o aridní Kapverdské ostrovy, které hrály spíše strategickou roli a fungovaly jako základna pro obchod s protějším západoafrickým pobřežím zvaným \"Rios da Guiné\" (zhruba dnešní Guinea-Bissau). Oproti rozvíjejícím se ekonomikám většiny atlantských ostrovů byla Brazílie počátkem 16. století jen divokou krajinou obývanou Indiány neznajícími železo, která do zahájení systematické kolonizace v roce 1530 nabízela jen pernambukové dřevo, podivuhodné opice a pestrobarevné papoušky. Naopak pozice západní Afriky, jež byla mezi řekami Senegal a Kongo tehdy označována jako \"Guinea\", byla nepoměrně významnější. Ve faktoriích rozmístěných na jejích březích od Mauretánie až po Angolu bylo možné nakoupit celé spektrum zboží.\n\nV pouštním Arguimu (zal. r. 1448) nedaleko Bílého mysu nabízeli berberští kupci za obilí, a zejména marocké textilie a berberské koně zlato, černé otroky a arabskou gumu. Pepřonosné pobřeží na území dnešní Sierry Leone a Libérie poskytovalo tzv. malagetový pepř (guinejský pepř), jenž byl sice méně kvalitní, ale současně levnější než pepř asijský. Pobřeží slonoviny, jemuž tento název zůstal dodnes, lákalo zásobami sloních klů, které byly využívány pro výrobu hřebenů, zrcátek a různých nádob, ozdobných předmětů a sošek. V São Jorge da Mina (zal. v l. 1481–1482) a Aximu (zal. r. 1486) na tropickém Zlatém pobřeží portugalští kupci získávali za látky, mosazné náramky (tzv. \"manilhas\") a měděné mísy tolik žádaný žlutý kov. Otročí pobřeží mezi řekami Volta a Niger se zase stalo centrem obchodu s otroky, kteří však byli nakupováni stejně tak i severněji v Senegambii a jižněji v království Kongo, jež leželo zhruba na území dnešní Angoly. Portugalci se ho během 1. poloviny 16. století za spoluúčasti místního lusofilního vládce Alfonse I. nepříliš úspěšně pokusili transformovat v křesťanský stát řídící se evropskými společenskými a právními normami. Kromě otroků bylo toto království také zdrojem slonoviny a mědi. Naznačená bohatá paleta západoafrických komodit představovala pro Portugalské království až do příchodu evropských konkurentů ve 30.–40. letech 16. století poměrně jistý zdroj příjmů, poněvadž na rozdíl od Indického oceánu nemuseli Portugalci v Atlantiku soupeřit s žádnými domorodými kupci. Veškerý obchod se tam totiž do jejich příjezdu uskutečňoval výhradně po souši.\n\nPortugalský královský dvůr za vlády Manuela I. oslňoval všechny, zejména však zahraniční návštěvníky obrovským luxusem a nádherou, které byly přímým důsledkem výnosného obchodu s Orientem. Ten panovník v roce 1506 prohlásil monopolem Koruny, což mu sice vyneslo neuctivé označení „král hokynář“, kterým jej počastoval francouzský král František I., ale současně mu zajistilo enormní zisky a učinilo jej jedním z nejbohatších vládců Evropy. V lisabonském přístavu se potkávali kupci a agenti slavných italských a německých bankovních domů Marchionni a Perestrelo či Welserů, Fuggerů a Hochstetterů s vyslanci panovníků zemí, jež ležely až kdesi za obzorem. Roku 1508 se tam objevil diplomat konžského \"manikonga\" Pedro de Sousa a v roce 1514 poctil Portugalsko svou návštěvou reprezentant etiopského neguše Mateus. Na počátku druhého desetiletí 16. století se pak do portugalského hlavního města možná dostal i první zástupce daleké Říše středu, tedy Číny, byť se nejednalo o oficiálního emisara. V atmosféře čilého obchodního ruchu první čtvrtiny 16. století se Lisabon zařadil mezi největší evropská města, když se počet jeho obyvatel pohyboval okolo 65 000.\n\nSvětovládné nároky portugalského krále reprezentovali na jeho dvoře rozliční zástupci exotické fauny pocházející z amerického, afrického i asijského kontinentu. Nalézali se mezi nimi jak indičtí sloni a nosorožci, tak perský levhart, africké gazely nebo brazilské opice a papoušci (zvaní pro svou barevnost \"ptáci z Ráje\"). Některá zvířata poslal Manuel v roce 1514 v rámci poselstva vedeného Tristãem da Cunha do Říma, kde silně zapůsobila na papeže a sbor kardinálů. Vynikal mezi nimi unikátní bílý indický slon, který se jmenoval Hanno. Snad ještě většího věhlasu po celé Evropě dosáhl nosorožec, který v roce 1516 dorazil do Lisabonu z Indie, kde jej guvernér Afonso de Albuquerque získal jako dar od sultána Gudžarátu. Král Manuel jej záhy nechal zaslat jako pozornost nejoddanějšího křesťanského panovníka, do kteréžto role se stylizoval, papeži Lvu X., ale plachetnice poblíž Janov ztroskotala a nosorožec zahynul. Podle vzoru jedné portugalské kresby jej však na nesmrtelné rytině zachytil německý umělec Albrecht Dürer.\n\nKrál Manuel byl štědrým mecenášem umění, jehož velkorysosti využívali mj. „otec portugalského divadla“ a zlatník v jedné osobě Gil Vicente, básník Garcia de Resende, autor \"Obecného zpěvníku\" obsahujícího tzv. dvorskou poezii ze 2. poloviny 15. a počátku 16. století, nebo kosmograf, navigátor a statečný voják (zvaný \"portugalský Achilles\") Duarte Pacheco Pereira, jenž sepsal přelomové kosmografické dílo portugalského humanismu \"Esmeraldo de Situ Orbis\", v němž již z velké části spoléhal na vlastní zkušenosti a očitá pozorování. V architektuře se v Portugalsku té doby rozvinul svébytný sloh zvaný manuelský (\"manuelino\"), který byl směsicí gotických, platereskních, mudájarských, muslimských a indických prvků. K dekoraci využíval námořních, zvířecích a rostlinných motivů a královských a náboženských symbolů. Na příslušných stavbách, z nichž je třeba zmínit zvláště klášter sv. Jeronýma v lisabonské čtvrti Belém, tak lze obdivovat lana, kotevní řetězy, exotická zvířata, mušle nebo tzv. armilární sféry a kříže Kristova řádu. Jméno po králi Manuelovi však uměleckému slohu dal až brazilský historik Francisco Adolfo Varnhagen v 19. století.\n\nManuel I. zemřel 13. prosince 1521 v Lisabonu v očekávání uzavření protimuslimské alianční dohody s Etiopií, v níž od roku 1520 jako první portugalský emisar vůbec jednal Rodrigo de Lima. Jeho úsilí však tváří v tvář dočasnému oslabení největšího etiopského soupeře – svazu muslimských států (tzv. Adal) – a tudíž poklesu etiopského zájmu o spolupráci s Portugalskem vedlo pouze k předání přístavů Zejly, Massavy a Suakinu do portugalských rukou (1526). Manuel se tohoto faktického krachu diplomatických jednání s panovníkem, kterého on i jeho současníci považovali za kněze Jana, jehož hledání bylo jedním z největších podnětů pro portugalské zámořské plavby v 15. století, již nedožil. Nezažil ani to, že to nakonec byli paradoxně Portugalci, kteří etiopskému negušovi poskytli vojenskou pomoc (v letech 1541–1543), jež tamější křesťanskou společnost zachránila před absorpcí islámem. Do hrobu, jenž se nalézá v klášteře sv. Jeronýma, jenž byl na jeho popud vystavěn v Lisabonu, si s sebou vzal všechny své mesianistické plány a křižácké projekty. Jeho syn Jan III. se již v Orientu soustředil výhradně na kontrolu tamějších obchodních tras.\n\nKrál Manuel je sice nazýván \"Šťastným\", avšak naplnění žádného ze svých velkolepých snů nedosáhl. Navíc nesporné úspěchy, jimiž bylo objevení námořní cesty do Indie (1497–1499) a upevnění portugalských pozic v jižním Atlantiku oficiálním zabráním Brazílie (1500) byly více než čím jiným výsledkem prozíravé politiky Manuelova předchůdce Jana II. Manuel byl podobně jako jeho současník, římský císař Karel V., ještě v zajetí středověkého myšlení a kromě toho příliš důvěřoval Boží Prozřetelnosti, jež jej měla vynést na trůn. Na druhou stranu právě jeho zásluhou došlo k etablování portugalské moci v Asii, kde se pak udržela po následujících 450 let. Současně byla jeho vláda dobou mohutného kulturního rozkvětu, který těžil z rozlehlé sféry portugalského vlivu obepínající celou Zeměkouli.\n\nManuel I. byl celkem třikrát ženat, pokaždé se španělskou princeznou. To vyjadřuje jeho snahu o zachování přátelských vztahů s jediným sousedem Portugalského království v Evropě – Španělskem, což mělo umožnit věnovat veškeré úsilí země expanzi do zámoří.\n\nDne 6. října 1497 se jeho první manželkou stala španělská infantka Isabela Aragonská (1470–1498), dcera \"Katolických Veličenstev\" (jejímž prvním manželem byl tragicky zahynuvší syn Manuelova předchůdce Jana II. Alfons), která zemřela při porodu svého jediného dítěte.\n\nDruhá svatba se konala 30. října 1500 a princezna Marie Aragonská (1482–1517), dcera \"Katolických Veličenstev\", mladší sestra Manuelovy první manželky, mu porodila deset dětí; z nich pouze dvě zemřely v útlém věku, což v té době nebylo zcela obvyklé:\n\n\nPoslední Manuelovou manželkou se stala neteř jeho první ženy Isabely, Eleonora Habsburská (1498–1558). Svatba se konala dva roky před Manuelovou smrtí, 7. března 1519 v Lisabonu. Eleonora mu porodila dvě děti; z nich starší syn zemřel jako nemluvně:\n\nČeská\n\nCizojazyčná\n\n\n"}
{"id": "274626", "url": "https://cs.wikipedia.org/wiki?curid=274626", "title": "Cerapoda", "text": "Cerapoda\n\nCerapoda je rozsáhlý a početný klad nebo podřád řádu Ornithischia (ptakopánvých dinosaurů). Stanovil jej v roce 1986 americký paleontolog Paul C. Sereno.\n\nJde o sesterskou skupinu skupiny Thyreophora v rámci kladu Genasauria. Jsou rozlišovány dvě nebo tři podskupiny tohoto taxonu. Jde především o rozsáhlou skupinu Ornithopoda, dále „tlustolebých“ dinosaurů skupiny Pachycephalosauria a konečně i rohatých dinosaurů ze skupiny Ceratopsia. Poslední dvě jmenované skupiny jsou dále někdy řazeny pod skupinu Marginocephalia („lemované hlavy“). Jde vesměs o skupiny primárně býložravých ptakopánvých dinosaurů. Počátky ceratopsů sahají do období střední až svrchní jury, kdy se objevují formy jako je čínský rod \"Yinlong\".\n\nZástupci cerapodů představovali velmi početné a významné herbivory, spásající především nízko rostoucí vegetaci druhohorních ekosystémů. Byli také častou potravou velkých teropodních dinosaurů a obvykle žili ve stádech. U mnoha skupin se vytvořila velká biodiverzita (druhová rozmanitost), což je nápadné jak u vývojově pokročilých hadrosauridů, tak i u ceratopsidů z období pozdní svrchní křídy.\n\n\n"}
{"id": "274627", "url": "https://cs.wikipedia.org/wiki?curid=274627", "title": "Shocking Blue", "text": "Shocking Blue\n\nShocking Blue byla nizozemská rocková kapela pocházející z Haagu. Její počátky sahají do roku 1967. Jejich největší hit \"Venus\" se dostal na první místo žebříčku Billboard Hot 100 v únoru 1970. O čtyři roky později později se kapela rozpadla.\n\nJejich píseň \"Love Buzz\" přezpívala grungeová skupina Nirvana jako svůj první singl.\n\n\nHudební skupina proslavená hlavně svým hitem \"Venus\" , který dosáhl prvního místa v žebříčku U.S. Billboard Hot 100 v únoru 1970. Byla to zcela odlišná píseň, než do té doby stejnojmenná od zpěváka Frankieho Avalona z roku 1959. Před dobytím hitparád hitem Venus přišla kapela se dvěma menšími hity, a sice \"Long Lonesome Road\" a \"Send Me A Postcard\". \"Hot Sand\", B-strana singlu \"Venus\", byl velice často hrán v nizozemských rozhlasových stanicích.\n\nV roce 1970 následovaly další dva nizozemské hity: \"Mighty Joe\" a \"Never Marry a Railroad Man\" ( a druhá strana singlu \"Roll Engine Roll\"). Roku 1971 přišly další tři písně - \"Hello Darkness,\" \"Shocking You\" a \"Blossom Lady.\" V roce 1972 následovaly \"Inkpot,\" \"Out of Sight Out of Mind\" a \"Eve and the Apple\", a nakonec v roce 1973 \"Rock In The Sea\". Avšak žádná z těchto písní se již v hitparádě U.S. Billboard Hot 100 neumístila.\n\nV roce 1974 zpěvačka Mariska Veres skupinu opustila, aby mohla začít sólovou kariéru. Jejím jediným hitem pak byla píseň s názvem \"Take Me High\" z roku 1975.\n\n2. prosince 2006 australská rozhlasová společnost ohlásila, že Mariska Veres v 59 letech zemřela na rakovinu.\n\n\nVšechna z těchto alb byla vydána na CD nosičích, kromě \"Beat With Us\" a \"Live in Japan\". \"Eve & The Apple\" a \"Ham\" již na CD vydány nebyly, protože se velice podobaly albům \"Atilla\" a \"Dream On Dreamer\".\n\n"}
{"id": "274628", "url": "https://cs.wikipedia.org/wiki?curid=274628", "title": "Uvoď", "text": "Uvoď\n\nUvoď ( ) je řeka v Ivanovské oblasti a ve Vladimirské oblasti v Rusku. Je 185 km dlouhá. Povodí má rozlohu 3770 km².\n\nPramení v Andejevských bažinách severovýchodně od Komsomolsku. Na horním toku je koryto jen mírně členité a jeho šířka nepřevyšuje 10 m. Ústí zleva do řeky Kljazmy (povodí Volhy). Hlavními přítoky jsou Urožna, Talka zleva a Vostra, Uchtochma, Vjazma, Talša, Naromša zprava.\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 30 km od ústí činí přibližně 19 m³/s. Zamrzá v listopadu a rozmrzá v dubnu.\n\nVyužívá se v široké míře na zavlažování. Severně od Ivanova byla vybudována Uvoďská přehrada, do které je přiváděna voda kanálem Volha-Uvoď. Na řece leží města Ivanovo, Kochma.\n"}
{"id": "274632", "url": "https://cs.wikipedia.org/wiki?curid=274632", "title": "Alžběta Marie Rakouská", "text": "Alžběta Marie Rakouská\n\nAlžběta Marie Henrieta Stefanie Gizela Rakouská, rodným jménem \"Elisabeth Marie Henriette Stephanie Gisela von Österreich\" (2. září 1883 Laxenburg – 16. března 1963 Vídeň), byla jediná dcera korunního prince Rudolfa a po vzniku republiky byla známa jako „rudá arcivévodkyně“. Potomci Rudolf Widish Graetz .umrti v r. 1938 prí motocyklovem zavodu\n\nŠlo o jediné dítě rakousko-uherského korunního prince Rudolfa a jeho ženy Stefanie. V rodině jí říkali „Erzsi“, což je maďarská zdrobnělina pro Alžbětu (maď. Erzsebet). Erzsi bylo teprve pět, když její otec spáchal sebevraždu společně se svou milenkou Marií Vetserovou dne 30. ledna 1889 v Mayerlingu. Po této ráně osudu se jí ujal sám dědeček, císař František Josef.\n\nV roce 1900 se její matka podruhé vdala za maďarského hraběte (později knížete) Eleméra Lónyaye z Nagy-Lónya a Vasaros-Nameny a vzdala se tím členství v rakouské panovnické dynastii. S Erzsi pak neměla téměř žádný kontakt. Jejich vztah byl navíc zatížen dceřiným obviněním matky ze spoluviny na tragédii z Mayerlingu. Svého otce Rudolfa a jeho milou Mary Vetserovou oplakávala Erszi při každém výročí úmrtí.\n\nV roce 1902 se provdala za knížete Otu z Windisch-Graetze (1873–1952). Z tohoto svazku vzešly čtyři děti, manželství však ztroskotalo po nešťastném průběhu roku 1924.\n\nAlžběta Marie Windisch-Graetzová (veškeré šlechtické tituly byly roku 1919 Republikou rakouskou zakázány) v roce 1921 poznala učitele a sociáldemokratického politika Leopolda Petzneka (1881–1956) a stala se jeho životní družkou. Vzít se mohli teprve 4. května 1948, kdy byl dokončen rozvod s Windisch-Graetzem. V té době byl Petznek předsedou Nejvyššího kontrolního úřadu.\n\nV říjnu 1925 vstoupila do Soc. demokratické strany Rakouska a tím vešla do dějin jako tzv. „rudá arcivévodkyně“. Od roku 1930 žila s Petznekem ve vile v Hütteldorfu (14. obvod Vídně, Linzer Straße 452). Tato takzvaná „Windisch-Graetz-Villa“ byla od září 1945 do února 1955 vyvlastněna vrchním velitelem francouzského okupačního území Rakouska, generálem Émilem Béthouartem. Manželé Petzekovi se mohli nastěhovat zpět do svého domu teprve po uzavření státní smlouvy roku 1955, oba však již tehdy byli těžce nemocní. Svého muže přežila o sedm let a byla pochována na Hütteldorfském hřbitově ve Vídni. Byla po ní pojmenována ulice \"Elisabeth-Petznek-Gasse\" ve 14. vídeňském obvodu.\n\nZ prvního manželství Alžběty Marie vzešly čtyři děti:\n\n\n"}
{"id": "274635", "url": "https://cs.wikipedia.org/wiki?curid=274635", "title": "Steve Fisk", "text": "Steve Fisk\n\nNásledující seznam zachycuje hudební skupiny a hudebníky, se kterými Steve Fisk nějakým způsobem spolupracoval:\n\n\n"}
{"id": "274637", "url": "https://cs.wikipedia.org/wiki?curid=274637", "title": "Reese Witherspoon", "text": "Reese Witherspoon\n\nReese Witherspoon, vlastním jménem Laura Jeanne Reese Witherspoon (* 22. března 1976 New Orleans) je americká herečka a filmová producentka, která se také zabývá charitativními projekty. Svou hereckou kariéru zahájila již v dětství, její první velká role byla ve filmu \"V měsíčním svitu\". Postupem času získávala větší role, první taková příležitost přišla ve filmu \"Pravá blondýnka\". Neméně úspěšné bylo i jeho pokračování. V roce 2005 obsadila roli June Carterové ve snímku \"Walk the Line\", která jí přinesla i cenu Oscara za nejlepší ženský herecký výkon v hlavní roli. Mezi její další známé filmy patří například \"Odvlečen\", \"Penelope\" a \"Voda pro slony\", \"Tohle je válka!\" a \"Divočina\".\n\nJejí první manžel byl Ryan Phillippe. S ním má dvě děti, dceru a syna. Jejich rozvod přišel v roce 2006, roku 2011 se podruhé provdala za agenta Jima Totha, se kterým se jí roku 2012 narodil syn.\n\nReese Witherspoon vlastní produkční společnost Type A Films. K roku 2007 byla nejlépe placenou herečkou v Hollywoodu. Na začátku prosince 2010 obdržela svoji hvězdu na Hollywoodském chodníku slávy.\n\nNarodila se 22. března 1976 v New Orleans ve státě Louisiana jako druhé dítě Belly Reese, lékařky a univerzitní profesorky s mnoha tituly, včetně PhD v oboru pediatrie, a Johna Witherspoona, chirurga působícího v armádních službách a profesora ošetřovatelství. Krátce po jejím narození se rodina přestěhovala kvůli otcově práci do německého města Wiesbaden, kde se nachází velká nemocnice americké armády. Po návratu do USA, když byly Reese čtyři roky, se rodina usadila v Nashville ve státě Tennessee.\n\nV sedmi letech se díky rodinnému příteli dostala do reklamy pro jedno nashvillské květinářství. Podpora rodičů i touha stát se herečkou ji zavedla k vystupování v Ten-State Talent Fair, kde se umístila na prvním místě. Vystudovala střední školu na Harding Academy a také byla nějakou dobu v dívčí škole Harpet Hall School v Nashvillu, kde působila jako tzv. roztleskávačka. Jeden rok studovala anglickou literaturu na prestižní Stanfordově univerzitě, ze které však poté odešla, aby se mohla začít více věnovat herecké kariéře.\n\nJejí filmová kariéra začala v roce 1991, kdy debutovala ve snímku \"V měsíčním svitu\".\nDruhá významná role přišla o tři roky později, ve filmu \"S. F. W.\" režírovaném Jeferym Levym, kde po boku Stephena Dorffa ztvárnila hlavní postavu, Wendy Pfister, teenagera prožívajícího první lásku. V témže roce si také zahrála ve dvou epizodách seriálu Přátelé. Dále následovaly filmy Milenec nebo vrah a Maniak, kde si herečka zahrála s Keiferem Sutherlandem v hlavní roli. V animovaném seriálu Tatík Hill a spol. z roku 1997 namluvila jednu z mnoha postav. Příležitost role se naskytla pro Reese ve filmu Soumrak režiséra Roberta Bentona, kde hrála s Paulem Newmanem a Susan Sarandonovou jako Mel Ames. Ve dvacátém století si stihla Reese zahrát ještě v dalších pěti filmech, jako jsou Nebezpečná zásilka, Velmi nebezpečné známosti, Nebezpečná síť a Kdo z koho. Úspěšným filmem se stalo Městečko Pleasantville, kde dostali Reese Witherspoon a Tobey Maguire hlavní role. Světová premiéra se uskutečnila 17. září 1998 a cenu Oscara si odnesl v kategorii nejlepší hudba.\n\nPrvní film v tomto století byl \"Americké psycho\" režisérky Mary Harronové, kde si po boku Christiana Bala zahrála postavu Evelyn Williams. Následoval film \"Malý Nicky\" a o rok později první díl \"Pravé blondýnky\", kde ztvárnila hlavní roli studentky práv Elle Woodsové, na pohled klasické blondýnky, avšak chytré a vstřícné ke všem životním situacím. Za tuto roli byla nominována na Zlatý glóbus za nejlepší herečku v hlavní roli. Po boku Colina Firtha a Ruperta Everetta si zahrála ve filmu \"Jak je důležité míti Filipa\". Tento film byl kladně přijat a získala za něj nominaci za nejlepší herečku.\n\nDalší postavou byla Melanie Smooter ve filmu Andyho Tenanta \"Holka na roztrhání\". V roce 2003 se dočkal snímek \"Pravá blondýnka\" pokračování, tentokrát v podání režiséra Charlese Hermana-Wurmfelda. Její herecká kariéra se ubírala stále lepším směrem. Kromě snímku \"Jarmark marnosti\" to potvrzuje i film \"Walk the Line\" režiséra Jamese Mangolda. S Joaquinem Phoenixem ztvárnila roli June Carterové, jež ji vynesla Oscara, cenu BAFTA a Zlatý glóbus za nejlepší herečku v hlavní roli. Za nejlepšího herce v hlavní roli byl nominován na Oscara i Joaquin Phoenix, v téže kategorii si odnesl cenu Zlatý glóbus.\n\nDalší její rolí se stala Elizabeth ve snímku \"A co když je to pravda?\" s Markem Ruffalem a Donalem Loguem v hlavních rolích. Práce režiséra Marka Palanskeho, Reese Witherspoon, Jamese McAvoye a Catherine O'Hary vynesla snímek \"Penelope\". U diváků i kritiky byl dobře přijat, odpovídají tomu i mnohé recenze. V roce 2007 přišel film \"Odvlečen\", kde si zahrála s Jakem Gyllenhaalem a Meryl Streepovou. Režisérem byl Gavin Hood. V témže roce ztvárila roli Kate ve snímku \"Čtvery Vánoce\". Z klasického hraného filmu se přesunula v roce 2009 k animovanému, jehož název je \"Monstra vs. Vetřelci\". Hlas propůjčila postavě Susan Murphy. Na tento animovaný snímek navazuje krátký televizní film \"\". Následoval snímek \"Poznáš, až to přijde?\", kde si zahrála po boku Wilsona Owena.\n\nV roce 2011 získala roli ve filmové adaptaci novely \"Voda pro slony\", ve které si zahrála po boku Roberta Pattinsona a Christophera Waltze. Po boku Chrise Pina a Toma Hardyho si zahrála v akčním-romantickém filmu \"Tohle je válka!\". V roce 2012 si zahrála ve filmu Jeffa Nicholse \"Mud\". Film měl premiéru na Filmovém festivalu v Cannes. O rok později si zahrála pouze ve filmu \"Devil's Knot\". 3. října 2014 měl premiéru film \"The Good Lie\". Menší roli získala ve filmu \"Inherent Vice\". Stala se producentkou filmu \"Zmizelá\". Největší úspěch v roce 2014 jí zajistila role ve filmu \"Divočina\". V květnu 2014 se připojila k obsazení filmu \"Divoká dvojka\", ve kterém hraje po boku Sofii Vergary. V roce 2017 ztvárnila hlavní postavu Madeline v minisérii \"Sedmilhářky\", kde si zahrála po boku Nicole Kidman, Shailene Woodley nebo Laury Dernové.\n\nPředstavuje první celosvětovou velvyslankyni kosmetické značky Avon, a to už od roku 2007. Plní i funkci čestné předsedkyně charitativní nadace Avon Foundation, jež se zaměřuje na boj proti rakovině prsu, domácímu násilí a poskytování pomoci během krize. Také se aktivně podílí na hnutí Zachraňte děti (\"Save the Children\") a je členkou rady Fondu na obranu dětí (\"Children's Defense Fund\").\n\nPrvní seznámení s Ryanem Phillippem proběhlo během jejích 21. narozenin na jaře roku 1997. Zásnuby proběhly v prosinci 1998. 9. září 1999 se jim narodila dcera, které dali jméno Ava Elizabeth. 23. října 2003 se narodil syn Deacon Reese. Kvůli problémům oznámila po sedmi letech manželství s Ryanem přípravu rozvodu. Dlouho nebyla sama, během natáčení filmu \"Odvlečen\" chodila s Jakem Gyllenhaalem. V roce 2010 se dala dohromady s Jimem Tothem a svatba proběhla 26. března 2011 v Ojai, Kalifornie. Mezi přítomnými nechyběli Robert Downey mladší, Renée Zellweger, Sean Penn, Scarlett Johansson a mnoho dalších. 27. září 2012 se jim narodil syn Tennessee James.\n\n"}
{"id": "274638", "url": "https://cs.wikipedia.org/wiki?curid=274638", "title": "Jaromír Krosch", "text": "Jaromír Krosch\n\nJaromír Krosch (* 16. dubna 1955, Ústí nad Orlicí) je český výtvarník, autodidakt. \n\nV jeho tvorbě převládá zájem o figurální malbu a kresbu, ačkoli se nevyhýbá ani krajinám. Podstatnou část díla tvoří oleje na plátně a zejména různé techniky na papíře (oleje, akryly, tuše, akvarely, koláže či jejich kombinace). Kroschovo dílo přirozeně navazuje na evropské expresionisty (od poloviny 90. let), dříve též na odkaz art brute (80. léta). Figura či krajina je často zjednodušena až k primitivní znakovosti bez jakýchkoliv pro autora nezajímavých detailů. U figur dominuje výraz obličeje či póza, u krajin pak barevná plocha. Krosche zajímají jak banální společenské situace a činnosti (nákup v obchodě, návštěva restaurace, posezení v kavárně, běžný výjev z městské ulice, setkání manželů v obývacím pokoji atp.), tak bizarní výjevy z polosvěta (návštěva veřejného domu, strip-baru, privátní akce plné bizarního sexu, masek) i trachtace a necivilní společenské události (karnevalové či masopustní průvody, maškarní plesy). Krosch je svým dílem zastoupen převážně v českých soukromých i veřejných sbírkách. Vydal též dvě básnické sbírky. Jaromír Krosch je členem Unie výtvarných umělců Hradec Králové. \n\n"}
{"id": "274639", "url": "https://cs.wikipedia.org/wiki?curid=274639", "title": "Curt Kirkwood", "text": "Curt Kirkwood\n\nCurt Kirkwood (* 10. ledna 1959) je americký zpěvák, kytarista a hudební skladatel. Vyrůstal ve Phoenixu, avšak později přesídlil do Austinu v Texasu.\n\nCurt je jeden ze zakladatelů a zpěvák alternativní rockové kapely Meat Puppets. Kapelu založil společně se svým bratrem Chrisem Kirkwoodem. Do povědomí širšího publika se dostal mimo jiné díky účinkování na akustickém koncertě Nirvany, který později vyšel na CD pod názvem „MTV Unplugged in New York“.\n"}
{"id": "274640", "url": "https://cs.wikipedia.org/wiki?curid=274640", "title": "Rebutia iscayachensis", "text": "Rebutia iscayachensis\n\nRebutia iscayachensis je velmi zajímavá a nápadná rostlina sekce \"Digitorebutia\" ze širšího příbuzenstva \"R. pygmaea\". Pojmenována byla na počest dr. Heimo Friedricha, pěstitele a znalce kaktusů a přítele W. Rausche.\n\nRausch, Walter; Succulenta, 56: 3, 1977\n\nSekce \"Digitorebutia\", řada \"Iscayachensis\"\n\nSynonyma: \n\nStonek jednotlivý, 10 - 20 mm široký, jen málo protáhlý, s tlustým bílým řepovitým kořenem; pokožka tmavě šedozelená až tmavě zelená, nečervenající. Žeber 9 - 11, asi 2 - 3 mm vysoká, se zářezy až do 1/2 výšky; areoly 1,5 - 2 mm dlouhé, s malým množstvím nahnědlé plsti. Trnů 8 - 11, jen okrajové, hřebenovitě přilehlé, 2 - 4 mm dlouhé, světle hnědé až bílé, se zesílenou tmavě hnědou bází.\n\nKvěty hluboko postranní, 33 - 40 mm dlouhé; květní lůžko kulovité, často až pod úrovní půdy, s bělavými až zelenými, 1 - 2 mm dlouhými šupinami, bohatou bílou vlnou a často až 3 bílými vlasovými štětinami na areolu; květní trubka 9 - 14 mm dlouhá, na spodních 3 - 4 mm srostlá s čnělkou, nad tím nálevkovitá, nahoře 7 - 10 mm široká, uvnitř bledě purpurově červená, vně pokrytá jako lůžko; okvětní lístky 15 - 20 mm dlouhé, 4 - 7 mm široké, kopisťovité, nahoře zaokrouhlené až málo zašpičatělé, intenzívně rumělkové, na konci také šarlatově červené; nitky světle purpurové, 10 - 12 mm dlouhé, rovnoměrně rozložené, prašníky žluté; čnělka světle zelená, s 5 - 8 světle zelenými, 2 - 3 mm dlouhými rameny blizny ve výšce horních prašníků. Plod kulovitý, asi 10 mm široký. Semena černohnědá až černá, 1,2 x 1,0 mm velká, velmi jemně hrbolatá.\n\nVariety ani formy nebyly popsány, v nevelké oblasti výskytu je populace, jako u většiny příbuzných taxonů, velmi jednotná. Kromě sběru, podle kterého byl druh popsán, WR 335B, sem patří také sběr FR 1122, který byl původně F. Ritterem označen jako \"R. pseudopygmaea\" a později ztotožněn s \"R. iscayachensis\". V knize J. Pilbeama byl uveden sběr WR 355B, což je zřejmý překlep. Jako \"R. iscayachensis\" var. byl v některých publikacích označen sběr FR 1120. Rauschovy sběry WR 335 a WR 335A jsou přiřazovány k \"R. pygmaea\". Nověji byla s \"R. iscayachensis\" spojena řada dalších položek, sběry LF 271, LH 779, 941 a 1142, RH 199 (?), 298 a 2049a, SE 64 a 152.\n\nJako typové místo bylo W. Rauschem uvedeno Abra de Sama, nad Cana Cruz, blízko Iscayachi (Bolívie, departament Tarija, provincie Mendez), v nadmořské výšce asi 3500 m. F. Ritter jako místo svého sběru FR 1122 uvedl San Antonio, provincie Mendez (Bolívie, departament Tarija), ze stejné oblasti má pocházet i sběr FR 1120. Také všechny novější sběry jsou uváděny z provincie Mendez, s bližší lokalizací Iscayachi nebo Questa de Sama u sběrů LH, s Iscayachi je spojen i sběr RH 199, jako místo sběru RH 2049a bylo uvedeno Tarija, Palqui, u sběrů SE pak Abra de Sama. Nadmořská výška všech těchto lokalit leží mezi 3400 a 3930 m. Výrazněji se však odlišuje původ sběru RH 298, Pueblo Viejo (Argentina, prov. Jujuy), takže zde může být identifikace problematická.\n\nV oblasti výskytu \"R. iscayachensis\" se vyskytuje i několik dalších taxonů rodu \"Rebutia\". Z nich se \"R. iscayachensis\" nejvíce podobá \"R. colorea\", od které se \"R. iscayachensis\" liší většími hrbolky, delším otrněním a většími květy s delšími a zaokrouhlenými okvětními lístky odlišného barevného odstínu. Oba tyto taxony kvetou na společném nalezišti současně, aniž by bylo vidět nějaké přechody nebo křížence, stejně jako s dalšími tam rostoucími druhy rodu \"Rebutia\". Chovají se tedy, bez ohledu na velkou podobnost, jako samostatné druhy. Nejstarší je Ritterův sběr z roku 1962, platný popis se vztahuje k pozdějšímu sběru W. Rausche.\n\nPro pěstování \"R. iscayachensis\" není nutno zdůrazňovat žádné mimořádné požadavky. Celý příbuzenský okruh kolem \"R. pygmaea\" stejně jako \"R. haagei\" vyžaduje stejné zacházení. Pěstování ze semen je snadné, výsevy jsou jednotné a zachovávají všechny charakteristiky druhu, rostliny dorůstají do květuschopnosti během několika málo let. Starší rostliny vytvářejí silný řepovitý kořen, který vyžaduje dobře propustný substrát a v růstu nárazovou zálivku až po předchozím vyschnutí. Dostatek světla a čerstvého vzduchu v době růstu a v období klidu úplné sucho a teploty pod 10 °C platí zde stejně jako u všech taxonů tohoto příbuzenského okruhu.\n\n\n"}
{"id": "274642", "url": "https://cs.wikipedia.org/wiki?curid=274642", "title": "Allegro (knihovna)", "text": "Allegro (knihovna)\n\nAllegro je open source knihovna pro základní 2D grafiku, práci s obrázky, textový výstup, zvukový výstup, timery, matice, práci se soubory a velmi limitovaně s 3D grafikou. \nNázev pochází z \"Atari Low-Level Game Routines\", v překladu Nízko úrovňová rutina pro hry na Atari.\n\nAllegro napsal Shawn Hargreaves pro Atari začátkem 90. let 20. století. Když zjistil, že tato platforma upadá, tak přepsal Allegro roku 1995 na Borland C++ a DJGPP kompilátory. Podpora pro Borland C++ byla přerušena ve verzi 2.0, takže jediným podporovaným kompilátorem zůstal DJGPP. Shawn Hargreaves už nadále nepracuje na vývoji Allegra.\nOd verze 4.0 dokáže knihovna pracovat na operačních systémech DOS, Microsoft Windows, BeOS, Mac OS X a systémech založených na Unixu. Je napsaná v programovacím jazyce C. \nExistuje také nezávislý port Allegra na AmigaOS.\n\nLidé okolo Allegra napsali rozšíření knihovny, protože základní Allegro umí pracovat jen s obrázky BMP a TGA a jen s méně známými zvukovými formáty. Rozšíření jsou hlavně na práci s novějšími formáty: PNG, GIF, JPEG, MPEG, Ogg, MP3, TTF a další. \nNěkteré rozšíření umožňují použití knihovny Allegro s jinými programovacími jazyky:\nPython, Perl, Scheme, C# a jiné.\nKnihovna AllegroGL umožňuje použít pro akcelerovaný výstup OpenGL.\n\n\n\n"}
{"id": "274645", "url": "https://cs.wikipedia.org/wiki?curid=274645", "title": "Karbidy", "text": "Karbidy\n\nKarbidy jsou sloučeniny uhlíku s elektropozitivnějšími prvky s výjimkou vodíku. Karbidy mají významné použití v průmyslu: karbid vápníku CaC je výchozí surovinou pro řadu výrob chemického průmyslu a karbid železa FeC (cementit) je v oceli složkou, která zlepšuje její vlastnosti.\nKarbidy lze rozdělit podle typu chemické vazby na sloučeniny:\n\nDále se mezi karbidy řadí další binární sloučeniny uhlíku jako jsou:\n\n\nUhlík se slučuje na karbidy s iontovou vazbou s\n\nNepodařilo se připravit karbidy galia, india či thalia.\n\nIontové karbidy jsou buď\n\nUhlík se slučuje na kovalentní karbidy s\n\nKovalentní karbidy se vazbou i strukturou podobají diamantu, a stejně jako diamant vynikají vysokou tvrdostí (moissanit, což je vzácná přírodní forma karbidu křemíku, je dokonce 2. nejtvrdší přírodní minerál).\n\nUhlík se slučuje na intersticiální karbidy s\n\nIntersticiální karbidy jsou chemicky netečné (nereaktivní), žáruvzdorné a mají kovové vlastnosti.\n\nU intersticiálních karbidů se předpokládá, že uhlíkové atomy vyplňují intersticiální oktaedrické polohy v krystalové mřížce kovu, pokud je poloměr kovového atomu větší než 135 pm. Jestliže krystalová mřížka kovu je plošně centrovaná krychlová (\"face centered cubic\") s nejtěsnějším kubickým uspořádáním (\"cubic close packed\"), mělo by zaplnění všech intersticiálních poloh uhlíkem dává stechiometrii 1:1 (MC) s krystalovou strukturou halitu (soli kamenné - NaCl). Pokud jsou atomy v čistém kovu uspořádány do hexagonální (šesterečné) krystalové mřížky s nejtěsnějším šesterečným uspořádáním (\"hexagonal close packed\"), je zaplňována uhlíkovými atomy jen polovina intersticiálních poloh, což odpovídá stechiometrii 2:1 (MC) s krystalovou strukturou typu divanadiumkarbidu VC.\n\nJednoduchý předpoklad, že u těchto karbidů mřížka čistého kovu „vstřebá“ uhlíkové atomy je pravdivá jen pro monokarbidy vanadu (VC), niobu (NbC) a tantalu (TaC).\n\nSkutečnost je taková, že monokarbidy: karbid titanu TiC (s atomovým poloměrem kovu r = 147 pm), karbid zirkonia ZrC (r = 159 pm), karbid hafnia HfC (159 pm) mají krystalovou strukturu halitu, i když čisté kovy mají strukturu hexagonální. Tyto tři kovy jiné karbidy (než monokarbidy) netvoří.\n\nNaproti tomu vanad (r=134 pm), niob (r=146 pm) a tantal (r=146 pm) tvoří (vedle monokarbidů VC, NbC, TaC s krystalovou strukturou halitu) také karbidy typu MC (VC, NbC, TaC) s hexagonální strukturou, i když čisté kovy krystalují v krychlové tělesově centrované mřížce (\"cubic body centered\"). Tyto tři kovy tvoří navíc karbidy se stechiometrií 4:3 – VC, NbC, TaC.\n\nChrom (r=128 pm), který jako kov krystaluje také v krychlové tělesově centrované mřížce, vytváří karbidy jen se stechiometriemi 23:6 (CrC), 1:3 (CrC), 7:3 (CrC) a 3:2 (CrC). Tyto karbidy zčásti přísluší spíše do kategorie přechodných karbidů a vykazují příbuznost například s karbidy železa a karbidů dalších kovů.\nMolybden (r=139 pm) a wolfram (r=139 pm), které rovněž krystalují v krychlové tělesově centrované mřížce, vytvářejí monokarbidy MoC a WC s hexagonální mřížkou a hexagonální jsou také jejich karbidy typu MC (MoC, WC). Molybden navíc tvoří karbid se stechiometrií 3:2 – MoC.\n\nIonty přechodných kovů jsou menší než kritický poloměr 135 pm (viz intersticiální karbidy), a proto jejich struktury jsou složitější. Setkáváme se s násobnými stechiometriemi, takže například železo tvoří karbidy: 3:1 FeC (cementit obsažený v oceli), 7:3 FeC a 2:1 FeC. Tyto karbidy jsou reaktivnější než karbidy intersticiální, takže například karbidy chromu, manganu, železa, kobaltu a niklu lze hydrolyzovat zředěnými kyselinami (některé i samotnou vodou) za vzniku směsi vodíku a uhlovodíků. Tyto karbidy tedy tvoří přechod mezi inertními karbidy intersticiálními a reaktivními karbidy iontovými.\n\n"}
{"id": "274646", "url": "https://cs.wikipedia.org/wiki?curid=274646", "title": "Alžběta Habsbursko-Lotrinská", "text": "Alžběta Habsbursko-Lotrinská\n\nNositelky jména Alžběta Habsbursko-Lotrinská:\n\n"}
{"id": "274648", "url": "https://cs.wikipedia.org/wiki?curid=274648", "title": "Osnovní pletací stroj", "text": "Osnovní pletací stroj\n\nOsnovní pletací stroj je souhrnné označení pro zařízení, na kterých se pletací jehly společně pohybují, vytváří ze všech předložených osnovních nití současně řádek a z každé jednotlivé niti sloupek pleteniny. \n\nPrvní stroj měl vynalézt Angličan Crane kolem roku 1775. Z řady konstrukcí, které se vyvinuly z původního typu patří v 21. století k nejznámějším druhům: \n\nVedle těchto druhů patří k osnovním pletacím strojům např. \"okrouhlé osnovní stávky\" a \"stávky s pletacími trubičkami\" (\"viz níže\").\n\nS pomocí nákresu vpravo se dá stručně popsat vznik pleteniny na tomto stroji:\n\nMimo háčkových se často používají složené jehly. \"Platiny\" mají za úkol přidržet pleteninu a odhazovat hotová očka.\n\nPletenina se tvoří naráz z velkého počtu nití (až několika tisíc), ze kterých vzniká při každé otáčce stroje jeden řádek oček vedle sebe. Očka z každé niti se spojují nad sebou do sloupce a sloupce jsou navzájem propojeny podle druhu vazby mezi sebou.\n\nJehly a všechny pomocné vazební nástroje jsou upevněny v lůžkách nebo na lištách probíhajících po celé pracovní šíři stroje kolmo k předkládané osnově. Pohyb pracovních orgánů je vždy závislý od pohybu celého lůžka nebo lišty (s výjimkou žakárových ústrojí).\nOsnovní stávky se staví jako rychloběžné stroje (až 3500 obrátek/min., hodinový výkon až nad 60 kg pleteniny) s maximálně 5 kladecími přístroji, se 7-12 jehlami na centimetr, s pracovní šířkou cca 3,5-4,5 m. \n\nStroje jsou většinou specializované na určitou skupinu výrobků. (Například kombinace: 2 kladecí přístroje na konvenční s jedním kladecím přístrojem na elastickou přízi). Stávky jsou zaměřeny na pleteniny na spodní prádlo, potahy na nábytek a automobilová sedadla, sportovní oděvy, pleteniny pro obuvnické účely, sítě atd.\n\n Název pochází od jména francouzské herečky E.F. Rachel (1821–1858). Některé nápadné části jejích oděvů se nechaly vyrábět na rašlech v té době právě zkonstruovaných.\n\nNa nákresu vpravo jsou znázorněny pletací nástroje rašlu s žakárovým ústrojím. Kladecí jehly (1) přivádějí nitě základní osnovy (2) a jehly žakárového kladecího přístroje (3) vzorovací nitě (4) k jazýčkovým pletacím jehlám (5). Hotová pletenina (6) se odvádí pod úhlem 180° k přiváděné osnově, (u osnovních stávků je to cca 90°).\nK pletacím nástrojům patří dále srážecí plech (7), který tlačí kladené kličky pod hlavice jehel a \"odhozový hřeben\" (8) s úkolem odhazovat hotová očka. Součástí žakárového ústrojí je vytěsňovací kolík (9).\n\nHlavní rozdíly oproti osnovnímu stávku:\nPro speciální účely mohou být stroje přizpůsobeny na \n\n se používají zejména k výrobě úzkých textilií, tedy stuh, prýmků, řetízků a pod., známé je však také použití k výrobě technických textilií.\n\nGalonová pletenina sestává z vazby uzavřeného řetízku s provléknutou útkovou nití.\n\nStroj je vybaven karabinovými nebo jazýčkovými jehlami v jednom lůžku, odhazovacími platinami, podpěrnou lištou a vodiči útku.\n\nZatímco podpěrná lišta drží hotovou pleteninu, podloží vodiče útek pod jehly. Jehly se pak pohybují směrem dopředu, při zpětném pohybu se kolem nich ovíjí nové osnovní nitě, hotová očka se odhazují přes vrcholky jehel a tvoří nový řádek pleteniny. Vodiče útku se v té době posunuly a tak se připravily k novému kladení útkové niti.\n\nModerní stroje jsou specializované na různé druhy vzorování, dosahují až 300 obrátek/min. při pracovní šíři 40-310 cm s dělením 4-10 jehel/cm. Pro vzorování se dá na strojích instalovat až 16 kladecích lišt.\n\nPletací jazýčkové jehly (s hustotou 2-10/cm) jsou zde umístěny na lůžku kónického tvaru, jednotlivé osnovní niti se odvíjejí z křížem soukaných cívek a jsou vedeny otvory \"kladecího prstence\" k jehlám. Jehelní lůžko je opatřeno zářezy, do kterých jehly vklouzají, zatímco prstenec se během každé otáčky stroje posunuje o dvě nebo čtyři jehly tak, že se niti kladou pod jehlou a nad jehlou.\nPrvní patenty na popsanou konstrukci byly zvěřejněny v roce 1986. \n\nVe 2. dekádě 21. století se stavějí okrouhlé osnovní stroje s průměry jehelního lůžka od 3 do 60 mm, s jedním až čtyřmi kladecími prstenci ovládanými vačkami nebo servomotorem. Stroje s průměrem do 12 mm dosahují až 2000 otáček za minutu. \n\nPoužití pletenin: síťové obaly, bandáže, dekorativní šňůry (pevné nebo elastické), pozamenty, tkaničky do bot \n\n Princip: Dvě lišty s dutými vodiči osnovních nití (namísto pletacích jehel) jsou nastaveny a pohybují se tak, že se z nití každých dvou protilehlých vodičů mohou tvořit očka. Očky se dá také provlékat útek, takže vzniká útvar na přechodu mezi pleteninou a tkaninou.\n\nStroje se stavějí s pracovní šířkou 200 cm a s hustotou vodičů nití (mezerami) 3 až 14 mm. Při maximální rychlosti 64 se dá zanášet 32 útků za minutu. Zařízení jsou\nvhodná pro zpracování hrubých přízí (cca 80 – 1000 tex), se kterými se počítá s hodinovým výkonem 2,5 – 14 m textilie.\n\nStroje se dají výhodně použít zejména k výrobě pestrobarevných textilií z efektních přízí\n\nPočet strojů v praktickém provozu není (v roce 2014) známý.\n\n"}
{"id": "274651", "url": "https://cs.wikipedia.org/wiki?curid=274651", "title": "Mitt Romney", "text": "Mitt Romney\n\nWillard Mitt Romney (* 12. března 1947 Detroit) je americký finanční podnikatel, republikánský politik a bývalý guvernér státu Massachusetts. Byl jedním z neúspěšných uchazečů o nominaci na kandidáta za Republikánskou stranu pro prezidentské volby USA v roce 2008. O čtyři roky později se stal oficiálním kandidátem Republikánské strany v prezidentských volbách 2012, ve kterých však proti tehdejšímu prezidentovi Baracku Obamovi vítězství nezískal.\n\nWillard Mitt Romney se narodil 12. března 1947 v Harper University Hospital v Detroitu ve státě Michigan. Byl nejmladším (4.) dítětem pozdějšího prezidenta American Motors Corporation a republikánského guvernéra Michiganu George Wilckena Romneyho (1907–1995) a herečky (po narození prvního dítěte ženy v domácnosti) Lenore Romney (rozené LaFount). Rodiče ho pojmenovali podle rodinného přítele J. Willarda Marriotta a otcova bratrance Milltona \"Mitta\" Romneyho. V roce 1953 se rodina přestěhovala na bohaté předměstí Bloomfield Hills.\n\nAž do sedmé třídy chodil Mitt do státní základní školy. Potom se zapsal do soukromé chlapecké \"přípravné\" školy (příprava na studium na univerzitu) Cranbrook school. V roce 1962 se také podílel na otcově úspěšné kampani před volbami na guvernéra státu Michigan. Později také pracoval jako internista v otcově kanceláři. Na střední škole také začal chodit se svojí budoucí manželkou Ann Davies, se kterou se znal již ze základní školy. V akademickém roce 1965–1966 byl přijat na Stanford University. Později začal navštěvovat také Brigham Young University (titul BA) a Harvard University (tituly MBA, JD)\n\nMitt Romney je příslušníkem Církve Ježíše Krista Svatých posledních dnů (mormonské církve). V mládí byl mormonským misionářem. Po roce studia na Stanfordově univerzitě v letech 1965–1966 odjel v rámci rodinné tradice do Francie. Jako misionář za 30 měsíců získal, podle svého tvrzení, 12 konvertitů. Mormonská víra zakazuje mj. pití alkoholu, takže nebyla pro Francouze, milovníky vína, příliš atraktivní. V červnu 1968 byl jako řidič automobilu nezaviněně účastníkem vážné dopravní nehody, při které zahynula jeho spolujezdkyně, manželka předsedy mormonské misie. Romney se naučil francouzsky a byl také svědkem protestů ve Francii v roce 1968.\nPozději zastával důležité funkce v mormonské církvi.\n\nBěhem jeho pobytu ve Francii jeho přítelkyně konvertovala k mormonům a začala studovat na mormonské Univerzitě Brighama Younga (\"Brigham Young University - BYU\") v Salt Lake City ve státě Utah. Mitt po návratu na přání přítelkyně začal v únoru 1969 také studovat na BYU. V březnu 1969 dvojice uzavřela manželství, v roce 1970 se jim narodil syn Taggart, další synové pak v letech 1971, 1975, 1978 a 1981. Mitt v roce 1971 úspěšně ukončil bakalářské studium angličtiny na BYU. Dále na radu svého otce pokračoval ve studiích práva a ekonomie na Harvardově univerzitě, která úspěšně ukončil v roce 1975.\n\nPracoval jako obchodník v konzultačních firmách, v roce 1984 se podílel na založení investiční společnosti Bain Capital. V roce 2002 vedl organizační výbor olympijských her v Salt Lake City. Podle časopisu Forbes měl v roce 2012 jeho majetek hodnotu přibližně 230 milionů USD (asi 4,7 mld Kč).\n\nV roce 1993 začal Romney přemýšlet o vstupu do politiky (do té doby se živil jako businessman a nebyl moc veřejně známý) a to zčásti proto, že jeho manželka Ann na něj již dlouho v tomto směru apelovala, a z části proto, že chtěl pokračovat v otcových stopách. Již v roce 1992 se zaregistroval jako nezávislý, o rok později se však rozhodl vstoupit do Republikánské strany. V senátorských primárkách Republikánské strany skončil na prvním místě (získal 68% všech hlasů) a v druhém kole rozdrtil Johna Lakiana (získal 80% hlasů). V boji o křelo senátora státu Massachusetts se stal vyzyvatelem demokrata Teda Kennedyho (bratra J. F. Kennedyho), který ten rok usiloval již o šesté zvolení do tohoto úřadu. Romney byl jeho prvním vážným vyzyvatelem. Ve volbách Romney prohrál v poměru hlasů 58% a 41%. Šlo o nejtěsnější vítězství Teda Kennedyho.\n\nV roce 2002 Republikáni rozhodli, že do boje o křeslo guvernéra nepošlou dosavadní (pouze zastupující) guvernérku Jane Swift, která byla poskvrněna od mnoha korupčních skandálů, ale nadějného Romneyho (byl podporován i Bílým domem). Ještě téhož roku Romney potvrdil svoji kandidaturu. Ve volbách, konaných v roce 2004 Romney obdržel 50% hlasů. Jeho demokratický protikandidát O'Brien obdržel 45% hlasů. Romney tedy získal vítězství a stal se 70. Massachusettským guvernérem.\n\nRomney byl jedním z kandidátů na nominaci za Republikánskou stranu pro prezidentské volby v roce 2008 a byl původně považován za jednoho z favoritů. Po sérii neúspěchů, která vyvrcholila při volebním superúterý, zastavil svou kampaň a o nominaci přestal aktivně usilovat. Oficiálně však neodstoupil a technicky zůstal kandidátem; díky tomu mu zůstali získaní delegáti a možnost udržet si určitý vliv. 14. února 2008 pak podpořil kandidaturu senátora Johna McCaina. Podle médií byl jedním z možných adeptů na viceprezidenta, John McCain si však nakonec vybral Sarah Palin. Podle novinářů se mu nepodařilo přesvědčit voliče tím, že změnil své někdejší liberální názory z doby svého guvernérství ve státě Massachusetts na konzervativní postoje prezentované v kampani.\n\nV dubnu 2011 oznámil, že se bude znovu ucházet o nominaci Republikánské strany jako kandidát do prezidentských voleb roku 2012. V srpnu 2012 sdělil, že si jako kandidáta na úřad viceprezidenta vybral Paula Ryana, člena Sněmovny reprezentantů za stát Wisconsin. V republikánských primárkách přesvědčivě zvítězil a stal se tak oficiálním kandidátem Republikánské strany. V samotných volbách však prohrál, když získal 206 hlasů volitelů. Vítězný dosavadní prezident Barack Obama získal 332 hlasů volitelů a také nadpoloviční většinu hlasů voličů.\n\n16. února 2018 oznámil Mitt Romney svoji kandidaturu do senátu USA za stát Utah v podzimních volbách do Kongresu. \n\n"}
{"id": "274653", "url": "https://cs.wikipedia.org/wiki?curid=274653", "title": "Georges Feydeau", "text": "Georges Feydeau\n\nGeorges Léon Jules Marie Feydeau (8. prosince 1862, Paříž – 5. června 1921, Rueil-Malmaison u Paříže) byl francouzský dramatik éry známé jako Belle Époque.\n\nNarodil se v Paříži v dobře situované rodině spisovatele Ernesta-Aimé Feydeaua. Georgesova matka, polská imigrantka a neteř vikomta de Colonne, Léocadie Bogoslawa Zelewska, se často pohybovala ve vyšší společnosti, a tak se spekuluje, že Georges není Feydeauův syn. Mezi kandidáty na otce není nikdo menší než sám Napoleon III..\n\nK divadlu inklinoval již od útlého dětství. První hru prý napsal již v šesti letech. Byl nadán i malířsky, po celý život maloval a sbíral obrazy (jeho sbírka čítala přes 1000 obrazů). Během středoškolských studií napsal několik hrdinských dialogů a jako komediální autor debutoval v 21 letech. První triumf přišel o čtyři roky později a v roce 1892, tedy ve třiceti letech, se probojoval na špici francouzských autorů komedií své doby. Jeho frašky byly k vidění ve všech pařížských komediálních divadlech a brzy se rozšířily do celého světa.\n\nMiloval Paříž. Strávil tu v podstatě celý svůj život a většinu svých komedií zasadil právě sem. Navíc sám se dost nápadně podobal figurkám, o kterých tak bravurně psal. Byl typickou ukázkou šviháka přelomu století. Štíhlý elegán, milující umění, noční život a poker, s milionovými dluhy, do kterých se dostal spekulacemi na burze.\n\nKonec života však neprožil někdejší bonviván zrovna šťastně. Onemocněl syfilisem a trápily ho stále těžší deprese, neschopnost koncentrace, poruchy spánku, a dokonce záchvaty šílenství. V posledních pěti letech už nebyl schopen vůbec tvořit. Roku 1919 ho synové odvezli do sanatoria v Rueil u Paříže, kde zemřel 5. června 1921. Byl pochován na hřbitově Montmartre v Paříži.\n\nNapsal asi dvacet celovečerních her, kolem dvaceti jednoaktovek, několik dramatických monologů, tři operety a jedno baletní libreto. Pro velké úspěchy svých frašek je nazýván „\"králem vaudevillu\"“, který obohatil o hlubší charakteristiku postav. Jeho hry, psané vlastně jako morality, vynikají technickou propracovaností, živými dialogy a nevázanou komikou. Jejich námětem jsou různá milostná dobrodružství, která se stávají veřejným tajemstvím i přes snahu je utajit. Vznikají tak bláznivé zápletky a jedna absurdní situace za druhou. V poslední fázi své tvorby zúročil své zkušenosti z vaudevillu v novém žánru označovaném jako manželská fraška (farce congugale). Jde o pět jednoaktových her na téma problémů a krize manželství, ve kterých vtip a lehkost dřívějších komedií zhutnil do trpké sarkastické zkratky, kterou sahá až na dřeň vztahů. Aktovky nazval souhrnně \"Od svatby k rozvodu\" (Du mariage au divorce) a zařadil se jimi mezi moderní dramatiky.\n\nJeho hry byly také často zfilmovány. Na webu IMDB (Internet Movie Database) je uvedeno více než 220 filmových a televizních adaptací jeho her z let 1912 až 2013.\n\n\"Ptáte se mne, jak se píše fraška. Vezměte si tu nejtragičtější situaci, která by šokovala i zřízence v márnici, a vyhledejte její směšnou stránku. Žádné lidské drama není bez žertovných aspektů. Tím si lze také vysvětlit, proč jsou tzv. komediální autoři tak smutní – myslí totiž především „smutně“.\"\n\n\n\n"}
{"id": "274654", "url": "https://cs.wikipedia.org/wiki?curid=274654", "title": "Pěna (rozcestník)", "text": "Pěna (rozcestník)\n\nSlovo pěna má více významů:\n\n\n\n\n\n\n"}
{"id": "274660", "url": "https://cs.wikipedia.org/wiki?curid=274660", "title": "Hans Adam II.", "text": "Hans Adam II.\n\nJan Adam II. (\"Hans Adam II.\", celým jménem \"Johannes Adam Ferdinand Alois Josef Maria Marko d'Aviano Pius von und zu Liechtenstein\"; 14. únor 1945 Curych, Švýcarsko) je vládnoucí lichtenštejnský kníže a syn Františka Josefa II. (1906 – 1989), lichtenštejnského knížete, a jeho manželky hraběnky Georginy von Wilczek. Podle ústavy lichtenštejnského státu má rovněž nárok na tituly vévody opavského a krnovského.\n\nLichtenštejnský kníže má poměrně rozsáhlé pravomoci. Referendum o zvýšení pravomocí knížete bylo schváleno v roce 2003 celostátním hlasováním. Změny zabraňují knížeti vetovat jakýkoli zákon, který by případně zaváděl republiku. Kníže apeloval na veřejnost a varoval před zrušením systému monarchie, a uvedl, že pokud zákon nebude schválen, pak nevidí důvod v zemi dále zůstávat a přestěhuje se i s rodinou na své panství v Rakousku.\n\nV roce 2003 navrhl kníže nové znění lichtenštejnské ústavy, jež bylo mnoha kritiky označeno jako krok zpět k absolutismu, což se však nepotvrdilo. Jeho návrh ústavy spojuje prvky konstituční monarchie a přímé demokracie. Kníže má sice právo vetovat zákony a rozpustit parlament, ale parlament, vláda nebo občané mají právo vyhlásit referendum a o sporné otázce hlasovat. Panujícího knížete mohou přehlasovat, pokud nebudou spokojeni s jeho vládou mohou požádat rod Lichtenštejnů o změnu panovníka na trůnu nebo mohou monarchii i zrušit. Návrh knížete byl v schválen referendu o ústavě roku 2003 většinou obyvatelstva (64,3%), dalších 20% chtělo knížeti ponechat jeho dosavadní pravomoci a jen výrazná menšina chtěla jeho pravomoci omezit.\n\nCitát z rozhovoru Jeho knížecí Jasností s Ladislavem Kahounem z BBC: \"\"Kdo si dá práci porovnat starou ústavu s tou novou, uvidí, že vládnoucí kníže se vzdal některých pravomocí, aby posílil demokracii a úlohu práva. Problémem bylo, že někteří politici a politické strany chtěli mít tuto přidanou část moci pro sebe, nikoli pro lid. V lidovém hlasování pouze 16 % voličů podporovalo tuto stranickou linii, 20 % chtělo zachovat starou ústavu, která dávala vládnoucímu knížeti více práv a 64 % hlasovalo pro nový návrh.\" \"\n\n15. srpna 2004 stanovil Jan Adam II. jako nástupce svého syna dědičného prince Aloise a předal mu správu nad státními záležitostmi s tím, že dává moc mladé generaci. Formálně ale Jan Adam II. zůstává stále hlavou státu.\n\nJe čestným členem K.Ö.H.V. Nordgau Vídeň v ÖCV a K.D.St.V. Nordgau-Praha v Koblenci v CV. Kromě toho je čestným protektorem Lichtenštejnské akademické asociace Rheinmark.\n\nJan Adam II. se narodil roku 1945 jako syn knížete Františka Josefa II. z Lichtenštejna (1906-1989) a jeho ženy kněžny Giny (1921-1989) v Curychu. Vyrůstal s rodiči v knížecím paláci ve Vaduzu. Absolvoval lidovou školu tamtéž, poté navštěvoval Skotské gymnázium ve Vídni. Roku 1960 chodil na gymnázium v Zuozu, kde ukončil studium složením švýcarské a německé maturity. Absolvoval následně praxi v jedné londýnské bance. Roku 1969 ukončil studium na Univerzitě v sv. Havlu, kde nabyl licenciát v oblasti podnikového a národního hospodářství. Zajímavostí je, že diplomovou práci napsal na téma využití počítačů v bankovnictví.\n\nA právě knížecím rodem vlastněná Bank in Liechtenstein byla jeho prvním úkolem poté, co mu jeho otec roku 1970 uložil provést reorganizaci rodinného majetku, který byl v nedobrém stavu od konfiskace majetku Lichtenštejnů v Československu v roce 1945. Kníže vyměnil správní radu, kde neváhal odvolat své příbuzné (někteří se s ním pak soudili), najal schopné manažery a změnil strategii banky (dnes LGT Bank). Tím položil základy k dnešnímu bohatství rodu Lichtenštejnů (nejbohatší panovnický rod v Evropě, podle Forbes vlastní majetek v hodnotě 5 miliard dolarů). Další reformy korunní princ Hans Adam provedl v podnicích a nemovitostech, které jeho rod vlastnil v Rakousku. Aby se zbavil tíživých úvěrů, prodal některé nemovitosti.\n\nV 80. letech 20. století začal investovat ve Spojených státech amerických. Zejména zde investoval do pěstování geneticky upravené kukuřice a jeho firma RiseTec je jejím největším producentem (nyní tato firma investuje i v Jižní Americe a Indii). Před rozpadem Sovětského svazu korunní princ Hans Adam II. posílil investice v USA z obavy, že rozpad sovětského impéria může vést k jeho útoku na západní Evropu a knížecí rod přijde o svůj majetek již potřetí v pořadí (v 15. století v Dolním Rakousku, 1945 v ČSR).\n\nOd roku 1984 byl princ pověřen svým otcem plněním úkolů hlavy státu. V této roli usiloval o větší viditelnost Lichtenštejnska na mezinárodním poli, o členství v OSN a zapojení do Evropského hospodářského společenství. Všechny tyto cíle se mu podařilo splnit. V roce 1990 se Lichtenštejnsko stalo 160. členem OSN, od roku 1995 je členem EEA a WTO, přes odpor mnoha domácích politiků. Zejména zapojení knížectví do bezcelního obchodu s členskými zeměmi dnešní Evropské unie bylo důležité pro malou exportně orientovanou zemi. Téměř 40% HDP Lichtenštejnska tvoří špičkový průmysl, což je více než např. v České republice, Německu nebo Rakousku. Nejznámějšími lichtenštejnskými firmami jsou HILTI, Thysen KruppPresta nebo Öerlikon-Balzers.\n\nV domácí politice se kníže zaměřil na posílení demokracie implementací přímé demokracie (referenda, zákonná iniciativa), které oslabily vliv politické oligarchie. Další kroky vedly k zefektivnění státní správy a obecní samosprávy, podpoře podnikání a vzdělání.\n\nV roce 2007 vydal knihu Stát ve třetím tisíciletí, která vyšla v angličtině, o rok později v němčině a roku 2011 v češtině (Nakladatelství Grada). Do roku 2015 vyšla v 15 jazycích. Kniha obsahuje velmi zajímavé názory a návrhy knížete na řešení problémů států ve 3. tisíciletí. Většinu navrhovaných opatření se mu s úspěchem podařilo realizovat v Lichtenštejnském knížectví.\n\nMezi jeho úspěchy je možné zařadit obnovení diplomatických styků s Českou republikou po 64 letech od jejich přerušení v roce 1945. Lichtenštejnsko a Československo diplomatické styky navázaly v srpnu 1938 a nikdy je ani jedna strana nepřerušila (knížectví neuznalo vznik Protektorátu Čechy a Morava), ale od konfiskace majetku 38 lichtenštejnských občanů v roce 1945 byly tyto styky latentní až do 18. září 2009. Od té doby se tyto styky rozvíjejí, ale nevyřešenou zůstává otázka poválečných konfiskací, se kterými lichtenštejnská vláda nesouhlasí.\n\nLichtenštejnsko bylo za obou světových válek neutrální. V době druhé světové války mu několikrát hrozila anexe ze strany Třetí říše. Ačkoli se Lichtenštejnové nebyli nacisty a nekolaborovali s okupačním režimem, jak prokázal v letech 2011-2014 výzkum česko-lichtenštejnské komise historiků. Lichtenštejnové prokazatelně chránili své české zaměstnance v protektorátu. Přestože občané lichtenštejnska měli národnost lichtenštejnskou, byli všichni v roce 1945 označeni za Němce a jejich majetek byl zkonfiskován podle dekretů prezidenta republiky. ČSR se naproti tomu vstřícně stavělo k občanům německé národnosti Švýcarska, dokonce i Rakouska a dalších zemí.\n\nZajímavé je, že již v letech 1945-1948 si československé úřady byly vědomy toho, že konfiskace byly z pohledu domácího i mezinárodního práva nezákonné, a že lichtenštejnské občany bude nutné odškodnit. Ministerstva financí a zahraničních věcí ČSR jednaly v únoru 1945 již jen o výši odškodnění, ale únorový komunistický puč ho znemožnil. Kníže Hans Adam II. opakovaně prohlásil, že se nevzdává nároku na majetek svého rodu v České republice. Nechce se o tento majetek soudit, ale doufá, že české úřady jednoho dne uznají, jaké bezpráví se lichtenštejnským občanům dostalo roku 1945 a budou tento problém chtít řešit.\n\nMateřským jazykem knížete je němčina, ale mluví také plynně anglicky a francouzsky. Po smrti otce roku 1989 převzal vládu jako Jan Adam II. Formálně se hlavou státu stal složením přísahy v roce 1990.\n\nKníže Jan Adam II. vlastní rozsáhlou uměleckou sbírků, části z nich jsou vystaveny ve Vaduzu a Vídni. Jednání probíhají i v souvislosti rodovým majetkem na Moravě.\nV prosinci 2006 proběhla médii zpráva, že Jan Adam II. je jednou z nejbohatších hlav států na světě. Soukromý majetek knížete má hodnotu téměř 5 miliard amerických dolarů.\n\nVýznamnou částí majetku rodu jsou umělecké sbírky. Ačkoliv jeho otec kníže František Josef II. musel některá cenná díla po roce 1945 prodat, aby zajistil financování státu a rodu, knížeti Hansi Adamovi II. se podařilo sbírku rozšířit téměř o polovinu. Dobré hospodaření mu umožnilo opravit Lichtenštejnský palác ve vídeňské Fürstengasse a v roce 2004 v něm otevřít Lichtenštejnské muzeum (uzavřeno bylo od roku 1940). V roce 2013 byla dokončena oprava i tzv. Majorátního paláce Lichtenštejnů v ulici Bankgasse. Obě rekonstrukce stály více než 100 milionů EUR.\n\n30. července 1967 se ve Vaduzu oženil s hraběnkou Marii Aglaë, hraběnku Kinskou z Vchynic a Tetova, narozenou v Praze (1940).\n\nSpolečně mají čtyři děti:\n\nKníže Hans Adam napsal politické pojednání „Stát ve třetím tisíciletí“ (\"Der Staat im dritten Jahrtausend\". van Eck Verlag, Triesen 2009. ISBN 978-3-905881-03-5. Anglické vydání: \"The State in the Third Millenium\". van Eck Verlag, Triesen 2009. ISBN 978-3-905881-04-2), které bylo publikováno mezinárodní veřejnosti na konci roku 2009. V knize obhajuje trvající význam národních států coby politických aktérů. Hájí demokracii jako nejlepší formu vlády, a předpokládá, že Čína a Rusko se postupně transformují, což ovšem bude ještě dlouhý a složitý proces. Také se vyjadřuje o své roli hlavy státu v knížectví jako něco, co má velký smysl a legitimitu, ovšem jen za předpokladu souhlasu lidu. Tvrdí dále, že vláda státu se má omezit a soustředit pouze na malou část úkolů, a říká, že lid \"\"má osvobodit stát od všech nepodstatných úkolů a zátěží, kterými byl obtěžkán během posledních sta let, a který stát vzdálil od jeho hlavních dvou úkolů: zachovávání vlády práva a zahraniční politiky.”\"\n\nV rozhovoru zaznamenaném v listopadu 2010, kníže Hans Adam prohlásil, že pokud by byl americkým občanem, byl by členem hnutí Tea Party. Rovněž zmínil jisté aspekty americké ústavy, ve kterých spatřuje, jako například nedostatek přímé demokracie. A na závěr také řekl: \"\"Sedím zde a vděčím za to Američanům, kteří nás zachránili během druhé světové války a studené války. Proto jsem jim velice vděčný\"\" (\"I am sitting here and that’s because Americans saved us during World War II and during the Cold War. So I am very grateful to them.\") \n\nPlný titul Hanse Adama II. je podle lichtenštejnského zákona následující:\n\n\"Kníže z a na Lichtenštejnu, vévoda opavský a krnovský, hrabě rietberský, panovník domu z a na Lichtenštejnu.\" (německy \"Fürst von und zu Liechtenstein, Herzog von Troppau und Jägerndorf, Graf zu Rietberg, Regierer des Hauses von und zu Liechtenstein\".\n\nVšichni členové panovnického domu jsou oslovováni \"Jasnost\" (něm. \"Durchlaucht\") a jsou oprávněni užívat znaku knížecí rodiny.\n\n\n"}
{"id": "274662", "url": "https://cs.wikipedia.org/wiki?curid=274662", "title": "Predrag Bjelac", "text": "Predrag Bjelac\n\nPredrag Bjelac (* 30. červen 1962 Bělehrad, Srbsko) je český filmový herec jugoslávského původu.\n\nJeho nejznámější rolí je role Igor Karkarova ve filmu \"Harry Potter a Ohnivý pohár\". Objevil se i v dalších filmech, jako \"Letopisy Narnie\", \"Eurotrip\" a českým divákům může být znám z filmu \"Ro(c)k podvraťáků\", kde si zahrál roli „Chřestýše“.\n\nPredrag žije v Česku se svou ženou Katarinou. Kromě herectví se věnuje i kaskadérství. Studoval na univerzitách v Bělehradě a v New Yorku.\n\n\n"}
{"id": "274683", "url": "https://cs.wikipedia.org/wiki?curid=274683", "title": "DJGPP", "text": "DJGPP\n\nDJGPP (DJ's Gnu Programming Platform) je 32bitový C/C++/ObjC/Ada/Fortran vývojářský balík pro architekturu x86 bežící pod DOSem, Microsoft Windows nebo IBM OS/2. Vývoj započal v roce 1989 DJ Deloriem. Jde o port populárního kompilátoru gcc, stejně jako jiných utilit GNU např. cp, ls, mv, AWKu, sedu nebo linkeru na DOS DPMI (DOS Protected Mode Interface). Používá flat memory model.\n\nDJGPP představuje rozhraní, které je kompatibilní s normami ANSI C a C99, neoficiálními standardy DOSu a POSIX UNIXu. Zkompilované binární soubory dokážou pod Windows 95 a vyššími pracovat s dlouhými názvy souborů. Současné verze Windows x86-64 nepodporují kromě emulace 16bitové programy.\n\n\n\n"}
{"id": "274689", "url": "https://cs.wikipedia.org/wiki?curid=274689", "title": "Albert II. Belgický", "text": "Albert II. Belgický\n\nKrál Albert II., celým jménem \"JKV Albert Felix Hubert Teodor Kristián Evžen Maria Belgický\" (francouzsky: \"Albert Félix Humbert Théodore Christian Eugène Marie\", nizozemsky: \"Albert Felix Humbert Theodoor Christiaan Eugène Marie\", německy: \"Albert Felix Humbert Theodor Christian Eugen Maria\") (* 6. června 1934, zámek Stuyvenberg, Brusel) je bývalý král Belgičanů.\n\nDne 3. července 2013 oznámil, že k 21. červenci téhož roku abdikuje na královský titul. Belgickým králem se tak stal jeho syn korunní princ Filip.\n\nPrinc je mladším ze synů krále Leopolda III. (1901–1983) a jeho první manželky Astrid Švédské (1905–1935). Jeho kmotry byli princ Felix Lucemburský a jeho babička z otcovy strany, královna Alžběta Belgická.\n\nAlbert byl vyslán do švýcarské soukromé školy Institut Le Rosey, kde získal univerzitní vzdělání. V letech 1953 až 1958 sloužil v Belgickém královském námořnictvu.\n\nKdyž 31. července 1993 zemřel jeho starší bratr, král Baudouin I., aniž by zanechal potomků, stal se jeho nástupcem. Se slavnostní přísahou dne 9. srpna 1993 usedl v 59 letech na belgický trůn a stal se tak co do věku nástupu na trůn nejstarším králem v historii Belgie.\n\nRoku 1994 se stal 1292. rytířem Řádu zlatého rouna v Rakousku a 1191. rytířem Řádu zlatého rouna ve Španělsku.\n\nDne 2. července 1959 se v Bruselu oženil s princeznou Donnou Paolou Margheritou Marií Antonií Consiglií Ruffo di Calabria (nar. 1937), dcerou vévody Dona Fulca Ruffo di Calabria, Duca di Guardia Lombarda a jeho ženy, hraběnky di Rossana e di Sebastiano (1896–1989).\n\nKrál a královna spolu mají tři děti:\n\nZ mimomanželského poměru se Sybille de Selys Longchamps má jednu dceru:\n\n\n"}
{"id": "274694", "url": "https://cs.wikipedia.org/wiki?curid=274694", "title": "DJ Delorie", "text": "DJ Delorie\n\nDJ Delorie je americký softwarový vývojář. Zavedl a udržuje projekt DJGPP, velmi úspěšný, svobodný port GNU C/C++ kompilátor a vývojový balík, se zaměřením na počítače běžící na MS-DOSu nebo na DOSových terminálech pod Microsoft Windows.\n\n\"DJ\" je jeho skutečné jméno, nejedná se o žádný akronym křestního a prostředního jména.\n\nTaké vyvinul Harry Eaton \"pcb\" (dříve Thomas Nau \"pcb\") - open source výkresový editor desky plošných spojů. pcb můžete mít jako samostatnou aplikaci nebo jako součást gEDA.\n\n"}
{"id": "274696", "url": "https://cs.wikipedia.org/wiki?curid=274696", "title": "Mikael Stanne", "text": "Mikael Stanne\n\nMikael Stanne (* 20. května 1974) je švédský zpěvák a člen death metalové skupiny Dark Tranquillity. V minulosti zpíval i pro skupiny HammerFall a In Flames.\n\nNa albu Projector se nachází více skladeb, kde Mikael zpívá skoro až operní barvou hlasu, ale na pozdějších albech se objevuje už jen jeho death vokál. V raném období Dark Tranquillity působil i jako kytarista. Ve skladbě \"Frozen\" od řecko-švédské melodic death metalové skupiny Nightrage si zazpíval melodické vokály v refrénech.\n"}
{"id": "274697", "url": "https://cs.wikipedia.org/wiki?curid=274697", "title": "Vombat obecný", "text": "Vombat obecný\n\nVombat obecný (\"Vombatus ursinus\"), známý také jako vombat medvědovitý, je jedním ze tří žijících zástupců čeledi vombatovitých (Vombatidae) a jediný zástupce rodu \"Vombatus\".\n\nObývá vlhčí oblasti Jižní Austrálie, Nového Jižního Walesu a Tasmánie. V jižní části jeho areálu rozšíření obývá většinou lesy mírného pásma včetně zalesněných krajin, na severu pak hory, vysočiny a suťové svahy.\n\nVombat obecný je 0,7–1,2 m dlouhé zvíře se zavalitým tělem, širokou a hranatou hlavou, masivními končetinami, holým čenichem, 2–3 cm dlouhým ocasem, hmotností od 14 do 25 kg a s hrubou a hustou, obvykle olivově zelenou až téměř černou srstí.\n\nPo většinu roku žije samotářským způsobem života. Hrabe poměrně rozsáhlé, vysoce rozvětvené nory, které mají jen jediný vchod a které dokáže vybudovat i v těžko dostupných terénech, k čemuž mu napomáhají jeho silné drápy na končetinách. I když je venku 0 °C, vombatí nora má teplotu 16-26 °C. Staří samci bývají vysoce územní a často napadají savce, kteří proniknou do jejich domácích areálů. Člověku však většinou nebezpečí ze strany těchto vačnatců nehrozí, mohou však zapříčinit významně nižší účinnost oplocení proti králíkům, které bývá v Austrálii hojně využíváno.\nVombat obecný přes den většinou odpočívá a za potravou se vydává převážně v noci. Před přímým sluncem se chrání, ale pokud není sluneční žár silný, rád se vyhřívá na slunci.\n\nJeho potrava je převážně vegetariánská a tvoří ji tráva, ostřice, kořínky a hlízy.\n\nVombati jsou v říji, když je v Austrálii jaro, což je na severní polokouli podzim. Samice před porodem důkladně vystele jednu komoru své nory suchou trávou a listím. Na svět přivádí jediné mládě, které ve vaku zůstává po dobu 6–7 měsíců. Během následujících tří měsíců se občas do vaku stále vrací kvůli potravě a úkrytu. Matku opouští ve věku dvanácti až patnácti měsíců, tudíž ve věku jednoho roku a v přírodě se dožívá zhruba 18 let.\n\nTrus vombatů má hranatý tvar, mají tedy tvar podobný kostkám. Další zajímavostí je, že výkaly vombatů jsou zbaveny při vylučování téměř veškeré vlhkosti.\n\nU vombata obecného rozeznáváme čtyři poddruhy:\n\n\nNejohroženější je zřejmě poddruh \"Vombatus ursinus ursinus\", který je ve volné přírodě k nalezení jen na Flindersově ostrově na severu Tasmánie. V roce 1996 byla jeho populace odhadována zhruba na 4000 jedinců a byl oficiálně podle IUCN uznán jako zranitelný.\n\nV Evropě patří k velmi raritním druhům. V červenci 2018 byl chován pouze v šesti zoo.\n\nPoddruh \"Vombatus ursinus tasmaniensis\" je chován ve třech zoo: Pairi Daiza (Belgie), Kodaň (Dánsko), Budapešť (Maďarsko).\n\nPoddruh \"Vombatus ursinus hirsutus\" je chován rovněž ve třech zoo: Planckendael Mechelen (Belgie), Duisburg, Hannover (obě Německo).\n\nDne 10. 7. 2018 vydala Zoo Praha zprávu, že začíná stavět novou australskou expozici, v níž by také neměli chybět vombati.\n\n"}
{"id": "274702", "url": "https://cs.wikipedia.org/wiki?curid=274702", "title": "Květoslava Kořínková", "text": "Květoslava Kořínková\n\nKvětoslava Kořínková (* 10. července 1940 Český Brod) je česká politička a pedagožka, v letech 1989-1992 ministryně československých vlád, v 90. letech 20. století poslankyně Poslanecké sněmovny za ČSSD, od roku 1998 generální inspektorka Českých drah.\nVystudovala Vysokou školu dopravní v Žilině a VŠE v Praze. V letech 1957-64 pracovala u československých drah jako tranzitérka, později na postu vedoucí nákladového obvodu železniční stanice v Českém Brodě. V letech 1964-1971 byla zaměstnankyní Výzkumného ústavu dopravního. V letech 1971-1972 pracovala na federálním ministerstvu pro technický a investiční rozvoj a v období let 1972-1988 zastávala funkci poradkyně náměstka ministra dopravy Československé socialistické republiky. V letech 1972-1986 byla členkou předsednictva rady Československé vědeckotechnické společnosti, později předsedkyní a od roku 1993 první místopředsedkyní vědeckotechnické společnosti.\n\n3. prosince 1989 byla jmenována ministryní - předsedkyní Výboru lidové kontroly v československé vládě Ladislava Adamce. Post si udržela v následující, jen pár dnů trvající první vládě Mariána Čalfy i v druhé vládě Mariána Čalfy (vláda národního porozumění). V třetí vládě Mariána Čalfy (vláda národní oběti) pak na postu oficiálně nazvaném Ministryně pověřena řízením ministerstva kontroly setrvala až do roku 1992. Byla členkou Občanského fóra, po jeho rozpadu vstoupila do Občanského hnutí a od roku 1994 je členkou ČSSD.\n\nOd roku 1993 působila jako pedagožka na dopravní fakultě univerzity v Pardubicích. Angažovala se v komunální politice. V komunálních volbách roku 1994 a komunálních volbách roku 1998 byla zvolena do zastupitelstva hlavního města Praha za ČSSD. Neúspěšně sem kandidovala i v komunálních volbách roku 2002.\n\nVe volbách v roce 1996 byla zvolena do poslanecké sněmovny za ČSSD (volební obvod Praha). V sněmovně setrvala do voleb v roce 1998. Byla místopředsedkyní zahraničního výboru sněmovny.\n\nKdyž se její manžel Antonín Peltrám stal ve vládě Miloše Zemana ministrem dopravy, jmenoval ji roku 1998 generální inspektorkou Českých drah, což vyvolalo vlnu kritiky. V roce 2000 se stala stínovou ministryní ve stínové vládě žen, která vznikla okolo poslankyně ČSSD Jany Volfové. V roce 2002 nastoupila na soukromou Vysokou školu veřejných a mezinárodních vztahů v Praze jako vedoucí katedry. Je autorkou učebnic pro střední odborné školy, publikovala odbornou literaturu na téma dopravy, logistiky a reformy státní kontroly.\n\nV senátních volbách roku 2006 se snažila o zvolení do senátu za senátní obvod č. 17 - Praha 12 na kandidátce ČSSD. Obdržela 12 % hlasů a nepostoupila do 2. kola.\n\n"}
{"id": "274705", "url": "https://cs.wikipedia.org/wiki?curid=274705", "title": "Usťja", "text": "Usťja\n\nUsťja ( ) je řeka v Archangelské oblasti v Rusku. Je 477 km dlouhá. Povodí má rozlohu 17 500 km².\n\nÚstí zprava do řeky Vagy (povodí Severní Dviny). Hlavními přítoky jsou Lojga, Kočkurga, Kokšenga zleva.\n\nPřevládajícím zdrojem vody jsou sněhové srážky. Nejvyšších vodních stavů dosahuje od dubna do června. Průměrný roční průtok vody ve vzdálenosti 107 km od ústí činí přibližně 92,4 m³/s. Zamrzá ve druhé polovině října až v listopadu a rozmrzá ve druhé polovině dubna až v první polovině května.\n\nPři vyšším stavu vody je splavná pro vodáky. Vodní doprava je možná na dolním toku. Na řece leží město Okťabrskij, centrum Usťjanského okresu.\n"}
{"id": "274706", "url": "https://cs.wikipedia.org/wiki?curid=274706", "title": "František z Anjou", "text": "František z Anjou\n\nFrantišek Herkules z Anjou, vévoda z Alençonu, francouzsky \"François, duc d´Alençon\" (18. března 1555 Saint-Germain-en-Laye – 19. června 1584 Château-Thierry) byl nejmladším synem francouzského krále Jindřicha II. z rodu Valois a Kateřiny Medicejské z rodu Medicejských a bratrem francouzských králů Františka II., Karla IX. a Jindřicha III.\n\nPokřtěn byl jménem \"Herkules\", ale na počest svého staršího bratra Františka II. přijal při biřmování jméno František. V mládí byl velmi ambiciózní a toužil po tom, aby mu byl ve Francii svěřen nějaký důležitý a významný úřad. Toho dosáhl nakrátko jen v roce 1569, kdy zastupoval nepřítomného krále v Paříži. V roce 1574 zemřel král Karel IX. a vládcem Francie se stal další Františkův bratr Jindřich III. Jelikož byl Jindřich III. bezdětný, stal se František následníkem trůnu – Dauphinem. V roce 1576 pak ke svým dosavadním titulům získal další – stal se vévodou z Anjou, Berry a Touraine. S královským bratrem Jindřichem III. vycházel zpočátku dobře, ale jeho touha po moci a uznání byla příliš silná. Přidal se k hugenotské protikrálovské opozici a v řadách protestantského vojska bojoval ve válce v letech 1574–1576 proti vojskům katolickým. V roce 1576 pak podepsal v Beaulieu dokument ukončující tuto fázi války.\n\nV roce 1579 se František nechal přesvědčit Vilémem I. Oranžským k největšímu dobrodružství svého politického života. Vilém I. Oranžský Františka požádal, zda by se nechtěl stát dědičným panovníkem Spojených nizozemských provincií. 29.9. 1580 podepsal vévoda František smlouvu z Plessis-les-Tours, čímž přijal titul Ochránce svobodného Nizozemí.\n\nV tomtéž čase se stal František z Anjou také uchazečem o ruku anglické královny Alžběty I. Přestože byl mezi Alžbětou a Františkem velký věkový rozdíl (Alžbětě I. bylo 46 let a Františkovi 24 let), byli si od prvního setkání vzájemně velmi sympatičtí. Alžběta nazvala Františka v přátelském žertu \"\"Žába\"\" a říkala mu tak po celou dobu jeho pobytu v Anglii. Sama Alžběta I. si však nebyla vůbec jistá tím, zda vůbec touží po nějakém sňatku. Také obyvatelé Anglie byli většinou proti sňatku své královny a rovněž protestantské šlechtě byla proti mysli představa, že by budoucím králem země měl být katolík a Francouz František. Z přátelství Alžběty a Františka tak nakonec sňatek nevzešel a po třech měsících námluv vévoda z Anjou odjel z Anglie rovnou do Nizozemí.\n\nVe Spojených nizozemských provinciích byl František od samého počátku velmi neoblíbený. Provincie Holland a Zeeland jeho vládu nikdy neuznaly a také obyvatelé ostatních provincií se na vévodu, pocházejícího z francouzské královské katolické rodiny, dívali s podezřením. Vilém I. Oranžský byl rovněž kritizován za svou „francouzskou politiku“. František byl se svou slabou politickou pozicí velmi nespokojený a toužil po dosažení absolutní vlády nad celým územím. V roce 1582 dorazily do Nizozemí francouzské vojenské posily a František se rozhodl dobýt jemu nepřátelská města Antverpy, Bruggy, Dunkerke a Ostende. 18. 1. 1583 se vévoda se svým vojskem objevil před branami Antverp. Občany města požádal o otevření bran města a umožnění pokojného vstupu. Vojsko bylo skutečně do města vpuštěno, ale pak se za ním brány náhle opět uzavřely. Vojáci se ocitli v pasti. Občané města na ně z oken házeli kameny, kachle a další těžké předměty. Františkovi a malé skupině vojáků se podařilo utéci. Na ulicích Antverp však zůstalo 1500 mrtvých. Touto ostudnou událostí skončila vláda Františka vévody z Anjou v Nizozemí.\n\nKrátce po návratu do Francie onemocněl František malárií. V roce 1584 ho nechala matka Kateřina Medicejská převézt do Paříže, kde se umírající František setkal s bratrem Jindřichem III., který mu zřejmě vše odpustil.\n\n19. června 1584 František vévoda z Anjou ve věku 29 let zemřel. Pochován byl v katedrále Saint-Denis. Nikdy se neoženil a nezanechal po sobě žádné potomky. Po smrti rovněž bezdětného Jindřicha III. se stal králem Francie Jindřich IV. z rodu Bourbonů.\n\nOd roku 1560 vévoda z Évreux. Od roku 1566 vévoda z Alençonu a Chàteau-Thierry, hrabě z Perche, Meulan a Mantes. Od roku 1574 Dauphin a od roku 1576 vévoda z Anjou, Berry a Touraine.\n"}
{"id": "274714", "url": "https://cs.wikipedia.org/wiki?curid=274714", "title": "Transplacentární infekce", "text": "Transplacentární infekce\n\nTransplacentární infekce je způsob přenosu patogenu z matky na plod během gravidity. Vyskytuje se u lidí i zvířat. Celá řada virů, baktérií, prvoků či helmintů je schopna pronikat skrze placentární bariéru a infikovat tak plod. Infekce plodu může vést k vzniku potratů matek a samic, narození nemocných nebo málo životných mláďat, různě fyzicky či mentálně poškozených novorozeňat. V neposlední řadě novorozenci a mláďata se mohou jevit zdraví, ale mohou být trvalými nosiči patogenu a zdrojem infekce pro další jedince (zejména u virových infekcí).\n\nNejznámější příklady patogenů přenášených transplacentární cestou dle kategorií:\n\n\n\n"}
{"id": "274715", "url": "https://cs.wikipedia.org/wiki?curid=274715", "title": "Alfa jedinec", "text": "Alfa jedinec\n\nAlfa jedinec (často v sousloví alfa samec nebo alfa samice) je jedinec ve skupině sociálně žijících živočichů, kterého ostatní jedinci poslouchají (následují). Když tuto roli vykonává pár (samice a samec), mluvíme o alfa páru. Někdy si tito jedinci nárokují právo na oplodňování a jejich genom je pak v populaci mláďat velmi častý. \n\nPříkladem živočicha, u něhož dochází ve smečce k vytváření alfa páru, je vlk. Alfa pár požívá ve smečce velké úcty a má obvykle jako jediný právo se pářit.\n"}
{"id": "274719", "url": "https://cs.wikipedia.org/wiki?curid=274719", "title": "Jazykový zákon z roku 1615", "text": "Jazykový zákon z roku 1615\n\n15. června 1615 byly českými stavy na generálním sněmu přijaty artikuly O zachování starožitného jazyka českého a vzdělání jeho, které se někdy označují pojmem \"jazykový zákon\". Hlasovali pro něj přitom i němečtí členové češtinu neovládající. Nikdy nebyl za dobu své platnosti (1615–1627) uveden v praxi, nicméně se na něj odvolávala větší část obran českého jazyka 17. a 18. století, byl zapracován i do předmluvy k prvnímu číslu \"Hlasatele českého\" (ed. Jan Nejedlý, 1806) a stal se součástí programu národního obrození.\n\nZákladní body artikulů byly:\n"}
{"id": "274720", "url": "https://cs.wikipedia.org/wiki?curid=274720", "title": "Santa Maria sopra Minerva", "text": "Santa Maria sopra Minerva\n\nSanta Maria sopra Minerva je bazilikální kostel v Římě. Stojí na malém náměstí Minerva blízko Pantheonu, v oblasti Campus Martius, v \"rione\" Pigna. Je to jediný gotický kostel v Římě, který nebyl v baroku přestavěn, a dlouho byl ústředím dominikánského řádu. V kostele je pohřbena sv. Kateřina Sienská a malíř Fra Angelico. V přilehlém klášteře bylo od roku 1288 řádové studium.\n\nBazilika získala své jméno tak, že je jako mnoho raně křesťanských bazilik, postavena přímo na (\"sopra\") zříceninách chrámku zasvěceného bohyni Minervě. Za střízlivou fasádou je velký trojlodní prostor s křížovou klenbou, zdobenou červenými žebry a modrým pozadím se zlacenými hvězdami. V 19. století proběhla rekonstrukce v novogotickém stylu.\n\nDetaily zničení Minervina chrámu, postaveného Pompejem kolem roku 50 př. n. l., nejsou známy, pravděpodobně byl vypleněn barbary. Římské pozůstatky lze nalézt v kryptě, která byla součástí prvního křesťanského chrámu Panny Marie; vystavěli jej řečtí mniši v 8. století. Kolem roku 1260 papež Alexandr IV. (1254-1261) kostelík předal bratřím kazatelům Dominikánskéhou řádu, kteří přišli od Sv. Sabiny na Aventinu. Dominikáni chrám i s klášterem vlastní dodnes, zatímco rozsáhlá knihovna \"Biblioteca Casanatense\" byla zestátněna.\n\nDva talentovaní dominikánští mniši, Fra Sisto Fiorentino a Fra Ristoro da Campi, kteří pracovali již na stavbě kostela Santa Maria Novella ve Florencii, začali se stavbou současné budovy roku 1280, během pontifikátu Mikuláše III.. Trojlodní bazilika byla dokončena roku 1370. Rekonstrukce provedli Carlo Maderno a další architekti. Kostel získal barokní fasádu, ale v 19. století byl přestavěn ve středověkém stylu (regotizován). Dochovaly se pozdně gotické portály dvou vchodů z 15. století.\n\nV kostele je pohřbeno tělo svaté dominikánky Kateřiny ze Sieny, pouze hlava byla ponechána v kostele San Domenico v Sieně). Její náhrobek je před hlavním oltářem. V severní části příčné lodi je pod sakristií na požádání přístupná místnost, kde podle tradice sv. Kateřina roku 1380 zemřela (Ve skutečnosti zemřela v sousedním domě a pod sakristii byly přeneseny jen některé kamenné fragmenty). Roku 1637 dal interiér zrekonstruovat kardinál Barberini. Fresky od Antoniazza Romana, které zdobily původní stěny, se však nezachovaly. Před zbudováním San Giovanni dei Fiorentini byla Minerva kostelem Florenťanů, a proto je místem posledního odpočinku mnoha prelátů, šlechticů, a občanů pocházejících z tohoto toskánského města.\n\nSakristie byla místem dvou konkláve. První, v březnu 1431, zvolila papeže Evžena IV.; druhá , v březnu 1447, Mikuláše V.. V gotickém konventu, zbudovaném v letech 1280 - 1330, sídlilo od roku 1288 řádové studium teologie, později také Kongregace sv. Officia a konaly se zde inkviziční soudy. Místnost, kde se roku 1633 konal proces s Galileem Galilei, se nazývá \"Galileův sál\".\n\n\nTyto stavby, v podobě triumfálních oblouků, stojí proti sobě vedle hlavního oltáře. Postavil je Antonio da Sangallo mladší, za sochařskou výzdobu byl zodpovědný Baccio Bandinelli. Oba umělci s pomocníky na nich pracovali v letech 1536 až 1542. Každý oblouk má tři výklenky, v prostředním je socha sedícího papeže na podstavci. Lva X. zpodobnil Raffaello di Montelupo, Klementa VII. Nanni di Baccio Bigio. Nad nimi je vlys: setkání Klementa VII. s Karlem V. a setkání Lva X. s Františkem I. v Bologni.\n\nI když současná podoba hrobek odkazuje na Michelangelův vliv, původní nákresy Bandineliho zobrazují náhrobek v etruském stylu. Někteří historici vidí stylovou spojitost této dvojice hrobů s pohřebištěm Medicejů v kostele San Lorenzo ve Florencii.\n\nNa náměstí \"Piazza della Minerva\" před kostelem je umístěn egyptský obelisk na zádech slona, dílo Gian Lorenza Berniniho z roku 1667. Obelisk byl nalezen roku 1665 v zahradě sousedního kláštera a pochází patrně z chrámku bohyně Isis, který stával v sousedství.\n\nV Assisi, byl v 16. století postaven kostel Santa Maria sopra Minerva se zachovalou cellou římského chrámu. Jeho portiko v korintském stylu je dosud zachováno.\n\n\n"}
{"id": "274721", "url": "https://cs.wikipedia.org/wiki?curid=274721", "title": "Bohumil Bezouška", "text": "Bohumil Bezouška\n\nBohumil Bezouška (19. prosince 1921 Praha – 18. října 1995 tamtéž) byl český herec, kabaretní a estrádní komik, rozhlasový režisér, scenárista, konferenciér, bavič, spisovatel – humorista.\n\nJednalo se o dlouholetého člena činohry Národního divadla v Praze, jenž na divadle i ve filmu proslul zejména jako herec menších či epizodních rolí.\n\nV roce 1939 maturoval na Jiráskově gymnáziu v Praze a začal studovat lékařskou fakultu UK. Po uzavření vysokých škol nacisty přešel na dramatické oddělení pražské konzervatoře, které v roce 1944 úspěšně absolvoval. Již v době studií hostoval v Národním divadle. V letech 1945/1946 byl členem divadla E. F. Buriana, v letech 1948 až 1950 byl angažován v Divadle na Vinohradech . V sezóně 1951/1952 působil na Slovensku ve Zvolenu. V letech 1953 až 1981 byl členem činohry Národního divadla. Za období svého působení v Národním divadle nastudoval téměř sto rolí a ve třech případech byl i asistentem režiséra. Při svém angažmá v ND ještě hostoval v Hudebním divadle v Karlíně (1966/1967) a ve Viole (od roku 1977) a pracoval často v rozhlase a televizi.\n\nMezi svými divadelními kolegy byl poměrně oblíbený pro svoji mimořádně družnou a společenskou povahu, výborné vypravěčské umění. Proslul též jako výborný imitátor Jana Pivce a Jaroslava Vojty, uměl imitovat i některé slavné československé politiky jako byli Gustáv Husák, Zdeněk Nejedlý či Dr. Edvard Beneš. Byl znám také jako velký sběratel anekdot a různých historek z hereckého, divadelního a filmového prostředí (zejména z Národního divadla, kde byl kronikářem tzv. \"Klubu dobráků\"), které nejen rád a s chutí vyprávěl, ale i s oblibou publikoval v novinách a časopisech. Uměl také výborně německy, vystupoval často i v rakouském rozhlasu. Jeho celoživotním přítelem byl český herec František Filipovský, navíc to byl právě Bohumil Bezouška, který před Františkem Filipovským daboval Louise de Funèse.\n\n\nV letech 1946 až 1986 vystoupil v téměř 60 filmech, televizních seriálech a televizních pořadech. \n\nBohumil Bezouška napsal sám či jako spoluautor několik knížek z divadelního prostředí, kde vzpomíná na své kolegy herce, mnohdy už nebožtíky, a dává k lepšímu humorné historky z divadelního prostředí, včetně založení a existence Klubu dobráků a CAMU (cikánská akademie múzických umění).\n\n\n\n"}
{"id": "274723", "url": "https://cs.wikipedia.org/wiki?curid=274723", "title": "Diorit", "text": "Diorit\n\nDiorit je šedá intermediální hlubinná magmatická hornina obsahující hlavně plagioklas (zejména andezin) a Fe-Mg minerály, nejčastěji amfibol, biotit nebo augit. Jde o intruzivní magmatickou horninu vyznačující se hrubým zrnem a tmavou barvou. Jedná se v podstatě o alternativu andezitové lávy nacházející se ve velkých hloubkách. Je velmi obtížné makroskopicky rozpoznat diorit od gabra, protože diorit často obsahuje uzavřeniny jiných hornin, především potom právě gaber.\n\nDiorit je z geochemického hlediska alkalicko-vápenatá intermediální hornina s obsahem SiO přibližně 65 %. Mineralogicky obsahuje asi 50 % Ca-Na živců, z nichž pochází většina z plagioklasové řady.. Dominantním minerálem je andezin, v malém množství sa vyskytuje i mikroklín. Asi 5 % objemu může tvořit křemen. Asi čtvrtinu objemu tvoří amfibol a v menší míře tmavá slída biotit. Může obsahovat i minerály skupiny pyroxenu, zvláště augit. Z tmavých minerálů lze zřídka najít i olivín nebo granát. Akcesorickými minerály jsou hlavně zirkon, apatit, magnetit, ilmenit a sulfidické minerály. Diority jsou často šedé, tmavě šedé až šedě-zelené barvy. Zelený odstín je obyvkle způsoben chloritizací. Diorit patří mezi přechodné typy vyvřelých hornin, které často prostupují navzájem s horninami podobného složení. Variety chudé na tmavé minerály se označují jako leukodiorit. Pokud je přítomen olivín a na železo bohatý augit, hornina přechází do melanodioritu, který je velmi blízký gabru. Podobně, v případě, že je v hornině zvýšený obsah křemene, lze hovořit o křemenném dioritu. Pokud je křemene více než 20 %, označuje se hornina jako tonalit. Pokud je ve významnějším množství přítomen kromě křemene i ortoklas (draselný živec), hornina se označuje monzodiorit nebo granodiorit.\n\nVznik dioritu je často spojen s většími intruzemi granitoidů nebo gabra. Diority také vznikají při parciálním tavení mafických hornin nad subdukčními zónami. Často vzniká a tvoří batolity ve vulkanických obloucích, pohořích kordiliérového typu jako jsou například Andy. Jeho výlevná forma je podstatně častější a označuje se jako andezit.\n\nDiorit je velmi pevná hornina. Ve starověkém Egyptě byly dioritové nástroje používány k opracování granitu. Diorit se po vyleštení též používal na trvanlivé předměty. Známá je zejména stéla z tmavého dioritu s vytesaným Chammurapiho zákoníkem, která je dnes v pařížském Louvru. Diorit byl k podobným účelům používán po celém Blízkém východě ve starověkém Egyptě, Babylonii, Assýrii a Sumeru. Sargon Akkadský vedl kvůli nalezištím dioritu několik válečných tažení.\n\nDnes se diorit používá jako stavební a obkladový kámen, pro svou tvrdost a vysokou odolnost. Jako drť je vhodný jako přísada do betonů. Dalším využitím dioritu je hlavně štěrk ve stavbě komunikací.\n\nDiorit je poměrně vzácný, jeho nejvýznamnější výskyt ve světě je v okolí města Sondrio v Itálii; Durynsku a Sasku v Německu. Vyskytuje se také ve Finsku, Rumunsku, severovýchodním Turecku, středním Švédsku, Skotsku, ostrově Guernsey v průlivu La Manche, pohoří Darrans range na Novém Zélandu a v Andách. V USA se nachází v oblasti \"Basin and Range Province\", ve státech Minnesota a Montana. Na Korsice se vyskytující orbikulární varieta se označuje jako „napoleonit“ nebo „korzit“.\n\nV České republice jsou diority typické ve Slezsku, v dyjském masivu u Znojma, nebo u Nasavrk, Mutěnína a v kdyňském komplexu.\n\nNa Slovensku se diority vyskytují jen v malé míře v Nízkých a Vysokých Tatrách, Malých Karpatech, ve Štiavnických vrších. Také na některých místech ve veporiku a v Spišsko-gemerském rudohoří.\n"}
{"id": "274726", "url": "https://cs.wikipedia.org/wiki?curid=274726", "title": "Dacit", "text": "Dacit\n\nDacit je výlevná vulkanická hornina obsahující v podstatném množství křemen. Zhruba 65% hmotnosti tvoří oxid křemičitý. Dacit mívá různou barvu. Nejčastěji je šedavý a šedozelený. Má porfyrickou stavbu s makroskopicky celistvou, sklovitou nebo jemnozrnnou základní hmotou.\n\nDacity jsou velmi podobné ryolitům. Na rozdíl od nich však prakticky neobsahují draselný živec, ale pouze plagioklas.\n\nErupce dacitových sopek \"(Mount St. Helens)\", bývají často explozivní, což je důsledkem vysoké viskozity magmatu.\n\nDacit dostal jméno podle římské provincie Dácie, která se nachází na území dnešního Rumunska.\n\nDacit obsahuje porfyrické vyrostlice křemene, plagioklasu a někdy také biotitu nebo amfibolu. Stejné minerály se vyskytují v jemnozrnné až celistvé základní hmotě.\n\nDacit je využíván jako kamenivo. V historii se některé zajímavě zbarvené druhy dacitu používaly jako ozdobné kameny.\n\n"}
{"id": "274727", "url": "https://cs.wikipedia.org/wiki?curid=274727", "title": "Historie letectví", "text": "Historie letectví\n\nHistorie letectví se zabývá vývojem letectví od prvních pokusů v létání draků až po nepřerušované a řízené motorové lety a dále.\nTouha lidstva létat se pravděpodobně poprvé projevila v Mezopotámii, v eposu o králi Etanovi z poloviny třetího tisíciletí před Kristem, kde je popsáno, jak král zachránil orla, který ho za to vynesl do výšin, aby mu pomohl najít léčivou bylinu. Podobným příběhem je známá pověst o Daidalovi ze starověkého Řecka\n\nPrvní opravdové pokusy o let se patrně uskutečnily v Číně, a to pomocí draků, především pro vojenské účely. Ve válkách které probíhaly v 5. a 3. století př. n. l. se podle pověsti nechal čínský generál vynést na draku nad nepřátelský tábor, kde zpíval písně z domoviny vojáků, čímž u nich vyvolal stesk po domově a podkopal jejich morálku. Zda se tato pověst zakládá na pravdě, nevíme. V Číně byly také známy různé druhy jednoduchých vrtulníků, především jako hračky pro dětí. \n\nZa duchovního otce letectví je považován Leonardo da Vinci, který žil mezi lety 1452 a 1519. Nakreslil více než 150 návrhů létajících zařízení, mimo jiné vzdušný šroub – vrtulník a padák. Domníval se, že k letu stačí síla člověka, ke konci svého života si však uvědomil, že je potřeba síla mnohem větší, proto začal pracovat s myšlenkou pevného, nepohyblivého křídla. Nikdy se však nedostal k tomu, aby některý ze svých návrhů vyzkoušel.\n\nPrvní vážné pokusy létat se konaly v 18. století v Evropě s horkovzdušnými balony. Bratři Montgolfierové, majitelé papírnictví, si všimli, že horký vzduch stoupá a nadnáší papírové sáčky. Tento jev využili postavením balonu. První úspěšný pokus proběhl roku 1783, kdy vypustili balon o průměru přes 10 m na jehož palubě byla ovce, husa a kohout. Po 3 km dlouhém letu balon přistál, všechna zvířata byla v pořádku. Ještě tentýž rok se vznesl i první balon s lidskou posádkou, a to v Paříži. Brzy poté se objevily i balony naplněné vodíkem, v roce 1794 byly přijaty do francouzské armády pro vyhledávání dělostřeleckých pozic. Angličan George Cayley v roce 1804 navrhl řiditelnou vzducholoď poháněnou vrtulí, kterou však nikdo nezkusil postavit.\n\nPrvní řiditelnou vzducholoď postavil v roce 1852 Francouz Henri Giffard, její parní motor jí však neposkytoval dostatečný výkon v poměru k váze. Po vynálezu spalovacího motoru vznikly tři druhy vzducholodí, rozdělené podle způsobu konstrukce. První nebyly nijak vyztužené a držely tvar jen díky tlaku plynu, druhé byly vyztužené částečně a poslední měly celokovovou kostru, která sama držela tvar vzducholodě. Velké stroje bylo možné stavět pouze třetím způsobem. O jejich rozvoj se zasloužil především německý hrabě Ferdinand von Zeppelin. Jeho první vzducholoď LZ-1, která vzlétla roku 1900, byla dlouhá 140 m, pro nedostatečný výkon motoru však byla pomalá. Zeppelin doufal, že se mu podaří prodat vzducholodě německé armádě, což se ale stalo až v roce 1909, protože armáda se dlouho domnívala, že nevyztužené vzducholodě jsou snadněji rozebíratelné, a tedy také vhodnější pro vojenské operace. V roce 1910 byla postavena LZ-7 \"Deutschland\", která dokázala přepravit 24 cestujících. V roce 1915 začalo Německo používat vzducholodě k bombardování Londýna, brzy však s tím muselo díky lepší protiletadlové obraně přestat. Největší vzducholodí byl LZ 129 Hindenburg, který poprvé vzlétl roku 1936, o rok později se však při přistání v New Jersey – patrně elektrostatickým výbojem – vznítil a během malé chvíle celý shořel. To se stalo vzducholodím, už tak zatlačovaným modernějšími letadly, osudným.\n\nPoprvé se vznesl už v 11. století benediktinský mnich Eilmer z Malmesbury, který se svým kluzákem uletěl 200 m. Jeho nápad se však neujal a létání zůstalo dlouhou dobu zapomenuto. Letouny těžší než vzduch se znovu začaly objevovat až ve druhé polovině 19. století. Před vynálezem motoru s vnitřním spalováním to byly především kluzáky, objevilo se ale i několik pokusů o letadlo s parním pohonem. Váha parního motoru a paliva však odsoudila tyto pokusy k neúspěchu. \n\nV prosinci roku 1856 uskutečnil Jean-Marie Le Bris let kluzákem, při jehož návrhu se inspiroval tvarem ptáka albatrosa. Kluzák umístíl na dřevěný vozík a ten nachal táhnout koněm. Dosáhl výšky 100 m a uletěl vzdálenost 200 m. Jeho druhý model z roku 1868 nezaznamenal většího úspěchu. Nejznámějším průkopníkem v oblasti kluzáků byl Otto Lilienthal, který se k létání dostal až v důchodu. Postavil celkem 18 různých bezmotorových letadel, se kterými létal na svahu. Přežil několik havárií, při svém posledním letu v roce 1896 se však jeho kluzák poryvem větru převrátil ve výšce asi 15 m a Lilienthal utrpěl zranění, kterým o den později podlehl.\n\nS vynálezem zážehového motoru na konci 19. století se otevřela cesta pro motorová letadla. Průkopníky v této oblasti byli bratři Wrightové, američtí majitelé servisu kol. Inspirovali se pracemi Otto Lilienthala a začali vyrábět modely kluzáků. Ve své dílně si postavili malý aerodynamický tunel a díky tomu dokázali navrhovat a vyrábět účinné profily křídel a kluzáky s lepšími letovými vlastnostmi. 14. prosince roku 1903 poprvé vzlétli s motorovým letadlem, které pojmenovali \"Flyer\", let však nebyl úspěšný a letoun se poškodil. O tři dny později byl proveden druhý, úspěšnější pokus, při kterém stroj letěl 12 s. Toho dne však vzlétli víckrát, nejdelší let trval téměř jednu minutu. Po tomto úspěchu se pustili do zlepšování, postavili \"Flyer II\" a poté v roce 1905 \"Flyer III\", který se ve vzduchu udržel 39 minut.\n\nRoku 1909 přeletěl Francouz Louis Blériot kanál La Manche a jeho typu XI. bylo vyrobeno asi 800 kusů. V první světové válce došlo k rozvoji leteckých technologií, poprvé se také odehrávaly vzdušné souboje. Nejúspěšnějším stíhačem byl Manfred von Richthofen, zvaný Rudý baron. S postupem času se letadla zlepšovala, zvyšovala se rychlost a prodlužoval dolet. Kolem roku 1920 vznikla první letecká pošta a letecké společnosti, ČSA byla založena 1923. Roku 1927 přeletěl americký pilot Charles Lindbergh Atlantský oceán z New Yorku do Paříže, sám a bez zastávky za 33,5 hodiny. \n\nBěhem druhé světové války byly do sériové výroby zavedeny a v malém množství poprvé bojově nasazeny vrtulníky. Vrtulová letadla už dosáhla hranice svých možností, protože při rychlostech přes 700 km/h ztrácejí vrtule účinnost. Řešením bylo použití proudového motoru. Tyto motory byly už před válkou používány v průmyslu, problémem však bylo vytvořit dostatečně malou a výkonnou turbínu, aby se dala použít v letadle. Na tom pracovali nezávisle na sobě dva lidé – v Německu to byl Hans von Ohain, ve Velké Británii Frank Whittle. Jako první postavilo proudový letoun Německo v roce 1939, byl to Heinkel He 178. Prvním vojensky použitým proudovým letadlem byl dvoumotorový Messerschmitt Me 262, bojově nasazený od roku 1944. Britové nasadili proudový Gloster Meteor ve stejném roce, ale v menších počtech a podle Niccoliho měl horší vlastnosti než německý Messerschmitt.\n\nV roce 1947 překročil první pilot rychlost zvuku, a to Chuck Yeager v experimentálním letadle Bell X-1. Po druhé světové válce vznikla úsporná a bezpečná velkokapacitní letadla až pro 500 cestujících, takže létání se stalo běžným způsobem dopravy na větší vzdálenosti, zejména přes oceány. Také význam vojenského letectva neustále roste a jeho strategie se rychle mění směrem k balistickým a řízeným střelám, bezpilotním dronům a letadlovým lodím.\n"}
{"id": "274731", "url": "https://cs.wikipedia.org/wiki?curid=274731", "title": "Mistrovství světa juniorů v ledním hokeji 1977", "text": "Mistrovství světa juniorů v ledním hokeji 1977\n\nMistrovství světa juniorů v ledním hokeji se na přelomu let 1976 a 1977 konalo v slovenské Banské Bystrici a Zvolenu.\n\n22.12.1976\nFinsko - USA 6:3\n23.12.1976\nČSSR - SSSR 0:4\nKanada - Polsko 14:0\nŠvédsko - Finsko 5:4\nSRN - USA 4:1\n25.12.1976\nFinsko - SRN 4:1\nUSA - Švédsko 8:5\nČSSR - Kanada 4:4\nSSSR - Polsko 10:1\n26.12.1976\nČSSR - SRN 8:2\nPolsko - USA 2:2\nKanada - Finsko 6:4\nSSSR - Švédsko 4:2\n28.12.1976\nKanada - Švédsko 5:3\nSSSR - SRN 2:1\nFinsko - Polsko 8:2\nČSSR - USA 5:2\n29.12.1976\nKanada - SRN 9:1\nŠvédsko - Polsko 6:5\n30.12.1976\nSSSR - USA 15:5\nČSSR - Finsko 2:3\n1.1.1977\nSSSR - Finsko 10:6\nČSSR - Polsko 9:0\nKanada - USA 8:2\nŠvédsko - SRN 5:0\n2.1.1977\nČSSR - Švédsko 4:2\nSSSR - Kanada 5:4\nSRN - Polsko 8:2\n\n SSSR\n\nBrankáři: Alexandr Tyžnych, Sergej Mylnikov\nObránci: Vjačeslav Fetisov, Sergej Starikov, Vladimir Subkov, Konstantin Makarcev, Irek Gimajev, Michail Slipčenko, Vasilij Pajusov\nÚtočníci: Sergej Makarov, Nikolaj Narimanov, Igor Romašin, Alexej Frolikov, Michail Šostak, Michail Tolotško, Alexander Kabanov, Vladimir Švecov, Ivan Avdejev, Valerij Jevstafjev, Igor Kapustin\n\nKanadu reprezentoval klub St. Catharines Fincups (OHA)\n\nBrankáři: Bob Daly, Al Jensen\nObránci: Mike Forbes, Willie Huber, Trevor Johansen, Brad Marsh, Mark Plantery, Rob Ramage\nÚtočníci: John Anderson, Joe Contini, Ron Duguay, Dwight Foster, Steve Hazlett, Dennis Houle, Dave Hunter, Mike Keating, Dale McCourt, Al Secord, Ric Seiling, Geoff Shaw\n\nBrankáři: Jan Hrabák, Jiří Červený\nObránci: Vladimír Urban, René Andrejs, Jaroslav Klacl, Pavel Skalický, Lubomír Oslizlo, Alexandr Vostrý, Jordan Karagavrilidis\nÚtočníci: Jaroslav Korbela, Peter Ihnačák, Jaroslav Hübl, Jindřich Kokrment, Jozef Lukáč, Jiří Hrdina, Jiří Lála, Ladislav Svozil, Jiří Otoupalík, Vladimír Caldr, František Černý.\n\nBrankáři: Hannu Kamppuri, Rauli Sohlman\nObránci: Jukka Hirsimäki, Raimo Hirvonen, Ari Mäkinen, Harry Nikander, Jukka Peitsoma, Reijo Ruotsalainen, Risto Siltanen, Pertti Vaelma\nÚtočníci: Matti Forss, Jarmo Huhtala, Hannu Ihala, Arto Javanainen, Kari Järvinen, Juha Jyrkkiö, Jouko Kämäräinen, Erkki Laine, Jukka Laukkanen, Tomi Taimio.\n\nBrankáři: Pelle Lindbergh, Reino Sundberg\nObránci: Torbjörn Andersson, Rolf Berglund, Bo Ericsson, Karl-Erik Lilja, Björn Olsson, Lars-Erik Lindström, Tomas Jernberg\nÚtočníci: Kent Andersson, Kent Eriksson, Robin Eriksson, Harald Lückner, Bengt-Ake Gustafsson, Dan Hermansson, Roger Mikko, Mats Näslund, Hans Särkijärvi, Conny Silfverberg, Tore Ökvist.\n\nBrankáři: Bernhard Engelbrecht, Mathias Hoppe, Werner Lupzig\nObránci: Peter Eimansberger, Herbert Heinrich, Harald Krüll, Josef Klaus, Dieter Medicus, Anton Paulus, Manfred Schuster\nÚtočníci: Helmut Barnessoi, Andreas Gröger, Horst Heckelsmüller, Jörg Hiemer, Ernst Höfner, Arnim Kauer, Ralph Krueger, Günter Lupzig, Holger Mietinger, Hans-Willi Mühlenhaus, Peter Schiller, Gerd Truntschka.\n\nBrankáři: Carl Bloomberg, Mike Parker\nObránci: Kevin McCloskey, Don Waddell, Ricchie Dunn, Bob Bergloff, Barry Ryan, Jack Brownschilde\nÚtočníci: Keith Hanson, Doug Olson, Roy Sommers, Mike Mac Dougall, Jim Penningroth, Terry Houck, Dave Wilkins, Dave Gandini, Paul Miller, Mickey Rego, Bobby Crawford, Charlie Malloy.\n\nBrankáři: Andrzej Jarosz, Stefan Wadas\nObránci: Henryk Gruth, Witold Pulka, Franciszek Bryniarski, Andrzej Świątek, Sławomir Zawadzki, Adam Bernat, Ludwig Synowiec, Kazimierz Bednarski\nÚtočníci: Mirosław Sikora, Andrzej Małysiak, Bolesław Remlein, Leszek Jachna, Jerzy Gotalski, Zbigniew Tomaszkiewicz, Tadeusz Ryłko, Bohdan Dziubiński, Leszek Minge, Dariusz Sikora.\n"}
{"id": "274732", "url": "https://cs.wikipedia.org/wiki?curid=274732", "title": "Příštítná tělíska", "text": "Příštítná tělíska\n\nPříštítná tělíska (epiteliální tělíska, glandulae parathyroideae) jsou malé kulovité útvary uložené v blízkosti štítné žlázy. Vylučují parathormon, který zvyšuje zpětně vstřebávání vápníku v ledvinách a podobně tedy snižuje koncentraci fosfátů v krvi.\nRozeznáváme vnější a vnitřní příštítná tělíska, vnější jsou derivátem epitelu třetí žaberní výchlipky a posunují se dál od štítné žlázy. Vnitřní příštítná tělíska pochází z epitelu čtvrté žaberní výchlipky a zůstávají vždy v blízkosti štítné žlázy.\n"}
{"id": "274735", "url": "https://cs.wikipedia.org/wiki?curid=274735", "title": "Čitská oblast", "text": "Čitská oblast\n\nČitská oblast ( , Čitinskaja oblast) byl federální subjekt Ruska (oblast) v jihovýchodní Sibiři. Jejím administrativním centrem byla Čita. Měla hranice s Čínou (998 km) a Mongolskem (868 km) a vnitřní hranice s Irkutskou a Amurskou oblastí, s Burjatskou a Jakutskou republikou. Na jihu ležel Aginský burjatský autonomní okruh, s nímž byla k březnu 2008 oblast sloučena v nový Zabajkalský kraj.\n\nÚzemí, kde dnes leží Čitská oblast, bylo poprvé prozkoumáno kozáky vedenými Pjotrem Beketovem v roce 1653. Lidé se sem začali stěhovat a na příkaz ztužovat ruské hranice s Čínou a Mongolskem a těžit nerostné zdroje. Roku 1891 se začala budovat místní část Transsibiřské magistrály. V roce 1920 se Čita stala hlavním městem Dálněvýchodní republiky, která se sloučila s Ruskem v listopadu 1922, měsíc před vyhlášením Sovětského svazu. Poté byl v roce 1923 založen Zabajkalský kraj, který se v roce 1937 přeměnil v dnešní Čitskou oblast. V referendu k 11. 3. 2007 bylo rozhodnuto o spojení Aginského burjatského autonomního okruhu s Čitskou oblastí za vzniku staronového Zabajkalského kraje.\n\nV oblasti se nachází hodně železných, neželezných, vzácných, a drahých kovů, uhlí, dřevěného uhlí (výroba), a minerálních vod. Ruské odhadované zásoby rud s vysokým podílem uranu jsou 145,400 tun. Mnohá z těchto nalezišť leží nedaleko Krasnokamensku, druhého největšího města oblasti (55 600 obyv.), kde se nacházejí také Priargunské doly a chemický kombinát PMCC. Lesy pokrývají asi 60 % rozlohy. Tím pádem je v oblasti hlavním průmyslem kromě hutnictví také palivový průmysl a dřevařství. Také je zde na vyšší úrovni potravinářský a lehký průmysl. Místní zemědělství se soustřeďuje na chov dobytka, ovcí, a sobů.\n\n"}
{"id": "274737", "url": "https://cs.wikipedia.org/wiki?curid=274737", "title": "Jeans", "text": "Jeans\n\nJeans [\"džíns\"] může znamenat: \n\n"}
{"id": "274740", "url": "https://cs.wikipedia.org/wiki?curid=274740", "title": "Radek Baborák", "text": "Radek Baborák\n\nRadek Baborák (* 11. března 1976 v Pardubicích) je přední český hornista, žák vynikajícího českého hornisty a pedagoga Bedřicha Tylšara a vítěz mnoha mezinárodních interpretačních soutěží. V letech 2002 až 2011 byl sólistou Berlínských filharmoniků. Je autorem mnoha televizních, rozhlasových a CD nahrávek.\n\nV minulosti byl Baborák sólistou u těchto významných symfonických orchestrů:\n\n\nZaložil vlastní hudební těleso \"Baborák Ensemble\", mimoto spolupracuje s kvintetem Afflatus. Je uměleckým vedoucím ansábmlů Czech horn chorus, Prague Chamber Soloists, Czech Sinfonietta\n\n\n"}
{"id": "274749", "url": "https://cs.wikipedia.org/wiki?curid=274749", "title": "Surfer Rosa", "text": "Surfer Rosa\n\nSurfer Rosa je debutové album americké rockové kapely Pixies. Album ve své době zaznamenalo poměrně velký ohlas. Vyšlo roku 1988 a jeho producentem se stal Steve Albini. Albini dodal albu specifický zvuk, který později chtěly napodobit některé další kapely.\n\nVšechno napsal Black Francis, výjimky jsou uvedeny.\n\n\n"}
{"id": "274750", "url": "https://cs.wikipedia.org/wiki?curid=274750", "title": "Paella", "text": "Paella\n\nPaella je typické španělské jídlo z rýže, podobné rizotu nebo pilafu. Pochází ze španělského města Valencie. Lidé, kteří ve Španělsku nežijí, paellu obvykle vnímají jako národní jídlo Španělska, ale většina Španělů ji spíše pokládá za regionální pokrm, vyskytující se v oblasti Valencie. Obyvatelé Valencie ji naopak považují za jeden ze svých symbolů.\n\nPodobně jako v případě rizota existuje spousta receptů s různými ingrediencemi. Na rozdíl od rizota se však v paelle častěji objevují plody moře, zelenina a koření. Připravuje se na speciální nízké rovné pánvi s uchy zvané \"paellera\" a výsledný pokrm je méně lepivý.\n\nPaella se poprvé objevila v chudších oblastech na jihu Španělska. Vznikla na rybářských lodích na způsob \"arroz caldoso\"; šlo tehdy o jedno z nejchudších jídel pro rybáře. Při přípravě paelly je nejdůležitější přísadou rýže, která se neomývá, jelikož škrob při vaření způsobuje potřebné zahuštění. \n\nExistují tři nejznámější druhy paelly: \n\nPaella se po dobu přípravy ničím nezakrývá. Posléze se může přikrýt poklicí či folií a dát nad páru asi na 30 minut, aby \"došla\". Rýže se nikdy nenechává zcela dovařit, má být naopak uvnitř lehce křupavá. \n\nVelkou chybou, které se dnešní kuchaři dopouštějí, je míchání ryb (resp. mořských plodů) s vepřovým či drůbežím masem, protože pak chutná i kuřecí nebo jakékoli jiné maso jako ryba. Tento mix se spíše objevuje ve vnitrozemí a na severu Španělska. \n\nPokrm by nikdy neměl být ostrý či pikantní. Rozšířená informace, že Španělé mají rádi ostrá jídla, je spíše mýtus. Jen mizivé procento lidí si paellu skutečně přiostří.\n"}
{"id": "274755", "url": "https://cs.wikipedia.org/wiki?curid=274755", "title": "Mistrovství světa v ledním hokeji 1978", "text": "Mistrovství světa v ledním hokeji 1978\n\n45. mistrovství světa a 56. mistrovství Evropy v ledním hokeji probíhalo ve dnech 26. dubna - 14. května 1978 v Praze v Československu. O umístění mezi SSSR a ČSSR rozhodl větší počet střelených branek. Mistrovství se zúčastnilo 24 mužstev, rozdělených podle výkonnosti do tří skupin. V A-skupině se hrálo nejdříve jednokolově každý s každým, poté první čtyři týmy postoupili do finálové skupiny, kde se hrálo o titul. Mužstva na 5. až 8. místě hrála ve skupině o záchranu. Utkání ze základní skupiny se započítávala.\n\n Švédsko - SRN 6:2 (2:0, 3:1, 1:1)\n\n26. dubna 1978 (12:00) – Praha (Sportovní hala ČSTV)\nBranky Švédska: 11:11 Lars Lindgren, 13:56 Kent-Erik Andersson, 30:42 Rolf Edberg, 33:06 Per-Olov Brasar, 35:19 Roland Eriksson, 42:12 Bengt Lundholm\nBranky SRN: 25:02 Robert Murray, 50:52 Johann Zach\nRozhodčí: Vladimír Šubrt - Luděk Exner, Karel Sládeček (TCH)\nVyloučení: 7:10 (4:1) + Horst Kretschmer na 10 min.\nDiváků: 7 372\n\nŠvédsko: Högosta – Salming, Östling, Lindgren, Zetterström, Weinstock, Waltin – Ahlberg, Brasar, Norberg – Anderson, Edberg, Lundholm – Lundberg, Ericsson, Olsson.\n\nSRN: Weishaupt – Kiessling, Scharf, Murray, Berndaner, Kretschmer, Auhuber – Schloder, Kühnhackl, Phillip – Martin Hinterstocker, Wild, Reindl – Kühl, Zach, Hermann Hinterstocker.\n\n26. dubna 1978 (16:00) - Praha (Sportovní hala ČSTV)\nBranky SSSR: 0:39 Boris Michajlov, 10:44 Helmuts Balderis, 19:59 Vladimír Golikov, 23:33 Boris Michajlov, 46:38 Boris Michajlov, 48:15 Alexandr Malcev, 51:54 Alexander Golikov, 55:58 Alexander Golikov, 59. Helmuts Balderis\nBranky USA: 7:45 Harvey Bennett, 12:14 Glen Patrick, 21:16 Dave Debol, 36:36 Mike Fidler, 58:37 Jim Warner\nRozhodčí: Raimo Sepponen (FIN) - Berthold Schweiger (NDR), Lasse Vanhanen (FIN)\nVyloučení: 1:2\nDiváků: 9 845\n\nSSSR: Treťjak – Biljaletdinov, Fetisov, Lutčenko, Fedorov, Vasiljev, Pervuchin – Michajlov, Petrov, Charlamov – Balderis, Žluktov, Kapustin – Malcev, Vladimír Golikov, Alexander Golikov – Lebeděv, Makarov.\n\nUSA: Lopresti – Patrick, Laimby, Norwich, Jackson, Morrow – Younghans, Curt Bennett, Jensen – Warner, Debol, Fidler – Faves, Johnson, Harvey Bennett – Alley, Collyard, Gilligan.\n\n26. dubna 1978 (20:30) - Praha (Sportovní hala ČSTV)\nBranky Československa: 2:18 Milan Chalupa, 7:02 Jaroslav Pouzar, 24:44 Ivan Hlinka, 37:30 Peter Šťastný, 40:17 Milan Nový, 42:19 Peter Šťastný, 44:59 Marián Šťastný, 52:54 František Kaberle\nBranky NDR: nikdo\nRozhodčí: Stig Karlsson (SWE) – Harry Westreicher (AUT), Björn Ferber (SUI)\nVyloučení: 5:5 (3:0) + Gerhard Müller na 5 min.\nDiváků: 13 119\n\nČSSR: Jiří Holeček – Jiří Bubla, Milan Kajkl, František Kaberle, Jan Zajíček, Milan Chalupa, Miroslav Dvořák – Pavel Richter (41. Jiří Novák), Ivan Hlinka, Jaroslav Pouzar – Vladimír Martinec, Milan Nový, Josef Augusta – Marián Šťastný, Peter Šťastný, Bohuslav Ebermann.\n\nNDR: Roland Herzig – Frank Braun, Dieter Simon, Reinhard Fengler, Dieter Frenzel, Joachim Lempio, Dietmar Peters – Eckhard Scholz, Peter Slapke, Rolf Bielas – Roland Peters, Gerhard Müller, Friedheim Bögelsack – Frank Proske, Rainer Patschinski, Joachim Stasche.\n\n27. dubna 1978 (13:00) - Praha (Sportovní hala ČSTV)\nBranky Kanady: 0:37 Jean Pronovost, 9:04 Dennis Maruk, 12:55 Robert Picard, 16:11 Dennis Maruk\nBranky Finska: 15:06 Matti Hagman, 22:47 Tapio Levo, 31:38 Pekka Rautakallio, 35:35 Juhani Tamminen, 49:43 Juhani Tamminen, 53:07 Pekka Marjamäki\nRozhodčí: Josef Kompalla (GER) - Berthold Schweiger (NDR), Jurij Smirnov (URS),\nVyloučení: 9:2 (0:2)\nDiváků: 7 790\n\nKanada: Bouchard – Kearns, Maxwell, Shand, Ribble, Hampton, Picard – Pronovost, Dionne, Hickey – Paiement, Lysiak, MacMullan – Sharpley, Charron, Lever – Unger, Maruk, Murphy.\n\nFinsko: Ylönen – Marjamäki, Rautakallio, Ruotsalainen, Nummelin, Siltanen, Levo – Porvari, Peltonen, Kouivulahti – Tamminen, Repo, Rautianen – Ahokainen, Hagman, Makkonen.\n\n27. dubna 1978 (17:00) - Praha (Sportovní hala ČSTV)\nBranky SSSR: 3:53 Valerij Charlamov, 7:45 Alexander Golikov, 8:01 Vjačeslav Fetisov, 16:18 Boris Michajlov, 42:51 Sergej Makarov, 47:24 Alexandr Malcev, 52:34 Viktor Žluktov\nBranky SRN: 10:39 Martin Wild, 17:29 Walter Köberle, 51:36 Rainer Philipp, 58:24 Alois Schloder.\nRozhodčí: Kenneth Peirce (USA) - Björn Ferber (SWE), Lasse Vanhanen (FIN)\nVyloučení: 8:4 (1:2)\nDiváků: 5 297\n\nSSSR: Treťjak – Fetisov, Biljaletdinov, Lutčenko, Fedorov, Pervuchin, Vasiljev – Charlamov, Petrov, Michajlov – Kapustin, Žluktov, Balderis – Malcev, Vladimír Golikov, Alexander Golikov – Makaron, Lebeděv.\n\nSRN: Weishaupt – Kiessling, Auhuber, Murray, Berndaner, Kretschmer, Scharf - Schloder, Kühnhackl, Phillip – Martin Hinterstocker, Wild, Reindl – Kühl, Zach, H. Hinterstocker – Köberle, Funk, Vacatko.\n\n27. dubna 1978 (20:30) - Praha (Sportovní hala ČSTV)\nBranky Švédska: 11:21 Rolf Edberg, 19:37 Ulf Weinstock, 43:15 Stig Salming, 56:08 Lars Gunnar Lundberg, 56:20 Rolf Edberg\nBranky USA: 7:48 Mike Fidler.\nRozhodčí: Patrick McCormack (CAN) - Harry Westreicher (AUT), Laszlo Schell (HUN)\nVyloučení: 1:3 (1:0)\nDiváků: 6 670\n\nŠvédsko: Äström – Lindgren, Zetterström, Salming, Östling, Weinstock, Waltin – Anderson, Edberg, Lundholm – Ahlberg, Brasar, Norberg – Olsson, Eriksson, Holmgren – Lundberg.\n\nUSA: Lopresti – Jackson, Westrum, Morrow, Patrick, Norwich – Younghans, Curt Bennett, Jensen – Collyard, Gilligan, Fidler – Faves, Johnson, Harvey Bennett – Warner, Debol.\n\n28. dubna 1978 (17:00) - Praha (Sportovní hala ČSTV)\nBranky Československa: 4:25 Jaroslav Pouzar, 34:30 Ivan Hlinka, 39:20 Vladimír Martinec, 45:18 Jiří Novák, 49:10 Jiří Novák, 56:28 Vladimír Martinec\nBranky Finska: 6:08 Juhani Tamminen, 17:16 Esa Peltonen, 19:49 Pekka Rautakallio, 20:33 Jukka Porvari\nRozhodčí: Kenneth Pierce (USA) – Berthold Schweiger (GDR), Harry Westreicher (AUT)\nVyloučení: 4:7 (3:2)\nDiváků: 14 088\n\nČSSR: Jiří Holeček – Jiří Bubla, Milan Kajkl, Milan Chalupa, Miroslav Dvořák, František Kaberle, Jan Zajíček, Oldřich Machač – Pavel Richter, Ivan Hlinka, Jaroslav Pouzar – Vladimír Martinec, Jiří Novák, Bohuslav Ebermann – Peter Šťastný, Milan Nový, Josef Augusta.\n\nFinsko: Antero Kivelä – Pekka Marjamäki, Pekka Rautakallio, Timo Nummelin, Reijo Ruotsalainen, Risto Siltanen, Tapio Levo – Jukka Porvari, Pertti Koivulahti, Esa Peltonen – Juhani Tamminen, Seppo Repo, Matti Rautiainen – Seppo Ahokainen, Matti Hagman, Kari Makkonen.\n\n28. dubna 1978 (20:30) - Praha (Sportovní hala ČSTV)\nBranky NDR: 52:47 Eckhard Scholz, 54:38 Gerhard Müller\nBranky Kanady: 6:08 Michael Murphy, 8:18 Marcel Dionne, 12:32 Guy Charron, 20:32 Marcel Dionne, 53:31 Pat Hickey, 56:58 Wilf Palement\nRozhodčí: Viktor Dombrovskij - Jurij Smirnov (URS), Lasse Vanhanen (FIN)\nVyloučení: 1:3\nDiváků: 5 780\n\nNDR: Herzig – Braun, Simon, Lempio, Dietmar Peters, Fengler, Frenzel – Scholz, Slapke, Franke – Proske, Patschinski, Stasche – Roland Peters, Müler, Bögelsack – Unterdörfel.\n\nKanada: Herron - Ribble, Shand, Kearns, Maxwell, Pikard, Hampton – Pronovost, Dionne, Hickey – Unger, Charron, Paiement – Murphy, Maruk, MacMullan – Lever, Sharpley.\n\n29. dubna 1978 (17:00) - Praha (Sportovní hala ČSTV)\nBranky Československa: 4:55 Bohuslav Ebermann, 8:12 Peter Šťastný, 22:09 Marián Šťastný, 24:47 Marián Šťastný, 34:31 Bohuslav Ebermann, 38:14 František Černík, 56:35 Marián Šťastný, 58:14 Milan Kajkl\nBranky SRN: 10:27 Alois Schloder, 34:50 Erich Kühnhackl\nRozhodčí: Viktor Dombrovskij (URS) – Laszlo Schell (HUN), Björn Ferber (SWE)\nVyloučení: 6:9 (2:0, 1:0) + Robert Murray na 10 min.\nDiváků: 12 154\n\nČSSR: Jiří Crha – Milan Chalupa, Milan Kajkl, František Kaberle, Jan Zajíček, Miroslav Dvořák, Oldřich Machač – Pavel Richter, Ivan Hlinka, Jaroslav Pouzar - Marián Šťastný, Peter Šťastný, František Černík – Vladimír Martinec, Jiří Novák, Bohuslav Ebermann.\n\nSRN: Erich Weishaupt – Robert Murray, Ignaz Berndaner, Horst Kretschmer, Udo Kiessling, Klaus Auhuber – Alois Schloder, Erich Kühnhackl, Rainer Philipp – Martin Hinterstocker, Martin Wild, Franz Reindl – Marcus Kuhl, Johann Zach, Hermann Hinterstocker.\n\n29. dubna 1978 (20:30) - Praha (Sportovní hala ČSTV)\nBranky Švédska: 7:15 Mats Åhlberg, 17:15 Rolf Edberg, 29:23 Kent-Erik Andersson, 31:03 Mats Åhlberg, 35:12 Lars Gunnar Lundberg, 35:50 Bengt Lundholm, 45:58 Lenart Norberg, 47:50 Rolf Edberg, 49:49 Mats Åhlberg, 54:27 Bengt Lundholm\nBranky NDR: 44:35 Rainer Patschinski\nRozhodčí: Josef Kompalla (GER) - Luděk Exner, Karel Sládeček (TCH)\nVyloučení: 3:3 (1:0)\nDiváků: 4 680\n\n30. dubna 1978 (17:00) - Praha (Sportovní hala ČSTV)\nBranky SSSR: 29:41 Viktor Žluktov, 31:44 Sergej Makarov, 32:31 Vjačeslav Fetisov, 40:44 Valerij Charlamov, 50:32 Boris Michajlov, 54:52 Boris Michajlov\nBranky Finska: 10:16 Matti Rautiainen, 14:51 Tapio Levo, 43:06 Jukka Porvari\nRozhodčí: Patrick McCormack (CAN) - Berthold Schweiger (NDR), Björn Ferber (SWE)\nVyloučení: 5:3 (1:2)\nDiváků: 9 939\n\n30. dubna 1978 (20:30) - Praha (Sportovní hala ČSTV)\nBranky Kanady: 5:04 Wilf Palement, 7:08 Dennis Maruk, 20:19 Marcel Dionne, 34:40 Dennis Maruk, 46:58 Dennis Maruk, 48:13 Wilf Palement, 53:35 Marcel Dionne\nBranky USA: 56:42 Mike Fidler, 57:12 William Gilligan\nRozhodčí: Raimo Sepponen (FIN) - Laszlo Schell (HUN), Harry Westreicher (AUT)\nVyloučení: 6:6 (0:0) + Dennis Kearns (CAN) na 10 min.\nDiváků: 9 902\n\n1. května 1978 (17:00) - Praha (Sportovní hala ČSTV)\nBranky NDR: 12:16 Gerhard Müller, 31:49 Gerhard Müller\nBranky SSSR: 1:33 Sergej Kapustin, 5:34 Vladimir Petrov, 42:28 Alexandr Malcev, 50:15 Valerij Vasiljev, 50:40 Sergej Makarov, 52:49 Sergej Kapustin, 53:49 Vladimír Golikov, 57:09 Valerij Vasiljev, 57:58 Alexandr Malcev, 59:05 Sergej Kapustin\nRozhodčí: Vladimír Šubrt - Luděk Exner, Karel Sládeček (TCH)\nVyloučení: 5:3 (0:1)\nDiváků: 5 354\n\n1. května 1978 (20:30) - Praha (Sportovní hala ČSTV)\nBranky SRN: 24:12 Ignaz Berndaner, 46:26 Rainer Philipp\nBranky Kanady: 16:25 Dennis Maruk, 20:31 Marcel Dionne, 22:52 Marcel Dionne, 30:29 Don Lever, 47:41 Marcel Dionne, 55:27 Don Lever\nRozhodčí: Stig Karlsson (SWE) - Jurij Smirnov (URS), Lasse Vanhanen (FIN)\nVyloučení: 6:7 (1:0) + Garry Unger na 10 min.\nDiváků: 5 321\n\n2. května 1978 (17:00) - Praha (Sportovní hala ČSTV)\nBranky Československa: 21:17 Pavel Richter, 23:58 Pavel Richter, 25:54 Jan Zajíček, 48:43 Jan Zajíček, 51:01 Jaroslav Pouzar, 52:16 Milan Nový, 56:43 František Černík, 57:37 Jaroslav Pouzar\nBranky USA: 43:46 Curt Bennett, 51:30 Curt Bennett, 53:48 Mike Eaves\nRozhodčí: Patrick McCormack (CAN) - Harry Westreicher (AUT), Laszlo Schell (HUN)\nVyloučení: 0:0\nDiváků: 13 803\n\nČSSR: Jiří Holeček – Jiří Bubla, Milan Kajkl, Jan Zajíček, František Kaberle, Miroslav Dvořák, Oldřich Machač – Pavel Richter, Ivan Hlinka, Jaroslav Pouzar – Vladimír Martinec, Jiří Novák, Bohuslav Ebermann - Marián Šťastný, Peter Šťastný, František Černík – Josef Augusta, Milan Nový.\n\nUSA: Jim Warden – Don Jackson, Craig Norwich, Patrick Westrum, Ken Morrow, Glen Patrick – Steve Jensen, Mike Fidler, Tom Younghans - Jim Warner, Mark Johnson, Mike Eaves – Harvey Bennett, Dave Debol, Curt Bennett – William Gilligan, Robert Collyard.\n\n2. května 1978 (20:30) - Praha (Sportovní hala ČSTV)\nBranky Finska: 57:46 Reijo Ruotsalainen\nBranky Švédska: 26:48 Göran Lindblom, 27:09 Thomas Gradin, 31:36 Lars Gunnar Lundberg, 44:07 Rolf Edberg, 45:01 Lars Gunnar Lundberg, 45:43 Bengt Lundholm\nRozhodčí: Vladimír Šubrt - Luděk Exner (TCH), Jurij Smirnov (URS)\nVyloučení: 5:4 (1:1)\nDiváků: 8 715\n\nFinsko: Kivelä – Nummelin, Ruotsalainen, Marjamäki, Rautakallio, Siltanen, Levo – Tamminen, Repo, Rautiainen – Porvari, Kuivulahti, Peltonem – Ahokainen, Hagman, Makkonen.\n\nŠvédsko: Äström – Salming, Waltin, Lindgren, Zetterström, Lindblom, Östling – Ahlberg, Brasar, Ericsson – Anderson, Edberg, Lundholm – Olsson, Gradin, Holmgren.\n\n3. května 1978 (17:00) - Praha (Sportovní hala ČSTV)\nBranky USA: 15:25 Tom Younghans, 39:09 Craig Norwich, 32:48 William Gilligan, 37:51 Tom Younghans\nBranky SRN: 10:18 Walter Köberle, 16:20 Martin Hinterstocker, 23:28 Hermann Hinterstocker, 46:22 Rainer Philipp, 46:42 Ignaz Berndaner, 57:34 Erich Kühnhackl, 58:50 Martin Wild\nRozhodčí: Stig Karlsson - Björn Ferber (SWE), Lasse Vanhanen (FIN)\nVyloučení: 5:3 (1:1)\nDiváků: 5 237\n\nUSA: Lopresti – Norwich, Jackson, Morrow, Patrick, Lamby, Westrum – Warner, Debol, Fidler – Curt Bennett, Younghans, Jensen – Eaves, Johnson, Harvey Bennett – Gilligan, Collyard.\n\nSRN: Engelbrecht (Weishaupt) – Auhuber, Kiessling, Berndaner, Murray, Kretschmer, Scharf – Philipp, Kühnhackl, Kuhn – Reind, Wild, Martin Hinterstocker – Hermann Hinterstocker, Zach, Köberle – Funk.\n\n3. května 1978 (20:30) - Praha (Sportovní hala ČSTV)\nBranky Finska: 9:54 Esa Peltonen, 35:43 Pekka Marjamäki, 59:59 Juhani Tamminen\nBranky NDR: 15:12 Dieter Simon, 28:11 Joachim Stasche, 29:32 Roland Peters, 52:46 Roland Peters\nRozhodčí: Viktor Dombrovskij (URS) - Luděk Exner, Karel Sládeček (TCH)\nVyloučení: 3:2 (0:0, 1:1)\nDiváků: 5 293\n\nFinsko: Ylönen- Nummelin, Ruotsalainen, Marjamäki, Rautakallio, Siltanen, Litma – Tamminen, Repo, Rautiainen – Porvari, Kuivulahti, Peltonem – Ahokainen, Jarkko, Leinonen.\n\nNDR: Kraske – Braun, Simon, Dietmar Peters, Lempio, Frenzel, Fengler – Bielas, Slapke, Franke – Stasche, Patschinski, Proske – Bögelsack, Müller, Roland Peters.\n\n4. května 1978 (17:00) - Praha (Sportovní hala ČSTV)\nBranky Švédska: 41:13 Kent-Erik Andersson\nBranky SSSR: 1:33 Sergej Kapustin, 17:02 Valerij Charlamov, 38:50 Vladimír Golikov, 41:45 Vladimír Golikov, 42:34 Boris Michajlov, 56:02 Helmuts Balderis\nRozhodčí: Raimo Sepponen (FIN) - Harry Westreicher (AUT), Laszlo Schell (HUN)\nVyloučení: 5:6 (0:1)\nDiváků: 13 668\n\nŠvédsko: Högosta – Salming, Waltin, Lindgen, Weinstock, Lindblom, Östling – Ahlberg . Brasar, Eriksson – Lundholm, Edberg, Andersson – Olsson, Gradin, Holmgren – Lundberg, Norberg.\n\nSSSR: Treťjak – Cygankov, Fetisov, Lutčenko, Biljaletdinov, Vasiljev, Pervuchin – Michajlov, Petrov, Charlamov – Balderis, Žluktov, Kapustin – Malcev, Vladimír Golikov, Alexander Golikov – Makarov, Lebeděv.\n\n4. května 1978 (20:30) - Praha (Sportovní hala ČSTV)\nBranky Československa: 6:01 Jaroslav Pouzar, 37:47 Jiří Bubla, 46:24 Jiří Novák, 46:44 Peter Šťastný, 52:43 František Černík\nBranky Kanady: nikdo\nRozhodčí: Kenneth Pierce (USA) – Björn Ferber (SWE), Lasse Vanhanen (FIN)\nVyloučení: 4:9 (1:0, 1:0)\nDiváků: 14 088\n\nČSSR: Jiří Holeček – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák – Pavel Richter, Ivan Hlinka, Jaroslav Pouzar – Vladimír Martinec, Jiří Novák, Bohuslav Ebermann - Marián Šťastný, Peter Šťastný, František Černík.\n\nKanada: Daniel Bouchard – David Shand, Pat Ribble, Rick Hampton, Robert Picard, Brad Maxwell, Dennis Kearns – Jean Pronovost, Marcel Dionne, Pat Hickey – Robert McMillan, Garry Unger, Michael Murphy – Wilf Palement, Glen Sharplay, Don Lever – Thomas Lysiak, Guy Charron, Dennis Maruk.\n\n5. května 1978 (17:00) - Praha (Sportovní hala ČSTV)\nBranky SRN: 3:00 Erich Kühnhackl, 8:15 Martin Hinterstocker, 23:47 Erich Kühnhackl, 46:10 Erich Kühnhackl, 53:57 Marcus Kuhl\nBranky Finska: 27:44 Seppo Repo, 57:55 Seppo Repo, 59:32 Jukka Porvari\nRozhodčí: Patrick McCormack (CAN) - Jurij Smirnov (URS), Berthold Schweiger (NDR)\nVyloučení: 4:2\nDiváků: 6 168\n\nSRN: Weishaupt – Kiessling, Auhuber, Murray, Berndaner, Scharf, Kretschmer – Kuhl, Kühnhackl, Phillip – Martin Hinterstocker, Wild, Rendl – Köberle, Zach, Hermann Hinterstocker – Funk.\n\nFinsko: Ylönen – Nummeli, Litma, Marjämaki, Rautakallio, Siltanen, Lepo, Ruotsalainen – Tamminen, Repo, Rautiainen – Porvali, Koivulahti, Peltonen – Ahokainen, Jarkko, Leinonen – Makkonen.\n\n5. května 1978 (20:30) - Praha (Sportovní hala ČSTV)\nBranky NDR: 1:31 Joachim Stasche, 30:30 Rolf Bielas, 55:42 Friedheim Bögelsack\nBranky USA: 6:08 Harvey Bennett, 9:54 Mike Eaves, 15:18 Patrick Westrum, 26:46 Curt Bennett, 29:49 Harvey Bennett, 51:43 Mike Eaves, 56:10 Mike Fidler\nRozhodčí: Raimo Sepponen (FIN) - Luděk Exner, Karel Sládeček (TCH)\nVyloučení: 4:6 (2:3) + Joachim Lempio – Patrick Westrum, Harvey Bennett na 5. min., William Gilligan na 5 min a 10 min.\nDiváků: 5 802\n\nNDR: Kraske (Herzig) – Braun, Simon, Lempio, Dietmar Peters, Fengler, Frenzel – Bielas, Slapke, Franke – Proske, Patschinski, Stasche – Roland Peters, Müller, Bögelsack.\n\nUSA: Lopresti – Jackson, Norwich, Petrick, Morrow, Westrum, Lamby – Fidler, Debol, Warner – Curt Bennett, Younghans, Jensen – Gilligan, Johnson, Eaves – Harvey Bennett.\n\n6. května 1978 (16:00) - Praha (Sportovní hala ČSTV)\nBranky Československa: 7:32 František Černík, 22:17 František Černík, 35:39 František Černík, 37:03 Ivan Hlinka, 44:42 Peter Šťastný, 48:36 Bohuslav Ebermann\nBranky SSSR: 15:45 Helmuts Balderis, 16:44 Vasilij Pěrvuchin, 23:12 Helmuts Balderis, 48:50 Vladimír Lutčenko\nRozhodčí: Raimo Sepponen (FIN) - Harry Westreicher (AUT), Laszlo Schell (HUN)\nVyloučení: 2:4 (2:1) + Peter Šťastný, Jan Zajíček - Sergej Makarov, Vjačeslav Fetisov na 5 min.\nDiváků: 14 088\n\nČSSR: Jiří Holeček – Miroslav Dvořák, Oldřich Machač, Jan Zajíček, František Kaberle, Milan Kajkl, Jiří Bubla – Vladimír Martinec, Jiří Novák, Bohuslav Ebermann - Marián Šťastný, Peter Šťastný, František Černík – Pavel Richter, Ivan Hlinka, Jaroslav Pouzar – Josef Augusta.\n\nSSSR: Vladislav Treťjak – Vjačeslav Fetisov, Gennadij Cygankov, Vladimír Lutčenko, Zinetula Biljaletdinov, Valerij Vasiljev, Vasilij Pěrvuchin – Boris Michajlov, Alexandr Malcev, Valerij Charlamov – Helmuts Balderis, Viktor Žluktov, Sergej Kapustin – Jurij Lebeděv, Vladimír Golikov, Sergej Makarov.\n\n6. května 1978 (19:30) - Praha (Sportovní hala ČSTV)\nBranky Kanady: 2:45 Don Lever, 37:57 Pat Hickey, 39:48 Marcel Dionne, 40:13 Michael Murphy, 40:34 Pat Hickey, 45:48 Brad Maxwell, 54:46 Pat Hickey\nBranky Švédska: 10:5 Kent-Erik Andersson, 26:00 Stig Salming, 3:48 Lars Lindgren, 37:11 Rolf Edberg, 49:19 Thomas Gradin\nRozhodčí: Kenneth Pierce (USA) - Jurij Smirnov (URS), Lasse Vanhanen (FIN)\nVyloučení: 1:2 (1:0) + Sharpey, Don Lever 10 min.\nDiváků: 12 769\n\nKanada: Herron – Shand, Ribble, Hampton, Picard, Maxwell, Kearns – McMillan, Unger, Murphy – Paiement, Sharpley, Lever – Pronovost, Dionne, Hickey – Maruk, Lysiak.\n\nŠvédsko: Aström – Östling, Lindblom, Lindgren, Zetterström, Salming, Waltin – Ahlberg, Brasar, Eriksson – Andersson, Edberg, Lundholm – Olsson, Gradin, Holmgren – Lundberg, Norberg.\n\n7. května 1978 (17:00) - Praha (Sportovní hala ČSTV)\nBranky SRN: 36:31 Marcus Kuhl\nBranky NDR: 9:04 Roland Peters\nRozhodčí: Viktor Dombrovskij (URS) - Björn Ferber (SWE), Harry Westreicher (AUT)\nVyloučení: 6:4 (0:1)\nDiváků: 6 752\n\n7. května 1978 (20:30) - Praha (Sportovní hala ČSTV)\nBranky Finska: 11:10 Seppo Ahokainen, 25:57 Pekka Rautakallio, 41:59 Seppo Ahokainen\nBranky USA: 27:40 Dave Debol, 33:07 Don Jackson, 55:05 Mike Fidler\nRozhodčí: Vladimír Šubrt - Luděk Exner, Karel Sládeček (TCH)\nVyloučení: 3:6 (1:0)\nDiváků: 5 720\n\n8. května 1978 (17:00) - Praha (Sportovní hala ČSTV)\nBranky Československa: 21:19 Bohuslav Ebermann, 50:53 Jaroslav Pouzar, 52:11 František Černík\nBranky Švédska: 7:19 Mats Åhlberg, 23:13 Bengt Lundholm\nRozhodčí: Patrick McCormak (CAN) – Berthold Schweiger (GDR), Lasse Vanhanen (FIN)\nVyloučení: 0:2 (0:0) + Per-Olov Brasar na 10 min.\nDiváků: 14 088\nČSSR: Jiří Holeček – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák – Pavel Richter, Ivan Hlinka, Josef Augusta – Vladimír Martinec, Milan Nový, Bohuslav Ebermann - Marián Šťastný, Peter Šťastný, František Černík – Jaroslav Pouzar, Jiří Novák.\n\nŠvédsko: Göran Högosta – Stig Östling, Göran Lindblom, Lars Lindgren, Lars Zetterström, Stig Salming, Mats Waltin – Mats Åhlberg, Per-Olov Brasar, Lars Gunnar Lundberg – Kent-Erik Andersson, Rolf Edberg, Bengt Lundholm – Lenart Norberg, Thomas Gradin, Leif Holmgren – Roland Eriksson.\n\n8. května 1978 (20:30) - Praha (Sportovní hala ČSTV)\nBranky SSSR: 0:10 Boris Michajlov, 56:09 Valerij Charlamov, 57:00 Sergej Kapustin, 58:16 Vjačeslav Fetisov\nBranky Kanady: 44:09 Wilf Palement, 55:40 Don Lever\nRozhodčí: Josef Kompalla (GER) - Laszlo Schell (HUN), Björn Ferber (SWE)\nVyloučení: 3:5 (1:0)\nDiváků: 14 088\n\nSSSR: Treťjak – Fetisov, Cygankov, Biljaletdinov, Lutčenko, Vasiljev, Pervuchin – Michajlov, Malcev, Charlamov – Balderis, Žluktov, Kapustin – Makarov, Vladimír Golikov, Alexander Golikov – Lebeděv.\n\nKanada: Bouchard – Shand, Ribble, Hampton, Picard, Maxwell, Kearns – McMillan, Unger, Murphy – Paiement, Sharpley, Lever – Pronovost, Dionne, Hickey – Lysiak, Charron, Maruk.\n\n Kanada - SSSR 1:5 (0:0, 0:3, 1:2)\n\n10. května 1978 (17:00)¨- Praha (Sportovní hala ČSTV)\nBranky Kanady: 48:16 Thomas Lysiak\nBranky SSSR: 25:54 Sergej Kapustin, 27:53 Viktor Žluktov, 39:19 Vladimír Golikov, 42:36 Vjačeslav Fetisov, 54:27 Alexandr Malcev\nRozhodčí: Raimo Sepponen - Lasse Vanhanen (FIN), Björn Ferber (SWE)\nVyloučení: 5:4 (1:1) + Hamton, Pat Ribble na 5 min – Biljaledtinov na 5. a 10. min.\nDiváků: 14 088\n\nSSSR: Treťjak – Cygankov, Fetisov, Biljaletdinov, Lutčenko, Vasiljev, Pervuchin – Michajlov, Petrov, Charlamov – Balderis, Žlutkov, Kapustin – Malcev, Vladimír Golikov, Alexander Golikov – Makarov, Lebeděv.\n\nKanada: Bouchard – Shand, Ribble, Maxwell, Picard, Hampton, Kearns – McMillan, Unger, Murphy – Pronovost, Dionne, Hickey – Paiement, Sharpley, Lever – Lysiak, Charron, Maruk.\n\n10. května 1978 (20:30) - Praha (Sportovní hala ČSTV)\nBranky Československa: 8:04 Bohuslav Ebermann, 9:39 Milan Nový, 21:40 Jiří Novák, 24:21 Vladimír Martinec, 32:33 Jaroslav Pouzar, 53:17 Vladimír Martinec\nBranky Švédska: 50:18 Bengt Lundholm\nRozhodčí: McCormack (CAN) – Schweiger (GDR), Schell (HUN)\nVyloučení: 4:5 (2:0)\nDiváků: 14 088\n\nČSSR: Jiří Holeček – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák – Milan Nový, Ivan Hlinka, Jaroslav Pouzar – Vladimír Martinec, Jiří Novák, Bohuslav Ebermann - Marián Šťastný, Peter Šťastný, František Černík – Josef Augusta.\n\nŠvédsko: Göran Högosta – Stig Salming, Mats Waltin, Lars Lindgren, Lars Zetterström, Göran Lindblom, Stig Östling – Mats Åhlberg, Per-Olov Brasar, Lars Gunnar Lundberg – Kent-Erik Andersson, Rolf Edberg, Bengt Lundholm – Lenart Norberg, Thomas Gradin, Roland Eriksson – Ulf Weinstock, Nils-Olov Olsson, Leif Holmgren\n\n12. května 1978 (17:00) - Praha (Sportovní hala ČSTV)\nBranky Československa: 4:48 Milan Nový, 14:10 Bohuslav Ebermann, 42:33 Oldřich Machač\nBranky Kanady: 1:45 Wilf Palement, 2:10 Jean Pronovost.\nRozhodčí: Stig Karlsson – Björn Ferber (SWE), Berthold Schweiger (GDR)\nVyloučení: 2:4 (0:0)\nDiváků: 14 088\n\nČSSR: Jiří Holeček – Jiří Bubla, Milan Kajkl, Jan Zajíček, František Kaberle, Miroslav Dvořák, Oldřich Machač – Milan Nový, Ivan Hlinka, Jaroslav Pouzar – Vladimír Martinec, Jiří Novák, Bohuslav Ebermann - Marián Šťastný, Peter Šťastný, František Černík – Josef Augusta, Pavel Richter.\n\nKanada: Dennis Herron – David Shand, Pat Ribble, Rick Hampton, Robert Picard, Brad Maxwell, Dennis Kearns – Robert McMillan, Garry Unger, Michael Murphy – Wilf Palement, Thomas Lysiak, Don Lever – Glen Sharplay, Guy Charron, Dennis Maruk – Jean Pronovost, Marcel Dionne, Pat Hickey.\n\n12. května 1978 (20:30) - Praha (Sportovní hala ČSTV)\nBranky SSSR: 0:47 Vladimir Petrov, 13:51 Vladimír Golikov, 22:27 Helmuts Balderis, 23:32 Valerij Vasiljev, 27:32 Boris Michajlov, 28:08 Helmuts Balderis, 38:51 Helmuts Balderis\nBranky Švédska: 35:21 Lars Gunnar Lundberg.\nRozhodčí: Josef Kompalla (GER) - Laszlo Schell (HUN), Lasse Vanhanen (FIN)\nVyloučení: 1:1 (0:0) + Mats Åhlberg na 10 min.\nDiváků: 14 088\n\nSSSR: Treťjak – Cygankov, Fetisov, Biljaletdinov, Lutčenko, Vasiljev, Pervuchin – Michajlov, Petrov, Charlamov – Balderis, Malcev, Kapustin – Makarov, Vladimír Golikov, Alexander Golikov.\n\nŠvédsko: Aström (29. Högosta) – Östling, Waltin, Lindgren, Zetterström, Lindblom, Weinstock – Ählberg, Brasar, Lundberg – Andersson, Edberg, Lundholm – Norberg, Gradin, Eriksson – Olsson, Holmgren.\n\n14. května 1978 (14:00) - Praha (Sportovní hala ČSTV)\nBranky Švédska: 3:39 Lenart Norberg, 22:19 Kent-Erik Andersson\nBranky Kanady: 1:39 Marcel Dionne, 34:04 Glen Sharplay, 59:03 Pat Hickey\nRozhodčí: Kenneth Pierce (USA) - Berthold Schweiger (NDR), Jurij Smirnov (URS)\nVyloučení: 1:3 (0:1)\nDiváků: 14 088\n\nŠvédsko: Högosta – Östling, Waltin, Lindgren, Zetterström, Lindblom, Weinstock – Ählberg, Brasar, Lundberg – Lundholm, Edberg, Andersson – Norberg, Gradin, Eriksson – Olsson, Holmgren.\n\nKanada: Bouchard (45. Herron) – Shand, Ribble, Hampton, Picard, Maxwell, Kearns – McMillan, Unger, Murphy – Pronovost, Dionne, Hickey – Paiement, Lysiak, Lever – Sharpley, Charron, Maruk.\n\n14. května 1978 (17:30) - Praha (Sportovní hala ČSTV)\nBranky Československa: 48:42 Ivan Hlinka\nBranky SSSR: 19:05 Helmuts Balderis, 37:59 Vladimir Petrov, 46:10 Vladimír Golikov\nRozhodčí: Kenneth Pierce (USA) – Björn Ferber (SWE), Laszlo Schell (HUN)\nVyloučení: 5:7 (0:0, 0:1)\nDiváků: 14 088\n\nČSSR: Jiří Holeček – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák – Pavel Richter, Ivan Hlinka, Jaroslav Pouzar – Vladimír Martinec, Jiří Novák, Bohuslav Ebermann - Marián Šťastný, Peter Šťastný, František Černík – Josef Augusta, Milan Nový.\nSSSR: Vladislav Treťjak – Gennadij Cygankov, Vjačeslav Fetisov, Zinetula Biljaletdinov, Vladimír Lutčenko, Vasilij Pěrvuchin, Valerij Vasiljev – Boris Michajlov, Vladimir Petrov, Valerij Charlamov – Helmuts Balderis, Viktor Žluktov, Sergej Kapustin – Alexandr Malcev, Vladimír Golikov, Alexander Golikov – Sergej Makarov, Jurij Lebeděv.\n\n Finsko - SRN 4:4 (1:2, 0:0, 3:2)\n\n9. května 1978 (17:00) - Praha (Sportovní hala ČSTV)\nBranky Finska: 12:56 Lasse Litma, 44:05 Seppo Ahokainen, 51:56 Esa Peltonen, 57:23 Seppo Repo\nBranky SRN: 7:25 Erich Kühnhackl, 14:54 Robert Murray, 42:28 Horst Kretschmer, 49:13 Rainer Philipp\nRozhodčí: Patrick McCormack (CAN) - Luděk Exner, Karel Sládeček (TCH)\nVyloučení: 3:3\nDiváků: 7 755\n\n9. května 1978 (20:30) - Praha (Sportovní hala ČSTV)\nBranky USA: 23:01 Robert Collyard, 41:24 Mike Fidler, 46:10 Steve Jensen, 46:28 Steve Jensen, 59:59 Steve Jensen\nBranky NDR: 2:53 Dieter Frenzel, 5:38 Friedheim Bögelsack, 9:01 Dieter Frenzel, 48:51 Rolf Bielas, 55:56 Rolf Bielas\nRozhodčí: Vladimír Šubrt (TCH) - Harry Westreicher (AUT), Jurij Smirnov (URS)\nVyloučení: 4:3 (3:0)\nDiváků: 6 023\n\n11. května 1978 (17:00) - Praha (Sportovní hala ČSTV)\nRozhodčí: Viktor Dombrovskij - Jurij Smirnov (URS), Harry Westreicher (AUT)\nVyloučení: 0:2 (:0)\nDiváků: 7 958\n\nSRN: Weishaupt – Kiessling, Auhuber, Murray, Berndaner, Kretschmer, Scharf – Schloder, Kühnhackl, Phillip – Funk, Wild, Köberle - Hermann Hinterstocker, Zach, Kühl – Rendl, Martin Hinterstocker.\n\nNDR: Herzig – Braun, Simon, Lempio, Dietmar Peters, Fengler, Frenzel (Schröder) – Scholz, Slapke, Bielas – Proske, Patschinski, Stasche – Roland Peters, Müler, Bögelsack – Unterdörfel.\n\n11. května 1978 (20:30) - Praha (Sportovní hala ČSTV)\nBranky USA: 0:16 William Gilligan, 21:07 Mike Fidler, 36:13 William Gilligan, 48:22 Dave Debol\nBranky Finska: 25:12 Timo Nummelin, 35:06 Esa Peltonen, 46:03 Kari Makkonen\nRozhodčí: Patrick McCormack (CAN) - Luděk Exner, Karel Sládeček (TCH)\nVyloučení: 3:1 (0:1)\nDiváků: 6 305\n\nUSA: Lopresti – Norwich, Lamby, Westrum, Jackson, Younghans – Gilligan, Debol, Fidler – Faves, Johnson, Jensen – Harvey Bennett, Collyard, Warner.\n\nFinsko: Ylönen - Nummelin, Ruotsalainen, Marjamäki, Levo, Siltanen, Rautakallio – Tamminen, Repo, Rautiainen – Porvari, Koivulahti, Peltonen – Ahokainen, Leinonen, Makkonen\n\n13. května 1978 (17:00) - Praha (Sportovní hala ČSTV)\nBranky Finska: 2:53 Esa Peltonen, 9:18 Juhani Tamminen, 13:50 Matti Rautiainen, 24:14 Pekka Rautakallio, 25:28 Reijo Ruotsalainen, 30:55 Matti Rautiainen, 37:12 Juhani Tamminen\nBranky NDR: 18:47 Joachim Stasche, 46:43 Rolf Bielas\nRozhodčí: Vladimír Šubrt - Luděk Exner (TCH), Jurij Smirnov (URS)\nVyloučení: 4:4 (1:0)\nDiváků: 9 578\n\nFinsko: Ylönen - Nummelin, Ruotsalainen, Marjamäki, Rautakallio, Siltanen, Levo – Tamminen, Repo, Rautiainen – Porvari, Koivulahti, Peltonen – Ahokainen, Hagman, Makkonen – Jarkko, Leinonen.\n\nNDR: Herzig (Kraske) – Braun, Simon, Lempio, Dietmar Peters, Fengler, Frenzel – Scholz, Slapke, Bielas – Proske, Patschinski, Stasche – Bögelsack, Roland Peters, Unterdörfel – Schröder.\n\n13. května 1978 - Praha (Sportovní hala ČSTV)\nBranky USA: 7:30 Mike Fidler, 33:33 Mike Eaves, 42:33 Jim Warner, 43:55 Dave Debol\nBranky SRN: 6:07 Erich Kühnhackl, 8:06 Rainer Philipp, 36:50 Hermann Hinterstocker, 41:45 Marcus Kuhl, 48:51 Marcus Kuhl, 49:55 Erich Kühnhackl, 55:03 Rainer Philipp, 59:18 Marcus Kuhl\nRozhodčí: Stig Karlsson (SWE) - Harry Westreicher (AUT), Karel Sládeček (TCH)\nVyloučení: 2:4 (0:1) + Mike Fidler – Klaus Auhuber 5 min.\nDiváků: 8 961\n\nUSA: Lopresti – Jackson, Westrum, Patrick, Lamby, Norwich, Younghans – Fidler, Debol, Gilligan – Curt Bennett, Collyard, Warner – Jensen, Johnson, Faves.\n\nSRN: Weishaupt – Kiessling, Auhuber, Murray, Berndaner, Scharf, Kretschmer – Schloder, Kühnhackl, Phillip – Köberle, Funk, Martin Hinterstocker – Kühl, Zach, Hermann Hinterstocker – Wild.\n\n1. SSSR\nBrankáři: Vladislav Treťjak, Alexandr Paškov.\nObránci: Vjačeslav Fetisov, Vladimír Lutčenko, Vasilij Pěrvuchin, Valerij Vasiljev, Gennadij Cygankov, Zinetula Biljaletdinov, Jurij Fjodorov.\nÚtočníci: Boris Michajlov, Vladimir Petrov, Valerij Charlamov, Helmuts Balderis, Viktor Žluktov, Sergej Kapustin, Alexander Golikov, Alexandr Malcev, Vladimír Golikov, Jurij Lebeděv, Sergej Makarov.\nTrenéři: Viktor Tichonov, Vladimir Jurzinov.\n\n2. Československo\nBrankáři: Jiří Holeček, Jiří Crha.\nObránci: Jiří Bubla, Milan Kajkl, Oldřich Machač, Miroslav Dvořák, František Kaberle, Jan Zajíček, Milan Chalupa.\nÚtočníci: Vladimír Martinec, Jiří Novák, Bohuslav Ebermann, Pavel Richter, – Ivan Hlinka, Jaroslav Pouzar, Marián Šťastný, Peter Šťastný, Milan Nový, Josef Augusta, František Černík,\nTrenéři: Karel Gut, Ján Starší.\n\n3. Kanada\nBrankáři: Daniel Bouchard, Dennis Herron.\nObránci: David Shand, Pat Ribble, Brad Maxwell, Robert Picard, Rick Hampton, Dennis Kearns.\nÚtočníci: Robert McMillan, Garry Unger, Michael Murphy, Jean Pronovost, Marcel Dionne, Pat Hickey, Wilf Palement, Glen Sharplay, Don Lever, Thomas Lysiak, Guy Charron, Dennis Maruk.\nTrenéři: Harry Howell, Marshall Johnston.\n\n4. Švédsko\nBrankáři: Göran Högosta, Hardy Äström.\nObránci: Stig Östling, Göran Lindblom, Lars Lindgren, Lars Zetterström, Stig Salming, Mats Waltin, Ulf Weinstock.\nÚtočníci: Mats Åhlberg, Per-Olov Brasar, Roland Eriksson, Kent-Erik Andersson, Rolf Edberg, Bengt Lundholm, Nils-Olov Olsson, Thomas Gradin, Leif Holmgren, Lars Gunnar Lundberg, Lenart Norberg.\nTrenéři: Hans Lindberg, Kjell Larsson.\n\n5. SRN\nBrankáři: Erich Weishaupt, Bernard Engelbrecht.\nObránci: Ignaz Berndaner, Robert Murray, Peter Scharf, Udo Kiessling, Klaus Auhuber, Horst Kretschmer.\nÚtočníci: Alois Schloder, Erich Kühnhackl, Rainer Philipp, Martin Hinterstocker, Martin Wild, Franz Reindl, Walter Köberle, Lorenz Funk, Vladimir Vacatko, Hermann Hinterstocker, Johann Zach, Marcus Kuhl.\nTrenér: Hans Rampf.\n\n6. USA\nBrankáři: Peter Lopresti, Jim Warden.\nObránci: Don Jackson, Dick Lamby, Craig Norwich, Glen Patrick, Patrick Westrum, Ken Morrow.\nÚtočníci: Mike Fidler, Tom Younghans, Mark Johnson, Harvey Bennett, Steve Jensen, Jim Warner, Curt Bennett, Mike Eaves, Dave Debol, Steve Alley, Robert Collyard, William Gilligan.\nTrenér: John Mariucci.\n\n7. Finsko\nBrankáři: Antero Kivelä, Urpo Ylönen.\nObránci: Pekka Rautakallio, Timo Nummelin, Risto Siltanen, Pekka Marjamäki, Tapio Levo, Lasse Litma, Reijo Ruotsalainen.\nÚtočníci: Seppo Ahokainen, Esa Peltonen, Martti Jarkko, Juhani Tamminen, Mikko Leinonen, Matti Hagman, Seppo Repo, Kari Makkonen, Jukka Porvari, Matti Rautiainen, Pertti Koivulahti.\nTrenér: Kalevi Numminen.\n\n8. NDR\nBrankáři: Wolfgang Kraske, Roland Herzig.\nObránci: Frank Braun, Dieter Simon, Dietmar Peters, Joachim Lempio, Dieter Frenzel, Klaus-Rüdiger Schröder, Reinhard Fengler.\nÚtočníci: Joachim Stasche, Rainer Patschinski, Rolf Bielas, Peter Slapke, Eckhard Scholz, Friedheim Bögelsack, Gerhard Müller, Roland Peters, Jürgen Franke, Wolfgang Unterdörfel, Frank Proske.\nTrenér: Günther Schischefsky.\n\n Itálie - Japonsko 4:5 (2:3, 2:1, 0:1)\n\n17. března 1978 – Bělehrad\n\n17. března 1978 - Bělehrad\n\n17. března 1978 - Bělehrad\n\n17. března 1978 - Bělehrad\n\n18. března 1978 - Bělehrad\n\n18. března 1978 - Bělehrad\n\n19. března 1978 - Bělehrad\n\n19. března 1978 - Bělehrad\n\n20. března 1978 - Bělehrad\n\n20. března 1978 - Bělehrad\n\n20. března 1978 - Bělehrad\n\n20. března 1978 - Bělehrad\n\n21. března 1978 - Bělehrad\n\n21. března 1978 - Bělehrad\n\n22. března 1978 - Bělehrad\n\n22. března 1978 - Bělehrad\n\n23. března 1978 - Bělehrad\n\n23. března 1978 - Bělehrad\n\n23. března 1978 - Bělehrad\n\n23. března 1978 - Bělehrad\n\n25. března 1978 - Bělehrad\n\n25. března 1978 - Bělehrad\n\n25. března 1978 - Bělehrad\n\n25. března 1978 - Bělehrad\n\n26. března 1978 - Bělehrad\n\n26. března 1978 - Bělehrad\n\n26. března 1978 - Bělehrad\n\n26. března 1978 - Bělehrad\n\n Čína - Francie 8:4 (1:2, 3:1, 4:1)\n\n10. března 1978 – Las Palmas\n\n10. března 1978 – Las Palmas\n\n10. března 1978 – Las Palmas\n\n10. března 1978 – Las Palmas\n\n12. března – Las Palmas\n\n12. března 1978 – Las Palmas\n\n12. března 1978 – Las Palmas\n\n12. března 1978 – Las Palmas\n\n13. března 1978 – Las Palmas\n\n13. března 1978 – Las Palmas\n\n13. března 1978 – Las Palmas\n\n13. března 1978 – Las Palmas\n\n15. března 1978 – Las Palmas\n\n15. března 1978 – Las Palmas\n\n15. března 1978 – Las Palmas\n\n15. března 1978 – Las Palmas\n\n16. března 1978 – Las Palmas\n\n16. března 1978 – Las Palmas\n\n16. března 1978 – Las Palmas\n\n16. března 1978 – Las Palmas\n\n18. března 1978 – Las Palmas\n\n18. března 1978 – Las Palmas\n\n18. března 1978 – Las Palmas\n\n18. března 1978 – Las Palmas\n\n19. března 1978 – Las Palmas\n\n19. března 1978 – Las Palmas\n\n19. března 1978 – Las Palmas\n\n19. března 1978 – Las Palmas\n\n\n"}
{"id": "274757", "url": "https://cs.wikipedia.org/wiki?curid=274757", "title": "Kadžira", "text": "Kadžira\n\nKadžira je označení pro otrokyni v románech Johna Normana \"Gor – Kroniky Protizemě\".\n\nV gorejštině, což je nejužívanější lingua franca ve všech známých oblastech planety Gor, znamená výraz „\"la kadžira\"“ doslova „jsem otrokyně“.\nToto slovo se obyčejně užívá v ženském rodě, tzn. \"„kadžira“\" (plurál \"„kadžirae“\"), neboť v gorejské společnosti bývají otroky většinou ženy; mužské podoby jsou \"„kadžirus“\" a \"„kadžiri“\" (podle pravidel latinské morfologie, jak můžeme vidět například u slov jako \"„alumnus“\" / \"„alumna“\", atd.). Množné číslo \"„kadžiry“\" je gramaticky nesprávné.\n\nLidé, kteří ať již přímo ve svém životě uplatňují principy a zásady gorejské společnosti nebo hrají tematicky zaměřené online hry, se běžně domnívají, že \"kadžirae\" o sobě nikdy nehovoří v první osobě, tj. nepoužívají zájmena \"„já“\" nebo \"„mně“\", ale mohou se o sobě zmiňovat pouze ve třetí osobě. Pokud se budeme držet knih Johna Normana, musíme tento názor označit jako mylný, neboť prakticky všechny \"kadžirae\" o sobě mluví v první osobě (výraz „\"la kadžira\"“ je toho příkladem) a užití třetí osoby je v textu neobvyklé. Nicméně novely podporují myšlenku, že mluva ve třetí osobě je charakteristickým znakem řeči otroků (viz \"Zajatkyní na planetě Gor\", kapitola 15, Ute dává příkaz \"„Mluv jako otrokyně!“\", znamenající ve třetí osobě), a otrokům může být výslovně přikázáno, aby tímto způsobem mluvili. Obyčejně je v knihách tato mluva otrokyním nařízena jako způsob trestu.\n\nV gorejské kultuře existuje mnoho různých způsobů, jak naučit otroky odpovídajícímu chování. Mezi jejich povinnosti může patřit nejen sexuální otroctví, ale také schopnost udržovat domácnost, ovládat umělecké dovednosti, nošení přitažlivého oblečení a oslovování jejich pána určitým způsobem. Gorejské otrokyně jsou označkovány, což znamená, že je jim na tělo vypálena určitá značka na znamení jejich otroctví. K označení, že otrokyně je majetkem konkrétního pána, se používá obojek se jménem majitele, který otrokyně nosí na krku.\n\nNěkteré aspekty gorejského otroctví popisované v knihách o planetě Gor – jako například základní klečící poloha nadu, a obyčej městských států na severu, že roucho kadžiry by mělo umožňovat volnou cestu k jejím intimním partiím, symbolizující a usnadňující její neustálou dosažitelnost a přístupnost jejímu pánovi – byly pravděpodobně ovlivněny klasickou erotickou novelou od autorky Pauline Réage \"Histoire d'O - Příběh O.\"\n\n"}
{"id": "274758", "url": "https://cs.wikipedia.org/wiki?curid=274758", "title": "Potomac", "text": "Potomac\n\nPotomac ( ) je řeka na severovýchodě USA, ve státech Západní Virginie, Virginie, Maryland a v distriktu hlavního města Washington. Je dlouhá 590 km (od pramene Jižního Potomacu). Včetně estuáru dosahuje délky 780 km. Povodí řeky zaujímá plochu 37 500 km² a žije v něm kolem 5 milionů obyvatel. Rozlohou povodí je řeka čtvrtá v pořadí na východním pobřeží Spojených států. \n\nNejvětšími městy ležícími na Potomacu jsou Cumberland, Brunswick a především Washington. Po řece je pojmenován asteroid 1345 Potomac objevený v roce 1908 J. H. Metcalfem.\n\nVzniká ve státu Maryland v nadmořské výšce 391 m soutokem Severního a Jižního Potomacu, které pramení v Appalačském pohoří. Teče nejdříve severovýchodním a v dolním toku jihovýchodním směrem. Tvoří přirozenou hranici která odděluje stát Maryland od Západní Virginie a Virginie. Ústí do zátoky Chesapeake v Atlantském oceánu, přičemž vytváří dlouhý estuár.\n\nNejvětším přítokem je Shenandoah.\n\nZdrojem vody jsou převážně sněhové a dešťové srážky. Průměrný průtok vody na dolním toku činí 315 m³/s. Nejvyšších vodních stavů dosahuje v zimě na jaře. K povodním dochází v ostatních ročních obdobích.\n\nVodní doprava pro středně velké námořní lodě je možná jen do Washingtonu. Výše do Cumberlandu vedl rovnoběžně s řekou 297 km dlouhý Chesapeacko-ohijský plavební kanál (anglicky \"C&O Canal\"), který v letech 1831–1924 umožňoval plavbu kolem peřejí a říčních prahů. \n"}
{"id": "274759", "url": "https://cs.wikipedia.org/wiki?curid=274759", "title": "Podněsterská vlajka", "text": "Podněsterská vlajka\n\nVlajka Podněstří je vlajkou nezávislého státu, který však není mezinárodně uznán. Stát se za podpory Ruska odtrhl od Moldavska.\n\nVlajka je totožná s vlajkou bývalé Moldavské SSR. Přesnou podobu a způsob užívaní stanovuje Zákon o státní symbolice Podněsterské moldavské republiky z roku 2000.\n\nVlajku Podněstří tvoří červený list o poměru stran 1:2, v jehož středu je zelený pruh široký čtvrtinu celkové šíře vlajky. V levém rohu horního červeného pruhu jsou vyobrazeny žlutý srp a kladivo, nad nimi červená, pěticípá, žlutě orámovaná hvězda. Rozměry srpu a kladiva jsou dány pomyslným čtvercem, jehož strana měří pětinu celkové šíře vlajky. Ostrý konec srpu se dotýká středu horní strany čtverce, konce rukojetí kladiva a srpu se dotýkají dolních rohů čtverce. Pětícípá hvězda je vepsána do pomyslné kružnice, jejíž průměr je dán desetinou celkové šíře vlajky a dotýká se středu horní strany pomyslného čtverce. Svislá osa srpu, kladiva a hvězdy je vzdálena od žerďového okraje desetinu šíře vlajky. Vzdálenost středu hvězdy od horního kraje je dána desetinou celkové šíře vlajky.\n\nSrp, kladivo a hvězda jsou vyobrazeny pouze na lícové straně vlajky. Připouští se i užití vlajky bez srpu, kladiva a hvězdy s výjimkou státních institucí a organizací, tedy pro národní, nikoliv státní vlajku.\n\nSoučasná vlajka Podněstří byla přijata roku 1952 jako vlajka Moldavské sovětské socialistické republiky (v rámci Sovětského svazu) a plnila tuto funkci do 27. dubna 1990, kdy nově zvolený předseda Nejvyššího sovětu Moldavské SSR Mircea Snegur prosadil rumunskou trikolóru se znakem (viz Moldavská vlajka). Vzhledem k rostoucímu národnostnímu napětí v zemi tento akt považovali představitelé ruské menšiny za další krok k rumunizaci Moldavska. Část úředních budov v ruskojazyčném podněsterském regionu odmítla novou vlajku vyvěsit a ponechala vyvěšené staré, červenozelené vlajky. Po vyhlášení Podněsterské moldavské SSR 2. září 1990 byla tato vlajka přijata opětovně státní vlajkou nové republiky.\n\n27. srpna 1991 vyhlásilo Moldavsko nezávislost na Sovětském svazu, ale již o dva dny dříve Nejvyšší sovět Podněsterské moldavské SSR vydal Deklaraci o nezávislosti. 5. listopadu byla z názvu země vypuštěna slova \"sovětská socialistická\", na vlajku tato změna neměla vliv.\n\n"}
{"id": "274760", "url": "https://cs.wikipedia.org/wiki?curid=274760", "title": "Čingov", "text": "Čingov\n\nČingov je jedno z hlavních center Slovenského ráje. Nachází se v severní části Slovenského ráje a jedná se o rozsáhlou chatovou oblast, dělí se na tzv. Malý, Velký a Centrální Čingov.\n\nMalý Čingov se rozkládá od Smižanské maši až po čingovské parkoviště, tato část je klidnější a jsou v ní převážně soukromé chaty a malé rodinné penzionky.\n\nVelký Čingov je nazývána část, rozkládající se od centrálního parkoviště směrem k Bílému potoku.\n\nCentrální Čingov je část rozkládající se kolem parkoviště, kde parkují automobily a kam zajíždí autobus z linky Spišská Nová Ves – Čingov – (Spišské Tomašovce) – Spišská Nová Ves. Je zde také bufet, malé potraviny a hotel Lesnica. Další významné místo je „Centrální orientace“, odkud vycházejí trasy na Soví skálu, Autokemping Tatran, Tomašovský výhled, Smižany a hlavně také na Biely potok, který dále vede do centra Slovenského ráje do roklin Prielom Hornádu, Sokolia dolina aj...\n\nVětšina návštěvníků však nevyhledává k ubytování Čingov nýbrž Podlesok, který sice nabízí větší vybavenost, nenabídne však takové příjemné prostředí a ubytování téměř v přírodě.\n"}
{"id": "274761", "url": "https://cs.wikipedia.org/wiki?curid=274761", "title": "Národní osvobozenecká armáda", "text": "Národní osvobozenecká armáda\n\nNárodní osvobozenecká armáda je název vojenské organizace v několika zemích:\n\n"}
{"id": "274764", "url": "https://cs.wikipedia.org/wiki?curid=274764", "title": "Lamprofyr", "text": "Lamprofyr\n\nLamprofyr je intruzivně vulkanická tmavá magmatická hornina, která se vyznačuje vysokým obsahem mafitů s OH skupinou. Pokud je laprofyr rychle zchlazen je jeho zrnitost velmi jemná a uzavírá do sebe velké fenokrysty amfibolu nebo slídy. Na pohled se potom oba obsažené materiály, v jemnozrnné struktuře lamprofyru blýskají, neboť mají schopnost dokonalé štěpnosti. Lamprofyry většinou vytvářejí žíly nebo dajky, které protínají granitové plutony. Ty vznikají jako následné produkty tuhnutí hlavní části granitového magmatu.\n\nTermín zavedl Karl Wilhelm von Gümbel v roce 1874.\n\nV lamprofyrovém magmatu se nachází mnoho vody což potvrzuje obsah živců, slídy a amfibolu. Jejich fenokrysty totiž obsahují krystalovou vodu.\n\nLamprofyry jsou svým minerálním složením, strukturou a do určité míry i chemismem odlišné od běžných plutonických či vulkanických hornin. Jsou intermediální až bazické, zřídka až ultramafické s porfyrickou strukturou, vyrostlicemi mafických minerálů. Mají vysoký (2–3 %) obsah KO. Vyskytují se všeobecně v malém objemu, nejčastěji v žilách, dajkách, lapolitech a lakolitech.\n\nObvykle jsou odvozeny ze syenitového, dioritového nebo gabrového magmatu – jsou proto řazeny mezi štěpné žilné horniny. Vyznačují se tmavou barvou a velkou hustotou. Od svých plutonických ekvivalentů se neodlišují jen texturou. Mají většinou porfyrickou strukturu, jsou však mezokrátní až melanokrátní. Obsahují minerály bohaté na železo a hořčík, hlavně biotit (případně Fe-flogopit), amfiboly a klinopyroxeny (barkevikit, augit). Živce a foidy (pokud jsou přítomny) se nacházejí převážně jen v základní hmotě. Olivíny, pyroxeny, biotit a plagioklasy jsou běžně postiženy hydrotermálními přeměnami. Běžně obsahují i kalcit, zeolity nebo hydrotermální minerály. Mají relativně vysoký obsah KO, NaO, HO, CO, PO a Ba.\n\nRozdělují se na dvě základní řady:\n\nJako samostatné lamprofyry melilitického složení jsou řazeny alnöit a polzeit.\n\nLamprofyry jsou rozšířeny celosvětově, často v oblastech s granitickými, granodioritickými nebo dioritickými intruzemi. Naleziště:\n\n"}
{"id": "274765", "url": "https://cs.wikipedia.org/wiki?curid=274765", "title": "Polotón", "text": "Polotón\n\nPolotón (\"autotypie\") je technika, která simuluje plynulý tón zobrazení pomocí pravidelného rozmístění bodů různé velikosti. Jako autotypie se pak označuje specifický obraz, který je důsledkem tohoto procesu.\n\nS myšlenkou půltónového tisku přišel již William Fox Talbot. Na začátku 50. let 19. století navrhl použití procesu „fotografického síta (rastru) nebo závoje“ v souvislosti s fotografickým procesem hlubotisku. Během následujících desetiletí bylo navrženo několik různých druhů sít. Jedním ze známých experimentátorů byl Stephen H. Horgan, když pracoval pro \"New York Daily Graphic\". První fotografie „vytištěná polotónovou technikou“ byla fotografie newyorské budovy Steinway Hall publikovaná v novinách \"Daily Graphic\" dne 2. prosince 1873. New York \"Daily Graphic\" pak publikoval „první reprodukci fotografie v plném tonálním rozsahu v novinách“ dne 4. března 1880 (s názvem \"A Scene in Shantytown\") jednoduchým polotónovým rastrem.\n\nV australských novinách se začal půltónový tisk využívat v 80. letech 19. století a zabývali se jí převážně a zejména dřevorytci, jejichž úkolem bylo ilustrovat články novým způsobem. Redakce \"The Sydney Morning Herald\" fotografie nereprodukovala až do roku 1908.\n\nTam, kde plynulý tón zobrazení (například fotografie na filmu) obsahuje nekonečný rozsah barev nebo stupňů šedi, metoda autotypie redukuje vizuální reprodukce na jednobarevný obraz, který je tištěn pouze jednou barvou inkoustu. Tato binární reprodukce závisí na optické iluzi – tyto drobné body díky lidskému oku splývají do jemných tónů.\n\nStejně jako barevná fotografie vyvinutá přidáváním filtrů a vrstev je barevný tisk založen na možnosti opakování procesu půltónů pro každou subtraktivní barvu – běžněji užívané jako barevný model CMYK. Díky částečné průhlednosti inkoustu je možné dosáhnout odlišných barev k vytvoření dalšího optického efektu – plnobarevného tisku.\n\nPolotóny se dělí na tzv. pravé a nepravé. Pravé polotóny se využívají v klasickém hlubotisku, kde je sytost barvy daná jejím množstvím v daném místě.\n\nNepravé polotóny se využívají v podstatě ve všech ostatních tiskových technikách, kdy je využito buď tzv. autotypického, případně (zejména v digitálním tisku) stochastického (nepravidelného) rastru. Zde není sytost barvy určena jejím množstvím (to je v jednom bodu vždy stejné), ale právě velikostí (autotypický rastr), případně hustotou a velikostí (stochastický rastr) tiskových bodů.\n"}
{"id": "274767", "url": "https://cs.wikipedia.org/wiki?curid=274767", "title": "Kotvičník zemní", "text": "Kotvičník zemní\n\nKotvičník zemní (\"Tribulus terrestris\") je jednoletá poléhavá bylina z čeledi kacibovitých často užívaná v lékařství nebo doplňcích výživy u sportovců.\n\n\nKotvičník je rozšířen v Evropě, Asii, Africe i Austrálii. Pochází pravděpodobně z písečných mořských pobřeží Číny a Japonska. Je dobře znám v Indii, Číně a na Srí Lance. V zahraničí se pěstuje pro farmaceutické účely.\n\nTypickým místem výskytu kotvičníku jsou suchá místa, stepi, polopouště, písčiny. Kotvičníku se daří i na přímořských píscích, pastvinách, při cestách, na rumištích a v zahradách.\n\nČlánek uvedený v referenci, zaměřený na rešerši účinků kotvičníku prokázal jen částečně zvýšení hladiny testosteronu a jiných mužských pohlavních hormonů u mladých (20-36 let) mužů po čtyřtýdenním užívání dávky až 20 mg/kg tělesné váhy. Dále byl proveden výzkum možných účinků na zvýšení svalové síly a tělesného složení (poměr svalstva a tuku) u mladých (průměrný věk byl 19,8 let) hráčů ragby, i zde však byl zaznamenán pouze omezený efekt. Studie uvádí, že významného efektu kotvičníku na zvýšení hladiny testosteronu bylo dosaženo v kombinaci s dalšími farmakologickými složkami, ale nebylo zjištěno, které složky jsou za tento efekt zodpovědné. Ovšem studii nelze považovat za vypovídající, výsledky nejsou statisticky významné. Ke kvalitnímu zhodnocení účinků kotvičníku je třeba dalších odborných objektivních studií.\n\nKotvičník obsahuje vysokou hladinu rostlinných „anabolických steroidů“ (souhrnně jsou označovány jako fytosteroly). Jejich nejvyšší koncentrace se nachází v plodech a kořenech rostliny. Pro obsah velkého množství účinných látek se využívá celá rostlina. Obsahuje především sapogeniny – chlorgenin, gitigenin, diosgenin, ruskogenin, trogoghenin aj. Dále je kotvičník bohatý na alkaloidy harman a harmin, bioflavonoidy, glykosidy, flavonoidy, třísloviny, pryskyřice aj.\nV kořenech se nachází zejména saponin diosgenin.\nListy a nať jedné rostliny mají v sušině asi 12,1 % bílkovin, 2,6 % tuku, 40,8 % sacharidů, 27,8 % vlákniny a 16,7 % minerálních látek. Obsahují také asi 2,8 % steroidních saponinů, alkaloidy, flavonoidy, pryskyřice, třísloviny a také 160 mg % vitamínu C.\nV květech jsou obsaženy steriny, stigmasterin, campestrin, beta-sitosterin, steroidy diosgenin, flavonoidy campherol, alkaloidy, rutin a kvercetin.\nPlody a semena obsahují alkaloidy, pryskyřice, 3,5–5 % oleje složeného z 57% kyseliny linolové a linoleové, 27 % olejové, behenové, stearové a další.\nBylo zjištěno, že kotvičník zemní obsahuje i taniny, sacharidy, steroly, derivát diosgeninu desoxidiosgenin, gracillin dioxin a terrestrosiny A–E. Některé z obsažených alkaloidů fungují jako inhibitor monoaminooxidázy IMAO.\n\nKotvičník lze dobře pěstovat a množit i v našich klimatických podmínkách. Daří se mu ve volné půdě, kde bezproblémově dozrávají semena, která v půdě přezimují a na jaře klíčí. Jednou možností je nechat rostlinu „zplanět“ a pěstovat ji ve volné půdě ze samovýsevů.\n\nDruhou možností je jarní předpěstování ze semen. Ta se několik dní máčí ve vodě, aby pak lépe a rovnoměrněji klíčila. Protože jsou mladé rostlinky poměrně citlivé na houbové choroby, je dobré výsevní substrát propařit a semena před vlastním výsevem namořit, případně celý výsev zalít roztokem Previcuru. Po výsadbě na trvalé stanoviště rostou sazenice dosti rychle a když dosáhnou výhony délky okolo 5 cm, začínají vykvétat. Rostliny ponecháváme na venkovním stanovišti, co nejdéle počasí dovolí, tzn. před příchodem prvních mrazů je vhodné sklidit celou rostlinu. Nať využíváme v průběhu celé vegetace a dozrávající plody lze sklízet průběžně.\n\n\n"}
{"id": "274768", "url": "https://cs.wikipedia.org/wiki?curid=274768", "title": "SK Petřín Plzeň", "text": "SK Petřín Plzeň\n\nSK Petřín Plzeň je český fotbalový klub, který v současnosti hraje Divizi A, kam postoupil v sezóně 2014/2015, poté co vyhrál Plzeňský krajský přebor. V roce 1999 se sloučil se slavnějším fotbalovým oddílem SK Plzeň pod názvem SK ZČE Plzeň.\n\n\nV současné době využívá SK ZČE Plzeň dva sportovní areály, které těsně sousedí. Jeden v ulici Lobezské (stadion Dynama) a druhý v ulici Úslavské (stadion SK Plzeň).\n\n\n"}
{"id": "274770", "url": "https://cs.wikipedia.org/wiki?curid=274770", "title": "Prielom Hornádu", "text": "Prielom Hornádu\n\nPrielom Hornádu je nejdelší soutěska ve Slovenském ráji.\n\nŘeka Hornád vtéká do soutěsky v Hrdlu Hornádu dva kilometry jižně od obce Hrabušice, kilometr východně od turistického centra Podlesok. Řeka ve skutečnosti soutěsku opouští až u Smižanské maši kilometr jihozápadně od obce Smižany, Prielom Hornádu se však nazývá pouze úsek mezi Hrdlem Hornádu a ústím Bieleho potoka nedaleko Čingova.\n\nSoutěska je jako jediná ve Slovenském ráji průchozí obousměrně. Nevede vzhůru proti toku potoka jako většina ostatních, ale vodorovně nad korytem řeky. Rokle je zabezpečena vodorovnými žebříky a stupačkami.\n\nZde končí úsek zvaný 'Prielom Hornádu, rokle však dál pokračuje\n\nRovnoběžně se soutěskou vede lesem po hřebeni turistická značená cesta.\n\nPrielom Hornádu je národní přírodní rezervace v oblasti Slovenský raj. Nachází se v katastrálním území obcí Letanovce, Hrabušice a Spišské Tomášovce v okrese Spišská Nová Ves v Košickém kraji. Území bylo vyhlášeno v roce 1964 a novelizováno v roce 1976 na rozloze 290,49 ha. Ochranné pásmo nebylo stanoveno.\n\n\n"}
{"id": "274773", "url": "https://cs.wikipedia.org/wiki?curid=274773", "title": "Porovnání správců souborů", "text": "Porovnání správců souborů\n\nNásledující tabulky srovnávají hlavní informace o některých správcích souborů.\n\nZákladní informace o programu: název, domovská stránka, …\n\nOrientační ceny programů najdete na anglické Wikipedii.\n\nNapříklad Disk Order, Finder, ForkLift, Macintosh Explorer, Path Finder, Xfile\n\nNapříklad A43 File Manager, Altap Salamander, Directory Opus (některé verze fungují i v Amize), Explorer++, ExplorerXP, FAR Manager, File Commander, File Manager, FreeCommander, NexusFile, Nomad.NET, Průzkumník (Windows Explorer), SE-Explorer, SpeedCommander (včetně Windows 95), Total Commander (včetně Windows 95 a Windows Mobile), Unreal Commander, xplorer2, XYplorer, ZTreeWin\n\n\n\n\n\n\n\n\n\n\n\nNázvy vlastnosti v tabulce jsou zkráceny. Podrobnější vysvětlení jednotlivých pojmů najdete výše. Tabulka ukazuje vlastnosti programů ve výchozím nastavení bez instalace dodatečných programů, výjimkou jsou pouze položky obsahující slovo plugin.\n\nTabulka obsahuje informace o možnostech práce se soubory na vzdálených počítačích/serverech. Programy, které obsahují podporu síťových programů přímo, jsou spíše výjimkou, většina se spoléhá se na externí knihovny a programy. Například programy Finder a Průzkumník (Windows Explorer) využívají pro přístup k síti operační systém, Konqueror využívá technologii KIO slave (součást KDE), a tak dále.\n\nPoznámky:\n\nPoznámky:\n\n"}
{"id": "274774", "url": "https://cs.wikipedia.org/wiki?curid=274774", "title": "Concertino Praga", "text": "Concertino Praga\n\nDvořákova rozhlasová mezinárodní soutěž pro mladé hudebníky Concertino Praga se koná od roku 1966, kdy ji založil Český rozhlas. Jedná se o víceoborovou soutěž, jejímž posláním je vyhledávat mimořádné talenty do 15, resp. 16 let. Pořadatelem je od 54. ročníku (Concertino Praga 2020) společně s Českým rozhlasem také Akademie klasické hudby.\n\n54. ročník byl otevřen pro nástrojové obory housle, violoncello, klavír, cembalo, harfa, akordeon, flétna, hoboj, klarinet, saxofon, fagot, lesní roh, trubka a trombon. V oborech housle, violoncello, klavír, cembalo, akordeon, harfa a kytara se účastní hudebníci, kteří se narodili 1. 1. 2005 a později. V oborech flétna, hoboj, klarinet, fagot, trubka, lesní roh, saxofon a trombón se soutěže účastní interpreti, kteří se narodili 1. 1. 2004 a později.\n\nMladí umělci z celého světa se mezinárodní soutěže účastní prostřednictvím zvukových nahrávek zaslaných přes oficiální webové stránky Concertino Praga . Soutěžící posuzuje mezinárodní odborná porota ve třech kolech. Všechny sólové výkony jsou nově hodnoceny společně, bez ohledu na vybraný hudební nástroj. V prvním a druhém kole porota hodnotí soutěžící anonymně na základě zaslaných nahrávek. Třetí kolo je veřejné a má formát koncertu, který v pro ročník 2020 proběhne 12. září v rámci mezinárodního hudebního festivalu Dvořákova Praha v Rudolfinu. Ve finálovém kole soutěžící doprovodí Symfonický orchestr Českého rozhlasu pod vedením dirigenta Jiřího Rožně. \n\nVýherci obdrží studijní stipendia ve výši až 5000 eur. Laureáti budou mít navíc možnost vytvořit profesionální rozhlasovou nahrávku v Českém rozhlase a vystoupit na Jihočeském festivalu Concertino Praga.\n\nConcertino Praga je od roku 1988 členem (EMCY), je pořádáno pod záštitou Evropské vysílací unie (EBU), jejímž aktivním členem se Český rozhlas stal v roce 1993.\n\nNahrávky a přihlášení do soutěže zajišťují členové Mezinárodní hudební rady (IMC) a Evropské hudební rady (EMC).\n\nPočátek mezinárodní rozhlasové soutěže Concertino Praga spadá do roku 1966, kdy členové hudební redakce pro děti a mládež Československého rozhlasu oslovili rozhlasové stanice světa.\n\nKoncertní setkání nejlepších mladých interpretů zorganizovali v Praze a v jižních Čechách. První koncert vítězů se konal 18. listopadu 1966 ve Dvořákově síni Domu umělců v Praze, soutěž se tehdy ještě nejmenovala Concertino Praga.\n\nÚčinkovali: Marie, Ludmila, Břetislav a Milada Vybíralovi, Dima Sitkoveckij, Cecilie Dettai, Václav Hudeček, Ljuba Timofejevová aj. V porotách zasedaly skladatelské, interpretační a pedagogické osobnosti, muzikologové, v pozdější době také zástupci EBU – Evropské vysílací unie. Do roku 2004 se Mezinárodní soutěž mladých hudebníků Concertino Praga konala na podzim, koncert laureátů v Praze a Jihočeský festival na jaře příštího roku.\n\nDodnes jsou platné zásady, které zakladatelé vymysleli, dodnes se můžeme díky Českému rozhlasu prezentovat snímky slavných účastníků renomované soutěže od Evropy počínaje přes Asii, Austrálii, Nový Zéland až po Ameriku. Stovky kvalitních soutěžních nahrávek oceněných interpretů i záznamů z koncertů obsahuje fonotéka Českého rozhlasu, vysílá je stanice Vltava.\n\nProstřednictvím mezinárodní redakce Českého rozhlasu se aktuální nahrávky poskytují k vysílání do zahraničí. Jsou to miliony posluchačů, které Concertino Praga pravidelně oslovuje, a prezentuje dobré jméno Českého rozhlasu ve světě. Concertino Praga je od roku 1988 členem (EMCY), je pořádáno pod záštitou Evropské vysílací unie (EBU), jejímž aktivním členem se Český rozhlas stal v roce 1993.\n\nConcertino Praga pořádá soutěže v pravidelném tříletém cyklu v oborech: klavír – housle – violoncello, dechové nástroje, komorní soubory (od dvou do pěti hráčů). V roce 2007 přibyla v první kategorii kytara, v dechových oborech, které původně zahrnovaly flétnu, hoboj, klarinet, trubku a lesní roh, v roce 2008 lesní roh vystřídal fagot. Od počátku soutěže stanovili členové hudební redakce pro děti a mládež kromě komorní hry pro ostatní obory povinné skladby z dílny českých autorů různých epoch a období, často to bylo 20. století a soudobá hudba.\n\nPočty účastníků a soutěžních snímků se počítají na tisíce. Známou znělkou Concertina je po mnoho let hudební úryvek Loutny české Adama Michny z Otradovic, části Andělské přátelství. Původně se vysílala jen v době Jihočeského festivalu. Koncerty laureátů se konaly nejčastěji v pražském Rudolfinu, z orchestrů spoluúčinkoval nejvíce SOČR s dirigenty Jiřím Bělohlávkem, Josefem Hrnčířem, Petrem Vronským, Vladimírem Válkem a dalšími umělci.\n\nOdborná porota uděluje od počátku v jednotlivých oborech soutěže 1. a 2. cenu s titulem laureát, a čestná uznání. Na paměť zakladatelky soutěže předává od roku 1980 ministr školství absolutnímu vítězi ročníku Cenu Heleny Karáskové. Mezi světové interpretační hvězdy klasické hudby spojené s Concertinem Praga patří houslisté Václav Hudeček, Dmitry Sitkovetsky, Shizuka Ishikawa, Čeněk Pavlík, Sergej Stadler, Julian Rachlin, Isabelle Faust, Pavel Šporcl, Jing Wang, Miriam Contzen, Jan Mráček; violoncellisté Leonid Gorochov, Daniel Veis, Jan Páleníček, Tomáš Jamník; klavíristé Vladimír Felcman, Zoltán Kocsis, Igor Ardašev, Ivo Kahánek; varhaník Jaroslav Tůma; flétnista a dirigent Vojtěch Spurný; flétnisté Michael Martin Kofler, Petr Zejfart; hobojistka Jana Brožková, Vilém Veverka; klarinetisté Vlastimil Mareš, Sabine Meyer, Ludmila Peterková; hornista Radek Baborák; fagotista Jan Hudeček; trumpetisté Zdeněk a Jiří Šediví, Jan Hasenhörl, Leo Siberski, Giuliano Sommerhalder.\n\nGenerace zakladatelů soutěže redaktoři Helena Karásková (cena pro absolutního vítěze nese její jméno), Miroslav Turek, Vratislav Beránek, režiséři a dramaturgové Viktor Kalabis a Ferdinand Pohlreich věnovali přípravě soutěže mimořádné úsilí, dokázali se obklopit týmem vynikajících spolupracovníků.\n\nK redakčnímu kolektivu patřili později např. režiséři a dramaturgové Jan Valta, Otomar Kvěch a Lukáš Matoušek. Na úspěchu soutěže se dále podílely tajemnice Stanislava Střelcová, Jana Hlinková a Eva Schwarzová.\n\nDalším generacím, reprezentovanými jmény Jiří Štilec, Eva Ocisková, později Stanislava Střelcová, Jiří Teml, Tomáš Stavěl, Boris Kobrle, Tomáš Zikmund, Miroslav Mareš, Dagmar Henžlíková, Igor Tausinger, Jan Svejkovský, Alena Maršíková Michálková, Zdenka Vavroušková aj. se podařilo udržet vysokou úroveň do dnešních dnů. Štafetu přebíraly vysílací a organizační týmy kolem Josefa Havla, Lukáše Hurníka, Bohuslava Vítka, Libora Dřevikovského, Petra Vebera, Jiřího Vejvody, Miroslava Dittricha, Tomáše Chmelára, Nadi Mečířové, Ivy Stanglové a Jana Simona. V současnosti pečuje v Českém rozhlase o Concertino Praga tým ředitele Výroby JUDr. Jiřího Mejstříka.\n\nIlja Hurník | 1966, 1967, 1990\n\nVáclav Holzknecht | 1969, 1971, 1972, 1973, 1979, 1981, 1982, 1984, 1985, 1987\n\nKarel Pravoslav Sádlo | 1970\n\nJiří Dvořáček | 1974\n\nJosef Vlach | 1975, 1976\n\nFrantišek Hanták | 1977, 1978\n\nFrantišek Šolc | 1980, 1983, 1986, 1989\n\nAlexander Večtomov | 1988\n\nJiří Tomášek | 1991, 1997, 2000\n\nVáclav Junek | 1992\n\nMilan Slavický | 1993\n\nVáclav Snítil | 1994\n\nJiří Hlaváč | 1995, 1998, 2001, 2006, 2008\n\nRenate Ronnefeld, Německo | 1996 (prezidentka Světové federace mezinárodních hudebních soutěží)\n\nZuzana Růžičková | 1999, 2002\n\nPeter Toperczer | 2003\n\nVáclav Hudeček | 2007\n\nJiří Bárta | 2009, 2012\n\nFrank Reich, Německo | 2010\n\nVladimír Rejlek | 2011\n\nLeoš Čepický | 2013\n\nRoland Perrenoud, Švýcarsko | 2014\n\nMarian Lapšanský, Slovensko | 2015\n\nIvo Kahánek | 2016\n\nJan Ostrý | 2017\n\nMichal Kaňka | 2018\n\nLydie Härtelová | 2019\n\nArgentina | Arménie | Austrálie | Ázerbájdžán | Belgie | Bělorusko | Berlín W. | Brazílie | Bulharsko | Černá Hora | Česko | Československo | Čína | Dánsko | Estonsko | Finsko | Francie | Chorvatsko | Irsko | Island | Izrael | Japonsko | Jugoslávie | Kanada | Korea | Kuba | Kypr | Litva | Lotyšsko | Lucembursko | Maďarsko | Moldávie | Mongolsko | NDR | Německo | Nizozemí | Norsko | Nový Zéland | Polsko | Portugalsko | Rakousko | Rumunsko | Rusko | Slovensko | Slovinsko | Sovětský svaz | Srbsko | Španělsko | Švédsko | Švýcarsko | Turecko | Ukrajina | USA | Velká Británie\n\n53. ročník (2019)\n\nPorota pro 53. ročník zasedala v Praze, v sídle Českého rozhlasu ve dnech 7. a 8. února 2019.\n\nDohromady si porota vyslechla 31 soutěžních nahrávek.\n\n52. ročník (2018)\n\nPorota pro 52. ročník zasedala v Praze, v sídle Českého rozhlasu ve dnech 23. a 24. ledna 2018.\n\nDohromady si porota vyslechla 17 soutěžních nahrávek.\n\nDuo Martinka – Gráf bylo oceněno cenou EMCY.\n\nCelkovým vítězem 52. ročníku a držitelem ceny Heleny Karáskové se stalo Duo Bubreg.\n\n51. ročník – 2017\n\n50. ročník – 2016\n\nStarší ročníky\n49. ročník – 2015\n\n48. ročník – 2014\n\n47. ročník – 2013\n\n46. ročník – 2012\n\n45. ročník – 2011\n\n44. ročník – 2010\n\n43. ročník – 2009\n\n42. ročník – 2008\n\n41. ročník – 2007\n\n40. ročník – 2006\n\n39. ročník – 2004/2005\n\n38. ročník – 2003\n\n37. ročník – 2002\n\n36. ročník – 2001\n\n35. ročník – 2000\n\n34. ročník – 1999\n\n33. ročník – 1998\n\nTrubka - ceny nebyly uděleny\n\n32. ročník - 1997\n\n31. ročník – 1996\n\n30. ročník – 1995\n\n29. ročník – 1994\n\n28. ročník – 1993\n\n27. ročník – 1992\n\n26. ročník – 1991\n\n25. ročník – 1990\n\n24. ročník – 1989\n\n23. ročník – 1988\n\n22. ročník – 1987\n\n21. ročník – 1986\n\n20. ročník – 1985\n\n19. ročník – 1984\n\nKvinteto - ceny nebyly uděleny\n\n18. ročník – 1983\n\n17. ročník - 1982\n\n16. ročník – 1981\n\n15. ročník – 1980\n\nOd roku 1980 se uděluje absolutnímu vítězi Cena Heleny Karáskové.\n\n14. ročník – 1979\n\n13. ročník – 1978\n\n12. ročník – 1977\n\n11. ročník – 1976\n\n10. ročník – 1975\n\nKvinteto - ceny nebyly uděleny\n\n9. ročník – 1974\n\n8. ročník – 1973\n\n7. ročník – 1972\n\n6. ročník – 1971\n\n5. ročník – 1970\n\n4. ročník – 1969\n\nKvinteto - ceny nebyly uděleny\n\n3. ročník – 1968\nFlétna/Flute\n\nJuraj Brunner (1951), Československo\n\nBlanka Řeřichová (1952), Československo, Štepán Žilka (1951), Československo\n\nKlarinet/Clarinet\n\nJiří Šlégl (1951), Československo\n\nHoboj/Oboe\n\nJozef Ďurdina (1951), Československo, Jiří Hebda (1952), Československo\n\n2. ročník – 1967\n\n1. ročník – 1966\n\n"}
{"id": "274775", "url": "https://cs.wikipedia.org/wiki?curid=274775", "title": "Těchovín", "text": "Těchovín\n\nTěchovín \"(617 m n. m.)\" je zalesněný vrch ve Vlastecké vrchovině na Křivoklátsku. Je nejvyšším bodem CHKO Křivoklátsko a nachází se v katastrálním území Líšná u Zbiroha, asi 7 km severovýchodně od Zbirohu a 6 km jižně od Skryjí. Úzký, asi 1 km dlouhý hřbet se táhne mezi dvěma hlavními vrcholy ve směru jihozápad – severovýchod. Oba vrcholy jsou skoro stejně vysoké (616,3 a 616,7 m). Protáhlý hřeben i dosti strmé svahy jsou porostlé pestrým smíšeným lesem. Rostou zde buky, duby, javory, jasany i staré lípy. Zajímavostí je hojný výskyt jabloně lesní. V zimním období se mezi stromy otevírají dílčí výhledy k severu směrem na Rakovnicko, Krušné a Doupovské hory.\n\nVrchol vznikl v období starších prvohor (kambrium) pravděpodobně jako podmořská sopka. Je tvořen vyvřelými horninami (ryolit) hnědé až načervenalé barvy. Ve svazích se vyskytují drobná suťová pole a skalní výchozy. Sopečného původu jsou i nedaleké vrcholy Vlastec a Kohoutov. V geologických mapách je celá oblast vyvřelých hornin v okolí Těchovína označovaná jako \"Křivoklátsko-rokycanské pásmo\".\n\nHluboké lesy v okolí Těchovína poskytují útočiště velkému množství zvěře včetně ohrožených druhů, ke kterým patří i čáp černý. V zimě se zde potulují početná stáda srnců, divokých prasat a muflonů. Na vrchol nevedou žádné cesty. Nejbližšími sídly jsou 2 km vzdálená hájovna \"Na Januškách\", hájovna \"Kohoutov\" a dále 4 km vzdálená ves Líšná. Poblíž severozápadního úpatí prochází žlutá turistická značka mezi hájovnou Vlastce a rozcestím Pod Týčským vrchem. Okolí Těchovína patří k nejzachovalejším lesním celkům CHKO Křivoklátsko. Poblíž vrcholu se nachází národní přírodní rezervace Kohoutov s cennými květnatými bučinami.\n"}
{"id": "274778", "url": "https://cs.wikipedia.org/wiki?curid=274778", "title": "Saturday Night Live", "text": "Saturday Night Live\n\nSaturday Night Live (SNL) je komediální noční televizní show, vytvořená a Dickem Ebersolem. Premiéru měla na americké stanici NBC dne 11. října 1975 pod původním názvem \"NBC's Saturday Night\".\n\nScénky SNL často parodují současnou americkou kulturní a politickou situaci. Obsazení se skládá ze dvou skupin herců – „\"stálých\"“ a „\"na zkoušku\"“.\n\nKaždý týden moderuje SNL jiná celebrita, která celou show začíná úvodním monologem a poté vystupuje ve scénkách společně s herci. S výjimkou 7. řady startuje show vtipná scénka, ve které na konci jeden z herců zakřičí: „Live from New York, It's Saturday Night!“\n\nSaturday Night Live je jednou z nejdéle běžících televizních show v USA s téměř 700 epizodami.\nBěhem tří dekád v éteru získala SNL množství cen včetně 21 Primetime Emmy Awards, \"Peabody Award\", a tří \"Writers Guild of America Awards\".\nV roce 2001 byla SNL uvedena do \"Síně slávy Národní asociace pro vysílání\". Umístila se na desátém místě v žebříčku magazínu TV Guide„ \"50 nejlepších pořadů všech dob\"“ a v roce 2007 ji zařadil magazín Time mezi „\"100 nejlepších pořadů všech dob\"“.\nRoku 2009 dostala SNL 13 nominací na cenu \"Emmy\", což v konečném součtu za předešlé roky činí 126 nominací. SNL je tím pádem televizní pořad s největším počtem nominací na cenu \"Emmy\" v historii.\n\nV úvodní znělce pořadu jsou herci představeni v alfabetickém pořádku podle příjmení (A–Z) a to tak, že nejprve vidíme \"Stálé\" herce a až na konci herce \"Na zkoušku\". Pokud se některý z herců \"Na zkoušku\" osvědčí, může povýšit mezi \"Stálé\".\nSoučasné obsazení je takovéto:\n\n\n\nV typické epizodě SNL se představuje \"uvaděč\", který začíná show úvodním monologem a vystupuje ve scénkách s herci, a hudební host, který předvede dvě a někdy i tři hudební čísla. V některých případech je \"uvaděč\" zároveň hudebním hostem a plní tedy obě funkce. Stalo se pravidlem, že v úvodním monologu \"uvaděč\" představí i hudebního hosta.\n\n\n\n\n\n\n\nŽivé vysílání trvá hodinu a půl, končí tedy v 1:00 ráno. Nicméně show SNL byla ve třech případech nucena vysílat s pětisekundovým zpožděním. Jednalo se o díly, které uváděli Richard Pryor, Sam Kinison a Andrew Dice Clay.\n\nO opakování epizod (mimo vyhrazený čas pro živé vysílání) se rozhoduje na základě několika faktorů. Pokud některá z epizod ještě opakována nebyla a těší se vysoké oblíbenosti u diváků, její šance na opětovné vysílání vzrůstá.\n\nČas od času se objevují speciální epizody, poskládané buď z různých scének z předešlých sezón, nebo s určitým \"Stálým\" hercem či s osobností, která SNL uváděla několikrát po sobě a nebo díly s určitou tematikou (Vánoce, Halloween).\nPřed volbami se vyskytují skeče s politickým obsahem a hosty z řad politiků. (Hillary Clinton, Barack Obama, Sarah Palin).\n\nSNL vyhrála řadu cen včetně 21 \"Primetime Emmy Awards\", 1 \"Peabody Award\" a 3 \"Writers Guild of America Awards\".\nV roce 2002 se umístila na 10. místě mezi \"50 nejlepšími pořady všech dob\" magazínu TV Guide a roku 2007 bylo mezi \"100 nejlepšími pořady všech dob\" magazínu Time.\n\nV některých případech byla scénka zcenzurována a neobjevila se v repríze.\n21. listopadu 1992, scénka „Waynův svět“ zesměšňovala Chelsea Clinton (tehdy 12letou dceru Billa Clintona – v té době kandidáta na prezidenta). Ve scénce bylo naznačeno, že Chelsea není schopná vyvolat u mužů erekci. Tento vtip byl odstraněn ze všech opakování.\nRoku 1998 byl odstraněn krátký animovaný film „Conspiracy Theory Rock“, protože podle Lorna Michaelse prý „nebyl vtipný“.\n\nAshley Simpson se objevila jako hudební host v říjnu 2004 a jako všichni ostatní i ona měla vystoupit s dvěma hudebními čísly. První píseň, „Pieces of Me“, se obešla bez problémů. Když však zpěvačka začala píseň „Autobiography“, z reproduktorů se ozvaly znovu vokály pro „Pieces of Me“ ještě před tím, než Simpson vůbec zvedla mikrofón k ústům. Zpěvačka se pokusila zmenšit trapas improvizovaným tanečkem, ale nakonec odešla z pódia. Na konci pořadu se divákům omlouvala.\n\nV roce 1992 byla hudebním hostem Sinead O’Connor. Zazpívala a cappella verzi písně „War“ od Boba Marleyho, kterou chtěla protestovat proti sexuálnímu zneužívání v římskokatolické církvi. Místo slov „fight racial injustice“ zazpívala „fight sexual abuse“. Pak se slovy „Fight the real enemy“ roztrhla fotografii papeže Jana Pavla II.\nNikdo v SNL nebyl s tímto činem obeznámen, jelikož během zkoušky (dress rehersal) proběhlo vše standardně. Lorne Michaels proto všechny vyzval, aby na konci písně netleskali. Vystoupení nebylo reprízováno.\n\n"}
{"id": "274781", "url": "https://cs.wikipedia.org/wiki?curid=274781", "title": "Uzola", "text": "Uzola\n\nUzola nebo Usola ( nebo ) je řeka v Nižněnovgorodské oblasti v Rusku. Je 147 km dlouhá. Povodí má rozlohu 1920 km².\n\nProtéká přes západní okraj Volžsko-vetlužské nížiny. Ústí zleva do Volhy.\n\nPřevládajícím zdrojem vody jsou sněhové srážky. Zamrzá v listopadu a rozmrzá v dubnu.\n\nJe splavná pro vodáky.\n"}
{"id": "274782", "url": "https://cs.wikipedia.org/wiki?curid=274782", "title": "Sublime", "text": "Sublime\n\nSublime byla americká hudební skupina. Byla založena roku 1988 ve složení Bradley Nowell (zpěv, kytara), Bud Gaugh (bicí) a Eric Wilson (basová kytara). Do hlavního proudu skupina pronikla prostřednictví svého třetího alba, které se nazývalo prostě \"Sublime\".\n"}
{"id": "274783", "url": "https://cs.wikipedia.org/wiki?curid=274783", "title": "Tereza Hlavsová", "text": "Tereza Hlavsová\n\nTereza Hlavsová (26. listopadu 1986 Ústí nad Orlicí – 18. února 2006 Hejnice) byla česká biatlonistka, mistryně světa juniorek.\n\nByla závodnicí klubu OEZ Letohrad, několikanásobná mistryně České republiky, jak v zimním, tak v letním biatlonu. Roku 2003 se v polském Kościelisku stala juniorskou mistryní světa v individuálním závodě. V tomto závodě porazila několik později úspěšných závodnic v kategorii dospělých, např. pozdější olympijskou vítězku z roku 2010 Anastasiu Kuzminovou (tehdy Šipulinovou), vítězku Světového poháru 2008/2009 Helenu Ekholmovou (tehdy Jonssonovou) a mistryni světa z roku 2009 Annu Bulyginovou. \n\nZahynula v únoru roku 2006 při automobilové nehodě, když její vůz na namrzlé vozovce dostal smyk a čelně se střetl s protijedoucím autobusem.\n\n\n\n\n\n\n\n\n\n"}
{"id": "274785", "url": "https://cs.wikipedia.org/wiki?curid=274785", "title": "Howgh", "text": "Howgh\n\nHowgh je přejatý slangový výraz. Vyslovuje se „hau“ nebo „haug“. V současnosti se většinou používá ve významu „dohovořil jsem“. Výraz se také objevuje v internetových diskusích, kde označuje, že pisatel už nehodlá dále diskutovat. Význam „domluvil jsem“ má výraz howgh i v románech Karla Maye, původní význam je ale poněkud odlišný.\n\nZvuk \"haug!\" napodobuje výkřik medvěda grizzlyho. Indiáni (Lakotové ze siouxského svazu) tento výraz používali jako zdůraznění (\"potvrzuji\", \"na tomto trvám\"). U amerických lovců (\"trapperů\") naopak slovo Howgh! znamenalo přátelský pozdrav, který byl vždy doprovázen posunkem vztyčené pravé ruky.\n"}
{"id": "274787", "url": "https://cs.wikipedia.org/wiki?curid=274787", "title": "Tomahavk", "text": "Tomahavk\n\nTomahavk je víceúčelový nástroj i válečná zbraň severoamerických Indiánů. Název se do češtiny dostal prostřednictvím anglického názvu \" \"z algonkinských jazyků severoamerických indiánů. Původní indiánský tomahawk měl čepel trojúhelníkovou, kamennou, upevněnou k topůrku koženým řemínkem. Veškeré kovové tomahavky všech tvarů jsou výrobky bílých osadníků. Tomahavk měl nejčastěji tvar malé sekerky (někdy též koule s bodáky a násadou) často používaný zároveň jako zbraň, a to buď při boji zblízka nebo vrhaná na dálku. Někdy lze vidět tomahavky s dutou rukojetí a dutou kovovou hlavičkou proti ostří čepele, jež sekundárně fungují jako dýmky. Tyto kombinace byly vyráběny hlavně na Španěly ovládaných územích - jako rituální dárky pro Indiány na důkaz přátelství, protože prakticky nejsou k potřebě ani jako dýmka, ani jako sekera.\n"}
{"id": "274788", "url": "https://cs.wikipedia.org/wiki?curid=274788", "title": "Pavol Gábor", "text": "Pavol Gábor\n\nPavol Gábor (* 1. prosince 1932, Varín, Československo – 28. srpna 2003, Bratislava, Slovensko) byl slovenský operní pěvec-tenorista.\n\nOd 1. ledna 1960 do 31. prosince 1995 byl členem Slovenského národního divadla v Bratislavě. Vynikl hlavně jako představitel komických a tragikomických rolí. Uplatnil se i v operetě (1967 – 1968 zpíval v hamburské operetě), jako interpret lidových písní a tanečník. Vystupoval v mnoha evropských zemích, ve USA a v Kanadě.\n"}
{"id": "274797", "url": "https://cs.wikipedia.org/wiki?curid=274797", "title": "Sine Skałki", "text": "Sine Skałki\n\nSine Skałki (česky \"Modré kameny\", německy \"Blaue Steine\") je hora nacházející se v polské části Jizerských hor ve Vysokém jizerském hřebeni. Na svazích vrcholu se nachází kamenné suťoviště.\n\nŠedomodré lišejníky nacházející se pouze tady údajně zapříčinily pojmenování hory. Tak je to alespoň tvrzeno v průvodci Jizerskými horami z roku 1902 od Franze Hüblera.\n\nV sedmdesátých letech 20. století ještě stála pod vrcholem hory \"Nová lovecká chata\". Úbočí vrcholu jsou již porostlá novou smrčinou, která postupně zarůstá torza imisemi poničených lesů. Hora Sine Skałki patří do skupiny Zielona Kopa, která již nabývá téměř krkonošského rázu. Vytváří zde rozložitou vrcholovou partii.\n\nNa kopec je možný přístup pouze po červeně značené turistické stezce, která vede celým Vysokým jizerským hřebenem a spojuje města Świeradów Zdrój a Szklarska Poreba. Sine Skałki leží přímo na cestě, vrchol je tedy přístupný. Z vrcholu výhled na celý hřeben a na nejvyšší hory české části pohoří.\n"}
{"id": "274799", "url": "https://cs.wikipedia.org/wiki?curid=274799", "title": "Křížová hora", "text": "Křížová hora\n\nNázev Křížová hora nese více vrcholů:\n\n\n"}
{"id": "274800", "url": "https://cs.wikipedia.org/wiki?curid=274800", "title": "Mistrovství světa juniorů v ledním hokeji 1978", "text": "Mistrovství světa juniorů v ledním hokeji 1978\n\nMistrovství světa juniorů v ledním hokeji se 22. prosince 1977 až 3. ledna 1978 konalo v kanadském Québecu, Hullu, Chicoutimi, Cornwallu a Montréalu.\n\n22.12.1977\nSSSR – Švýcarsko 18:1 (4:0, 5:0, 9:1)\nŠvédsko – Finsko 4:4 (1:1, 1:2, 2:1)\n23.12.1977\nŠvédsko – SSSR 6:3 (2:0, 3:1, 1:2)\nFinsko – Švýcarsko 18:1 (4:0, 7:1, 7:0)\n26.12.1977\nŠvédsko – Švýcarsko 8:1 (3:3, 3:0, 2:1)\nSSSR – Finsko 10:4 (3:1, 3:2, 4:1)\n\n22.12.1977\nKanada – USA 6:3 (2:1, 1:2, 3:0)\nČSSR – SRN 5:4 (2:0, 2:3, 1:1)\n23.12.1977\nKanada – SRN 8:0 (4:0, 4:0, 0:0)\nČSSR – USA 8:5 (1:1, 7:1, 0:3)\n26.12.1977\nKanada – ČSSR 9:3 (4:2, 2:1, 3:0)\nUSA – SRN 8:4 (1:1, 4:1, 3:2)\n\n28.12.1977\nSSSR – Kanada 3:2 (0:2, 2:0, 1:0)\nŠvédsko – ČSSR 1:1 (0:1, 0:0, 1:0)\n31.12.1977\nKanada – ČSSR 6:3 (1:1, 1:1, 4:1)\nSSSR – Švédsko 5:0 (1:0, 1:0, 3:0)\n1.1.1978\nŠvédsko – Kanada 6:5 (2:2, 2:0, 2:3)\nSSSR – ČSSR 6:1 (2:1, 0:0, 4:0)\n\n SSSR – Švédsko 5:2 (2:1, 2:1, 1:0)\n\n3. ledna 1978 – Montreal\n28.12.1977\nFinsko – SRN 4:1 (0:0, 2:0, 2:1)\nUSA – Švýcarsko 11:1 (3:0, 4:1, 4:0)\n31.12.1977\nFinsko – Švýcarsko 9:1 (3:0, 4:0, 2:1)\nUSA – SRN 6:5\n1.1.1978\nUSA – Finsko 8:6\nSRN – Švýcarsko 6:2\n\n SSSR\n\nBrankáři: Alexandr Tyžnych, Sergej Mylnikov\nObránci: Vjačeslav Fetisov, Sergej Starikov, Alexej Kasatonov, Sergej Paramonov, Jurij Vožakov, Vladimir Zubkov, Konstantin Makarcev\nÚtočníci: Viktor Škurdjuk, Sergej Makarov, Alexandr Koževnikov, Vjačeslav Rjanov, Alexandr Gerasimov, Alexander Gurjev, Nikolaj Narimanov, Nikolaj Varjanov, Sergej Tukmačev, Pavel Jezovskich, Anatolij Tarasov\n\nBrankáři: Pelle Lindbergh, Göran Henriksson\nObránci: Tomas Jonsson, Jan Eriksson, Bo Ericson, Anders Wallin, Tommy Samuelsson, Gunnar Persson, Thomas Kärrbrandt\nÚtočníci: Mats Näslund, Mats Hallin, Bengt-Åke Gustafsson, Thomas Steen, Dan Hermansson, Ulf Rådbjer, Claes-Henrik Silfver, Conny Silfverberg, Christer Löwdahl, Ulf Skoglund, Mikael Andersson, Ulf Zetterström\n\nBrankáři: Tim Bernhardt, Al Jensen\nObránci: Craig Hartsburg, Rob Ramage, Brad Marsh, Brian Young, William Huber, Brad McCrimmon\nÚtočníci: Wayne Gretzky, Wayne Babych, Ryan Walter, Tony McKegney, Mike Gartner, Patrick Daley, Bobby Smith, Rick Vaive, Rick Paterson, Stan Smyl, Curt Fraser, Steve Tambellini\n\nBrankáři: Jan Hrabák, Jaromír Šindel\nObránci: Pavel Skalický, René Andrejs, Miroslav Moc, Vladimír Urban, Ivan Černý, Arnold Kadlec\nÚtočníci: Anton Šťastný, Vladimír Caldr, Vlastimil Vajčner, František Černý, Jiří Hrdina, Marián Bezák, Miroslav Fryčer, Ladislav Svozil, Ondřej Weissmann, Ján Jaško, Eugen Krajčovič, Dárius Rusnák.\n\nBrankáři: Carl Bloomberg, Paul Joswiak\nObránci: Steve Blue, Dave Feamster, Ron Griffin, Terry Jones, Jeff Lundgren, Don Waddell\nÚtočníci: Brett Bjerken, Bobby Crawford, Mark Green, Kevin Hartzell, Ed Hospedor, Bart Larson, Scott Lecy, John Liprando, Mike McDougall, Jack McKinch, Steve Pepper, Steve Ulseth.\n\nBrankáři: Tuomo Laukkanen, Rauli Sohlman\nObránci: Pekka Laukkanen, Jukka Peitsoma, Reijo Ruotsalainen, Risto Siltanen, Jouko Urvikko\nÚtočníci: Antti Heikkilä, Arto Javanainen, Juha Jyrkkiö, Risto Kankaanperä, Tero Käpynen, Reijo Mansikka, Rainer Risku, Jorma Sevon, Ilkka Sinisalo, Kai Suikkanen, Timo Susi, Harri Tuohimaa, Jari Viitala.\n\nBrankáři: Bernhard Engelbrecht, Mathias Hoppe\nObránci: Karl Altmann, Michael Eggerbauer, Peter Eimannsberger, Thomas Gandorfer, Norbert Käfer, Josef Klaus, Manfred Schuster\nÚtočníci: Hans Diepold, Alexander Gross, Horst Heckelsmüller, Jörg Hiemer, Armin Kauer, Leslie Koch, Martin Müller, Miroslav Nentvich, Harry Pflügel, Helmut Steiger, Gerd Truntschka.\n\nBrankáři: Roland Gerber, Roland Scheibli\nObránci: Claude Domeniconi, Rolf Leuenberger, Daniel Dubois, Pierre Flotiront, Diego Ulrich, Marcel Wick, Bernhard Wüthrich\nÚtočníci: Michael Braun, Reto Dürst, Philippe Favrod, Roger Geiger, Markus Graf, Pierre Houriet, Beat Lautenschlager, Didier Mayor, Christian Patt, Hans Peter Sägesser, Gerald Scheurer.\n"}
{"id": "274801", "url": "https://cs.wikipedia.org/wiki?curid=274801", "title": "Miroslav Dvorský", "text": "Miroslav Dvorský\n\nMiroslav Dvorský (* 16. května 1960, Partizánske, Československo) je slovenský operní pěvec-tenorista, bratr slovenských pěvců Petra Dvorského, Jaroslava Dvorského, Pavla Dvorského (další bratr Vendelín Dvorský je ekonom). Miroslav a Jaroslav jsou dvojčata.\n\nPo ukončení Střední průmyslové školy strojnické v Partizánském vystudoval konzervatoř a VŠMU v Bratislavě. Na operní scéně debutoval v roce 1983. Absolvoval studijní stáž v La scale v Miláně. Je prezidentem nadace Memory, která se věnuje výzkumu Alzheimerovy choroby. Je ženatý, má dceru Dorotu a syna Michala.\n\n"}
{"id": "274802", "url": "https://cs.wikipedia.org/wiki?curid=274802", "title": "Kálil", "text": "Kálil\n\nAl-Ašraf Kálil (arabsky , celým jménem al-Malik al-Ašraf Saláh ad-Dín Kálil ibn Kalavun, arabsky ) byl v letech 1290 až do své smrti roku 1293 mamlúcký sultán v Egyptě. Jeho nejslavnějším činem bylo definitivní dobytí křižáckých států v Palestině pro muslimy.\n\nKálil byl synem sultána Kalavuna. Když v roce 1288 zemřel Kálilův starší bratr as-Salih Alí, byl al-Ašraf jmenován spoluvládcem svého otce. Kálil se netěšil Kalavunově důvěře a zpočátku odmítal jeho zapojení do vlády. V roce 1289 Kalavun dobyl křižácké Tripolské hrabství a pochodoval na hlavní město Jeruzalémského království Akkon. V listopadu však Kalavun zemřel a Kálil plně zaujal jeho místo a pokračoval v tažení na město. V květnu nový sultán shromáždil u hradu Krak des Chevaliers proti křižákům posily z Egypta a Sýrie. 17. června 1291 po krvavém obléhání Akkon padl. Město bylo vydrancováno a zničeno a obyvatelstvo zčásti vyvražděno a zčásti prodáno do otroctví. Poté se Kálil vrátil do svého sídelního města Káhiry. Dobytí Akkonu bylo veliké vítězství. Proces znovudobývání Palestiny započatý roku 1187 Saladinem byl dovršen.\n\nRok po dobytí Akkonu provedl sultán invazi do Arménského království a dobyl mocnou pevnost Hromgla, sídlo arménského patriarchy. Království se poté dalo na cestu postupného úpadku. Na druhou stranu Kálil navázal dobré vztahy s křižáckým Kyperským královstvím, Aragonským a Sicilským královstvím a uzavřel s nimi obchodní i vojenské dohody.\n\nPokračoval v politice svého otce nahrazování tureckých mamlúkú Čerkesy, kteří byli považování za loyálnější. Jako svého vezíra jmenoval Araba al-Salúse, čímž obnovil tradici vezírů, která byla během 13. století přerušena, čímž si však mamlúky proti sobě popudil. V roce 1293 byl Kálil zavražděn svým tureckým regentem Bajdarou, který se rychle prohlásil sultánem, ale sám byl rychle odstraněn Čerkesy. Na trůn poté dosedl Kálilův mladší bratr al-Násir Muhammad, který byl do roka svržen Katbughou, bývalým stoupencem Bajdary, podzději přešlým k Čerkesům.\n\n"}
{"id": "274805", "url": "https://cs.wikipedia.org/wiki?curid=274805", "title": "Smlouva z Troyes", "text": "Smlouva z Troyes\n\nSmlouva z Troyes byla dohoda z roku 1420 uzavřená mezi francouzským králem Karlem VI. Šíleným, respektive jeho manželkou Isabelou Bavorskou, burgundským vévodou Filipem III. Dobrým a anglickým králem Jindřichem V., která stanovovala jako dědice francouzské koruny po smrti Karla VI. Jindřicha a jeho potomky a vylučovala z nástupnictví Karlova syna, dauphina Karla z Valois. Karlova dcera Kateřina z Valois se vdala za Jindřicha V., čímž byly potvrzeny dědičné nároky anglického krále. \n\nSmlouvě předcházel boj Angličanů o francouzskou korunu, známý jako stoletá válka (1337–1453). V roce 1340 vznesl Eduard III. (pradědeček Jindřicha V.) nárok na francouzskou korunu jako syn Izabely, dcery francouzského krále Filipa IV. Angličané vlastnili ve Francii významné državy a před podepsáním smlouvy z Troyes dobyli Normandii (bitva u Azincourtu, 1415).\n\nDva roky po uzavření smlouvy Karel VI. i Jindřich V. zemřeli. Jindřichův syn, anglický a francouzský král Jindřich VI. byl v době otcovy smrti sotva dvouletý a nemohl proto uplatňovat nároky na francouzský trůn. Vlády ve francouzském království se ujal dauphin Karel z Valois, syn Karla Šíleného. Bez korunovace byla ale jeho pozice značně nejistá. \n\nNároky malého Jindřicha hájil jeho regent vévoda z Bedfordu, který oblehl Orléans. Po vystoupení Johanky z Arku v roce 1429 byl Orléans osvobozen a 17. července byl Karel z Valois korunován v katedrále Notre Dame v Remeši jako Karel VII., čímž upevnil svoji pozici francouzského krále. Jindřich VI. se sice nechal korunovat v Paříži, ale Remeš byla tradičním místem korunovace francouzských králů.\n\n"}
{"id": "274820", "url": "https://cs.wikipedia.org/wiki?curid=274820", "title": "Životní minimum", "text": "Životní minimum\n\nŽivotní minimum je právní institut v oblasti státní sociální podpory. Je to společensky uznaná a zákonem stanovená minimální hranice peněžních příjmů občana, pod níž nastává stav hmotné nouze.\n\nPřístupy k míře štědrosti sociální politiky se různí. Přesto víceméně dochází ke shodě na tom, že jejím prioritním a minimálním cílem je eliminace chudoby a sociálního vyloučení. Jejich riziko se týká nejčastěji nezaměstnaných, starších lidí, zdravotně postižených, osamělých rodičů a mladých rodin s větším počtem dětí. Pojmy „chudoba“ a „hranice chudoby“ jsou relativními koncepty, které se vztahují ke společenskému standardu. Ten vychází buď z minimální potřebné úrovně k přežití, nebo z jakéhosi důstojného životního standardu v dané společnosti.\n\nPro určení garantovaného životního minima se využívají metody:\n\nŽivotní minimum je pak základem pro určení sociální pomoci, ať už finanční, nebo formou různých služeb. Nárok na dávky sociální pomoci se ověřuje výší majetku nebo výší příjmů.\n\nŽivotní minimum bylo do českého systému státní sociální ochrany zavedeno v roce 1991 zákonem č. 463/1991 Sb. o životním minimu.\n\nŽivotní minimum se skládalo ze dvou složek:\n\nVýši životního minima stanovil v prvním roce samotný zákon a v dalších letech byla valorizována prostřednictvím nařízení vlády.\n\nV roce 2006 přijal parlament nový zákon č. 110/2006 Sb. o životním a existenčním minimu, který nabyl účinnosti dnem 1. ledna 2007. Ten stanovil nový výpočet životního minima z jednotlivých složek, které už nezahrnovaly nezbytné náklady na bydlení. Vedle životního minima zavedl také hranici existenčního minima.\n\nValorizace částek životního minima nadále zůstala na vládě, která byla zmocněna k navyšování životního i existenčního minima v závislosti na skutečném vývoji spotřebitelských cen a životních nákladů vždy od 1. ledna, případně i mimo tento pravidelný termín. Vzhledem k poměrně nízké inflaci však došlo k navýšení jen v roce 2011 (s účinností od roku 2012).\n\nExistenční minimum bylo zákonem stanoveno ve výši 2020 Kč a od roku 2012 zvýšeno nařízením vlády na 2 200 Kč.\n\nPodle informace na webu Ministerstva práce a sociálních věcí je vláda „zmocněna zvyšovat částky životního a existenčního minima od 1. ledna podle skutečného vývoje spotřebitelských cen, pokud nárůst nákladů na výživu a na ostatní základní osobní potřeby přesáhne ve stanoveném rozhodném období 5 %.“ Přestože od roku 2012, kdy byla provedena zatím poslední valorizace částek životního a existenčního minima, došlo k velmi výraznému nárůstu spotřebitelských cen a ostatních nákladů, uvedené částky valorizovány ani do roku 2017 nebyly. Výrazně tak vzrostla finanční tíseň občanů, nacházejících se v hmotné nouzi.\n\n\n"}
{"id": "274823", "url": "https://cs.wikipedia.org/wiki?curid=274823", "title": "Rekvalifikace", "text": "Rekvalifikace\n\nRekvalifikace je označení pro získání nové kvalifikace nebo rozšíření stávající kvalifikace uchazeče o zaměstnání nebo zájemce o zaměstnání. Při určování obsahu se vychází z dosavadní kvalifikace, zdravotního stavu, schopností a zkušeností fyzické osoby, která má být rekvalifikována formou získání nových teoretických a praktických dovedností v rámci dalšího profesního vzdělávání. Je součástí aktivní politiky zaměstnanosti státu.\n\nRekvalifikaci může provádět pouze akreditované zařízení a vzdělávací nebo zdravotnické zařízení, které má akreditované vzdělávací programy.\n\n\n\n"}
{"id": "274827", "url": "https://cs.wikipedia.org/wiki?curid=274827", "title": "Jindřich Habsburský", "text": "Jindřich Habsburský\n\nJindřich Habsburský zvaný \"Laskavý\" (1298, Vídeň – 3. února 1327, Bruck an der Mur) byl vévoda rakouský.\n\nJindřich byl pátým synem římského krále Albrechta I. a Alžběty Goricko-Tyrolské. V okamžiku otcovy smrti roku 1308 byl cca desetiletý, hlavou dynastie se stal jeho bratr Fridrich.\nPrávě kvůli Fridrichově kandidatuře na opuštěný trůn římského krále se Jindřich v roce 1314 oženil. Strýcem novomanželky Alžběty byl jeden z kurfiřtů – kolínský arcibiskup Jindřich z Virneburgu.\n\nRoku 1322 byl mladý Jindřich společně s Fridrichem v bitvě u Mühldorfu zajat. Stal se cenným vězněm českého krále Jana a byl nucen zůstat přes rok na hradě Křivoklát. Zemřel roku 1327 bezdětný a jeho ostatky byly pohřbeny v klášteře Königsfelden. Roku 1770 byly převezeny do St. Blasien a od roku 1809 jsou uloženy v St. Paul v Lavanttalu. Jindřich je společně se svými příbuznými zobrazen na vitráži v Königsfeldenu.\n\n"}
{"id": "274829", "url": "https://cs.wikipedia.org/wiki?curid=274829", "title": "Elektrická jednotka 471", "text": "Elektrická jednotka 471\n\nCityElefant je obchodní název pro elektrickou dvoupodlažní jednotku skládající se z elektrického vozu řady 471, vloženého vozu řady 071 a řídicího vozu řady 971 s vozovými skříněmi, zhotovenými z hliníkových slitin. Je určena pro dopravu cestujících v městských aglomeracích na tratích elektrizovaných stejnosměrnou soustavou 3 kV. Tyto jednotky se v pražské příměstské dopravě stávají od roku 2000 postupně nástupci elektrických jednotek řad 451 a 452, resp. ne zcela vyhovujících prototypů jednotek řady 470. Výrobcem jednotek je konsorcium firem ČKD Vagonka Ostrava a Škoda Plzeň.\n\nJednotce se mezi zaměstnanci železnice a železničními fanoušky přezdívá „ešus“ (označení vzniklo recesistickou substitucí za popisné označení „trojdílná hliníková souprava“), případně „hliník“ nebo „ledovec“ (podle převážně bílého nátěru prvních vyrobených jednotek). České dráhy 29. června 2006 tyto jednotky pojmenovaly obchodním jménem CityElefant na základě návrhu, jehož autorem je Aleš Merc z Trutnova; současně začaly být dodávány v novém bílo-modro-červeném barevném provedení. Následující nátěr je již bílo-modrý korporátní.\n\nJednotku začaly v roce 1992 vyvíjet Moravskoslezská vagonka Studénka a AEG. Jednotky jsou vývojovým pokračováním řady 470, přičemž byly zohledněny mnohé zkušenosti z testovacího provozu staršího typu. Roku 1994 byla ke spolupráci přibrána Škoda Dopravní technika (dnes Škoda Transportation). Prvních pět jednotek bylo dodáno Českým drahám na přelomu let 2000/2001. Do ledna 2005 bylo dodáno celkem 16 jednotek ve starším provedení a jeden vložený vůz 071.008 navíc (471.002 byla dodána jako dvouvozová), do roku 2008 mělo být dodáno dalších 14 jednotek. V roce 2006 podepsaly České dráhy a ČKD Vagonka smlouvu o dodání dalších 30 jednotek. K polovině dubna 2007 provozovaly České dráhy 27 jednotek, ke konci roku 2008 bylo ve stavu ČD již 42 jednotek, v září 2010 bylo v provozu 63 jednotek, v dubnu 2011 celkem 70 jednotek. V prosinci 2012 bylo v provozu ČD 81 jednotek. Inventární čísla dodávaných jednotek tvoří vzestupnou řadu s výjimkou čísel 027–030 dodaných mimo pořadí. Jednotky od čísla 031 byly nakupovány v rámci smlouvy z roku 2006. Na konci roku 2009 České dráhy podepsaly další smlouvu, na jejímž základě bylo dodáno dalších 15 jednotek čísel 061 až 075. Dodávky probíhaly do konce roku 2011. Z ledna 2011 pochází poslední smlouva na 8 jednotek v celkové hodnotě 1,75 miliardy Kč s dodáním do jara 2013. Čtyři byly určeny pro trať Ostrava – Mosty u Jablunkova v Moravskoslezském kraji a čtyři pro trať Praha – Benešov a byly ze 40 % spolufinancovány EU z regionálních operačních programů. Pro tento účel byly některé jednotky také opatřeny reklamními polepy. Celkový počet jednotek je 83.\n\nVšechny vozy jednotky jsou dvoupodlažní s nástupní hranou v úrovni 550 mm nad temenem kolejnice (tj. v úrovni nástupiště). Délka soupravy přes spřáhla je 79,2 metru, hmotnost 155,4 tun. Skříně jsou svařeny z profilů, vyrobených z hliníkových slitin. Maximální rychlost jednotky je 140 km/h a konstrukční rychlost 160 km/h (jednotky řad 451 a 452 mají maximální rychlost 100 km/h). Formálně má jednotka 643 míst pro cestující, z toho 310 k sezení (287 ve druhé a 23 v první vozové třídě). Oddíl první třídy se nachází v horním podlaží elektrického vozu, v ostatních vozech jednotky jsou pouze oddíly druhé třídy. Celá jednotka je vybavena klimatizací, hlásícím a vizualizačním systémem INISS od společnosti CHAPS (mezi fanoušky informačních systémů známý také pod jménem Andula), okna v oddílech pro cestující nejsou otevírací, od č. 16 do č. 60 nejsou použita ani okna s klapkami pro nouzové větrání. Krajní nástupní prostory jednotky jsou vybaveny zvedacími plošinami pro cestující na invalidním vozíku.\n\nPojezd motorového vozu jednotky je tvořen dvěma dvounápravovými podvozky s individuálním pohonem náprav třífázovými asynchronními trakčními motory zapojenými do dvojité hvězdy. Trakční měniče jsou realizovány jako moduly IGBT s kapalinovým chlazením. Měniče jsou osazeny prvky Eupec s maximálním závěrným napětím 3,3 kV.\n\nJednotky 029, 030 a od čísla 061 jsou vybaveny systémem přemostění záchranné brzdy.\n\nŘízení soupravy je možné ve třech režimech: Automatické vedení vlaku, Automatická regulace rychlosti a manuální režim. Řídící systém také dovoluje ovládání až čtyř spojených jednotek z jednoho stanoviště. V praxi je toto využíváno především při dopravě většího počtu jednotek najednou (např. při jízdách z/do depa).\n\nPlánovaná životnost je udávána nejméně 40 let. Cena soupravy činila v době výroby asi 216 milionů Kč (bez DPH).\n\nUvažovalo se též o možnosti odvozených dvousystémových variant včetně dálkové verze. O stavebnicovém odvozování dalších jedno i vícesystémových jednotek s variantami maximální rychlosti 120, 140, 160 a 200 km/h a možnými variacemi uspořádání interiéru se zmiňovaly České dráhy i v dubnu 2007. Po několika doobjednávkách byl celkový počet jednotek stanoven na 83 a všechny zůstaly v původní jednosystémové verzi.\n\n\nVětšinu dodaných souprav provozuje DKV Praha, provozní jednotka Praha-odstavné nádraží jih (Praha ONJ). Nasazeny jsou v příměstské dopravě na všech elektrifikovaných tratích v okolí hlavního města (do Kolína, Nymburka, Kralup nad Vltavou, Berouna a Benešova) na linkách systému Esko. Na nejvytíženějších spojích se uplatňují i dvojice spojených jednotek pomocí vícenásobného řízení. Mezi doplňkové výkony patří osobní vlaky na trase Kolín – Pardubice – Česká Třebová, případně až do Letohradu. Zkušebně vyjela dvojice spojených jednotek řady 471 také na rychlíkové spoje mezi Prahou a Moravskoslezským krajem, což se stalo od roku 2013 i pravidlem. Mezi lety 2009–2012 byly o víkendech přebytečné pražské jednotky využity k vedení zastávkových vlaků z Děčína do Mostu, po dodávkách jednotek RegioPanter ale byly z tohoto výkonu staženy. Místo toho se začaly objevovat o víkendových dnech na rychlících Praha – Děčín, které v pracovní dny jezdí jako klasické soupravy vedené lokomotivami řady 162.\n\nDvanáct jednotek provozuje DKV Olomouc, a to v provozní jednotce Bohumín. Do Bohumína jsou zařazeny jednotky inventárních čísel 024, 025, 035 a 054 až 058 a 080 až 083. Od 10. prosince 2006 jezdí dvě jednotky na tratích Opava východ – Ostrava-Svinov a Ostrava-Svinov – Český Těšín. První dvě jednotky byly slavnostně pojmenovány Ostrava a Opava, třetí má jméno Moravskoslezský kraj, čtvrtá Bohumín, pátá Havířov a šestá Český Těšín. Na Ostravsku České dráhy počítaly s využitím nejméně 15 jednotek., později bylo toto rozhodnutí přehodnoceno a zůstalo u těchto dvanácti kusů. Stěžejním výkonem jsou osobní vlaky na dvou páteřních linkách: Mosty u Jablunkova – Karviná – Ostrava – Studénka (od roku 2015 některé spoje až k letišti Ostrava-Mošnov) a Český Těšín – Havířov – Ostrava – Opava. V pracovní dny je na posilových spojích doplňují starší jednotky řady 460.\n\nZvláštní nasazení:\n\nDne 11.2.2016 jely dvě jednotky City Elefant jako náhrada za Super City Pendolino. 471 075-2 jako SuperCity SC510 a 471 068-7 jako SuperCity SC507.\n\nDne 28. června 2010 došlo v Ústí nad Labem k nehodě elektrické jednotky s hnacím vozem 471.005-9. Při nehodě zemřel strojvedoucí. Důležitou okolností při nehodě byla rychlost vlaku 108 km/h namísto 50 km/h povolených v okamžiku nehody kvůli výhybce postavené do odbočky. Jednotka byla těžce poškozena. Po opravě, při které byla vozová skříň řídícího vozu 971.005 nahrazena nově vyrobenou, byla vrácena do provozu.\n\nPozdě večer dne 23. srpna 2011 došlo v Praze-Libni ke srážce osobního vlaku z Kolína do Prahy s posunovací lokomotivou 742.330 dopravce ČD Cargo.\n\nPři nehodě byli zraněni čtyři lidé – dva pracovníci a dva cestující. Celková škoda se vyšplhala na 13 milionů, z toho šest milionů na hnacím voze 471.003.\n\nVečer dne 22. října 2011 vykolejila na Polanecké spojce v oblasti Poodří jednotka 971 025 + 471 025. Při nehodě byl zraněn strojvedoucí a dalších šest cestujících. Příčinou nehody byla špatná viditelnost, strojvedoucí přehlédl návěst stůj a pokračoval dále do stanice Ostrava Svinov. Na Odb. Odra vjel na odvratnou kusou kolej, kde při rychlosti cca 60-80 km/h vykolejil. Jelikož se nehoda stala v těžko přístupném terénu, musela pro zraněné cestující přijet nahradní souprava.\n\n30. prosince 2014 - 971.074 + 362.161\n\n14. července 2015 - 471.040 (vyjetí přes zarážedlo do haly nádraží)\n\nDopoledne 6. září 2019 došlo k srážce jednotky 471.065 s kamionem. Při nehodě bylo zraněno 8 lidí. Materiální škoda byla předběžně odhadnuta na 35,5 milionu Kč.\n\nBiskup Lobkowicz 4. prosince 2009 požehnal v Ostravě nové jednotce modlitbou: „Ochraňuj všechny, kdo budou používat těchto vlaků.“\n\n"}
{"id": "274834", "url": "https://cs.wikipedia.org/wiki?curid=274834", "title": "Parter", "text": "Parter\n\nParter (z fr. par terre, „na zemi“) je výraz používaný pro označení přízemní části architektury nebo zahrady. Označuje se tak v sadovnické tvorbě část zahrady nebo parku v úrovni zahradního průčelí zámku či paláce, přízemní část hlediště v divadle nebo v koncertní síni a v odborné literatuře také (fasáda) přízemí. Parter je ale nejen pojem z oblasti zahradní architektury ale i sportovní termín v řecko-římském zápase (podpor klečmo).\n\nZahradní parter je část parku či zahrady před průčelím budovy (často zámku nebo paláce), která může být členěna na pravidelné záhony, jejichž výsadba tvoří ornamentální obrazce. Tento estetický prvek počítá především s pohledem z výšky balkónů.\n\nObecně může být parter brán jako prostranství před budovou, které nemusí být vždy osázeno květinami. Parter lze upravit změnou okolního terénu, jak svahováním, tak i použitím opěrných zídek, vodních ploch, nebo vytvořením komunikací pro pěší i dopravní prostředky.\n\nPrvní partery se objevily už ve starověkém Římě, avšak největšího rozmachu parterů bylo dosaženo ve Francii 17. a 18. století, kdy byla jejich centrem často kašna a prostředí bylo dotvořeno obrazci z pravidelně sestříhaných buxusových keřů.\n\nParter ve smyslu spodní části fasády s portály a výkladci obchodů může být v historických městech předmětem zvláštní památkové péče. Jako příklad jsou zde uvedeny zásady spojené s ochranou památek na území Prahy:\n\n"}
{"id": "274835", "url": "https://cs.wikipedia.org/wiki?curid=274835", "title": "Kvalifikovaná většina", "text": "Kvalifikovaná většina\n\nSouslovím kvalifikovaná většina se v českém ústavním řádu označuje shoda více než 60 procent, tedy více než tří pětin, ze všech zvolených poslanců a senátorů Parlamentu České republiky. \n\nTato většina je (podle platných ústavních norem) nutná při přijímání nejdůležitějších právních předpisů, kde nestačí pouhá nadpoloviční většina všech hlasů respektive mandátů. Kvalifikovaná většina se užívá zejména při přijímání ústavy, změnách ústavy, přijímání nových ústavních zákonů apod. V praxi to pak znamená, že v Poslanecké sněmovně Parlamentu ČR je třeba 60 procent z 200 hlasů, tedy nejméně 120 poslaneckých mandátů a v Senátu Parlamentu ČR 60 procent z \"přítomných\" senátorů, aby bylo možno vytvářet či měnit ústavní zákony, přičemž komory jsou způsobilé se usnášet za přítomnosti alespoň jedné třetiny svých členů.\n\nNa rozdíl od prosté většiny, která znamená více než polovinu přítomných, znamená absolutní většina (někdy také kvalifikovaná většina) více než polovinu ze všech oprávněných. Kromě toho se pro některá rozhodnutí vyžaduje většina dvou třetin nebo tří pětin hlasů, a to opět buď prostá nebo častěji absolutní, tj. počítaná ze všech oprávněných. \n\nV Evropské komisi se vyžaduje jednomyslná shoda nebo třípětinová většina ze všech ministrů, v Radě bezpečnosti OSN 15 ze 27 (více než tři pětiny), v americkém Senátu je třípětinová většina třeba, aby se ukončila debata o návrhu, který chce menšina blokovat prodlužováním diskuse (\"filibuster\"). Pro přehlasování presidentova veta a pro změnu ústavy je třeba dvoutřetinová většina v obou komorách Kongresu, změnu ústavy musí mimo to schválit tři čtvrtiny státních parlamentů. \n\nV Německu se dvoutřetinová většina vyžaduje pro změnu ústavy a pro vyjádření nedůvěry vládě (kancléři). V Rakousku pro změny ústavy, pro odvolání presidenta a v případech, kdy spolkový sněm zasahuje do kompetence zemí.\n\nJeště dokonalejší pravidla pro ochranu menšiny a menších zemí vůbec před přehlasováním obsahuje návrh Lisabonské smlouvy.\n\n\n"}
{"id": "274836", "url": "https://cs.wikipedia.org/wiki?curid=274836", "title": "Peridotit", "text": "Peridotit\n\nPeridotit je magmatická hornina, která je pravděpodobně hlavní složkou svrchního pláště, tedy té části zemského tělesa, která se nachází pod zemskou kůrou. Peridotit je hrubozrnná, pomalu utuhlá, ultramafická hornina, která se často vyskytuje s gabrem. Peridotit bývá spolu s jinými ultramafity součástí ofiolitových komplexů, hornin oceánské kůry, které se obdukcí dostávají na povrch. Tvoří deskovité útvary a tělesa. Peridotity se často vyskytují jako xenolity v bazaltech. \n\nPeridotity jsou tvořeny zejména olivínem, pyroxeny a amfiboly. Neobsahují křemen a téměř žádné, nebo jen velmi nepatrné množství živců.\n\nNázev \"peridotit\" je odvozen od drahokamové odrůdy olivínu, označované peridot, který se na prvních popsaných lokalitách těžil z této skupiny hornin. Termín zavedl L. Cordier v roce 1816 resp. 1848, původně s mírně odlišným významem bazaltu bohatého na olivín. Současné vnímání této horniny zavedl H. F. Rosenbusch v roce 1887.\n\nPeridotit je bezživcová, střednězrnná až hrubozrnná hornina. 90 % jeho objemu tvoří tmavé minerály. Jako ultrabazická a ultramafická hornina je v porovnání s většinou ostatních silikátů chudý na SiO, jehož objem tvoří méně než 45 % horniny. Peridotity mají ale nadbytek MgO, což je důsledkem vysokého objemu Mg-olivínů (forsterit) ale i železa, kvůli obsahu Fe-olivínů (fayalit). Hlavním minerálem všech druhů peridotitů je olivín. Pyroxeny (klino- a ortopyroxeny – zvláště Cr: enstatit, bronzit, hypersten) a amfiboly. Jako akcesorie jsou přítomny rudní minerály, časté jsou minerály skupiny granátu, flogopit nebo spinel. Nepřítomnost křemene a nízký, nebo žádný obsah živců je způsoben podmínkami krystalizace ve velké hloubce, kde není křemen stabilní.\n\nHorniny peridotitového typu, s vysokým obsahem olivínu a dalších minerálů na zemském povrchu nejsou stabilní. Olivín totiž za běžných povrchových teplot reaguje s vodou a dochází k procesu tzv. serpentinizace, při níž vzniká minerál serpentin. Při hydratační reakci dochází k výraznému nárůstu objemu, který způsobuje destrukci původní struktury horniny. Při těchto přeměnách dochází i k vzniku mastku.\n\nTermín peridotit se používá ve všeobecném významu pro celou skupinu uvedených ultrabazických hornin bohatých na olivín. Na základě obsahu dalších tmavých minerálů se peridotity klasifikují na:\n\nEfuzivním (sopečným) ekvivalentem peridotitů jsou memječit a komatiit. Subvulkanické horniny odpovídající složením peridotitům jsou pikrit a kimberlit.\n\nPeridotity pocházejí z oblasti zemského pláště v hloubce do 400 km. Pod touto hranicí už není jejich primární minerál olivín stabilní. Předpokládá se, že jsou obsahem nejblíže jeho teoretické hornině označované jako pyrolit. Pyrolit by měl mít složení odpovídající hornině vzniklé smíšením 1 dílu bazaltu a 3 dílů peridotitu – harzburgitu. Asi 100 km mocná vrstva peridotitů tvoří podstatnou část ofiolitů, exhumovaných reliktů oceánské kůry a svrchního pláště. Oceánská zemská kůra většinou zaniká při subdukci, její relikty nacházející se na kontinentech jsou obvykle už jen jejími zbytky, které se dostaly na povrch při srážce kontinentů – orogenezi.\n\nNěkteré peridotity se vyskytují jako fragmenty (tzv. xenolity) v magmatu, která mělo původ v plášti, ale při výstupu k povrchu už prodělalo značné změny složení. Horniny, které často obsahují části peridotitů jsou bazalty a kimberlity.\n\nVrstevnaté peridotity vznikají usazováním minerálů v magmatických krbech nebo velkých výlevech láv bazaltového složené. Kumulátové peridotity vznikají i v komatitových lávových proudech. Peridotity ultramafických komplexů aljašského typy jsou kumuláty, které vznikaly v kořenových zónách sopek.\n\nMalá množství peridotitů byla nalezena i v brekciích na Měsíci.\n\nPeridotity tvorí žilná a různě ukloněná čočkovitá tělesa, zřídka i celé plutony (pně). Jsou důležitou součástí zachovalých fragmentů spodní části oceánské kůry v ofiolitových komplexech.\n\nV Českém masivu je peridotit vzácný, znám je v Železných horách, či na Moravě u Zábřehu. Wehrlit lze najít v oblasti ranského masívu, dunit v oblasti Šumperku.\n\nEkonomicky významné jsou kumulátové zvrstvené intruze v JAR – oblast Transvaal (Bushveldský komplex) a Zimbabwe (Great Dyke). Rozsáhlá tělesa peridotitů se nacházejí v ofiolitových komplexech v Kalifornii, Ománu a ostrově Rhodos. \n\nV Západních Karpatech peridotity tvoří podstatnou část meliatika v Spišsko-gemerském rudohoří, zejména v okolí Dobšiné, Jaklovců, Rudníku a Hodkovců, kde však byly téměř úplně serpentinizovány. Pôvodne zodpovedali lherzolitom a harzburgitom. Dunity se vyskytují v serpentinitech v okolí Margecan, znám je i olistolit v paleogénních sedimentech u Sedlic (okr. Prešov, Dunitová skalka).\n\nPeridotit je pro své mechanické vlastnosti zřídka užíván jako lomový nebo sochařský kámen. Na některých lokalitách byl těžen pro obsah drahokamové odrůdy olivínu – peridotu. \n\nVrstevnaté intruze s peridotitem jsou obvykle spojeny s významnými ložisky sulfidických nebo chromitových rud, jsou proto celosvětově velmi významným zdrojem několika druhů rudních minerálů. Sulfidy nejčastěji tvoří niklovou rudu a rudy kovů skupiny platiny. Velká část platiny, která se dnes těží, pochází z Bushveldského komplexu v Jižní Africe a komplexu Great Dyke v Zimbabwe. Chromitové vrstvy v kumulátových komplexech peridotitů tvoří největší ložiska chromu.\n"}
{"id": "274837", "url": "https://cs.wikipedia.org/wiki?curid=274837", "title": "Taliesin", "text": "Taliesin\n\nTaliesin neboli Taliessin (asi 534 - 599) je nejranější velšský básník, který pracoval na rozvoji a přežití velštiny. Jeho jméno je spojeno s dílem \"Book of Taliesin\", knihou básní, která byla sepsána ve středověku. Mnoho básní je datováno do pozdější doby (od 10. do 12. století), ale některé jsou starší. Jedenáct z nich je podle Ifora Williama datováno do 6. století. Věřil, že to byl bard na dvoře posledních tří britonských králů tohoto věku. V legendách dosáhl statutu „největší bard Británie“ a jako takový byl zodpovědný za posuzování básní v soutěži mezi všemi královskými bardy v Británii. Několik ocenění udělených za básně existuje na okrajích manuskriptů. Taliesinův život byl později předmětem mytologické práce Elise Gruffydda v 16. stol., který vycházel z existující ústní tradice.\n\nKromě toho, že psal básně, je známo o jeho životě velmi málo. Jeden manuskript říká, že byl synem svatého Henwga z Llanhennocku. Je zmíněn spolu s Talhaearnem Tad Awenem (“otcem múz”), Aneirinem, Blwchbarddem, a Cianem Gwenith Gwawdem jako jeden z pěti básníků slavných v Hen Ogledd History.\n\nPodle prvních tradic pocházejících z 16. století byl Taliesin chráněnec Elphina, který mu dal jméno Taliesin znamenající „zářící čelo“ a který se později stal králem v Ceredigionu. Tradice říká, že vyrostl na jeho dvoře v Aberdyfi a že když mu bylo 13, navštívil krále Maelgwna, Elphinova strýce, a správně prorokoval nebezpečí a způsob Maelgwnovy smrti.\n\nBásně popisují, co se dělo, když se stal dvorním bardem Brochwela Ysgithroga, krále Powysu (okolo 555), potom jeho následníka Cynan Garwyna a později krále Uriena z Rhegedu a jeho syna Ywaina mab Urien.\nNápad, že byl bardem krále Artuše, je možná z 11. stol. A byl zpracován v moderní poezii, jako Tennysonův \"Idylls of the King\" a \"Taliessin Through Logres\" Charlese Williamse.\n\nBedd Taliesin, Taliesinova legendární hrobka na vrcholu kopce nedaleko Ceredigionu, je tradičně považována za místo jeho pohřbu; i vesnice Tre-Taliesin na úpatí kopce byla pojmenována po tomto bardovi v 19. století..\n\nPráce, která je s ním spojována nejvíce, je \"The Book of Taliesin\", o které vědci věří, že byla napsána velšsky v 10. století. Přijatelná hypotéza je, že jeho básně byly napsány o 4 století později s použitím jazyka Taliesinovy doby. Sir Ifor Williams publikoval text se zápisky v \"Canu Taliesin\" (1960) a později publikoval anglickou verzi \"The Poems of Taliesin\" (1968).\n\nDvanáct básní je věnováno známým historickým králům, jako je Cynan Garwyn, král Powysu, a Gwallog z Elmetu.\nOsm básní je adresováno Urienovi Rhegedovi, jehož království bylo na hranici mezi Skotskem a Anglií.\nDalší báseň, žalozpěv, byla věnována Owainovi, synovi Uriena. Zbytek knihy je adresován mytologickým, náboženským a šamanským námětům.\n\n"}
{"id": "274839", "url": "https://cs.wikipedia.org/wiki?curid=274839", "title": "Godefroy z Bouillonu", "text": "Godefroy z Bouillonu\n\nGodefroy z Bouillonu ([godefroj z bujónu]; někdy uváděn jako Godefroi, ve starší české literatuře také Gottfried nebo Bohumír z Bouillonu; francouzsky Godefroy de Bouillon; 1060 – 18. července 1100) byl dolnolotrinský vévoda, pán z Bouillonu a jeden z vůdců první křížové výpravy. Narodil se jako prostřední syn hraběte Eustacha II. a jeho druhé manželky Idy z Boulogne, která pocházela z rodu Karla Velikého. V mládí Godefroy složil přísahu římsko-německému králi Jindřichu IV., na jehož straně pak bojoval ve válce o investituru a účastnil se i dobytí Říma roku 1083.\n\nKdyž roku 1095 vyhlásil papež Urban II. první křížovou výpravu za osvobození Božího hrobu v Jeruzalémě, Godefroy brzy ohlásil svou účast. Prodal nebo zastavil většinu svého majetku a spolu se svými bratry se na křižáckou výpravu vydal. S výpravou se účastnil všech rozhodujících bitev, Nikaie, Dorylaea, Antiochie a v červnu 1099 i konečného útoku na Jeruzalém. Po dobytí Jeruzaléma byl křižáckými velmoži zvolen vládcem města a dobytých území s titulem \"Ochránce Svatého hrobu\". V čele křižáckých vojsk poté odrazil útok fátimovské i damašské armády, poté však těžce onemocněl a roku 1100 v Jeruzalémě zemřel. Pro další generace Franků v křižáckých státech se Godefroy stal legendou a jeho síla a odvaha se stala námětem mnoha truvérských písní.\n\nGodefroy se narodil kolem roku 1060 v Boulogne-sur-Mer, městě v calaisském kraji na území dnešní Francie. V době Godefroyova života bylo toto území součástí Svaté říše římské a bylo rozdrobeno na malá panství, formálně poddaná říši. Skutečnost, že byl Godefroy druhorozený, tedy ne dědic rodového titulu a majetku, byla rozhodující pro jeho další kariéru válečníka.\n\nKdyž zemřel Godefroyův strýc z matčiny strany, dolnolotrinský vévoda Godefroy IV. zvaný Hrbatý, odkázal své vévodství Godefroyovi. Avšak německý král Jindřich IV. nedovolil, aby se tak důležité a velké léno dědilo po matce, navíc se obával, že mladému Godefroyovi by se vévodství mohlo rozpadnout. Král Jindřich tak na uvolněné místo titulárně dosadil svého dvouletého syna Konráda a Godefroyovi ponechal jen markýzát Anvers, hrabství Verdun a panství Bouillon v Ardennách. Godefroy zůstal Jindřichovým vazalem a věrnou službou německému králi a pozdějšímu císaři Jindřichovi nakonec získal Lotrinsko ve funkci říšského správce, nikoliv však jako léno. Godefroy králi i nadále sloužil, podporoval ho v zápase o investituru s papežstvím a bojoval na Jindřichově straně s německým vzdorokrálem Rudolfem Švábským.\n\nO Godefroyově účasti na Jindřichových taženích se ví velmi málo. Kronikář popisuje Godefroyovu účast v bitvě u řeky Elstery takto:\n\nExistují však silné pochybnosti, zda se Godefroy bitvy vůbec zúčastnil. Rovněž je nejasný jeho podíl na dobytí Říma císařskými vojsky roku 1083. Je jisté, že se Jindřichova italského tažení i obléhání Říma účastnil, zda však osobně zasáhl do bojů ve městě nebo byl v té době nemocný, zůstává sporné.\n\nV následujících letech byl Godefroy zaměstnán především bojem na svém panství, zejména se svou tetou Matyldou Toskánskou. V roce 1086 odrazil u hradu Bouillon útok Alberta z Namuru, který v této bitvě padl. O rok později nechal císař Jindřich IV. korunovat svého syna Konráda německým králem, čímž jej vyvázal z dolnolotrinského vévodství, jež poté udělil Godefroyovi z Bouillonu. Godefroy se tím stal skutečným vévodou.\n\nRoku 1095 na koncilu v Clermontu nástupce Řehoře VII., papež Urban II., vyhlásil křížovou výpravu za osvobození Jeruzaléma od nevěřících. Zbožného Godefroye velmi ovlivnilo zejména clunyjské hnutí a císař Jindřich si přestával být jistý jeho loajalitou. Godefroy se proto rozhodl připojit k výpravě a trvale se usadit ve Svaté zemi. Byl tak jediným významným říšským šlechticem, který se k první křížové výpravě přidružil.\n\nSpolu s Godefroyem se rozhodli k výpravě přidat i jeho bratři Eustach a Balduin, který žil u Godefroyova dvora. Každý z nich měl pro připojení se k výpravě úplně jiné motivy. Eustach toužil posílit svou politickou prestiž a o výpravu ve skutečnosti zájem neměl, proto se klidně podřídil velení svého bratra Godefroye a do dějin tažení se nijak výrazně nezapsal. Nejmladší Balduin chtěl získat půdu a postavení. Byl ambiciózní, cílevědomý a ze všech křižáckých velmožů nejnebezpečnější.\n\nV Lotrinském vévodství však ne všichni s Godefroyovým rozhodnutím odejít do Svaté země sympatizovali, nebyť zbožný Godefroy byl mezi poddanými oblíben. Kronika svatohubertská jeho rozhodnutí líčí jako zradu, neboť Godefroy opustil své poddané, o něž měl jako lenní pán povinnost pečovat, a „vyměnil jisté za nejisté“. Godefroy uzavřel mír se svým dlouholetým nepřítelem, biskupem Richerem z Verdunu, kterému prodal Verdunské hrabství a města Stenay a Mouzay na řece Máze. Panství Bouillon zastavil biskupovi Otbertu z Lutychu. Za svůj majetek chtěl Godefroy jen drahý kov, který byl univerzálním platidlem. Celkem tak shromáždil 360 kilogramů stříbra.\n\nDo Svaté země Godefroye a jeho bratry následovali bratranec Balduin Le Bourg, hennegavský hrabě Balduin II., Garnier de Grez, hrabě Renaud de Toul, Hughes de Saint-Pol a jeho syn Enguerrard, Godefroy de Louvain, Jean de Namur, rýnský palatin Siegfried, Goeffroy d'Esch a další. Podle historika Stevena Runcimana to celkem bylo asi 1000 rytířů z Valonska, Lotrinska a Fríska a 7000 pěších bojovníků. Godefroyova výprava tak představovala nejpočetnější skupinu vojsk první křížové výpravy.\n\nVýprava se na rozdíl od výprav ostatních francouzských velmožů vydala na východ přes Svatou říši římskou a dále přes Uhersko jako nedlouho před tím poutnické křižácké houfy Petra Poustevníka a rytíře Gautiera Sans-Avoir. Protože byl Godefroy pořád leníkem císaře Jindřicha, který byl papežovým nepřítelem, nemohl táhnout přes Itálii, již ovládali papežovi stoupenci. Aby získal ještě více peněz, Godefroy cestou vydíral německé Židy, ale nikdy nezašel až k pogromům, jakými se vyznačovala lidová výprava hraběte Emericha z Leisingenu. Když Lotrinčané dorazili na německo-uherské hranice, uherský král Koloman, po špatných zkušenostech s lidovými křižáckými houfy, požadoval od Godefroye bratra Balduina jako rukojmí. Balduin při představě, že by měl být Maďarům vydán, zuřil, Godefroy ho však přesvědčil a králi Kolomanovi se vévoda osobně zavázal projít zemí bez incidentů. Své slovo dodržel a lotrinská armáda se v Uhersku zdržela jakýchkoliv násilností.\n\nPři přechodu byzantské hranice již křižáky očekávali byzantští průvodci, se kterými v prosinci roku 1096 dospěli do Selymbie na pobřeží Marmarského moře, asi padesát mil západně od byzantského hlavního města Konstantinopole. Lotrinská výprava dorazila do Byzantské říše ze všech křižáků jako druhá, hned po Francouzích, které vedl hrabě Hugo z Vermandois, mladší bratr francouzského krále Filipa. Mezi Lotrinčany kolovaly pověsti, že Byzantinci s hrabětem z Vermandois nakládají jako s vězněm, začali proto ze msty drancovat byzantské území. Hugo sice do jisté míry vězněm byl, ale v Konstantinopoli s ním bylo královsky zacházeno, a když císaři Alexiovi složil požadovanou lenní přísahu, byl zahrnut dary. Stejnou lenní přísahu požadoval císař Alexios i po Godefroyovi a jeho bratrech. To však Godefroy a Balduin odmítli; Godefroy především namítal, že přísahu složil již císaři Jindřichovi a nechtěl přísahat podruhé, navíc císaři, kterého neznal. Lotrinčané proto navrhli, aby se celá situace vyřídila, až dorazí zbytek křižáckých velmožů. Alexios byl přesvědčen, že na byzantském území se křižáci podrobí jeho velení, a pokusil se Godefroye přimět k přísaze. Hugo z Vermandois osobně dorazil do lotrinského tábora, aby vzpouzejícího Godefroye přesvědčil, ale marně. Zatímco křižáci zimovali v Selymbii, Alexiovi došla trpělivost a přerušil jim zásobování. Balduin začal nevybíravě drancovat okolí i předměstí Konstantinopole, kde došlo ke střetům s příslušníky kmene Pečeněhů, kteří sloužili v byzantském žoldu. Císař nakonec křižákům ustoupil a dodávky obnovil, ale ani poté se přísahy nedočkal. Kolem Velikonoc Alexios znovu dodávky zásob omezil, aby Godefroyovu neústupnost zlomil. Balduin obnovil plenění a poté dokonce Godefroye přesvědčil k útoku na Konstantinopol. Lotrinčané město napadli na Zelený čtvrtek, byli však odraženi a císař druhý den přivolal vojsko, které křižáky porazilo. Tato bitva byla prvním otevřeným bojem mezi křižáky a byzantskou armádou. Godefroy si uvědomil, že další bitva s císařovým vojskem by mohla znamenat katastrofu, a proto nakonec on, Balduin, Eustach i Balduin Le Bourg a ostatní vysoce postavení rytíři na Boží hod velikonoční Alexiovi složili lenní přísahu. Císař je poté bohatě obdaroval a o několik dnů později dal lotrinské vojsko přepravit do Anatolie.\n\nKdyž do Anatolie dorazila větší část křižáků, Godefroy spolu s vůdcem jihoitalských Normanů Bohemundem z Tarentu vyrazil na východ k Nikáji – předsunuté baště turecké moci. 6. května 1097 Lotrinčané k městu dorazili a hned pod hradbami rozbili ležení. O Godefroyových činech během obléhání není známo nic bližšího až na příhodu líčící Godefroye jako skvělého lukostřelce, který prý přesnou ranou sestřelil tureckého obránce, jenž z hradeb na útočící křižáky házel velké kameny. Poté, co po sedmi týdnech a třech dnech město padlo, se vojsko rozdělilo na dvě skupiny. První tvořily byzantské oddíly a především normanští a vlámští příslušníci výpravy pod velením Bohemunda z Tarentu, zatímco Francouzi, Lotrinčané a Provensálci vedení Godefroyem a toulouským hrabětem Raimondem de Saint-Gilles táhli den cesty v závěsu za nimi. Když Bohemundovo vojsko přepadli v údolí Dorylaeum Turci, Godefroy rychle s armádou přispěchal Normanům na pomoc a vysvobodil je z obklíčení.\n\nVýprava pokračovala dále do anatolského vnitrozemí. Když křižáci prošli kolem Herakleje (dnešní turecké město Ereğli), oddělili se od hlavního voje Godefroyův nejmladší bratr Balduin a Bohemundův synovec Tankred, aby si pro sebe vydobyli nějakou kořist. Zatímco Tankred s Balduinem společně dobyli přístav Tarsos, rodiště apoštola Pavla, utrpěl Godefroy z Bouillonu vážné zranění, když se snažil zachránit neozbrojeného poutníka napadeného medvědem.\n\n21. října oblehlo křižácké vojsko Antiochii. Zpočátku bylo v blízkosti města k nalezení dost zásob, ale časem křižáci okolí vydrancovali a začali hladovět. Začala zima a období dešťů. Godefroy byl v té době nemocný, své oddíly tudíž nevedl do prvních bitev o město. Zprávy o jeho činech se objevily až v únoru 1098 z bitvy se sultánem Ridvánem z Aleppa, který přispěchal Antiochii na pomoc, a z bojů o římský most přes řeku Orontes. V této bitvě prý Godefroy ohromil své spolubojovníky i kronikáře svou fyzickou silou, když jednoho tureckého jezdce ve zbroji přesekl na dvě poloviny.\n\nKřižáci se v červnu 1098 konečně zmocnili Antiochie a sami se dostali do obklíčení vojskem mosulského atabega Kerbogy. Tehdy už Godefroy neměl ani vlastního koně a teprve až po velkém naléhání mu koně zapůjčil hrabě z Toulouse Raimond de Saint-Gilles. Více se však již o Godefroyovi kroniky nešíří. Na rozdíl od ostatních křižáckých vůdců se dolnolotrinský vévoda neangažoval v mocenských sporech mezi vůdci. Nepodnikal žádná samostatná kořistnická tažení, choval se spíše nenápadně a kronikáře nezaujal ničím kromě několika hrdinských činů v boji.\n\nPoté, co křižáci odrazili Kerbogovu armádu, byla Antiochie definitivně obsazena. Mezi Bohemundem z Tarentu a Raimondem de Saint-Gilles vypukl ostrý spor o město, neboť Bohemund si jej chtěl přivlastnit pro sebe a uplatňoval svůj nárok jako dobyvatele města. Vojáci byli demoralizováni a někteří začali svémocně drancovat okolí. Godefroy se při pohledu na úpadek morálky rozhodl odjet i se svým lotrinskými vojáky do Edessy za bratrem Balduinem, který mu ze svého hrabství propůjčil města Turbessel a Ravendel. Zde se zapojil do šarvátek a válek místních seldžuckých vládců. O pomoc Godefroye požádal turecký vládce města Azaz, emír Omar, který povstal proti sultánovi Ridvánovi z Aleppa. Godefroy žádost o pomoc vyslyšel a vojsko sultána, které zatím oblehlo Azaz, zahnal na útěk. Omar poté před Godefroyem poklekl a jako první muslimský vládce vstoupil do služeb křižáka.\n\nNa počátku roku 1099 poutníci a část neurozených bojovníků vyrazili z Antiochie na Jeruzalém, z vůdců se však účastnil jen Raimond de Saint-Gilles. Ten cestou obsadil Marquiu a Tortosu a jeho úspěchy přiměly Godefroye, Bohemunda a vévodu Roberta z Normandie k cestě na jih, která se uskutečnila koncem února. V přístavu Latakia se spojili s vojskem hraběte Roberta Flanderského. Cestou dobyli antické město Byblos (za křižácké vlády Gibelet) a poté dorazili před Arku, kterou zatím obléhala první část výpravy, vedená Raimondem. Zde propukly další hádky mezi normanskými a provensálskými křižáky. Normani nesouhlasili s Raimondovým stylem obléhání a kritizovali jej za to, že věří v pravost relikvie Svatého kopí, které bylo objeveno v Antiochii. Na Velký pátek proto prostý poutník a nálezce kopí Petr Bartoloměj podstoupil ordál ohněm, který měl dokázat pravost relikvie. Petr při ordálu zemřel, ale jeho smrt na poutníky i velmože tak zapůsobila, že zanechali hádek i obléhání Arky. Díky svému morálnímu kreditu se vůdcem výpravy stal Godefroy z Bouillonu, pod jehož vedením křižáci 7. června 1099 poprvé spatřili Jeruzalém.\n\nKdyž křižáci pod Godefroyovým vedením dorazili k Jeruzalému, každý z velitelů se utábořil na jiné straně města. Godefroy z Bouillonu rozbil ležení na severovýchodě Jeruzaléma, kde střežil úsek od Herodovy brány až k údolí Jóšafat a Cedronu. Po odražení prvního útoku začali křižáci 19. června stavět dvě pohyblivé obléhací věže, jednu pro Godefroye a Roberta Flanderského na severu města stavěl Gaston de Béarn a druhou pro Raimonda z Toulouse na jihu stavěl Guilelmo Ricou zvaný Opilec. Křižáci si navzdory odražení prvního útoku a velkými problémy se zásobováním vodou ve vojsku s významnou pomocí duchovních udržovali vysokou morálku.\n\nNavečer 9. července se rozhodlo, že obě věže budou připraveny na generální útok. Obrovské věže bylo dobře vidět z hradeb a obránci města v jejich blízkosti tak mohli připravovat obranné pasti a překážky, které měly zabránit věžím, aby se dostaly až k samotným hradbám. Dolnolotrinský vévoda přikázal, aby vojáci za noci celou věž rozebrali a zase složili na jiném místě. Akce se skutečně podařila a druhý den ráno stála znovu sestavená věž i s třemi obléhacími praky proti Herodově bráně.\n\nZa úsvitu 10. července začaly Godefroyovy obléhací stroje ostřelovat jeruzalémské hradby. Vojáci pod velením jeruzalémského místodržícího Iftíkara ad-Dauly však na nejvíce ohrožená místa na městských zdech pověsili balíky slámy, a tak ztlumili nápor střel. Godefroy vyslal lučištníky s hořícími šípy, aby tlumiče zapálili, přičemž se sám chopil jednoho z luků.\n\nVěžím v cestě k hradbám stály především příkopy, které se Godefroyovi i Raimondovi z Toulouse podařilo zasypat za tři dny. Godefroyova třípatrová obléhací věž, s křížem a postavou ukřižovaného Ježíše na vrcholu, se pak pozvolna dala do pohybu. V nejvyšším patře byl Godefroy s bratrem Eustachem, aby na hradby vpadli mezi prvními.\n\nObránci města marně ostřelovali přibližující se věže z luků, balist a katapultů. V boji zblízka se mezi obránci začala šířit panika a mnozí se dali na útěk. Křižákům se podařilo dostat se do města a otevřít herodovu bránu. Nastalo celodenní vraždění a plundrování. Není jisté, zda se masakru účastnil Godefroy a jeho vojáci. Jeden z židovských obyvatel, který přežil, později řekl:\n\nJe možné, že „těmi proklatými Němci“ měl na mysli Lotrinčany. Podle Alberta z Aix Godefroye trápilo svědomí, že vraždění nedokázal zabránit a činil za to pokání. Z obyvatel města přežilo jen několik málo civilních osob a místodržící Iftíkar ad-Daula se svou gardou, která se zabarikádovala v Davidově věži. Ta se nakonec vzdala Raimondu z Toulouse, jenž místodržícího i jeho doprovod nechal eskortovat do Askalonu, který drželi Egypťané.\n\nPo dobytí Jeruzaléma se rozhořel spor o to, kdo bude městu vládnout. Zástupci církve požadovali, aby město bylo řízeno teokraticky, což šlechta odmítla a rozhodla se zvolit si mezi sebou kandidáta na jeruzalémský trůn. Vhodnými kandidáty byli pouze Godefroy z Bouillonu a Raimond z Toulouse. Přestože Raimond nebyl u šlechticů, poutníků ani vojáků příliš oblíben, byla koruna nabídnuta nejprve jemu. Raimond však korunu odmítl a doufal, že tak znemožní, aby ji přijal Godefroy. Velmoži na Raimonda nenaléhali a nabídli vládu lotrinskému vévodovi, který byl mezi křižáky sice oblíbenější, ale jako státník nebyl příliš schopný, což však během křížové výpravy neměl příležitost projevit. Godefroy\n\nByl si vědom, že jeho zvolení část rytířů nepodporuje, nechtěl proto prohlubovat spory a odmítl královský titul. První křižácký vládce Jeruzaléma tak usedl na trůn jako (\"Ochránce Svatého Hrobu\") a dle pověsti se nechal korunovat korunou ze slámy. Titul „Ochránce“ byl ve Francii udělován laickému ochránci klášterních statků, nicméně Godefroy přijal veškerou správní i vojenskou moc. Raimond odmítal uznat Godefroyovu autoritu a obsadil jeruzalémskou citadelu. S podporou provensálského biskupa Pierra de Narbonne se podařilo přesvědčit Raimonda, aby ustoupil. Poté vzpurný šlechtic odešel do Jericha. Zatím připlouvaly z Evropy posily. 4. srpna 1099 vyrazila proti křižákům egyptská armáda vezíra al-Afdala a utábořila se poblíž Askalonu, dalšího mocného palestinského města pod správou Egypta. Dolnolotrinský vévoda žádal o pomoc a ostatní vůdci křižáků mu ji poskytli.\nKřižácké armády se sešly v Ramle, kde Godefroyovi Tankred a Eustach sdělili, že egyptská armáda neočekává střet dříve než v Jeruzalémě. Godefroy chtěl využít momentu překvapení a nařídil vytáhnout muslimům vstříc. V sobotu postupující křižáci ukořistili stáda dobytka určená pro egyptskou armádu. V neděli 12. srpna dorazilo křižácké vojsko na dohled protivníka. Za rozbřesku se křižáci seskupili do tří šiků a na nepřipravené Egypťany okamžitě zaútočili. Chabý odpor byl rychle přemožen a muslimové se dali na zběsilý útěk do Askalonu. Křižáci začali drancovat opuštěné ležení. Ochránce Svatého hrobu se obořil na své rabující pěšáky:\n\nOdplula i kotvící egyptská flotila. Město Askalon se chtělo křižákům vzdát, ale protože kapitulaci nabídlo Raimondovi de Saint-Gilles a ne Godefroyovi, vypukl mezi oběma vojevůdci opět ostrý spor. Godefroy se obával, že by se po kapitulaci Raimond mohl Askalonu zmocnit. Raimond tedy i se svými vojáky obléhání zanechal. Svým úzkoprsým jednáním Godefroy pobouřil i ostatní a ti jej opustili. S takto prořídlou armádou byl útok na město nemyslitelný a Godefroy obléhání vzdal.\n\nPo návratu od Askalonu se Godefroy soustředil na získání důležitých přístavů. V Arsufu vypuklo povstání, obyvatelé města pobili nepočetnou křižáckou posádku a zajali velitele, rytíře Gérarda z Avesnes. Ochránce Svatého hrobu vytáhl s vojskem vzpouru potlačit. Obyvatelé nabízeli propuštění Gérarda přivázaného na hradbách výměnou za svoji svobodu. Godefroy Gérardovi nechal údajně vzkázat:\n\nSedm týdnů křižáci město neúspěšně obléhali, až se nakonec v prosinci 1099 vrátili zpět do Jeruzaléma. Poté do Jeruzaléma dorazil nový papežský legát Daimbert z Pisy doprovázený Bohemundem z Antiochie. O několik dnů později dorazil Balduin z Boulogne, aby splnil svůj slib navštívit Boží hrob. Daimbert sesadil jeruzalémského patriarchu Arnoula de Chocques a ihned se uvolněného úřadu zmocnil sám. Poté začal požadovat, aby mu Godefroy složil lenní přísahu. To sice Godefroy odmítl, ale věděl, že musí uznat patriarchu za svého lenního pána, protože nemá královský titul.\n\nBohemund a Balduin se dlouho nezdrželi, přenechali ale Godefroyovi část svých vojáků, díky nimž Godefroy začal uvažovat o dobytí některého dalšího palestinského přístavu. Nesmiřitelní Egypťané vyslali malou expedici na posílení vzbouřeného města Arsuf. Křižáci ale egyptský oddíl odrazili a arsufští předáci se nakonec rozhodli vzdát se Godefroyovi. Ten nekladl příliš kruté podmínky kapitulace a okolní drobné arabské emiráty, výměnou za toleranci víry a volný obchod, nabídly placení tributu a dávek, což Godefroy přijal.\n\nNa jaře roku 1100 se křižáci vydali na výpravu proti arabským emirátům ve vnitrozemí, které byly podporovány z Damašku. Tankred, novopečený kníže z Galileje, se vydal na výpravu do Zajordánska a s Godefroyovou pomocí odrazil vojsko emíra Dukaka z Damašku. Zajordánsko bylo nuceno podrobit se Tankredovi. Po návratu do Jeruzaléma Godefroy těžce onemocněl. Patriarcha Daimbert proti němu neustále brojil a snažil se získat moc. Godefroy v obavě před Pisánci, o které se patriarcha opíral, proti Daimbertovi nezasahoval. Po připlutí velké benátské flotily se vydal do Jaffy, kde chtěl získat Benátčany pro spolupráci. Ve vyjednávání mu také pomohli Tankred s Daimbertem. Poté se většina jeruzalémské armády spolu s Benátčany a Daimbertem vydala proti pobřežnímu městu Haifa.\n\nNemocný Godefroy se poté vrátil zpět do Jeruzaléma, kde 18. července 1100 své nemoci podlehl. Velitel jeruzalémské posádky Garniel de Grez dal ihned informovat Godefroyova bratra Balduina z Boulogne. Zatím nechal posílit městskou posádku a smrt Ochránce Svatého hrobu držel ještě nějaký čas v tajnosti. 23. července 1100 byl Godefroy z Bouillonu v Bazilice Svatého hrobu pohřben. Jeho nástupcem se stal bratr Balduin, již jako korunovaný jeruzalémský král Balduin I.\n\nGodefroyova postava se stala vděčným modelem ideálního rytíře. Už Geoffrey Chaucer jej ve svých Canterburských povídkách popisuje jako „skutečně dokonalého urozeného rytíře“. Godefroy se stal vzorem pro celé následující generace rytířů. V soudobých kronikách byla zdůrazňována především jeho zbožnost a ctnosti.\n\nGodefroyova role byla popsána v kronice \"Gesta Francorum\", kterou během křížové výpravy sepsal anonymní rytíř (latinizovaně \"Anonymus\") sloužící ve vojsku Bohemunda z Tarentu, dále v kronice Alberta z Aix a či Raimonda z Aguilers. Vilém z Tyru zpracoval příběh Godefroye z Bouillonu později ve 12. století. Mezi potomky původních křižáků usazených v Palestině už byl Godefroy v té době legendou.\n\nPozději se Godefroy stal hrdinou mnohých trubadúrských básní (\"Chansons de geste\"). Jeho postava se objevuje v renesanční básni Torquata Tassa \"Osvobozený Jeruzalém\". Godefroyova duše se spolu s dušemi dalších „bojovníků za víru“ objevuje v nebi \"Božské komedie\" Dante Alighieriho. Godefroy také pod jménem Goffredo vystupuje v opeře Georga Friedricha Händela \"Rinaldo\" z roku 1711, první italsky zpívané opeře uvedené v Londýně. Člověk zvaný Gottfried z Bouillonu vystupuje v Mayově Červenomodrém Metuzalémovi.\n\nV současnosti Ochránce Svatého hrobu vystupuje v knihách jako jsou \"Svatá krev a Svatý grál\" a \"Da Vinciho kód\" Dana Browna, \"Železné kopí\" Stephena R. Lawheada nebo \"Godfrey de Bouillon, Obránce Svatého hrobu\" Toma Tozera.\n\n\n\n"}
{"id": "274841", "url": "https://cs.wikipedia.org/wiki?curid=274841", "title": "Jeremy Bentham", "text": "Jeremy Bentham\n\nJeremy Bentham (15. února 1748 Londýn – 6. června 1832 tamtéž) byl britský právní teoretik, osvícenský filosof a radikální společenský reformátor, zakladatel utilitarismu a kritik lidských práv.\n\nNarodil se v bohaté a konzervativní rodině advokáta a jako zázračné dítě se už v dětství naučil latinsky a francouzsky. Ve dvanácti se zapsal na \"Queen´s College\" v Oxfordu, kde získal roku 1763 titul bakaláře a 1766, v osmnácti letech titul magistra. Působil jako advokát, ale protivila se mu spletitost britského \"Common law\" a rozhodl se věnovat jeho reformě. Pod vlivem Th. Hobbese, D. Huma a francouzského osvícence Helvétia uznával jako jediný základ práva i státu jejich užitečnost. V letech 1785-1788 procestoval Evropu od Francie až po Rusko a setkal se s řadou významných lidí, například s d'Alembertem, s J.-B. Sayem a dalšími. Příznivě přijal Francouzskou revoluci a 1792 byl jmenován čestným občanem Francie. K náboženství zastával celý život přinejmenším skeptické, spíše nepřátelské stanovisko.\nKdyž po smrti otce 1792 zdědil jeho jmění a stal se tak nezávislým, usadil se ve Westminsteru jako zámožný gentleman a čtyřicet let se věnoval psaní o reformách práva a společnosti. Byl velmi pracovitý a denně napsal 10 až 20 stránek rukopisu; jen malá část z nich však vyšla za jeho života; řada spisů vyšla nejprve ve Francii, velká část teprve v současné době. Roku 1823 spoluzakládal Bentham \"Westminster Review\", vlivný časopis \"filosofických radikálů\". Mezi jeho žáky patřil John Stuart Mill, syn Benthamova přítele, spisovatele a filosofa J. Milla. Bentham zemřel jako starý mládenec a do vysokého věku prý slzel, kdykoli se mu připomněly jeho marné námluvy. V poslední vůli Bentham stanovil, že se jeho mrtvola má vypreparovat a vystavit v \"University College London\", kterou pomáhal založit a kde je dodnes vystavena, ovšem s voskovou hlavou, protože její mumifikace se nepodařila.\n\nBentham byl zastánce asociační teorie myšlení, liberalismu a volného obchodu a první myslitel, který se vyslovil pro volební právo (vzdělaných) žen. Východiskem jeho reforem byla představa, že cílem společnosti je rozmnožovat lidské štěstí a odstraňovat nebo aspoň omezovat každé utrpení. Už roku 1768 narazil při četbě na Hutchesonův princip „největšího štěstí pro největší počet“ a rozvinul jej do systému, jímž se podle něho mají řídit lidské společnosti i jejich zákonodárství; tento systém nazval utilitarismus. \n\nProto také chtěl, aby se některé činy, které podle jeho názoru nikomu neškodí, netrestaly (včetně homosexuality), zastával osvobození otroků i kolonií, právo na rozvod a odluku církve od státu. Naopak vůči zločincům zastával tvrdé stanovisko, připouštěl i tělesné tresty a pro odsouzené navrhl do kruhu uspořádané vězení (\"Panoptikon\"), kde může dozorce sledovat úplně všechno; podobné uspořádání navrhoval i pro továrny.\n\nBenthamova racionalistická etika je založena na třech sloupech: prozíravosti (\"prudence\"), poctivosti (\"probity\") a dobročinnosti (\"beneficience\"). Protože cílem každého jednání je zvětšovat štěstí a omezovat strasti, a protože míru štěstí lze podle něho dokonce změřit, lze na základě jeho „počtu obšťastnění“ (\"felicific calculus\") kvalitu každého jednání přesně a objektivně určit. Rozhodující je trvání, intenzita, blízkost a jistota pocitu blaha, počet osob, které je zakusí, a vyhlídka na to, že z něho vzniknou další. Protože jde o minimalizaci utrpení, zaslouží si podle Benthama ochranu všichni, kdo mohou trpět, a tedy nejen lidé, ale i zvířata. \n\nBentham se počítá mezi zakladatele ekonomického liberalismu a proti svému příteli Adamu Smithovi skutečně hájil „lichvu“, tj. volné úrokové sazby, na druhé straně však zastával myšlenku státem zaručené minimální mzdy pro každého, povinného zdravotního pojištění a státní podpory růstu hospodářství i populace. Moderní ekonomičtí liberálové (L. Mises, F. von Hayek aj.) jej proto kritizují a pokládají naopak za nebezpečného odpůrce principů liberálního hospodářství.\n\nJako právník a člověk přesvědčený o nezbytnosti práva byl Bentham sice příznivcem Francouzské revoluce, ale velmi ostrým kritikem představy přirozených lidských práv, proti nimž napsal plamenný pamflet. Právo je podle něho - podobně jako pro jeho současníka Hegela – možné jen v organizovaném státu, který není založen na žádné společenské smlouvě, nýbrž legitimuje se pouze svojí prospěšností a užitkem. Představa, že by člověk mohl mít nějaká práva „od narození“, že by se „rodil svobodný“, jak tvrdily listiny lidských práv, je podle něho „anarchistický klam“ a „nebezpečný nesmysl“. Pamflet ovšem vyšel poprvé až 1816 ve Francii za obnoveného království.\n\nProstřednictvím svých vlivných přátel a \"Westminster Revue\" měl Bentham nesmírný vliv na politické a právní myšlení a dodnes patrně zůstává nejvlivnějším teoretikem práva. Jeho myšlenky převzali a šířili lidé jako John Stuart Mill, Herbert Spencer, John Austin a mnoho dalších. Utilitarismus je i dnes významný směr zejména v anglosaském světě. Do češtiny nebyl přeložen.\n\nJeremy Bentham napsal několik desítek spisů, z nichž uvádíme alespoň následující:\n\nČtyři spisy zařadila katolická církev na Index zakázaných knih: „Traité de législation civile et pénale\" (vydáno r. 1802, na \"Indexu\" od r. 1819), „Three tracts relative to spanish and portuguese affairs\" (vydáno r. 1821, na \"Indexu\" od r. 1826), „Traité des preuves judiciaires\" (vydáno r. 1824, na \"Indexu\" od r. 1828) a „Deontology, or the science of morality\" (vydáno r. 1834, na \"Indexu\" od r. 1835).\n\n\n\n"}
{"id": "274845", "url": "https://cs.wikipedia.org/wiki?curid=274845", "title": "Kateřina Savojská", "text": "Kateřina Savojská\n\nKateřina Savojská ( \"Catherine de Savoie\", \"Katharina von Savoyen\"; 1298 – 30. září 1336) byla rakouská a  štýrská vévodkyně pocházející ze savojské dynastie.\n\nByla dcerou savojského hraběte Amadea V. a jeho druhé ženy Marie, dcery brabantského vévody Jana I. a neteří římskoněmecké královny Markéty Brabantské.\n\nV rámci dynastického sbližování byla Kateřina předmětem předsvatebního jednání již okolo roku 1310. Samotná svatba s Habsburkem Leopoldem, třetím synem římského krále Albrechta I. proběhla až o pět let později v  Basileji. Z tohoto manželství se narodily dvě dcery – Kateřina a Anežka. Leopold zemřel v roce 1326 pravděpodobně na srdeční selhání a Kateřina manžela přežila o celých deset let. Byla v kontaktu s tehdejším papežem Janem XXII.\n\nMístem Kateřina odpočinku byl do roku 1770 klášter Königsfelden. Poté byly její ostatky převezeny do kláštera St. Blasien a od roku 1809 je pochována v St. Paul v Lavanttalu.\n\n"}
{"id": "274853", "url": "https://cs.wikipedia.org/wiki?curid=274853", "title": "Alfred Mosher Butts", "text": "Alfred Mosher Butts\n\nAlfred Mosher Butts (13. dubna 1899, Poughkeepsie, New York – 4. dubna 1993) byl americký architekt a tvůrce deskové hry Scrabble, která vznikla v roce 1938. Úspěchu a uznání se však hra dočkala až o deset let později.\n\nUž v roce 1931 vyvinul v té době nezaměstnaný Butts předchůdce hry Scrabble jménem Lexiko.\n"}
{"id": "274854", "url": "https://cs.wikipedia.org/wiki?curid=274854", "title": "Ekrazit", "text": "Ekrazit\n\nEkrazit (z franc. \"écraser\", rozdrtit) je trhavina, směs dusičnanu amonného a kyseliny pikrové, resp. její ztuhlá tavenina (výbušné jsou však i soli kyseliny pikrové).\n\nEkrazit je světle žlutá voskovitá látka, která taje asi při 100 °C, nerozkládá se vlhkostí, není citlivá na tření ani náraz a nad otevřeným ohněm shoří zpravidla bez exploze (pokud ovšem není uzavřená). Proto potřebuje rozbušku.\n\nEkrazit vynalezli Siersch a Kubin v letech 1888-1889 a v Rakousko-Uhersku se používal jako výbušná náplň dělostřeleckých granátů. Později se užíval jen jako průmyslová trhavina. \n\n"}
{"id": "274862", "url": "https://cs.wikipedia.org/wiki?curid=274862", "title": "Utilitarismus", "text": "Utilitarismus\n\nUtilitarismus (z latinského \"utile, utilis\", užitečný, česky utilitářství) je rozšířený a vlivný filosofický a etický směr, který chce lidské jednání poměřovat a hodnotit podle toho, kolik užitku (štěstí, blaha, dobra) způsobí, případně kolik zla (utrpení, bolesti, nouze) odstraní. V obou případech hodnotí jednání pouze podle jeho důsledků (konsekvencí) a patří tedy mezi konsekvencialistické směry. Protože hodnotí podle subjektivního hodnocení dobra jako prospěchu, užitku nebo štěstí a naopak zla jako utrpení a bolesti, je to směr eudaimonistický či hedonistický.\n\nZakladatelem utilitarismu byl britský filosof a společenský reformátor Jeremy Bentham (1748–1832), který jej vyložil v knize \"Úvod do principů morálky a zákonodárství\" (1789). Podobné myšlenky ovšem zastával už Epikúros (340-270 př. n. l.), osvícenský materialismus a někteří angličtí myslitelé novověku (Thomas Hobbes, Francis Hutcheson, David Hume). Ke klasikům utilitarismu dále patří John Stuart Mill (\"Utilitarianism\", 1863) a Henry Sidgwick (\"Methods of Ethics\", 1875). \n\nJakkoli se utilitarismus zdá být jasný a jednoduchý, u některých myslitelů fakticky znamená egoismus (hledání vlastního prospěchu), kdežto Hutchesonova klasická formulace „co největší prospěch pro co nejvíce lidí“ naopak zdůrazňuje, že by měl oceňovat prospěch druhých stejně jako svůj vlastní. Proto byl utilitarismus ostře kritizován (například už Immanuelem Kantem), ale jako pokus o zdůvodnění čistě laické morálky si stále zachovává svůj vliv, zejména v anglicky mluvícím světě.\n\nPřitažlivost utilitarismu spočívá v tom, že je snadno pochopitelný a nabízí možnost hodnocení, které by platilo pro každého stejně. Jeho skeptická varianta, která uvažuje jen o vlastním prospěchu, ovšem by už nebyla etikou, nýbrž teorií sobecké společnosti. Naproti tomu ideálnější varianty (Hutcheson, J. St. Mill, Sidgwick), které chtějí prospěch druhého hodnotit přesně stejně jako prospěch vlastní, předpokládají u každého mravní smysl (\"moral sense\"), jímž se člověk odlišuje od zvířat. Někteří autoři považují za „užitek“ jednání jen jeho bezprostřední, okamžitý prospěch, kdežto jiní do něho zahrnují i výhled na prospěch budoucí, který je ovšem vždycky nejistý. Někteří uvažují jen o hmatatelném užitku (majetek, požitek, zisk), jiní zdůrazňují pocit štěstí člověka, který pomohl druhému.\n\nZakladatel utilitarismu, který jeho základní principy sepsal v knize „Úvod do principů mravnosti a zákonodárství“ z roku 1789, kde hodnotil užitečnost zákonů a ty bez užitku chtěl zrušit. „Užitkem“ zde rozumí například blahobyt nebo štěstí, které chce měřit „výpočtem obšťastnění“ (\"felicific calculus\") ze šesti parametrů: intenzity, trvání, jistoty (že účinek nastane), blízkosti (čím bližší, tím cennější), čistoty ‚(nesmíšenosti s jinými) a rozsahem (počtem lidí, kterým jednání prospěje). \nVětšina Benthamových knih nebyla publikována, až je Etienne Dumont začal vydávat ve francouzštině.\n\nMill své myšlenky sepsal v knize „Utilitarismus“ z roku 1861, kde odmítá kvantitativní měření blaha a vylučuje Benthamův hédonistický výpočet. „Je absurdní si myslet, že zatímco při hodnocení všech ostatních věcí se uvažuje kvalita stejně jako kvantita, u hodnocení potěšení by mělo záležet pouze na kvantitě.“ (Mill, 2011) Utilitarismus je pro něho základ morálky, hodnocení podle užitku a principů největšího štěstí. Zdůrazňuje, že „užitek“ a „štěstí“ nelze omezovat na okamžité pocity a že musí zahrnovat i očekávané účinky v budoucnosti. Rozlišuje různé druhy potěšení, které není možné měřit a počítat, a uvědomuje si, že pokud není možné zvyšovat pocit štěstí, musí se snížit pocit neštěstí.\n\nBritský filosof se v knize „Metoda etiky“ z roku 1874 snaží utilitarismus obhájit, i když s vážnou výhradou. Podle Sidgwicka lze lidské jednání racionálně obhájit buďto egoismem, nebo odvoláním se na mravní intuici, anebo na jeho užitek. Utilitarismus je podle Sidgwicka základní, neboť například intuice si nedovede poradit s konfliktem hodnot a potřebuje racionální pravidlo pro rozhodování. To jí poskytuje utilitarismus, který lze právě tak použít i při výkladu nejasných pravidel atd. Chápe jej tedy jako doplňující praktickou pomůcku v dilematických situacích. Jeho výhrada spočívá v tom, že utilitaristická úvaha vyžaduje dobré informace a dobrou schopnost logického myšlení. Komu jedno nebo druhé chybí, snadno by v úvaze zabloudil a rozhodl ještě hůř, než když se spolehne na mravní intuici.\n\nIdeální utilitarismus je nejčastěji spojován s britským filosofem Georgem Edwardem Moorem a jeho dílem „Principa Ethica“ z roku 1903. Moore byl pluralista a tvrdil, že dobro nemůže být jen slast, jak to tvrdili hedonisté, nýbrž patří k němu i jiné cenné věci, například krása, která nezávisí na našich pocitech. Naopak dbát na krásu, hledat ji a oceňovat, může být dokonce povinnost. \n\nKladl také důraz na „organickou jednotu“, neboť vnitřní hodnota celku je daleko vyšší než součet jednotlivých částí. Tak například lidské tělo jako živý celek má daleko vyšší hodnotu než jeho jednotlivé části a bylo by nesmyslné chtít tuto hodnotu zvyšovat přidáním třeba další nohy. Podobně sama krása nějaké věci má malou pozitivní hodnotu, když k ní však přistoupí ještě vnímání této krásy, vznikne celek daleko větší hodnoty, než kdyby se ty dvě malé hodnoty sečetly.\n\nJinou verzí, kterou podporoval například Karl Popper, je negativní utilitarismus: místo maximalizace štěstí, jež je obtížné definovat, je důležitá snaha minimalizovat utrpení. Jenže důsledná aplikace tohoto principu by vyžadovala radikální řešení: lidské utrpení lze úplně vymýtit jen tak, že by byli všichni lidé (bezbolestně) vyhubeni. Novější verze negativního utilitarismu proto žádají jen omezování takového utrpení, které vzniká z omezení svobody, z nemožnosti uskutečňovat své volby či preference.\n\nUtilitarismus není jen jedna teorie, ale řada různých teorií, které se rozvíjely více než dvě století. Kritika tedy může mít rozdílné důvody a rozdílné cíle. \n\n(Jeremy Bentham)\n\n\n"}
{"id": "274867", "url": "https://cs.wikipedia.org/wiki?curid=274867", "title": "Sázavka (říčka)", "text": "Sázavka (říčka)\n\nSázavka nazývaná též Malá Sázava je největší pravostranný přítok Sázavy, který pramení jihozápadně od osady Rankov v nadmořské výšce 558 m, západně od Chotěboře, v Kraji Vysočina. Délka toku činí 32,2 km. Plocha povodí měří 132,7 km².\n\nNejprve její tok směřuje na sever. Protéká \"Spáleným rybníkem\", pod kterým se obrací na západ. Dále napájí \"Branecký rybník\" a větší Jilemský rybník. Po dalších dvou kilometrech vtéká do přírodní rezervace Havranka, kde přijímá z pravé strany svůj první větší přítok Vepříkovský potok, který přitéká ze severovýchodu od obce Vepříkov. Pod tímto soutokem vzdouvá její vody velký Jiříkovský rybník. Její tok dále směřuje severozápadním směrem mělkým plochým údolím k městu Habry, kde napájí větší Haberský rybník, který je výraznou dominantou města. Celý tento úsek, který je z velké části regulován, v němž se zachovalo jen několik krátkých přirozených úseků, je znám spíše jako Jiříkovský potok.\n\nOd výtoku z Haberského rybníka je říčka nazývána Sázavkou. V tomto úseku proudí málo zalesněnou krajinou převážně západním směrem ke Štěpánovu, u něhož ji posiluje zprava potok Radinovka. U Štěpánova se nachází jedna z budoucích vhodných lokalit pro výstavbu vodní nádrže. (Viz Lokalita vhodná pro vybudování vodní nádrže.) Níže po proudu u obce Leština u Světlé se do říčky vlévá zprava potok Leština, který je jejím největším pravostranným přítokem. Pod tímto soutokem se její tok obrací k jihu, údolí se prohlubuje a spád říčky se zvyšuje. V úseku mezi Sázavkou a Josefodolem její tok místy meandruje. V Josefodole přijímá zleva Zbožský potok, který je jejím největším levostranným a celkově nejvodnějším přítokem. Jižní směr si již říčka ponechává až ke svému ústí do Sázavy ve Světlé nad Sázavou na říčním kilometru 144,7 v nadmořské výšce 390 m.\n\nCelé povodí Sázavky se nachází v geomorfologickém celku Hornosázavská pahorkatina. Údolí říčky tvoří rozhraní mezi jednotlivými jejími podcelky. Všechny její levostranné přítoky a pravostranné přítoky po Jiříkovský rybník odvodňují severozápadní část Havlíčkobrodské pahorkatiny. Nejvyšším bodem této části povodí je vrch Vizáb (598 m), který se nachází západně od Sedletína a je současně i nejvyšším bodem celého povodí. Říčka odvodňuje jeho severní a severovýchodní úbočí. Pravostranné přítoky od Jiříkovského rybníka po Leštinu u Světlé odvodňují jižní část Kutnohorské plošiny. Zbývající pravé přítoky od Leštiny u Světlé po ústí spolu s převážnou částí povodí potoka Leštiny odvodňují východní část Světelské pahorkatiny. Nejvyšším bodem této části povodí je vrch Borovina (585 m), který se nachází jihozápadně od Kynic. Sázavka odvodňuje jeho severovýchodní úbočí.\n\nPovodí Sázavky se nachází ve čtyřech klimatických oblastech (dle Quitta, 1971). \n\nKlimatické charakteristiky jednotlivých oblastí nacházejících se v povodí Sázavky:\n\nNejdelším přítokem Sázavky je potok Leština s délkou toku 7,3 km. Přítokem s největší plochou povodí je Zbožský potok, jehož rozloha povodí činí 19,8 km².\n\n\nVodní nádrže v povodí Sázavky podle rozlohy:\nSázavka patří stejně jako ostatní toky v povodí Sázavy mezi toky vrchovinno-nížinné oblasti. V zimním a jarním období odteče nad 60 % celoročního odtoku. Maxim dosahuje od února do dubna, což je způsobeno především táním sněhu. V letních měsících mohou její hladinu zvýšit přívalové srážky, či dlouhotrvající deště, tak jako se stalo například v polovině srpna roku 2002, kdy na vodočtu v Josefodole vystoupila její hladina na 224 cm.\n\nPrůměrný průtok Sázavky v Josefodole činí 0,83 m³/s.\n\nHlásné profily:\nM-denní průtoky u ústí:\nN-leté průtoky v Josefodole:\n\nJedna z největších historicky doložených povodní na Sázavce proběhla na začátku března roku 1891, kdy během prudkého oteplení a následného tání, které doprovázel vytrvalý déšť, rozvodněná řeka zaplavila celý Josefodol. Další škody způsobila ve Světlé nad Sázavou, kde zatopila parní pilu do výše dvou metrů, strhla most u brusírny \"Karlov\" a přerušila tak spojení k místnímu nádraží.\n\nK této povodni došlo v polovině ledna roku 1968, kdy hladina řeky na vodočtu v Josefodole dosáhla 282 cm.\n\nÚdolím říčky mezi Leštinou a Světlou nad Sázavou je\nvedena dvoukolejná elektrizovaná trať č. 230 (Praha–) Kolín–Havlíčkův Brod.\n\nU vsi Štěpánov se dle Generelu LAPV (Generel území chráněných pro akumulaci povrchových vod) vytvořeného pracovní skupinou složenou v roce 2009 ze zástupců MZe, MŽP a AOPK ČR nachází vhodná lokalita pro výstavbu vodní nádrže. Plocha lokality pro územní ochranu činí 235,7 ha. Současný plán počítá se zachováním zástavby Štěpánova. Plocha povodí říčky k profilu plánované hráze činí 67,3 km² a objem nádrže by měl být zhruba 12,0 mil. m³. Využití této nádrže zařazené v Generelu LAPV do kategorie B by spočívalo hlavně v nadlepšování průtoků v řece Sázavě, jejíž průtok je ochuzen o vodárenské odběry z VD Švihov. Dle studie zabývající se změnou klimatu může průměrný průtok Želivky pod VD Švihov v budoucnu klesnout až o 50 procent.\n\nSpádu říčky na dolním toku využívají dvě MVE. První z nich se nachází u Josefodolu zhruba na 2,5 říčním kilometru a nese název \"MVE Stupník\". Druhá, která se nazývá \"MVE Sázavka\", se nachází ve Světlé nad Sázavou na 0,7 říčním kilometru.\n\nZákladní údaje o MVE:\n\nŘíčka Sázavka je rozdělena do 3 rybářských revírů, z nichž jeden je pstruhový.\n\nJe mimopstruhový revír evidovaný pod číslem 451 047 s délkou toku 15,0 km. Má rozlohu 7,00 ha. Uživatel revíru je Východočeský územní svaz. Obhospodařuje jej MO Habry. Revír tvoří úsek Sázavky od jezu v Leštině u Světlé až k jejím pramenům. Dále k němu patří \"Nový rybník\" (6,4 ha) a lom \"Peklo\" (0,6 ha) v k. ú. Habry. Jiříkovský rybník k revíru nepatří.\n\nJe mimopstruhový revír evidovaný pod číslem 401 027 s délkou toku 6,0 km. Má rozlohu 2,00 ha. Uživatel revíru je Územní svaz města Prahy. Tvoří ho dva úseky. První úsek je od ústí Sázavky do Sázavy ve Světlé nad Sázavou až ke sklárnám v Josefodole. Druhý úsek je od železničního mostu pod obcí Sázavka až k jezu v Leštině u Světlé. Přítoky do revíru nepatří.\n\nJe pstruhový revír evidovaný pod číslem 403 016 s délkou toku 13,0 km. Má rozlohu 3,00 ha. Uživatel revíru je Územní svaz města Prahy. Tvoří jej úsek nad objektem skláren v Josefodole až k železničnímu mostu pod obcí Sázavka. Dále k němu patří dolní část Žebrákovského potoka, přesněji úsek od jeho ústí do Sázavy až po mostek silnice Světlá nad Sázavou–Opatovice. Zbožský potok i ostatní přítoky Sázavky jsou chovné. Úsek Žebrákovského potoka nad výše zmíněným mostkem spolu s nádrží Kristiánka do revíru nepatří.\n\nZa dobrého vodního stavu během tání sněhu a po vydatných deštích je možno Sázavku sjet. Obvyklý začátek plavby je u mostu ve Štěpánově na ř. km 13,2 nebo u mostu mezi obcemi Sázavka a Ovesná Lhota na ř. km 8,8. Průměrná šířka říčky je okolo 4 m, v nejnižší partii 5–6 m. Vodácká obtížnost je WW1. V Josefodole je umístěn vodočet.\n\nMezi nejčastější úlovky místních rybářů patří pstruh obecný potoční (\"Salmo trutta\" morpha \"fario\"), pstruh duhový \"(Oncorhynchus mykiss)\", siven americký \"(Salvelinus fontinalis)\", kapr obecný \"(Cyprinus carpio)\" a jelec tloušť \"(Leuciscus cephalus)\". V řece se vyskytují kriticky ohrožené mihule potoční \"(Lampetra planeri)\" a poměrně silné populace vranky obecné \"(Cottus gobio)\" a střevle potoční \"(Phoxinus phoxinus)\". Je zde prokázán i výskyt raka říčního \"(Astacus astacus)\".\n\nV okolí řeky hnízdí skorec vodní \"(Cinclus cinclus)\" a konipas bílý \"(Motacilla alba)\". Při březích Sázavky je možné spatřit i ohroženého ledňáčka říčního \"(Alcedo atthis)\". Ze savců se zde vyskytuje například vydra říční \"(Lutra lutra)\".\n\n\n\n"}
{"id": "274873", "url": "https://cs.wikipedia.org/wiki?curid=274873", "title": "Kateřina Burgundská", "text": "Kateřina Burgundská\n\nKateřina Burgundská (1378 – 26. ledna 1425, Dijon) byla rakouská vévodkyně a tyrolská hraběnka.\n\nKateřina byla třetím potomkem burgundského hraběte Filipa Statečného a Markéty Flanderské. Dne 15. srpna 1393 byla patnáctiletá Kateřina provdána za rakouského vévodu Leopolda IV., kterému bylo v té době dvaadvacet let. Bezdětné manželství trvalo celých osmnáct let, až do Leopoldovy smrti. Oba manželé byli svými současníky popisováni jako mimořádné obtloustlý pár a Leopoldovi byla jeho tloušťka pravděpodobně osudná. Ovdovělá Kateřina se roku 1414 znovu provdala. Vyvoleným se stal Maxmilián Smassmann z Rappoltsteinu. Zemřela o jedenáct let později a je pohřbena v nekropoli Burgundských v Champmolu.\n\n"}
{"id": "274874", "url": "https://cs.wikipedia.org/wiki?curid=274874", "title": "Biskupské gymnázium Letovice", "text": "Biskupské gymnázium Letovice\n\nBiskupské gymnázium Letovice (BG či BIGY) bylo katolické gymnázium poskytující čtyřleté gymnaziální vzdělání s důrazem na jeho humanitní složku (zejména jazyky a historii), žákům jsou zprostředkovávány křesťanské hodnoty. V rámci výuky se po celé čtyři roky přednášel povinný kurz křesťanská etika a po dva roky byla povinná latina.\nŠkola byla založena v roce 1991 jako Biskupské lyceum Letovice, výuku však zahájila až v roce 1993 pod jménem Biskupské gymnázium Letovice. Jejím prvním a jediným ředitelem byl JUDr. Jan Královec.Gymnázium nemělo vlastní budovu, dělilo se o prostor s žáky 1.-5. třídy \"ZŠ Letovice\".\n\nVzhledem k výraznému poklesu zájmu o studium na Biskupském gymnáziu Letovice rozhodlo Biskupství brněnské jako zřizovatel Biskupského gymnázia Letovice o sloučení této školy s Biskupským gymnáziem Brno, a to s účinností od 1. 7. 2012. Biskupství přitom vycházelo z předloženého návrhu rad obou škol. Sloučením došlo k zániku Biskupského gymnázia Letovice bez likvidace. Práva a povinnosti této zanikající školské právnické osoby přecházejí na Biskupské gymnázium Brno.\n"}
{"id": "274876", "url": "https://cs.wikipedia.org/wiki?curid=274876", "title": "Kapary", "text": "Kapary\n\nKapary jsou nerozvinutá poupata květů keře kapary trnité, naložená v soli nebo solném nálevu, případně v solném nálevu s vinným octem. Nejlepší kapary pocházejí z francouzského Provence a jsou nazývány „nonpareilles“ (nesrovnatelné). Používají se tedy hodně ve středomořské kuchyni (italské, španělské, řecké), do salátů, omáček, na těstoviny, pizzu i k různým masům jako je ragú, mleté řízky nebo ryby či jehněčí speciality. Kapary v nálevu lze při vaření použít bez úpravy, kvalitnější kapary nakládané pouze v soli je třeba před použitím propláchnout, aby svou chutí nepřehlušily chuť ostatních přísad pokrmu.\n\nKapary mají příznivý vliv na imunitní systém, hlavně proti kašli, protože uvolňuje hleny. Mezi jeho další pozitivní vlastnosti patří, že působí močopudnost a čistí tak organismus.\nMezi další léčebné prvky patří antihistaminikum, které je obsaženo v pupenech rostliny.\n\n\n"}
{"id": "274880", "url": "https://cs.wikipedia.org/wiki?curid=274880", "title": "1934 - Přežít vlastní smrt", "text": "1934 - Přežít vlastní smrt\n\n1934 – Přežít vlastní smrt (originální název \"1934\") je román italského spisovatele Alberta Moravii, který vyšel v roce 1981.\n\nHlavní hrdina Lucio, italský intelektuál, znalec a překladatel Kleistova díla, jenž studoval v Německu,\nodjíždí do hotelového letoviska Capri, kde chce stabilizovat své zoufalství a napsat román. Cestou tam potkává manžele Müllerovy z Německa. Lucio se zamiluje na první pohled do paní Müllerové (Beate). Tím se začíná romantický trojúhelník. Beate je mladá, atraktivní žena avšak zoufalá, toužící po sebevraždě ve dvou. Vztah mezi Luciem a Beate je pouze platonický, dochází jen na oční kontakt a vzkazy v Kleistových dopisech. Další překážkou je Beatin manžel, nacistický důstojník, který tuší vztah mezi Luciem a Beatou a klade mladíkovi překážky. Nakonec Beata slíbí, že Lucia navštíví poslední noc jejího pobytu, což se nestane a ráno Beata odjíždí.\nLucio je zoufalý a neví, jak se s ní spojit.\n\nDalší den pro Lucia vysvitla nová naděje – do Capri přijíždí Beatino dvojče Trude.\n"}
{"id": "274881", "url": "https://cs.wikipedia.org/wiki?curid=274881", "title": "Filosofie výchovy", "text": "Filosofie výchovy\n\nFilosofie výchovy (někdy také teorie výchovy) je hraniční filosoficko-pedagogická disciplína s dlouhou tradicí, která se zabývá cíli a smyslem výchovy pro jednotlivého člověka i jejím posláním pro společnost. Má tedy blízko jak k pedagogice, která se však zabývá zejména metodami vzdělávání, ale také k andragogice, sociologii a kulturní a sociální antropologii.\n\nOrganizovaná příprava mladých mužů pro kněžské, písařské a hlavně vojenské povolání se vyskytuje už ve starém Egyptě i v ostatních starověkých říších. Téma soustavné výchovy a vzdělávání všech svobodných mužů se objevuje v klasické řecké filosofii, protože už Platón si uvědomil, že budoucnost samosprávné, svobodné obce zcela závisí na jejích obyvatelích, občanech. Smyslem společné a povinné výchovy mladých mužů je tedy příprava budoucích občanů. Proto jsou pojednání o výchově součástí politických spisů, Platónovy \"Ústavy\" i \"Zákonů\" a Aristotelovy \"Politiky\". Na rozdíl od čistě vojenské výchovy ve Spartě má však být výchova mladých Athéňanů založena na filosofii, na porozumění obci a jejím institucím. Vojenské přípravě věnuje Platón v \"Zákonech\" velkou pozornost, ještě důležitější je však vychovávat mladé muže k oddanosti vlastní obci a jejím zákonům.\n\nPo zániku samosprávných obcí tato potřeba zanikla a soustavná výchova byla opět výsadou vyšších vrstev, kněžstva, úředníků a vojáků. Také křesťanská církev vzdělávala svůj dorost rozptýleně a teprve zakladatel středověké říše Karel Veliký (747-814) chtěl toto vzdělávání sjednotit a rozšířit. Tohoto úkolu se ujal biskup Alkuin z Yorku, který na základě programu starověkých škol vypracoval vzdělávací systém pro budoucí kleriky v podobě sedmi svobodných umění. Z biskupských (katedrálních) a klášterních škol pak v pozdním středověku vznikaly univerzity.\n\nNaléhavá potřeba vyššího (latinského) vzdělávání se začala projevovat ve středověkých městech, ale obecně se prosadila v souvislosti s reformací: podle reformátorů se musí každý křesťan naučit číst, aby mohl číst Písmo svaté. Velký rozvoj městských škol nastal tudíž v 16. století a zároveň vznikla potřeba soustavného vzdělávání učitelů. První novověcí filosofové výchovy, například španělský humanista Juan Luis Vives (1492-1540), Jan Ámos Komenský (1592-1670) nebo básník John Milton (1608-1674) proto kritizovali spekulativní ráz středověké výchovy, kladli důraz na výchovu k praktické činnosti a prosazovali učení z přímé zkušenosti a názoru. Nicméně význam vzdělávání pro reformu lidstva a světa je u Komenského na prvním místě.\n\nV 17. století si mnozí představitelé osvícenského absolutismu začali uvědomovat politický i hospodářský význam obecné vzdělanosti a podporovali jednak odborné školy, jednak připravovali zavedení všeobecného školství. To se pak na evropském kontinentě postupně zavádělo v průběhu 18. a 19. století (v Rakousku od roku 1740). Cílem bylo rozšíření gramotnosti, povznesení hospodářství a ovšem také posílení občanské loajality. Naproti tomu vlivná knížka Johna Locka (1632-1704) \"Několik myšlenek o výchově\" (1693) zdůrazňuje individuální a praktický význam výchovy a radí příbuzným, jak vychovat mladého šlechtice.\n\nNové myšlenky k filosofii výchovy přinesl Jean-Jacques Rousseau (1712-1778), zejména v knize \"Emil, čili o výchově\" (1762). Rousseau ostře odmítl výchovu jako nátlak a vyzvedl dítě jako samostatnou osobu, která se za vhodných vnějších podmínek vychovává sama pod vedením učitele. Základem výchovy je respekt k dítěti a ochrana před nepříznivými vlivy okolí, před tlakem společnosti a podobně.\n\nV teoretické i praktické oblasti vynikl reformátor pruského školství Wilhelm von Humboldt (1767-1835), velký obdivovatel řeckého starověku i humanistické vzdělanosti. Mezi jeho spolupracovníky patřil i vlivný filosof a pedagog Johann Friedrich Herbart (1776-1841), jehož systematická teorie výchovy je založena na zcela určitých psychologických předpokladech o „vzdělavatelnosti“ člověka. Dítě je samostatná osoba, která má během výchovy jaksi následovat stupně, po nichž probíhá pokrok lidstva, a dospět tak k odpovědné svobodě. Významným příspěvkem k filosofii výchovy byly také práce filosofa a psychologa Wilhelma Diltheye (1833-1911), který studoval různé etapy dětství a dospívání a hledal pro ně vhodné způsoby výchovy.\n\nKlasikem americké filosofie výchovy je John Dewey (1859-1952), pro něhož je cílem vzdělávání výchova demokratů (\"Democracy and Education\", 1916). Demokracie přitom není jen forma státu, nýbrž určitý druh pospolitého života sobě rovných občanů. Dewey založil několik reformních škol a proslavil se heslem \"Learning by doing\", učíme se tím, že děláme.\n\nVzhledem k rostoucímu významu vzdělanosti neustále rostou i často protikladné nároky na školství, a tedy i neustálá potřeba reforem. Na jedné straně jsou to požadavky na praktická použitelnost obsahu, na druhé straně kritika školské indoktrinace a volání po uznání autonomie dítěte. Ve 20. století proto vzniklo množství různých reformních pedagogik, vesměs založených na určité filosofii výchovy.\n\nUž v 19. století vzniklo hnutí za větší uplatnění umění ve výchově (William Morris, 1834-1896), na něž navázalo reformní hnutí Rudolfa Steinera a Waldorfská pedagogika, které chce dětem prodloužit radostné dětství a připravovat je pro život celkovým rozvojem všech jejich možností. Podobné zaměření má i Otevřené vyučování Marie Montessori. O obnovu humanistického ideálu vzdělávání se snažili v Německu například Eduard Spranger (1882-1963) a Theodor Litt.\n\nFenomenologickou filosofii výchovy vytvořil Eugen Fink (1905-1975), na něhož navázal také Jan Patočka. Fink formuloval pět aporií výchovy, které vystihují aspoň část skutečného problému vzdělávání a výchovy, například rozpor mezi tím, že dítě se má vzdělávat samo, a přitom je učitelé musí vést. Mezi kritiky školství jako indoktrinace vynikl kritik modernity Chorvat Ivan Illich (1926-2002) knihou \"Deschooling society\" (1971) , kde pléduje pro nahrazení vzdělávacích institucí sítěmi příležitostí.\n\n\n\n"}
{"id": "274883", "url": "https://cs.wikipedia.org/wiki?curid=274883", "title": "Portugalská koloniální říše", "text": "Portugalská koloniální říše\n\nPortugalská koloniální říše (portugalsky \"Império Português\") byla první říší ve skutečně globálním měřítku a nejdéle existujícím koloniálním impériem v historii – od zisku Ceuty v roce 1415 po předání Macaa Číně roku 1999.\n\nPortugalští námořníci začali prozkoumávat pobřeží Afriky již na počátku 15. století (využívajíce pokroku v námořních technologiích), za cílem nalezení námořní cesty do Indie a umožnění lukrativního obchodu s kořením. Při svých cestách dosáhli význačných úspěchů, v roce 1488 dosáhl Bartolomeu Dias mysu Dobré naděje, Vasco da Gama doplul roku 1498 až do Indie. Bouře zanesla Pedra Álvares Cabrala v roce 1500 na pobřeží Jižní Ameriky, což otevřelo cestu k založení nejvýznamnější portugalské kolonie: Brazílie.\n\nV průběhu 15. a 16. století se z Portugalska stala světová obchodní a námořní velmoc, do konce 17. století získalo četné kolonie v Africe, Americe, Indii a jihovýchodní Asii. Zpočátku ale nemělo zájem na vlastnění rozsáhlých území, kolonie sloužily jako opěrné body při obchodních cestách (portugalské pevnosti střežily již na konci 16. století obchodní cesty od Nagasaki po Lisabon). Rozsáhlé kolonizaci také bránil relativně malý počet obyvatel Portugalska, významný proud osadníků směřoval pouze do Brazílie.\n\nÚpadek portugalské koloniální říše od 17. století měl souvislost s větší angažovaností Britů, Francouzů a Nizozemců v zámoří, Portugalci nedokázali konkurenci silnějších národů efektivně čelit. Portugalsko si v důsledku Salazarovy politiky na rozdíl od ostatních evropských zemí udržovalo africké kolonie až do roku 1975. Bývalé portugalské kolonie jsou dnes sdruženy ve Společenství portugalsky mluvících zemí (port. \"Comunidade dos Países de Língua Portuguesa\").\n\nPodobně jako Španělé i Portugalci postupně osvobozovali svou zemi od maurské nadvlády. Portugalská reconquista skončila v roce 1249 dobytím Algarve, čímž se stanovily hranice, existující v prakticky nezměněné podobě dodnes. Jejím pokračováním byla expanze mimo evropský kontinent, zpočátku organizovaná zejména portugalským princem Jindřichem Mořeplavcem. Důvodů pro ni bylo vícero:\n\nPrvní portugalskou kolonií se stala v roce 1415 Ceuta na severoafrickém pobřeží (dnes ve španělských rukou). Madeira byla známá od starověku (zmiňuje ji již Plinius starší), znovuobjevena byla až v roce 1419 portugalskými mořeplavci, kteří byli zahnáni bouří od afrického pobřeží. Roku 1427 byly objeveny Azory.\n\nDůležitým psychologickým mezníkem byl rok 1434, kdy portugalský mořeplavec Gil Eanes nalezl cestu okolo mysu Bojador; mnoho předchozích výprav ztroskotalo a mys získal pověst strašlivého místa, kde sídlí mořské příšery. Věřilo se také, že proudy na jih od mysu jsou tak silné, že žádná loď se už nemůže vrátit nebo že slunce pálí tak silně, že zde nikdo nemůže přežít.\n\nV roce 1441 byla do Lisabonu dopravena první loď s otroky, tento druh obchodu s lidmi se později stal velice výnosný. Portugalci dospěli na pobřeží Senegalu a Sierry Leone v roce 1445, resp. 1446, mezitím probíhala kolonizace Madeiry a Azorských ostrovů. Objevení zlata v dnešní Ghaně podpořilo další snahy o objevování nových zemí – zámořské plavby se stávaly velice výnosnými.\n\nDiogo Cão doplul v roce 1482 do oblasti Konga, ke Cape Cross (na území dnešní Namibie) v roce 1486. Bartolomeu Dias obeplul mys Dobré naděje v roce 1488, čímž otevřel cestu do Indického oceánu. Na významných místech na pobřeží Afriky Portugalci vztyčovali dřevěné kříže, později kamenné sloupy (\"Padrões, singulár: Padrão\"), které označovaly portugalské teritoriální nároky. Na sloupech byl latinsky a portugalsky napsán rok připlutí, jméno námořníka a vládnoucího krále.\n\nPortugalsko učinilo významné objevy v Africe a Asii, poté, co Kryštof Kolumbus v roce 1492 objevil Nový svět, se Španělsko naopak soustředilo na tuto oblast. V rámci zabránění možných konfliktů byla mezi těmito dvěma zeměmi v roce 1494 podepsána Tordesillaská smlouva, ve které si rozdělily sféry vlivu ve světě. Demarkační linie byla stanovena na poledníku 1550 km západně od Kapverdských ostrovů, protilehlý poledník byl určen Smlouvou ze Zaragozy v roce 1529. V důsledku těchto smluv měla Portugalsku patřit východní část jižní Ameriky, celá Afrika a téměř celá Asie, zatímco většina Nového světa měla připadnout Španělsku.\n\nNa základě Smlouvy z Tordesillas získalo Portugalsko také exkluzivitu v plavbě okolo Afriky, Vasco da Gama v roce 1498 jako první Evropan doplul okolo Afriky do Indie, kde založil první portugalská stanoviště. Portugalsko se brzy stalo centrem obchodu s Orientem.\n\nMalé islámské státy ve východní Africe byly buď zničeny nebo přinuceny stát se portugalskými vazaly. Pedro Álvares Cabral objevil roku 1500 Brazílii, když ho sem zanesla mořská bouře, a založil zde první přechodné osady. Roku 1506 začala okupace Sokotry a v té samé době také kolonizace Cejlonu. Madagaskar byl částečně prozkoumán Tristão da Cunhou v roce 1507, tento rok byl též objeven Mauricius. V roce 1509 vyhráli Portugalci námořní bitvu u Diu (město na západě Indie) proti spojeným silám osmanských Turků, místních rádžů, benátské republiky a raguské republiky; druhou bitvou u Diu v roce 1538 skončily osmanské ambice v Indii a potvrdilo se výsostné postavení Portugalska v této oblasti.\n\nPortugalci na svých obchodních trasách stavěli mnoho opěrných bodů, například v Goa, Hormuzu, Malace, Kochi, na Moluckých ostrovech, Macau a Nagasaki. Portugalsko dominovalo nejen obchodu mezi Asií a Evropou, ale zabezpečovalo také obchod mezi jednotlivými asijskými regiony – Indií, Indonésií, Čínou a Japonskem. Obchodníky následovali jezuitští misionáři jako např. František Xaverský, šíření křesťanství v Asii však mělo jen malý úspěch.\n\nObjevitelské snahy se neomezovaly pouze na Afriku a Asii. Portugalský král Manuel I. dal svolení k průzkumu severní Ameriky, João Fernandes \"„Lavrador“\" blíže prozkoumal po něm později pojmenovaný poloostrov Labrador; bratři Miguel a Gaspar Corte-Real prozkoumali Newfoundland a blízké ostrovy. Zájem o severní Ameriku ale v dalších letech upadal, protože podnikání v Africe a Asii bylo mnohem výnosnější. Pobřeží severní Ameriky však zůstalo cílem portugalských rybářů.\n\nJedinou kolonií, kam směřoval příliv portugalských osadníků, byla Brazílie. Osady byly zakládány v první polovině 16. století, první z nich São Vicente a São Paulo. Se vzrůstajícím počtem obyvatel začalo prosperovat pěstování cukrové třtiny, které však bylo náročné na pracovní sílu, kterou představovali domorodí indiánští otroci a černí otroci dovezení z Afriky.\n\nNa základě studia starých francouzských map existují teorie, podle nichž objevili jako první Evropané australský kontinent právě Portugalci, a to při cestách do svých území v Indonésii. Tyto domněnky jsou ale dodnes sporné.\n\nPortugalcům podařilo dobýt francouzskou jihoamerickou kolonii France Antarctique existující mezi lety 1555 a 1567, na jejím místě bylo roku 1565 založeno Rio de Janeiro.\n\nPoté, co roku 1578 jako bezdětný zemřel mladý portugalský král Sebastián I., rozhořel se spor o nástupnictví na portugalský trůn, který byl nakonec úspěšný pro španělské Habsburky. Tímto se Španělsko a Portugalsko propojily v šedesát let trvající personální unii, tzv. Iberskou unii.\n\nNa přelomu 16. a 17. století se Portugalci s malými úspěchy pokoušeli kolonizovat pobřeží Persie, ale byli vytlačeni koalicí Peršanů a námořnictva britské Východoindické společnosti. V Americe pokračovala portugalská expanze na západ, již za meze stanovené smlouvou z Tordesillas. V roce 1615 byla obsazena francouzská kolonie France Équinoxiale situovaná v rovníkové části Jižní Ameriky (město São Luís). Velmi vážnou konkurencí Portugalcům začali být Nizozemci, kteří si také dělali teritoriální ambice v Jižní Americe i jinde po světě, což vyústilo v nizozemsko-portugalskou válku. V první polovině 17. století obsadili Nizozemci severní část Brazílie s důležitým přístavem Recife, Portugalcům se ale do roku 1654 podařilo dobýt všechna ztracená území zpět. V průběhu 17. století Nizozemsko ovládlo mimo jiné Cejlon, souostroví v dnešní Indonésii a převzalo trh s Japonskem. Těmito kroky se portugalská území v Asii redukovala na Macao, Východní Timor a Portugalskou Indii.\n\nMalý zájem Španělska na osudu portugalské koloniální říše výrazně přispěl k rozpadu personální unie. V roce 1640 se Jan IV. prohlásil portugalským králem, čímž začala válka za nezávislost trvající s přestávkami až do roku 1668, kdy byla podepsána Lisabonská smlouva, ve které Španělsko formálně uznalo portugalskou nezávislost.\n\nV průběhu 17. století začali Britové vytlačovat ostatní evropské národy z Indického poloostrova, Portugalcům se však podařilo uchovat nečetná území na pobřeží Indie až do 20. století; nejvýznamnější z nich byla Goa.\n\nNa portugalské koloniální úsilí v druhé polovině 18. století mělo výrazný vliv ničivé zemětřesení, které zasáhlo Lisabon v roce 1755 a které si spolu s následným tsunami vyžádalo život podle některých zdrojů až 100 000 z tehdejších 275 000 obyvatel.\n\nPřestože byla Brazílie zprvu ve stínu portugalských aktivit v Asii, stala se brzy jádrem portugalské kolonizace; její bohatství spočívalo především v pěstování cukrové třtiny, kávy a vývozu vzácných dřevin. Až do 17. století se kolonizace omezovala na pobřežní oblasti, Amazonie připadala podle smlouvy z Tordesillas Španělsku, což mělo být potvrzeno objeviteli jako např. Francisco de Orellana, ale samotná španělská kolonizace neprobíhala. Do této oblasti naopak začali pronikat portugalští průzkumníci (Bandeirantes) za účelem získávání nových otroků pro plantáže a později také za kvůli hledání drahých kamenů a vzácných kovů. Tento vývoj vedl k uzavření Madridské smlouvy, ve které Španělsko uznalo portugalské nároky a formálně převedlo rozsáhlá území v Amazonii a oblasti Mato Grosso pod Brazílii.\n\nV roce 1693 byla v oblasti Minas Gerais nalezena ložiska zlata, čímž se z Brazílie stal největší vývozce zlata na světě. K jejímu bohatství také přispívala zvýšená světová poptávka po cukru a kávě. Obyvatelstvo se od začátků kolonizace zmnohonásobilo, díky dobrovolné imigraci z Evropy (nejen z Portugalska, ale i z dalších zemí) a dovozu černých otroků z Afriky.\n\nNa rozdíl od Španělska se Portugalsko nerozhodlo k rozdělení svého teritoria v Americe na menší státy. V roce 1789 byl uskutečněn první pokus na nezávislost Brazílie (po vzoru nově vzniklých Spojených států amerických), povstání bylo ale potlačeno.\n\nV roce 1808 obsadil Napoleon Bonaparte Portugalsko a portugalský královský dvůr byl následně přesunut do Brazílie. Roku 1815 byla Brazílie povýšena na království a Portugalsko se oficiálně stalo Spojeným královstvím Portugalska, Brazílie a Algarves (port. \"Reino Unido de Portugal, Brasil e Algarves\"). Královská rodina se vrátila do Portugalska v roce 1821, v Brazílii zároveň kulminovaly snahy o nezávislost. O rok později prohlásil Petr I. Brazilský nezávislost Brazílie, 7. září 1822 byl korunován brazilským císařem. Na rozdíl od španělských kolonií byla nezávislost Brazílie dosažena bez krveprolití.\n\nDo 19. století ztratilo Portugalsko rozsáhlá území v Jižní Americe a Asii. Začalo se tedy soustředit na rozšiřování svých území na jihu Afriky. Z původně přímořských oblastí Angoly (Portugalská západní Afrika) a Mosambiku (Portugalská východní Afrika) postupovala kolonizace dále do vnitrozemí Afriky. Portugalci se snažili o propojení těchto dvou kolonií, plány ale narážely na odpor Britů, jejichž cílem bylo vytvoření pásu kolonií od Káhiry po Kapské Město.\n\nV první světové válce hrozili Němci obsazením Mosambiku, Portugalsko následně vstoupilo do války také kvůli obraně svých území v Africe.\n\nAntónio de Oliveira Salazar považoval portugalské kolonie za zámořské provincie, čili nedílnou součást Portugalska, a bránil jejich osamostatňování.\n\nPo druhé světové válce se Portugalsko se rozhodlo bránit vlně dekolonizace a potlačit snahy o samostatnost kolonií. Indie v roce 1954 provedla invazi do portugalských oblastí Dádra a Nágar Havélí a v roce 1961 do Daman a Díu a Goa. Náklady a nepopulárnost portugalské koloniální války mezi lety 1961 a 1974 za zachování zámořského impéria nakonec vedlo ke kolapsu Salazarova režimu. Takzvaná Karafiátová revoluce vedla nejen k demokratizaci, ale i osamostatnění zámořských území. V Angole i Mosambiku ihned propukly občanské války, znesvářené strany byly podporované Sovětským svazem a USA.\n\nTaké Východní Timor v této době vyhlásil nezávislost, ale téměř současně do země vpadla indonéská vojska, následkem čehož se stal součástí Indonésie, vojenská okupace trvala do roku 1999. Po referendu v roce 2002 vyhlásil Východní Timor nezávislost.\n\nMacao, poslední zbývající portugalské zámořské území, bylo v roce 1999 předáno Číně, na základě smlouvy uzavřené o dvanáct let dříve.\n\n\n\n"}
{"id": "274886", "url": "https://cs.wikipedia.org/wiki?curid=274886", "title": "Předscéna", "text": "Předscéna\n\nPředscéna čili proscénium, divadelním slangem též forbína (z německého Vorbühne), je v základním smyslu slova část jeviště před oponou, mezi oponou a hledištěm, případně orchestřištěm. Jedná se tedy o přední okraj jeviště, který se nachází nejblíže divákům.\n\nV dalším slova smyslu se pak tato slova používají pro označování hereckých výstupů, hraných (předváděných) v tomto prostoru obvykle před zataženou oponou. Herecké výstupy před oponou (pokud se nejedná o zvláštní umělecký záměr či o neobvyklý inscenační postup) se používají zejména jako spojovací prvek mezi jednotlivými obrazy, akty, jednáními či dějstvími, kdy za oponou zpravidla probíhají technické změny v dekoracích a přestavba jednotlivých scénických prvků či výměna rekvizit a kulis. Může jít také o relativně samostatné pantomimické nebo baletní vložky, prováděné v tomto prostoru (viz např. inscenace Offenbachových operet v Opéra National de Lyon).\n\nForbíny v tomto smyslu proslavilo zejména Osvobozené divadlo, kdy známá komická dvojice Jan Werich a Jiří Voskovec pravidelně vystupovala před oponou se samostatnými výstupy, ve kterých vtipně a aktuálně reagovala (resp. více či méně vtipně glosovala) na různé společenské a politické jevy a problémy své doby.\n\nV současném divadle hru před oponou velmi často úmyslně používá např. Divadlo Járy Cimrmana, zde se však nejedná o improvizace, ale o nastudované výstupy.\n\n"}
{"id": "274892", "url": "https://cs.wikipedia.org/wiki?curid=274892", "title": "Zdeněk Müller (1952)", "text": "Zdeněk Müller (1952)\n\nZdeněk Müller (* 15. října 1952) je bývalý československý lední hokejista, útočník, a trenér, je odchovancem kladenského hokeje.\n\nJako hráč získal s Kladnem 5x mistrovský titul a stal se vítězem PMEZ. Jako trenér pak ve dvojici s Janem Nelibou dosáhl s Kladnem na bronzové medaile, jako hlavní trenér s ním v roce 2001 dokázal postoupit do extraligy a několikrát také do play off. Po vážných zdravotních problémech způsobených mozkovou příhodou ze dne 31.12.2009 musel zanechat trénování. Po rekonvalescenci se však překvapivě dokázal do hokejového prostředí vrátit. V letech 2011- 2014 působil jako oficiální skaut klubu HC Kladno, současně pak vypomáhal trenérům u kladenských mládežnických mužstev. \n\nPřed sezonou 2016/2017 pak přijal nabídku od třetiligového HC Slaný, které nyní trénuje. \n\nLední hokej začal hrát v družstvu žáků již v roce 1963. Hráčem A mužstva v Kladně byl v letech 1974 - 1986, sehrál celkem 765 utkání a vstřelil 286 branek. Z toho v nejvyšší soutěži 417 zápasů a 126 branek. Je pětinásobným mistrem československé republiky a vítězem Poháru mistrů evropských zemí.\n\nPo skončení velmi úspěšné hráčské kariéry se vydal na práci trenérskou. V letech 1987 - 1990 trénoval kladenské mládežnické celky. Poté na dobu dvou let odešel trénovat do Japonska - Furukawa Denko. V roce 1992 se vrátil do Kladna a s Eduardem Novákem dokončil poslední československou sezonu.\n\nV následujících letech, tedy 1993/1994, 1994/1995 a 1995/1996, vedl s Janem Nelibou kladenský A-tým. Pod vedením této úspěšné trenérské dvojice vyhrálo Kladno základní část a v play off dosáhlo 3. místa, což je dosud nejlepší umístění Kladna v samostatné české nejvyšší hokejové soutěži.\n\nOd sezony 1997/98 do konce sezony 1999/2000 působil jako hlavní trenér v Kralupech nad Vltavou. V sezoně 2000/2001 v Berouně a poté v sezoně 2001/2002 v Ústí nad Labem.\n\nV roce 2002 se, po sestupu Kladna do 1. ligy, se stal trenérem A-týmu v Kladně.\n\nV sezóně 2002/2003 kladenský klub vyhrál 1. ligu a podařilo se mi postoupit zpět do extraligy.\nPo tomto úspěchu vedení klubu navázalo se Zdeňkem Müllerem dlouhodobou spolupráci. Kladenské mužstvo vedl v extraligových sezonách 2003/2004, 2004/2005, 2005/2006, 2006/2007, 2007/2008, 2008/2009 a 2009/2010 (se sezonou 2002/2003 (postup z 1.ligy) tedy celkem osm let v kuse). Pod jeho vedením se Kladno v první extraligové sezoně po roční pauze bez problémů vyhnulo záchranným bojům a skončilo na 9. místě. Od následující sezony se Kladno pod jeho vedením celkem 3x dostalo do play off (nejvyššího umístění dosáhlo v sezoně 2004/2005 - 6.místo) i přesto, že bylo hokejovými odborníky tipováno na záchranné boje. V těchto letech zářilo především výbornými přesilovkovými kombinacemi, a výbornou taktickou hrou.\n\nV paměti utkvěla především sezona 2007/2008. V té Kladno začalo velice špatně a bylo po 1. polovině soutěže poslední s vysokou ztrátou. To pochopitelně bral na sebe i Zdeněk Müller, na kterého začali pokřikovat fanoušci a v novinách se objevovali zprávy o tom, že jeho odvolání je na spadnutí. Stále se však nic nedělo a Zdeněk Müller, kterého mrzeli pokřiky fanoušků, nabídl vedení rezignaci. Ta ale nebyla panem Jaromírem Jágrem st. a tehdejším manažerem Otakarem Černým ml. přijata. Měl možnost pracovat déle a ukázalo se, že to byla dobrá volba. Mužstvo bylo ve 2. polovině soutěže nejlepší v lize, nasbíralo nejvíce bodů a z místa posledního se dostalo na místo osmé, v předkole zvládlo porazit Plzeň a prohrálo až čtvrtfinále s Českými Budějovicemi, tedy vítězem tehdejší základní části extraligy.\nV sezoně 2008/2009 ztratilo mužstvo, především díky velké marodce, v posledním kole možnost postupu do předkola play off a bojovalo ve skupině play out. Sezonu však bez problémů uhájilo. Byl připraven opustit po mnoha letech kladenskou kabinu, ale vedení ho přesvědčilo, aby pokračoval.\n\nV sezoně 2009/2010 propáslo mužstvo především 2/4 soutěže, bylo předposlední. Trenér Müller nabídl kladenskému vedení, tak jako před dvěma lety, svoji rezignaci. Ta nebyla opět přijata a Zdeňku Müllerovi byl dán prostor k tomu, aby vyvedl mužstvo z krize. To však nemohl realizovat, neboť 31. prosince 2009 prodělal mozkovou příhodu. Poslední utkání tak Zdeněk Müller v Kladně odkoučoval dne 26.12.2009, tehdy tým pod jeho vedením po úžasném výkonu porazil Liberec 6:3. Na tuto variantu nebyl v Kladně nikdo připraven. Zdeňka Müllera nakonec v Kladně nahradil Otakar Vejvoda starší; který byl v té době bez angažmá. Zdeněk Müller dlouhou dobu ležel ve vážném stavu v nemocnici Na Bulovce, později byl převezen do Kladna. Zde se jeho stav začal vyvíjet k lepšímu a dokázal se vrátit do běžného života.\n\nV závěru sezony 2010/2011 a pak v 1. polovině sezony 2011/2012 působil u mládežnických mužstev HC Kladno, zejména jako asistent Otakara Vejvody u juniorů HC Kladno.\n\nHokejové prostředí však neopustil, v letech 2011- 2014 působil jako oficiální skaut klubu HC Kladno, současně pak vypomáhal trenérům u kladenských mládežnických mužstev. Od ročníku 2014/15 pomáhal trenéru Otakaru Vejvodovi u staršího dorostu. \n\nOd sezony 2016/17 je trenérem HC Slaný.\n\nŽádný jiný kladenský trenér nebyl u mužstva tak dlouho, jako on - celkem zde u dospělého mužstva odkoučoval 12 sezon, z toho 8 sezon v jednom kuse. Po Vladimíru Růžičkovi (trenér Slavie Praha od roku 2000 do roku 2014) tak drží druhý nejvyšší počet, tedy osm, sezon u jednoho mužstva v kuse.\n\nCelkem pak odkoučoval 379 extraligových utkání v pozici, kdy byl psán jako hlavní trenér. Do těchto statistik však nejsou započteny sezony 1993/94, 94/95 a 95/96, kdy Müller vedl Kladno společně s Janem Nelibou, ale u mužstva měli shodné pravomoci, i když byl jako první trenér zapisován Jan Neliba. Tehdy společně odkoučovali dalších zhruba 153 extraligových utkání. I tato utkání je tedy nutné připsat do statistik Zdeňka Müllera, který tak v extralize odkoučoval podle neoficiálních statistik 523 utkání v nejvyšší soutěži z jiné pozice, než je pozice asistenta trenéra. Všechna tato utkání odkoučoval ve svém rodném Kladně.\n\n\n\n"}
{"id": "274893", "url": "https://cs.wikipedia.org/wiki?curid=274893", "title": "Turistická značená trasa 6624", "text": "Turistická značená trasa 6624\n\nTuristická značená trasa 6624 je žlutá značka Klubu českých turistů určená pro pěší turistiku vedená v okolí Plzně.\n\nTrasa začíná v městské části Doubravka, směřuje severozápadně přes Berounku do oblasti Boleveckých rybníků a dále na Krkavec, kde se stáčí k jihu k jihozápadu a prochází přes vesnice v okrese Plzeň-sever. U Vejprnic mění trasa směr k jihovýchodu a prochází po levém břehu Radbuzy a vodní nádrže České Údolí. Pokračuje okolo toku Úhlavy, aby po překonání dálnice D5 vstoupila do lesů na svahu Radyně, stočila se k severu a skončila v centru Starého Plzence.\n\n"}
{"id": "274897", "url": "https://cs.wikipedia.org/wiki?curid=274897", "title": "Klaudie Medicejská", "text": "Klaudie Medicejská\n\nKlaudie Medicejská (4. června 1604 Florencie – 25. prosince 1648 Innsbruck) byla princezna toskánská, sňatkem rakouská arcivévodkyně a hraběnka tyrolská.\n\nByla nejmladší z devíti dětí toskánského velkovévody Ferdinanda I. a jeho manželky, lotrinské princezny Kristiny. Ač měla osm starších sourozenců, pouze ona a nejstarší bratr Cosimo se dočkali potomků.\n\nKlaudie byla poprvé provdaná za vévodu z Urbina. Svatba se konala v r. 1621, kdy bylo Klaudii sedmnáct a v devatenácti letech se stala vdovou.\n\nRoku 1626 se provdala znovu. V manželství s Habsburkem Leopoldem porodila Klaudie pět dětí během šesti let. Na Klaudiin popud nechal Leopold v Innsbrucku postavit první dvorní divadlo a operu, které bylo dokončeno roku 1630. V roce 1632 se stala znovu vdovou a zároveň s bratrem zesnulého manžela i regentkou. Spravovala zemi až do plnoletosti nejstaršího syna Ferdinanda Karla.\n\nKlaudiina vláda probíhala v mírně absolutistickém duchu, kterou podporoval její dvorní kancléř, doktor Wilhelm Biener.\nV roce 1635 postihla hrabství morová nákaza, kterou do země zavlekli císařští vojáci, putující zemí ze Španělska a z Itálie v dobách třicetileté války, která po dobu regentství ohrožovala Tyrolsko boji jak na severní, tak na západní hranici hrabství a z části i v Předních Rakousich. Z tohoto důvodu nechala Klaudie vylepšit pohraniční pevnosti na severu země a v průsmyku u Scharmitzu rovněž nechala vybudovat mohutné údolní opevnění, existující do roku 1805 a pojmenovanou na Klaudiinu počest \"Porta Claudia\". V roce 1639, po dobytí části území v Předních Rakousích Francouzi, spojila své síly v podobě vojenského spolku se španělským králem Filipem IV. a s císařem Ferdinandem III.\n\nDůležitým krokem byla reforma zeměbrany spojená s větším vynaložením finančních prostředků, které Klaudie získala z daní zemských sněmů. Tyto daně byly také důvodem sporu mezi Tyrolskem a biskupstvím v Brixenu a Tridentu.\n\nPo Leopoldově smrti Klaudie pokračovala na dostavbě jezuitského kostela, který roku 1640 prozatímně dokončila a v němž byla po své smrti roku 1648 pohřbena.\n\nZ prvního manželství se narodila jedna dcera:\nPotomci z druhého manželství s Leopoldem V.:\n\n"}
{"id": "274904", "url": "https://cs.wikipedia.org/wiki?curid=274904", "title": "Leopold II. Habsburský", "text": "Leopold II. Habsburský\n\nLeopold II. Habsburský (1328 – 10. srpna 1344) byl druhý syn rakouského, štýrského a korutanského vévody Oty Veselého a Alžběty z rodu Wittelsbachů.\n\nOta Habsburský byl posledním z mnoha synů římského krále Albrechta I. a Alžběty Goricko-Tyrolské. Roku 1325 se oženil s Alžbětou a z tohoto manželství se narodili dva synové – Fridrich II. (* 1327) a Leopold II. Alžběta předčasně zemřela již v roce 1330. Ota se znovu oženil s mladinkou Annou Lucemburskou, ale manželství bylo bezdětné. Anna zemřela roku 1338 a Ota ji přežil o pouhý rok.\n\nLeopoldovi bylo v době otcovy smrti pouhých jedenáct let. Poručníkem obou sirotků se stal strýc Albrecht Chromý. Oba chlapci byli následníky vévodského trůnu ihned po strýci, kterému se narodil vytoužený syn po mnohaletém manželství až v listopadu 1339. Možná tento faktor přispěl k nečekané Leopoldově smrti v šestnácti letech. Současníci mluvili o jedu. Chlapec byl pohřben stejně jako oba rodiče a bratr v cisterciáckém klášteře Neuberg ve Štýrsku.\n\n"}
{"id": "274911", "url": "https://cs.wikipedia.org/wiki?curid=274911", "title": "Vozovna Královo Pole", "text": "Vozovna Královo Pole\n\nVozovna Královo Pole byla jednou z brněnských tramvajových vozoven. V provozu byla mezi lety 1900 a 1953. Poté byla přestavěna na měnírnu elektrického proudu a v této podobě funguje dodnes.\n\nByť vozovna pro koňku nestála na stejném místě jako nynější stavba, lze v tomto případě hovořit o přímé předchůdkyni vozovny pro elektrickou tramvaj. Královopolská vozovna byla nejstarším objektem tohoto druhu v Brně. Brněnská koňka byla zprovozněna 17. srpna 1869 v úseku Kiosk (dnešní Moravské náměstí) – Kartouzy (Královo Pole). Konečná zastávka byla umístěna před hostincem Semilasso, na jehož dvoře byla umístěna vozovna. Jednalo se o dřevěné stavby potřebné pro provoz koněspřežné dráhy (kůlny pro vozy, stáje pro koně, sklad krmiva). Provoz koňky byl přerušen na podzim 1874, takže i královopolská vozovna v této době přestala fungovat.\n\nDruhý pokus zavést v Brně veřejnou dopravu formou koněspřežné tramvaje byl zahájen roku 1876. Provozovatel Bernhard Kollmann využil obou vozoven na jediné zprovozněné trati Pisárky – Královo Pole, takže i ta královopolská byla využita. Provoz koňky (a tím i obou vozoven) byl definitivně ukončen v roce 1880.\n\nProtože brněnská parní tramvaj využívala pouze jedinou vozovnu (v Pisárkách), bylo pro zahájení provozu elektrické tramvaje nutné postavit druhý objekt. Vybráno bylo místo v Ugartově nedaleko hostince Semilasso. Nová vozovna byla zprovozněna v roce 1900. Jednalo se o malou stavbu o čtyřech neprůjezdných kolejích, jejíž kapacita byla oproti pisárecké téměř zanedbatelná.\n\nV roce 1924 došlo k úpravě kolejiště před budovou a k vybudování smyčky.\n\nProtože pro nově dodané soupravy již královopolská vozovna nedostačovala, bylo na začátku 50. let 20. století rozhodnuto o stavbě nové, moderní a kapacitní vozovny v katastru Medlánek. Protože kapacita královopolské vozovny byla vzhledem k tehdejšímu vozovému parku téměř zanedbatelná, byla zrušena těsně po zahájení stavby nového areálu. Poslední tramvaje ji využily v roce 1953, v roce 1954 byla přestavěna na měnírnu a tuto funkci bývalá vozovna vykonává dodnes. Kolejiště se smyčkou bylo již roku 1953 zrušeno a brzy na jeho místě vyrostly obytné domy.\n"}
{"id": "274915", "url": "https://cs.wikipedia.org/wiki?curid=274915", "title": "Iešige Tokugawa", "text": "Iešige Tokugawa\n\nIešige Tokugawa (: 徳川 家重, \"Tokugawa Iešige\"; 28. ledna 1712 - 13. července 1761) byl devátým šógunem Tokugawské dynastie, který vládl od roku 1745 do svého odstoupení v roce 1760. Byl synem Jošimunea Tokugawy, vnukem Micusady Tokugawy, pravnukem Jorinobua Tokugawy a prapravnukem Iejasua Tokugawy.\n\nByl prvním synem Jošimunea Tokugawy a jeho matka byla dcerou Tadanao Okubo, známá jako Osuma no kata. Jeho dětské jméno bylo Nagatomi-maru. Ceremoniál dospělosti \"genpuku\" podstoupil v roce 1725. Jeho první manželka, Nami-no-mija, byla dcerou prince Fušimi-no-mija Kuninaga (伏見宮 邦永親王). Jeho druhá manželka, Okó, byla dcerou jednoho z dvořanů, který následoval jeho první manželku z Císařského dvora na dvůr šóguna do Eda. Tato druhá manželka, známá svou přátelskou povahou, byla matkou Iehara, který se stal dědicem Iešigea. \n\nV \"Enkjó\" 2 se Iešige stal šógunem. \n\nIešige trpěl chronickou chorobou dýchání a několika řečovými defekty. Jošimuneův výběr Iešigea za svého dědice vyvolal velké neshody v šógunátu kvůli jeho mladším bratrům Munetaku Tokugawovi a Munetadu Tokugawovi, kteří se zdáli mnohem vhodnějšími kandidáty. Jošimune trval na svém rozhodnutí v souladu s konfuciálním principem primogenitury; Iešige pokračoval v úloze formální hlavy šógunátu. Jošimune řídil státní záležitosti i po svém oficiálním odchodu do ústraní v roce 1745. Jeho pozornost měla za cíl ujistit se, že Iešige je ve svém úřadě v bezpečí. Iešige zůstal šógunem až do roku 1760.\n\nIešige se nezajímal o vládní záležitosti a nechal všechny rozhodnutí na svém komorníkovi Tadamicu Ooka (1709-1760). Oficiálně se vzdal úřadu šóguna v roce 1760, přijal titul \"Ógošo\" a jmenoval svého prvního syna Ieharu Tokugawa za 10. šóguna. Zemřel následující rok.\n\nIešigeho druhý syn, Šigejoši Tokugawa, se stal zakladatelem klanu Šimizu Tokugawa, který spolu s Tajasu a Hitocubaši (založenými mladšími bratry Iešigea) se stali \"gosankjó\", třemi vedlejšími větvemi klanu Tokugawa, ze kterých mohli být v budoucnosti vybráni šóguni, pokud by vymřela hlavní linie. Připojili se k existujícím třem vedlejším větvím \"gosanke\", v kterých se narodil i otec Iešigea, Jošimune.\n\nIešigeho vláda, pronásledovaná přírodními katastrofami, korupcí, obdobími hladu, nouzí obchodníků a jeho neohrabaností v řešení těchto problémů, byla velmi slabá.\nIešigeho posmrtný titul byl \"Džunšin-in\" a jeho hrob byl v mauzoleu rodiny Tokugawa v Zódžó-dži v okrese Šiba v Edě. Jeho pozůstatky byli exhumované a podrobené vědeckému zkoumání v letech 1958-1960. Bylo zjištěné, že jeho zuby byly zahnuté a zdeformované, v souladu s historickými záznamy byla jeho řeč defektní a jeho krevní skupina byla typu A.\n\nRoky, v kterých byl Iešige šógunem, jsou specificky identifikovány více než jedním názvem éry nebo \"nengó\".\n\n"}
{"id": "274916", "url": "https://cs.wikipedia.org/wiki?curid=274916", "title": "Veněra 6", "text": "Veněra 6\n\nVeněra 6 (rusky: Венера-6) byla sonda ze sovětského programu Veněra na výzkum Venuše, vyslaná ze Země v roce 1969.\n\nSonda byla velmi podobná své starší \"sestře\" Veněra 4, ačkoliv byla trochu silnější (štít). Její hmotnost byla 1128 kg a přistávací pouzdro 405 kg.\n\nVeněra 6 nesla mimo jiné medailón se znakem SSSR a basreliéf s V.I. Leninem na noční straně Venuše.\n\nPo startu z kosmodromu Bajkonur se dostala na oběžnou (parkovací) dráhu kolem Země. S pomocí posledního stupně nosné rakety Molnija byla odtud navedena na meziplanetární dráhu. Dne 16. března 1969 bylo nutné provést korekci rychlosti letu (zvýšena o 37,4 metrů/sec), protože jinak by Venuši minula o 150 000 km. Orientace byla provedena podle Síria a Slunce.\n\nPo příletu k Venuši se 17.5.1969 dostala do atmosféry planety zhruba 300 km od místa, kde tak učinila předchozí Veněra 5. Zde se od sondy odpoutala 405 kg těžká kapsle, obsahující vědecké přístroje a instrumenty. Úspěšně vracela informace o atmosféře planety po 51 minut, dokud ji ve výšce 11 km nerozdrtil atmosférický tlak 2,7 MPa. Teplota byla v tu dobu 320 stupňů.\n\nInformace z tří sond (Veněra 4, Veněra 5 a Veněra 6) pomohly sovětským vědcům připravit následující sondu Veněra 7 tak, že se mohla stát první kosmickou sondou, která přistála na jiné planetě.\n\n"}
{"id": "274917", "url": "https://cs.wikipedia.org/wiki?curid=274917", "title": "Avenue Q", "text": "Avenue Q\n\nAvenue Q je broadwayský muzikál sestavený z kombinace loutek typu muppet a živých herců.\n\nAVENUE Q je příběh Princetona, čerstvého vysokoškolského absolventa, který přišel do New Yorku s velkými sny a malým kontem. Brzy objeví, že jediná ulice v jeho cenové relaci je Ulice Q; a sousedství mu připadá příjemné. Žije zde Brian, nepracující komik, jeho snoubenka a terapeutka japonka Christmas Eve; homosexuál Nicky, dobrosrdečný lenoch, jeho spolubydlící Rod, republikánský investiční bankéř, který se nakonec ukáže také jako homosexuál, dále internetový závislák Trekkie Monster a velmi milá asistentka vychovatelky ve školce – Kate Monster. A samozřejmě superintendant Ulice Q Gary Coleman. Společně, Princeton a jeho noví přátelé, usilují o práci, rande a svůj neustále unikající smysl života.\n\n\n\n"}
{"id": "274921", "url": "https://cs.wikipedia.org/wiki?curid=274921", "title": "Leopold IV. Habsburský", "text": "Leopold IV. Habsburský\n\nLeopold IV. Habsburský (1371 – 3. června 1411 Vídeň) byl rakouský vévoda a tyrolský hrabětem.\n\nByl druhým ze čtyř synů Leopolda III. Habsburského a Viridis, dcery milánských Viscontiů. Roku 1391 se ujal správy v Předních zemích (území ve Švábsku, Alsasku a Vorarlbersku) a o pět let později, na základě Hollenburské úmluvy získal správu nad územím na západ od Arlbergu a roční příjem 6000 zlatých. V roce 1396 se se starším bratrem Vilémem dohodl na rozdělení správy v habsburských zemích, přičemž majetek a dědictví zůstane nerozdělené. Leopold získal ještě vládu v Tyrolském hrabství. Zavázal se také, že se ujme nejmladšího z bratrů, Fridricha. Dohoda mezi bratry byla několikrát prodloužena. Roku 1404 Leopold přesídlil do Štýrského Hradce a ujal se správy ve Štýrsku. Území za Arlbergem spravoval opět také Vilém.\n\nRoku 1406 Vilém zemřel. Leopold, jakožto jeden z poručníků Albrechta, syna svého bratrance, se ujal správy v Rakousku. Mladší bratr Arnošt získal pod správu Štýrsko. Přesto mezi oběma bratry vznikaly neustálé spory, které roku 1408 vyústily v dolno-rakouskou občanskou válku. Po zásahu císaře Zikmunda a rakouských stavů roku 1409, bylo dohodnuto, že poručnická vláda obou bratří nad tehdy čtrnáctiletým Albrechtem bude trvat do roku 1411. Jelikož ani jeden z bratrů s určenou dobou poručnictví nesouhlasil, byly rakouské stavy nuceny odvést Albrechta do Eggenburgu, kde byl prohlášen plnoletým. Příštího dne Leopold zemřel. Jeho ostatky byly uloženy ve vídeňské katedrále sv. Štěpána.\n\nJako manžel burgundské princezny upínal Leopold svůj zájem převážně na západ. Své panství posílil spojením se z churským biskupem Hartmannem a tridentským biskupem Jiřím z Lichtenštejna-Kastelkornu. O proti svým bratrům stál na straně protipapeže Klementa VII. a po jeho smrti na staně Benedikta XIII., a to až do koncilu v Pise roku 1409. Taktéž byl ve spolku s římskoněmeckým králem Ruprechtem Falckým, se kterým dohodl sňatek mezi jeho bratrem Fridrichem a Ruprechtovou dcerou Alžbětou. V pozdějších letech své vlády se soustředil na državy v Rakousku. V roce 1406 vydal v Tyrolsku spolu s Fridrichem zemský řád a v následujícím roce uzavřel v Rakousku ve spolupráci se stavy zemský mír.\n\nDne 15. srpna 1393 se tehdy dvaadvacetiletý Leopold v Dijonu oženil s patnáctiletou Kateřinou, dcerou burgundského hraběte Filipa Statečného a Markéty Flanderské. Manželství trvalo celých osmnáct let, až do Leopoldovy smrti. Zůstalo bez potomků. Oba manželé byli svými současníky popisováni jako mimořádné obtloustlý pár a Leopoldovi byla jeho tloušťka pravděpodobně osudná.\n\n\n"}
{"id": "274948", "url": "https://cs.wikipedia.org/wiki?curid=274948", "title": "Valkounský dům", "text": "Valkounský dům\n\nValkounský dům je měšťanský dům v Praze na Malé Straně na adrese Nerudova 211/14.\n\nPůvodně gotický dům byl výrazně renesančně a nakonec barokně přestavěn. Jeho význam spočívá mj. v tom, že jej vlastnil a také přestavěl Jan Blažej Santini-Aichel, který jej koupil roku 1705 za 3000 zlatých a až do své smrti roku 1723 jej obýval. Roku 1727 dům prodala Santiniho vdova za 4580 zlatých. Santini dům přestavěl zřejmě krátce po jeho zakoupení.\n\nAž do konce 18. století vlastnili dům významní malostranští zlatníci. Na počátku 19. století zde byla pekárna. V současné době slouží dům jako hotel Santini Residence.\n\nDům, situovaný na hluboké, ne zcela pravidelné parcele se skládá z přední trojpatrové obytné budovy a zadního dvorku obestavěného dalšími budovami. Levou část přízemí zaujímá dnes předělený průjezd.\n\nPravidelně komponované průčelí do Nerudovy ulice je čtyřosé. Parter prolamuje dvojice shodně plošně utvářených portálů vjezdu a obchodního výkladce. Okna prvního patra jsou zdůrazněna nadokenními římsami segmentově či kýlovitě projmutými v rytmu ABBA. Průčelí vrcholí rozeklaným štítem do něhož je vsazen mohutný vikýř s oválným okulem. Po jeho stranách je na soklech navíc umístěna dvojice ozdobných váz.\n\nPrůčelí je bohatě dekorováno pozdně barokním štukem z doby kolem roku 1740. Tato výzdoba se soustředí především na bohaté rámování oken tvořené kromě šambrán a zmíněných říms ještě suprafenestrami a čabrakovými podokeními poli. V ose fasády je nad okny druhého patra umístěna oválná štuková kartuš rámující malbu Panny Marie se Svatou trojicí.\n\nNení přitom zcela jasné, které části fasády mohou pocházet již ze Santiniho přestavby.\n\n"}
{"id": "274952", "url": "https://cs.wikipedia.org/wiki?curid=274952", "title": "Peter Hansen", "text": "Peter Hansen\n\nPeter Adolf Caesar Hansen (30. listopadu 1896 - 23. května 1967) byl veterán první světové války a důstojník Waffen-SS v hodnosti SS-Brigadeführer \"und Generalmajor der Waffen-SS\" za druhé světové války. Všeobecně je považován za zakladatele polního dělostřelectva Waffen-SS.\n\nNarodil se 30. listopadu roku 1896 v chilském Santiagu jako syn ředitele muniční továrny. Poté co jeho otec zemřel v roce 1901, tak se zbytek Hansenovi rodiny vrátil do Německa, kde dokončil své vzdělání v Drážďanech, zde maturoval v roce 1914.\n\nPoté, co dokončil střední školu, vstoupil 1. září 1914 do německé armády a byl přiřazen ke 48. saskému pluku polního dělostřelectva (\"Königlich Sachsens Feld-Artillerie Regiment Nr. 48\"), u kterého zůstává až do konce 1. světové války. U této jednotky byl v létě roku 1916 povýšen do hodnosti \"Leutnant\" (poručík) a byl jmenován velitelem dělostřelecké baterie.\n\nS plukem se zúčastnil mnoha bojových akcí ve Francii a posléze i v Rusku. U své jednotky působil později také jako zpravodajský důstojník a pobočník velitele praporu. Ke konci války byl těžce raněn a během léčení je nakažen břišním tyfem, ze kterého se nakonec vyléčil.\n\nBěhem války získal několik vyznamenání včetně obou dvou tříd pruského železného kříže a dělostřelectvo se mu tak stalo osudným v jeho vojenské kariéře.\n\nPo skončení první světové války se mu vyhnulo propuštění z armády, které přišlo s nucenou demobilizací a později sloužil u oblastního velení „Sever“ jako náčelník operací pro vojenskou přepravu. Mezi roky 1919 a 1920 byla německá armáda zreorganizována a přetvořena na Reichswehr, s čímž byl současně povýšen do hodnosti \"Oberleutnant\" (nadporučík) a odvelen do štábu pozdějšího generálplukovníka Wehrmachtu, majora Wernera von Fritsche, který tehdy sloužil jako poradce na ministerstvu obrany. Zde zastával nejprve funkci zpravodajského důstojníka a později pobočníka pro štábního důstojníka horských jednotek.\n\nDále zde sloužil jako pobočník proviantního důstojníka a nedlouho na to byl jmenován styčným důstojníkem u kontrolní komise, která měla na starosti kontrolu jednotek v rámci Baltských států. Z této funkce byl poté odvelen k saskému ministerstvu války, kde sloužil jako pobočník.\n\nZa nedlouho na to však odešel z armády a začal se živit jako tkadlec a přadlák. Stává se tak soběstačným podnikatelem a postupně si otevírá vlastní dílny v Görlitzu, Výmaru a Erfurtu.\n\nV dubnu roku 1933 se rozhodl vstoupit do NSDAP a zároveň s tím i do SS, kde byl přiřazen ke vrchnímu úseku SS \"Střed\" (\"SS-Oberabschnitt Mitte\"). Zde jeho kariéra stoupala a již v lednu roku 1935 byl povýšen do hodnosti SS-Untersturmführer (poručík).\n\nAvšak 15. srpna téhož roku z SS vystoupil a vrátil se zpět do armády, kde mu byla udělena hodnost \"Hauptmann\" (kapitán) a byl jmenován velitelem dělostřelecké baterie v sasko-anhaltském Naumburgu a poté i v Míšni a Lipsku.\n\nV Lipsku nakonec zůstal a v roce 1937 byl převelen ke tamějšímu 50. dělostřeleckému pluku (\"Artillerie-Regiment Nr. 50\"), kde se stal velitelem jejího těžkého dělostřeleckého oddílu. K 1. lednu byl povýšen do hodnosti majora byl jmenován velitelem II. praporu téhož pluku.\n\nDne 1. června téhož roku však ale armádu opustil a vstoupil zpět k SS v hodnosti SS-Obersturmbannführera (podplukovník). Zde byl zařazen k nově vznikajícím \"SS-Verfügungstruppe\", kde velel nově vzniklému dělostřeleckému pluku SS, se kterým se v září téhož roku účastní útoku na Polsko.\n\nVelel pluku, který se později stal součástí 2. tankové divize SS „Das Reich“ až do 14. srpna roku 1941, kdy jej ve velení nahradil SS-Standartenführer Dr. Günther Merk. Hansen byl již v hodnosti SS-Oberführer (starší plukovník SS) odvelen na SS-Führungshauptamt, kde měl na starosti úřadovnu zabývající se poddůstojníky a mužstvem.\n\nPoté se stal inspektorem polního dělostřelectva Waffen-SS a vedoucím důstojnického výcviku a to až do 25. února roku 1943. Během této doby byl povýšen 30. ledna roku 1942 do hodnosti SS-Brigadeführer \"und Generalmajor der Waffen-SS\".\n\nDne 25. února 1943 byl odvelen zpět na východní frontu, kde byl pověřen zformováním lotyšské dobrovolnické legie SS (\"Lettische SS-Freiwilligen Legion\"), která byla zanedlouho povýšena na 15. lotyšskou granátnickou divizi SS a on se stal jejím prvním velitelem. Ve velení však zůstal pouze do začátku května roku 1943, kdy jej vystřídal SS-Gruppenführer Carl Graf von Pückler-Burghauss.\n\nPoté byl odvelen zpět na SS-Führungshauptamt, kde velel důstojnickému výcviku pouze do začátku srpna 1943, kdy byl odvelen ke IV. tankovému sboru SS pod velením SS-Obergruppenführera Alfreda Wünnenberga, kde sloužil jako velitel dělostřelectva sboru. U IV. tankového sboru SS zůstal krátce pouze do září téhož roku, kdy byl kvůli onemocnění odvelen. Od října do prosince byl hospitalizován ve vojenské nemocnici.\n\nPo svém zotavení v prosinci byl odvelen do Itálie, kde byl jmenován velitelem \"Milizia Armata Polizei\", která byla později přeměněna na 29. italskou gránátnickou divizi SS. Z jejího velení odešel ke konci ledna roku 1944, kdy ho nahradil ve velení SS-Brigadeführer Gustav Lombard.\n\nJeho novou velitelskou funkcí se stal velitel dělostřelectva sboru u VII. tankového sboru SS pod velením SS-Obergruppenführera Matthiase Kleinheisterkampa. Zde zůstal až do poloviny května téhož roku, kdy jej ve velení dělostřelectva sboru vystřídal SS-Brigadeführer Kurt Brasack.\n\nPo vystřídání v květnu byl na krátký čas přesunut do zálohy Waffen-SS než byl 10. července 1944 jmenován opět velitelem dělostřelectva a to tentokrát u III. tankového sboru SS pod velením SS-Obergruppenführera Felixe Steinera. V listopadu byl ale opět převelen a to tentokrát ke I. tankovému sboru SS pod velením SS-Obergruppenführera Hermann Priesse. Zde nahradil jiného zkušeného velitele dělostřelectva u Waffen-SS a to SS-Brigadeführera Waltera Staudingera, který byl převelen na funkci velitele dělostřelectva ke 6. tankové armádě SS.\n\nJeho poslední funkcí byl náčelník štábu u XVIII. armádního sboru SS pod velením SS-Obergruppenführera Georga Kepplera. V této funkci zůstal až téměř do konce dubna roku 1945, kdy opět onemocněl a v jeho funkci jej nahradil armádní podplukovník Kurt Gerber.\n\nV květnu 1945 byl zajat francouzskými jednotkami a umístěn ve vojenské nemocnici na léčení. Po svém zotavení se vrátil do oblasti Dolního Rýna, kde žil ve Viersenu. Po válce se snažil být v kontaktu s lotyšskými vojáky, kteří sloužili pod jeho velením na východní frontě. U lotyšských vojáků byl velice oblíbený, protože nepatřil mezi politicky naočkované důstojníky a uměl vyslechnout přání lotyšských vojáků a pochopil, že bez dobrého výcviku budou snadným cílem pro nepřátelské jednotky, čímž jim zajistil kvalitní výcvik i vybavení. Jeho slabé politické cítění mu tehdy bylo několikrát vyčteno samotným říšským vůdcem SS Heinrichem Himmlerem.\n\nZemřel dne 23. května roku 1967 ve věku 71 let v Viersenu v oblasti Dolního Rýna.\n\n\n\n"}
{"id": "274963", "url": "https://cs.wikipedia.org/wiki?curid=274963", "title": "Grand Prix Itálie 1956", "text": "Grand Prix Itálie 1956\n\nGrand Prix Itálie ( XXVII Gran Premio d'Italia ) byla 8. závodem sezóny 1956, který se konal 3. září 1956 na okruhu Autodromo Nazionale Monza. Závod se jel i jako XVI Grand Prix d'Europe. Do Grand Prix Itálie vstupoval s největšími nadějemi na titul Juan Manuel Fangio, který měl náskok 8 bodů před Peterem Collinsem a Jeanem Behrou (oba 22 bodů). Fangiovi stačilo k zisku získat druhé místo a tím 6 bodů (započítávalo se pět nejlepších výsledků a tak by se mu škrtalo jedno třetí místo což jsou čtyři body, celkově by tak mel 32 bodů), za nejrychlejší kolo. Jean Behra potřeboval zvítězit a zajet nejrychlejší kolo a doufat že Fangio nebude bodovat. Peter Collins potřeboval zvítězit a za předpokladu, že by Fangio nebodoval by došlo k rovnosti bodů s Fangiem, Collins by ovšem disponoval jedním vítězstvím navíc.\n\nNejvětší pozornost se soustředila na souboj značek Ferrari a Maserati. Scuderia Ferrari nastoupila v silné sestavě šesti továrních vozů Ferrari D50s Fangiem, Collinsem, Castellottim, Mussem, de Portagem a von Tripsem, který ale v tréninku havaroval. Naproti tomu Maserati mělo na startu početní převahu, kromě 5 továrních Maserati 250F, startovalo dalších 7 soukromých vozů. Ale jediný Jean Behra měl teoretickou šanci na zisk titulu. Do závodu se zapojil i britský Connaught se třemi vozy a po vynechání Grand Prix Německa se vrátil i Vanwall. Dále startovní rošt doplňovaly i francouzské vozy Gordini.\n\nNejlépe odstartoval Castellotti a Musso, ale jejich bláznivá jízda se brzo projevila na pneumatikách, a tak museli oba poměrně krátce po startu do boxu pro nové pneumatiky. Fangio, Moss, Collins a de Portago tvořili druhou skupinku, která se po zajetí Castellottiho a Mussa do boxu, dostala do vedení závodu. Jako první se z této skupiny stáhl Collins, který tak jako jeho kolegové z týmu Ferrari, měl potíže s pneumatikami. Ferrari do závodu nastoupilo s pneumatikami Englebert, které již v loňské Grand Prix nedokázali snést nápor klopených zatáček na trati v Monze. A jak se ukázalo tak i v tomto závodě dokázali tým Ferrari pořádně potrápit. Poté co musel do boxů pro nové pneumatiky Collins, havaroval právě kvůli pneumatikám de Portago a o pár kol později potkal stejný osud i Castellottiho. Před polovinou závodu zajel do boxů Fangio se zlomeným řízením, oprava ale trvala dlouho a jakmile byl vůz znovu připraven dostal přednost Castellotti a Fangio jen nečinně seděl v boxech. V závodě mezitím vedl Moss před Schellem, Mussem a Collinsem. Luigi Musso setrval na trati poměrně dlouho a vypracoval se až na druhé místo, poté co Schell zajel dotankovat palivo. O pár kol později zajel ke svým mechanikům i Musso, a všichni předpokládali, že přenechá vůz Fangiovi, o to větší překvapení bylo, když Musso zůstal ve voze a v závodě pokračoval. Tato taktika mu vynesla třetí místo a když Schell ze závodu definitivně odstoupil byl znovu na druhé pozici.\n\nPo odstoupení Jeana Behri byl ve hře o titul již jen na třetím místě jedoucí Collins, který ale při zastávce v boxech předal svůj vůz Fangiovi. Byla to jen taktická hra Ferrari, Collins jezdil na třetím místě, což mu na titul nestačilo a Fangio dovezl se štěstím vůz na druhém místě což znamenalo další tři body, které se mu ale škrtaly, protože se do šampionátu započítávalo pouze pět nejlepších výsledků. Fangio tak získal titul se stejným počtem bodů s jakým do Grand Prix Itálie nastupoval. Naopak Collins přišel o druhé místo v celkovém pořadí, protože místo 6 bodů, které by získal za druhé místo, získal pouhé tři body, právě proto, že poskytl vůz Fangiovi.\n\nVše nasvědčovalo tom, že pro vítězství si dojede již potřetí Moss, ale pět kol před cílem mu došlo palivo a zdálo se, že odstoupí. Vše zachránil jeho týmový kolega z Maserati Luigi Piotti, který zpomalil a zezadu najel do Mossova vozu a dotlačil ho k mechanikům. Moss sice ztratil vedení ve prospěch Mussa, ten ale dvě kola před koncem závodu odstoupil a tak se do čela znovu vrátil Moss, který nakonec i zvítězil.\n\n\n Stirling Moss - Maserati- 2:45.5\n\n Juan Manuel Fangio - Ferrari- 2'42.6\n\n\n"}
{"id": "274976", "url": "https://cs.wikipedia.org/wiki?curid=274976", "title": "Kapitulní děkanství", "text": "Kapitulní děkanství\n\nKapitulních děkanství tj. sídla kapitulního děkana je více:\n\na další…\n"}
{"id": "274977", "url": "https://cs.wikipedia.org/wiki?curid=274977", "title": "Kapitulní děkanství (Pražský hrad)", "text": "Kapitulní děkanství (Pražský hrad)\n\nKapitulní děkanství (čp. 37) je jedním z historických objektů tvořících celek Pražského hradu. Někdy je též nazýván Mladotův dům.\n\nPůvodně renesanční objekt kapitulního děkanství, obsahující v sobě též zbytky románských a gotických konstrukcí nechal v letech 1705–06 vrcholně barokně přestavět kapitulní děkan Adam Ignác Mladota ze Solopysk. Autorem projektu byl Jan Blažej Santini-Aichel.\n\nVznosná sedmiosá dvoupatrová budova je členěna poměrně plochým štukovým dekorem. Pouze rozměrná okna piana nobile jsou opatřena výrazným rámováním v němž se mj. uplatňují v rytmu ABBABBA řazené trojúhelně a segmentově projmuté nadokenní římsy. Střední část budovy vrcholí nízkým trojúhelným štítem, do něhož je vložen segment, v němž je v bohatě formovaných kartuších umístěna trojice znaků metropolitní kapituly, děkanství u sv. Apolináře a děkana Mladoty. Celá, zdánlivě prostá fasáda je řešena značně vynalézavým, invenčně bohatým způsobem typickým pro Santiniho architektonickou tvorbu.\n\nV interiéru se mj nachází v pravé části přízemí sál někdejší kapitulní knihovny s bohatou malířskou výzdobou z roku 1725 od Jana Ezechiele Vodňanského.\n\n"}
{"id": "274980", "url": "https://cs.wikipedia.org/wiki?curid=274980", "title": "Stavební památka", "text": "Stavební památka\n\nStavební památka je obecné označení stavby nebo jiné nemovitosti, která je významná pro svou historickou či uměleckou hodnotu a je proto prohlášena kulturní památkou.\n\nSoučasná česká památková legislativa termín „stavební památka“ nepoužívá. Jeho ekvivalentem je termín nemovitá kulturní památka.\n\nStavba může podléhat památkové ochraně ze tří důvodů: \nPochopitelně může dojít a v praxi také velmi často dochází ke kombinaci těchto důvodů.\n\nV různých zemích Evropy i celého světa se k historickým a uměleckým památkám přistupuje různým způsobem. V České republice jsou nemovité i movité kulturní památky chráněny podle památkového zákona jako kulturní památky, případně jako národní kulturní památky. Stavby také mohou být chráněny v rámci památkových rezervací či památkových zón.\n\nV některých státech, například v Rakousku nebo USA, prakticky neexistuje ochrana stavebních památek, respektive památkové ochraně podléhají pouze objekty ve státním majetku. Především v USA tak často dochází k poškozování či likvidaci i velmi významných stavebních památek v soukromém vlastnictví. \n\nVedle státem zaštiťované ochrany památek existují také formy nepřímé ochrany památek. Nejznámějším příkladem takové ochrany je Seznam světového kulturního dědictví UNESCO. Jinou formou nepřímé ochrany je činnost řady nevládních památkových organizací. Činnost těchto osvětových organizací je značně rozvinuta především v západní Evropě, například ve Velké Británii. \n"}
{"id": "274982", "url": "https://cs.wikipedia.org/wiki?curid=274982", "title": "František Serafínský Procházka", "text": "František Serafínský Procházka\n\nFrantišek Serafínský Procházka (15. ledna 1861, Náměšť na Hané – 28. ledna 1939, Praha) byl český redaktor, básník a spisovatel.\n\nV letech 1873–1881 vystudoval Slovanské gymnázium v Olomouci, poté vstoupil v Olomouci do kněžského semináře. Po dvou letech odešel do Prahy studovat filozofii, latinu, řečtinu a češtinu na Karlovu univerzitu. Po absolvování byl krátce učitelem na několika místech Prahy. Od roku 1891 pracoval ve Vilímkově nakladatelství jako redaktor \"Malého čtenáře\". Od roku 1900 řídil městskou knihovnu v Praze na Královských Vinohradech. Od roku 1901 se stal redaktorem České grafické unie a v letech 1913–1939 řídil časopis Zvon. Zapojil se do činnosti v řadě tehdejších kulturních organizací – Moravská beseda, Svatobor, Spolek Máj, Společnost literatury pro mládež, Masarykův lidovýchovný ústav v Praze. Stal se členem České akademie věd a umění.\n\nHlavní těžiště jeho velice rozmanité práce bylo věnováno tvorbě pro děti. Čeští skauti jej znají jako autora textu skautské hymny.\n\n\n\n\n\n"}
{"id": "274986", "url": "https://cs.wikipedia.org/wiki?curid=274986", "title": "Rozhledna Pancíř", "text": "Rozhledna Pancíř\n\nRozhledna na Pancíři byla první rozhledna postavená již v roce 1880. Jednalo se o dřevěnou konstrukci sbitou z několika trámů, kterou vybudovali členové Rakouského turistického klubu. Vydržela však jen několik let.\n\nSoučasnou chatu s rozhlednou nechal vybudovat Klub československých turistů v roce 1923 (slavnostní otevření proběhlo 28. září 1923). Autorem projektu byl architekt Janovský z Klatov, realizaci stavby zajistil stavitel Kuchler z Železné Rudy. Chata byla pojmenována po Jaroslavu Mattušovi, kterým byl propagátorem šumavské turistiky. Dnes je nazývána \"Horská chata Pancíř\".\n\n"}
{"id": "274987", "url": "https://cs.wikipedia.org/wiki?curid=274987", "title": "Sedlo (hora)", "text": "Sedlo (hora)\n\nNázev Sedlo nese více hor:\n\n"}
{"id": "274988", "url": "https://cs.wikipedia.org/wiki?curid=274988", "title": "Biskupské gymnázium Žďár nad Sázavou", "text": "Biskupské gymnázium Žďár nad Sázavou\n\nBiskupské gymnázium ve Žďáru nad Sázavou je katolické gymnázium poskytující všeobecné čtyřleté a osmileté gymnaziální vzdělání v duchu křesťanského humanismu. Součástí výuky je jedna hodina týdně povinného předmětu náboženství. Asi 260 žáků je rozděleno do 12 tříd. Škola je komplexně bezbariérová, maximálně vychází vstříc různě handicapované mládeži a dělá všechno pro její integraci.\n\nŠkola byla založena v roce 1993 biskupstvím brněnským, v září téhož roku pak byla zahájena výuka. V roce 1994 došlo ke změně zřizovatele, kterým se stalo Náboženské společenství Adolpha Kolpinga. Škola se dělí o budovu se SŠG Adolpha Kolpinga.\n\n"}
{"id": "274993", "url": "https://cs.wikipedia.org/wiki?curid=274993", "title": "Stimulace", "text": "Stimulace\n\nStimulace (z lat. \"stimulatio\", podněcování) je činnost, která podněcuje či povzbuzuje člověka nebo i jiný živý organizmus k nějaké reakci, chování, činnosti nebo práci zpravidla pozitivní povahy, a to pomocí stimulů (podnětů).\n\nStimuly mohou být různé povahy. V přírodních vědách, v psychologii, v medicíně či v biologii vůbec se rozlišují vnější stimuly (působící z vnějšího prostředí na organizmus) a vnitřní stimuly (působící zevnitř, z vlastních schopností organizmu).\n\nObojí stimulace se může kombinovat a vyvolávat nebo podporovat jedna druhou. Příkladem může být sexuální dráždění a vzrušování, často jako příprava kopulace, pohlavního styku (kohabitace) a rozmnožování.\n\n"}
{"id": "274996", "url": "https://cs.wikipedia.org/wiki?curid=274996", "title": "Náměšť", "text": "Náměšť\n\nNáměšť je částí názvu více českých sídel:\n\n"}
{"id": "274999", "url": "https://cs.wikipedia.org/wiki?curid=274999", "title": "Herman Hollerith", "text": "Herman Hollerith\n\nHerman Hollerith (29. února 1860 Buffalo, New York – 17. listopadu 1929 Washington, D.C.) byl americký statistik a vynálezce. Pro sčítání lidu USA v roce 1890 vynalezl počítací stroj, který používal děrné štítky (též zvané Hollerithovy štítky) a umožňoval tak hromadné zpracování dat. Děrné štítky předznamenaly elektronické počítače. Jím později založená firma byla jednou ze čtyř, jež dala v roce 1911 vzniknout firmě Computing Tabulating Recording Corporation (CTR), která se později přejmenovala na dodnes působící IBM.\n\nPocházel z chudé rodiny německých imigrantů do USA. Otec mu zemřel v jeho sedmi letech. Rodinu pak živila matka domácí výrobou klobouků. Získal stipendium, takže mohl jít na kvalitní střední školu \"New York City College\". Poté vystudoval na \"Columbia School of Mines,\" kde prokázal značné matematické nadání. V roce 1880 se stal statistikem amerického Úřadu pro sčítání lidu (\"US Census Bureau\"). Ten čelil obrovským potížím - vzhledem k nárůstu počtu obyvatel. Krachem se stalo zejména sčítání lidu v roce 1860. Zpracování výsledků trvalo úřadu sedm let. Hollerith tak hledal inovaci, jak získaná data zpracovat, na níž pracoval ještě i v době, kdy úřad opustil roku 1882 (ve prospěch učitelského postu na Massachusettském technologickém institutu). Oblíbená legenda praví, že k myšlence děrného štítku Holleritha inspiroval průvodčí ve vlaku, který kleštičkami štípal jízdenky. Inspirací však byl spíše nový typ tkalcovského stroje zvaný žakárový. Hollerith chytře zvolil štítky ve velikosti dolarových bankovek, neboť strojky na počítání bankovek již byly k dispozici. Děrovačka si zase pomohla technologií psacího stroje. Tabulátor otestoval na statistikách úmrtnosti v Baltimore, New Yorku a New Jersey. Vše fungovalo výborně a tak si přístroj nechal patentovat. S vynálezem pak vyhrál konkurz statistického úřadu. Zpracování dat ze ščítání v roce 1890 pak trvalo pouhé tři měsíce. Úspora z veřejných peněz činila pět milionů dolarů. Popis vynálezu v publikaci \"The Electric Tabulating System\" mu vynesl doktorát na Kolumbijské univerzitě a Zlatou medaili na Světové výstavě. Roku 1896 založil vlastní firmu Tabulating Machine Company. Svůj stroj vylepšoval, zvyšoval automatizaci a činil použitelným v nových oblastech - průlomovým bylo zejména to, když začal být využitelným v účetnictví. Jeden z Hollerithových bývalých zaměstnanců James Powers pak přístroj zdokonalil a zlevnil, takže Holleritha porazil v konkurzu na zpracování dat ze sčítání v roce 1910. To byla pro Holleritha rána, zejména psychická a osobní. Rozhodl se proto v roce 1911 firmu prodat. Nový vlastník provedl následně sérii fúzí, čímž vznikl obří konglomerát, v roce 1924 přejmenováný na International Business Machines (IBM). Roku 1939, deset let po Hollerithově smrti, začal konstruktér IBM Howard Hathaway Aiken na bázi Hollerithova děrnoštítkového tabulátoru konstruovat elektromagnetický počítač zvaný Automatic Sequence Controlled Calculator (ASCC).\n"}
{"id": "275000", "url": "https://cs.wikipedia.org/wiki?curid=275000", "title": "Janoušek", "text": "Janoušek\n\nJanoušek je příjmení, které náleží řadě známých osobností, mimo jiné:\n\n\n\n"}
{"id": "275001", "url": "https://cs.wikipedia.org/wiki?curid=275001", "title": "Nádir Šáh", "text": "Nádir Šáh\n\nZillulláh Hast Sultán bar Salatin-e Džahán Šáh-e Šáhhán Nádir, původně Nádirkulí Beg, později Tahmáspkulí Chán (22. listopadu 1688 Dastgerd – 19. června 1747 Fathábád) byl zakladatel dynastie Afšárovců v Persii (1736–1747) a zároveň jeden z největších dobyvatelů v perské historii. Jeho vojenské schopnosti mu vynesly označení perský Napoleon či druhý Alexandr Veliký, neboť na vrcholu moci ovládal území od Iráku a Ománu až po řeku Indus.\n\nBudoucí Nádir Šáh se narodil v chorásánském Dastgerdu na severovýchodě Íránu v rodině náležející k turkmenskému kmeni \"Kirklú\". Jeho otec byl zchudlý rolník, který zemřel dříve, než syn dosáhl dospělosti. Podle rozšířené legendy upadl mladý Nádir spolu s matkou do otroctví u Uzbeků, avšak podařilo mu uprchnout a získat útočiště u kmene Afšárů – zde se stal nejprve předákem mladistvých banditů a později za podpory kmenových náčelníků i vojenským vůdcem kmene.\n\nNádirova politická kariéra je nerozlučně spjata s vpádem afghánských vojsk Míra Mahmúda do centra perského státu a následnými zmatky, jež na téměř osm let paralyzovaly celou zemi. Nádirkulí Beg, jak se tehdy Nádir nazýval, byl po roce 1722 naverbován do armády Safíovce Tahmáspa II., právoplatného dědice říše, který sháněl na všech stranách velitele do boje proti nenáviděným Afgháncům. Vojensky obratný Nádir nepotřeboval mnoho času, aby se stal jednou z hlavních Tahmáspových opor, a v roce 1726 pro něj ovládl Mašhad – to byl počátek jeho rychlého vzestupu, který ho přivedl až na perský trůn.\n\nSituace v Persii byla ve dvacátých letech velmi nepřehledná. V hlavním městě Isfahánu vládl Afghánec Mír Mahmúd a po jeho zavraždění jeho bratranec Ašraf (1725–1730), provincie Fárs a Kermán opanoval samozvaný šáh Ahmad Maráší (1726–1728), příhraničních oblastí se zmocnili Rusové a Osmané. Jen část území na severu poslouchala Tahmáspa II., muže osobně nebojovného, v jehož službách zhruba pětatřicetiletý Nádir působil. Prvořadým úkolem pro Tahmáspovu vládu bylo i nadále především vyhnání Afghánců, jejichž náčelník Ašraf si stejně jako Ahmad Maráší nárokoval titul šáha. Nádirkulí Beg – tehdy již užívající jména Tahmáspkulí Chán – protivníky po menších šarvátkách rozhodně porazil na řece Mihmándústu a u Murčachurtu (1729), přičemž Ašraf zahynul následujícího roku na útěku v Sístánu. V prosinci 1729 byl Tahmásp II. slavnostně korunován v Isfahánu perským šáhem a stal se desátým safíovským vladařem od vzniku monarchie v 16. století; poměry ve státě se stabilizovaly.\n\nNádir po těchto úspěších povýšil na druhého muže v říši hned po šáhovi a v roce 1730 zahájil ofenzívu proti vnějším nepřátelům, kteří drželi některé kraje na severozápadě. Během velmi krátké doby byli Rusové vypuzeni z Ázerbájdžánu a Osmané z Hamadánu a Tabrízu, takže se zdálo, že i v této oblasti byl obnoven stav z doby před afghánským vpádem. Další vedení války proti Osmanům přenechal proto Nádir Tahmáspu II. a sám se soustředil na pacifikaci východu, jemuž dosud nevěnoval dostatek pozornosti. Málo schopný Tahmásp utržil v roce 1731 od Turků porážku, musel s nimi zahájit vyjednávání o míru a celý debakl vzbudil v Persii velkou nelibost. Nádir vzniklé situace využil k tomu, aby šáha zbavil vlády, dosadil na trůn jeho osmiměsíčního syna Abbáse III. a oficiálně zaujal pozici regenta. V roce 1732 se z někdejšího vojenského vůdce Afšárů stal de facto vládce Persie – chyběl mu jen odpovídající titul.\n\nV letech 1733–1736 vedl Nádir novou válku s Osmanskou říší, která měla tentokrát příznivý průběh, neboť se podařilo získat technickou pomoc ze strany Ruska. Mír podepsaný v Istanbulu v říjnu 1736 však již Persie uzavírala za úplně jiných vnitropolitických podmínek, než tomu bylo při vypuknutí konfliktu. Po značném váhání se Nádir odhodlal přijmout 8. března 1736 korunu šáhů a dal si v múganské stepi holdovat shromážděnými velmoži a říšskými místodržiteli. Více než dvousetleté panství Safíovců bylo u konce – Nádir založil novou dynastii.\n\nV době, kdy se ujímal vlády, byla stabilita státu uvnitř i navenek již plně zajištěna. Avšak Nádir Šáh se nemínil spokojit s tímto stavem a téměř ihned přikročil k expanzi, nejprve vůči Afgháncům. V březnu 1738 obsadila perská vojska Kandahár, odkud musel uprchnout bratr Míra Mahmúda Husajn, a v červenci téhož roku padl i Kábul a Ghazna na severovýchodě země. Nádir poté doplnil své jednotky o afghánské a lúrské bojovníky, ustanovil syna Rezákulího regentem Persie a na přelomu let 1738/1739 zahájil tažení proti říši velkých mogulů v Indii, oslabené vnitřními nesváry a dezorganizací.\n\nToto tažení působí při zpětném pohledu jako nepřetržitý řetězec vítězství. Peršané nejprve obsadili Láhaur, porazili velkého mogula Násiruddína Muhammada Šáha u Dillí a v hlavním městě poražených posléze ukořistili neslýchané poklady (mj. i proslulý paví trůn a drahocenný diamant \"Kúh-e núr\", Hora světla). Stínem velkolepé vojenské akce byla ovšem krvavá lázeň, kterou Nádirovy jednotky rozpoutaly mezi prostým obyvatelstvem – při plenění zahynulo na 20 000 Indů. Z územního hlediska získala Persie kraje západně od řeky Indu, tedy značnou část dnešního Pákistánu.\n\nNa zpátečním pochodu napadl Nádir Uzbeky, letité nepřátele safíovských šáhů, a roku 1740 přinutil Džánovce Abú-l-Fá'iza, aby uznal starou hranici mezi Íránem a Túránem na řece Amudarja. S pomocí silného loďstva, které dal systematicky budovat, dobyli Peršané ostrov Bahrajn a v roce 1743 i Omán na Arabském poloostrově. Obrovská kořist z Indie umožnila šáhovi osvobodit poddané na tři roky od daní, toto nařízení však bylo později zrušeno a Nádir tvrdě vymáhal nedoplatky. Většina pokladů skončila v přísně střežené kalátské pevnosti, kde byly k nepotřebě – na rozvoj země z nich nebylo vynaloženo téměř nic.\n\nSám Nádir se po neúspěšném atentátu v roce 1741 stával čím dál více podezřívavějším vůči svému okolí – dal dokonce oslepit syna Rezákulího, jehož vinil z přípravy komplotu. Také řada velmožů skončila postupem času na popravišti a v říši vzplálo několik vzpour, motivovaných mj. i nábožensky, neboť Nádir se marně pokoušel smířit rozpory mezi šíitskou a sunnitskou větví islámu. Posledním šáhovým politickým úspěchem se tak stalo získání města Nadžafu v Iráku, k němuž došlo na základě dohody s Osmany v roce 1746. Krátce poté, 19. června 1747, byl Nádir Šáh při spiknutí několika afšárovských a kádžárovských předáků zavražděn a v říši takřka okamžitě propukly boje o moc. V mnohem větším měřítku se opakovala situace z dvacátých let, kdy se v Persii vytvořilo několik mocenských center – v držení Nádirových příbuzných zůstalo jen jedno z nich.\n\nNádir Šáh měl pět manželek a celkem pět synů (Rezákulího Mírzu, Nasralláha Mírzu, Imámkulího Mírzu, Čingischána a Muhammadalláha Chána), které všechny nechal zavraždit v roce 1747 nový šáh Ádil (1747–1748), syn Nádirova bratra Muhammada Ibráhíma Chána († 1738). Z Nádirových vnuků dosedl později na trůn prvorozený syn prince Rezákulího Šáhruch (1749–1796), poslední afšárovský šáh.\n\n\n"}
{"id": "275003", "url": "https://cs.wikipedia.org/wiki?curid=275003", "title": "TAC Spitze", "text": "TAC Spitze\n\nTAC Spitze (také \"Techniker Alpen Club Spitze\") je hora ležící v jihozápadní části hřebene Griesmauer, v pohoří Hochschwab v Rakousku. Jedná se o masivní vápencový trojboký jehlan, jehož kolmé stěny slouží jako cvičný terén pro mladé rakouské horolezce.\n\nNejsnadnější přístup je od jihozápadu.\n"}
{"id": "275004", "url": "https://cs.wikipedia.org/wiki?curid=275004", "title": "Rebutia brunneoradicata", "text": "Rebutia brunneoradicata\n\nRebutia brunneoradicata je pomalu rostoucí trsovitá rostlina ze širšího příbuzenstva \"R. atrovirens\". Její jméno je odvozeno od barvy kořenů, \"brunneoradicatus\" znamená s hnědými kořeny.\n\nRitter, Friedrich; Kakteen und andere Sukkulenten, 28: 77, 1977\n\nSekce \"Digitorebutia\", řada \"Atrovirens\"\n\nStonek jednotlivý až odnožující, v kultuře trsovitý, kulovitý až poněkud protáhlý, 10 - 20 mm široký, s dlouhým, hnědým řepovitým kořenem; pokožka tmavě zelená, vzácně se slabým fialovým nádechem, matná. Žeber 9 - 12, silně rozložená do 2 - 3 mm vysokých hrbolků; areoly oválné, nepatrně bělavě plstnaté, 1 - 1,5 mm dlouhé, 2,5 - 5 mm vzdálené. Trny jen okrajové, 8 - 12, tenké štětinovité, černé až hnědé, šednoucí, stranou směřující, 2 - 3 mm dlouhé.\n\nKvěty hluboko postranní, 26 - 30 mm dlouhé, asi 30 mm široké, nevoňavé; květní lůžko kulovité, 2,5 - 3,5 mm široké, bělavý až červený, s velmi úzkými, 1 - 2 mm dlouhými, bělavými až zelenými šupinami, v jejich paždí bílá vlna a někdy 1 bílá štětina; květní trubka 9 - 12 mm dlouhá, na spodních 1 - 2 mm srostlá s čnělkou, nahoře široce nálevkovitá, bledě purpurová, vně pokrytá stejně jako květní lůžko; okvětní lístky 15 - 18 mm dlouhé, 5 - 7 m široké, kopisťovité, nahoře zaokrouhlené; vnitřní okvětní lístky šarlatově červené až karmínové, ve vysoké sytosti, dole většinou purpurové a nahoře tmavší; vnější okvětní lístky často silněji purpurové, obzvláště na okraji; nitky bledě purpurové, 6 - 10 mm dlouhé, vyrůstající zejména z dolní části trubky, nahoře málo a několik mm pod tím trubka bez tyčinek, prašníky světle žluté; čnělka světle zelená, s 5 - 6 nazelenale žlutými, 1,5 - 2 mm dlouhými rameny blizny ve výšce nejvyšších prašníků. Plod kulovitý, asi 5 mm velký. Semena protáhle kulovitá, asi 1,0 mm dlouhá a 0,8 mm široká, hnědočerná, jemně hrbolatá.\n\nVariety ani formy nebyly popsány, jako \"R. brunneoradicata\" byl označen jen typový sběr FR 1109, jinými sběrateli tento druh asi nebyl nalezen, určitě alespoň dosud žádný jiný sběr k tomuto jménu nebyl přiřazen. Rostliny s tímto označením ve sbírkách jsou dosti jednotné, v malém rozsahu kolísá odstín vybarvení květů, okvětní lístky mohou být zbarvené více do karmínova nebo spíše šarlatově červeně. Rozdíly ve tvaru stonků a otrnění jsou většinou jen důsledkem vlivu kultury. V kultuře druh často silně odnožuje a vytváří trsy kulovitých až krátce sloupovitých stonků bez zřetelnějšího středového.\n\nJako místo nálezu typového sběru bylo uvedeno Bolívie, San Antonio (departament Tarija, provincie Mendez), ve velmi vysokých horských polohách, v nadmořské výšce až 4000 m.\n\nF. Ritter nalezl tento druh již roku 1962. Se stejnou lokalitou (San Antonio, provincie Mendez) je jím spojena řada dalších druhů, i když většinou z poněkud nižších nadmořských výšek. Mezi nimi uvádí vzácný výskyt přírodních hybridů jen s druhem \"R. pauciareolata\". U \"R. brunneoradicata\" uváděnou nadmořskou výšku 4000 m charakterizuje jako nejvyšší výskyt druhu rodu \"Rebutia\" v jižní Bolívii a Argentině, ale u některých dalších sběratelů (W. Rausch, K. Kníže) je možno i zde nalézt hodnoty ještě o několik set m vyšší.\n\nNa bližší příbuzenské vazby tohoto druhu nejsou názory zcela jednotné. Ve velkém slučování publikovaných druhů v roce 1992 (CITES Cact. Checklist) jej nalezneme mezi synonymy \"R. pygmaea\", W. Rausch ve své knize Lobivia 85 se o něm nezmiňuje, jinými autory je naopak více spojován s \"R. atrovirens\", v nejnovějším shrnutí čeledi \"Cactaceae\" (D. Hunt, The New Cactus Lexicon, 2006) byl přiřazen k \"R. ritteri\".\n\nTento odnožující, pomalu rostoucí druh s kulovitými až krátce sloupovitými stonky pravidelně a ochotně kvete dosti malými květy s krátkou trubkou. Při vegetativním množení musí odnož nejprve vytvořit dostatečný řepovitý kořen, než začne stonek více růst a vytvářet obvyklý malý, postupně přirůstající trs.\n\nV nabídkách semen i ve sbírkách se tento druh vyskytuje jen zřídka, svým zajímavým vzhledem a pěknými květy by si určitě zasloužil častějšího zastoupení. Jeho opravdu vysokohorský původ naznačuje požadavky pro udržení pěkného vzhledu stonků a otrnění a pravidelnou násadu květů. Ve vegetaci dostatek čerstvého vzduchu a světla a nárazová zálivka a ve vhodných oblastech volná kultura se projeví zejména na vzhledu stonků a otrnění. Výrazné řepovité kořeny vyžadují určitou opatrnost, dobře propustný substrát bez nezetlelých organických částí, ve vegetaci nárazová zálivka po předchozím vyschnutí a ve vegetačním klidu úplné sucho patří mezi základní podmínky.\n\n\n"}
{"id": "275029", "url": "https://cs.wikipedia.org/wiki?curid=275029", "title": "Chloropren", "text": "Chloropren\n\nChloropren (systematický název 2-chlorbuta-1,3-dien) HC=CCl-CH=CH je kapalina připravující se adicí chlorovodíku na vinylacetylen. Slouží k výrobě chloroprenového kaučuku a používá se také pro elektrické kabely.\n\nDo roku 1960 se chloropren vyráběl \"acetylenovým procesem\". V tomto procesu spolu reagují dvě molekuly acetylenu za vzniku vinylacetylenu a následnou reakcí s chlorovodíkem vzniká chloropren. Z důvodu obtížnosti a vysoké ceny se tento postup přestal používat. Nyní se chloropren vyrábí chlorací buta-1,3-dienu a následnou reakcí vzniklých produktů.\n\nChloropren se používá na výrobu chloroprenového kaučuku polymerizací. Chloroprenový kaučuk je známější pod svou registrovanou známkou Neopren.\n"}
{"id": "275030", "url": "https://cs.wikipedia.org/wiki?curid=275030", "title": "Holocaust (hudební skupina)", "text": "Holocaust (hudební skupina)\n\nHolocaust jsou heavy metalová skupina ze Skotska, založená na konci 70. let v Edinburghu. Jsou součástí New Wave of British Heavy Metal. Měly poměrně velký vliv na mnoho kapel - Metallica přehrála jejich skladbu \"The Small Hours\" na EP Garage Days Re-Revisited z roku 1987 a pak na albu Garage Inc.. Německá skupina Gamma Ray přehrála skladbu \"Heavy Metal Mania\", kterou vydala na svém živém albu Alive '95. Six Feet Under zase přehrály skladbu \"Death or Glory\" z alba \"The Nightcomers\" na své album \"Warpath\" z roku 1997.\n\n\n\n"}
{"id": "275031", "url": "https://cs.wikipedia.org/wiki?curid=275031", "title": "Promoce", "text": "Promoce\n\nPromoce (z lat. \"promotio\", od \"pro-moveo\", postrčit, podpořit) je obvykle slavnostní akademický obřad (ceremoniál) udělení akademického titulu jednotlivým osobám, který následuje po jejich řádném formálním ukončení vysokoškolského studia či rigorózního řízení. Termínu se užívá i v případě slavnostního obřadu udílení titulů z vyšší odborného studia, profesního vzdělávání či certifikátů univerzity třetího věku či jiných ucelenějších kurzů. V České republice nemá promoce právní význam, protože akademický titul se získává už ukončením studia státní zkouškou. Je nicméně jakýmsi protějškem imatrikulace, protože promocí je absolventům symbolicky slavnostně potvrzeno vyřazení z akademické obce dané vysoké školy, která se jim tak stává alma mater.\n\nVzhledem ke slavnostní (obřadní) povaze události se promoce provádí ve vhodných společenských prostorách, pokud má příslušná vysoká škola prostory vlastní, nazývají se obvykle aula (např. aula Karolina tradičně slouží pro promoce absolventů Univerzity Karlovy v Praze, Vencovského aula pro promoce na Vysoké škole ekonomické, Betlémská kaple pro promoce absolventů Vysoké školy chemicko-technologické v Praze a Českého vysokého učení technického v Praze, aula Právnické fakulty Masarykovy univerzity pro promoce absolventů Masarykovy univerzity a aula na rektorátu Univerzity Palackého v Olomouci je pro všechny fakulty UP Olomouc). Pokud vysoká škola nevlastní vhodné prostory pro konání promocí, užívá jiné veřejné společenské síně (v Praze např. Obecní dům) apod.\n\nPromoce je slavnostní společenskou událostí veřejné povahy, které se zúčastní na jedné straně ti lidé, kterým je titul udělován a kteří mají být \"promováni\", na druhé straně pověřený promotor (obvykle profesor), který promoci zahajuje a předává studentům diplomy, dále rektor nebo prorektor, děkan nebo proděkan a pedel příslušné vysoké školy, resp. fakulty, a konečně veřejnost – zpravidla příbuzní a známí promovaných osob. V některých zahraničních případech se promoce vynikajících absolventů může konat pod záštitou hlavy státu, tzv. promoce \"sub auspiciis\".\n\nPo projevech rektora a děkana promotor přečte promoční slib a studenti se k němu jednotlivě přihlašují, například latinským \"SPONDEO AC POLLICEOR\" (v překladu „Zavazuji se a slibuji“). Poté si přebírají slavnostně z rukou promotora vysokoškolský diplom jakožto osvědčení o absolvovaném studiu a získaném titulu.\nStudenti, kteří se tohoto fakultativního (a někdy též placeného) ceremoniálu neúčastí, si zpravidla přebírají doklad u ukončeném vzdělání (vysokoškolský diplom) např. na studijním oddělení školy.\n\n"}
{"id": "275033", "url": "https://cs.wikipedia.org/wiki?curid=275033", "title": "Dučice", "text": "Dučice\n\nDučice je vesnice v okrese Rakovník na území přírodního parku Džbán. Náleží pod obec Přerubenice. V roce 2011 zde trvale žili čtyři obyvatelé.\n\nPrvní písemná zmínka o vesnici pochází z roku 1436. Osada v roce 1405 náležela ke statku Zálezlickému a tím i jeho majiteli Daliborovi z Kozojed. V letech 1436–1542 vesnice náležela k Přerubenickému panství a v roce 1606 byla přikoupena k panství Kornhauz (Mšec).\n\nDučice leží v uzávěru hlubokého údolí Srbečského potoka. Nad údolím se zvedá opuková tabule Džbánu, ohraničená strmými svahy. Dva kilometry severozápadně od osady se nachází jedno z jeho zvláště chráněných území: Pochválovská stráň s opukovými skalními stěnami, suťovými lesy a výskytem chráněných a ohrožených druhů rostlin.\n\n"}
{"id": "275034", "url": "https://cs.wikipedia.org/wiki?curid=275034", "title": "Gladius", "text": "Gladius\n\nGladius je základní všeobecné latinské označení pro meč bez ohledu na délku čepele či její tvar.V moderní populární kultuře získal termín \"gladius\" nepřesný význam jako označení specificky značící krátké hispánské meče užívané římskou armádou, ale tato významová praxe se neshoduje se skutečným významem, které slovo \"gladius\" mělo pro Římany samotné. Římané tyto meče používali jako standardní zbraň pro své vojáky, neboť byla ideální pro efektivní boj v těsné formaci.\n\nNejstarší římské meče byly podobné řeckým, od 3. století př. n. l. Římané převzali v době dobývání Hispánie krátké meče používané Keltibery(stalo se tak z největší pravděpodobností během 2. punské války). Tento typ meče se stal známým jako gladius hispaniensis neboli \"hispánský meč\". Používal se až do konce republiky a vyznačoval se listovitou čepelí a nevýraznou záštitou. Jeho délka byla zhruba 50 - 60 cm. V průběhu doby byl postupně nahrazen meči dnes označovanými jako typ Mainz a Fulham (podle naleziště). V době císařství, asi v 1. století se gladius vyvinul do nejznámější podoby s masívní kulovitou hlavicí a polokulovitou, na řeze zploštěnou, záštitou; dnes označovaný také podle města naleziště jako pompejský. V císařské epoše se délka gladiů zvětšovala až na 70 cm a později byly nahrazené delšími meči nazývanými semispatha a spatha.\n\n\n"}
{"id": "275035", "url": "https://cs.wikipedia.org/wiki?curid=275035", "title": "Promotor", "text": "Promotor\n\nCizím slovem promotor označujeme několik různých záležitostí :\n\n\n"}
{"id": "275045", "url": "https://cs.wikipedia.org/wiki?curid=275045", "title": "Knarr", "text": "Knarr\n\nKnarr, taktéž knorre, byla vikinská obchodní a kolonizátorská loď z 10. - 11. století. Na rozdíl od vikinských válečných lodí (langskipů) byla kratší a širší. \n\nVikingové své velké námořní lodě budovali asi od 8. století, přičemž původně zřejmě užívali pouze jeden základní typ lodi, z nějž se později odvodily úzké a pohyblivé langskipy a širší knarry s vyšší nosností, ale horší ovladatelností.\n\nKnarr byla v průměru 15 - 20 m dlouhá a 5 m široká plachetnice s otevřenou palubou. Knarry používaly vesla jen v přístavech. Trup byl vyroben z borového dřeva a tvořen klinkerovou obšívkou. Byl schopen dálkové plavby přes oceán - na knarrech norští Vikingové kolonizovali Island a Grónsko. Měl stejný tvar přídě a zádě jako ostatní vikinské lodě, kormidelní veslo na pravoboku a uprostřed lodě stěžeň s ráhnovou plachtou. Větší šířka knarrů nevyplývá jen z toho, že by na nich bylo třeba více místa pro zboží, dobytek, nebo vystěhovalce, ale i z navigačních důvodů. Plachetnice, která nepoužívá vesla, musí být širší, aby na vlnách měla větší stabilitu, kterou úzkým válečným lodím pomáhaly zvyšovat dvě řady vesel.\n\nZ knarru byla odvozena pozdější koga, obchodní loď hanzy.\n\nV Roskildském fjordu u dánského přístavu Skuledev se našlo 5 vraků obchodních lodí Vikingů z období mezi lety 950 - 1050. Dánští rybáři si všimli lodí už roku 1920, ale uvolněny z mořského dna byly až 1962 a od roku 1969 jsou v Roskildském muzeu umístěny pro veřejnost. Skuldevské lodě jsou jediné originální dochované lodě vikingů.\n\n\n"}
{"id": "275046", "url": "https://cs.wikipedia.org/wiki?curid=275046", "title": "Qatar Open", "text": "Qatar Open\n\nQatar Open, oficiálním sponzorským názvem Qatar ExxonMobil Open, je profesionální tenisový turnaj mužů pořádaný v areálu Khalifa International Tennis and Squash Complex katarského hlavního města Dauhá. Probíhá na otevřených dvorcích s tvrdým povrchem. Centrální kurt má od roku 2008 kapacitu 6 911 diváků, když předtím stadion pojmul 4 106 osob.\n\nOd sezóny 2009 patří turnaj v rámci okruhu ATP World Tour do kategorie ATP World Tour 250. Založen byl roku 1993 a koná se tradičně první lednový týden na úvod mužské profesionální sezóny.\n\nDo soutěže dvouhry nastupuje třicet dva tenistů a ve čtyřhře startuje šestnáct dvojic. \n\n\n\n"}
{"id": "275051", "url": "https://cs.wikipedia.org/wiki?curid=275051", "title": "Zuberský vrch", "text": "Zuberský vrch\n\nZuberský vrch, též místně Zuberský kopec, je vyvýšenina georeliéfu s vrcholem dle vrstevnicové mapy v nadmořské výšce 650,5 m  v krajinné oblasti Železných hor, v jihovýchodní části pohoří (Sečská vrchovina), v rámci administrativně správním na katastrálním území Trhová Kamenice v okrese Chrudim, náležejícím do Pardubického kraje na území České republiky.\n\nVrch (kopec) ve vrcholové části tvoří hornina biotitický migmatit až hybridní granodiorit, východní úpatí hřbetu nad řekou Chrudimkou hornina granodiorit a v západním směru migmatitizovaná rula až migmatit, horniny náležejí do soustavy Český masiv – krystalinikum a prevariské paleozoikum. V rozsahu celé plochy je kopec součástí Chráněné krajinné oblasti Železné hory v severní oblasti Českomoravské vrchoviny.\n\nČeská státní trigonometrická síť uvádí zaměřený trigonometrický bod s názvem U kapličky Zubří a geodetickým označníkem s nivelací 650,16 m n. m. (č. 46 triangulačního listu 2424), žulový terénní patník se nachází v zalesněné vrcholové části na katastrálním území Trhová Kamenice.\n\nZuberský kopec je s nadmořskou výškou 650,5 m jeden z nejvyšších vrcholů v Železných horách, nachází se v jejich jihovýchodní části nazvané Sečská vrchovina.\n\nSamotný plochý vrchol, částečně v zalesněné lokalitě, leží jihozápadně (246°) od centra městyse Trhová Kamenice, přibližně 1,8 km od věže kostela sv. Filipa a Jakuba a 290 m severozápadně (310°) od kaple sv. Jana Nepomuckého, postavené počátkem 18. století (1704 –1705) na vyvýšenině terénu v nadmořské výšce 644 m nad vesničkou Zubří (část městyse Trhová Kamenice).\n\nLokalita kolem kaple a vrcholu je rozhledové místo.\n\nNa jihovýchodním svahu Zuberského kopce situována osada Zubří s řadou zachovalých roubených chalup lidového stavitelství, jihovýchodně od vrcholu (124°), asi 3,5 km vzdálená expozice Veselý Kopec, muzea v přírodě v Souboru lidových staveb Vysočina.\n\nZeměpisný název v základní mapě Česka označuje geografický objekt typu rozhledny pojmenované Zuberský vrch. Na severovýchod (70°), zhruba 530 m od vrcholu, na úbočí kopce vybudována mobilním operátorem v nadmořské výšce 615 m radiokomunikační věž 55 m vysoká, ve výšce 39 m s vyhlídkovou plošinou (otevřena v červnu 2004).\n\nV regionálním členění georeliéfu leží kopec na severovýchodním okraji hřbetu nad údolím řeky Chrudimky v Kameničské vrchovině, horopisně nejvyšším geomorfologickém okrsku Sečské vrchoviny. Hřbet vrchoviny se táhne nad Stružineckou pahorkatinou v mírném oblouku, zhruba mezi sídelními lokalitami Zubří – Křemenice – Horní Vestec, směrem k vrcholu Vestec (668 m n. m.), nejvyšším na území vymezeném chráněnou krajinnou oblastí, na jihozápadním okraji geomorfologického celku Železné hory.\n\nK severovýchodu až jihu jsou svahy strmější, na severozápad pokračuje hřbet nad údolím řeky Chrudimky, například s vrcholy Zádušní (643 m) a Polom (649 m), směrem k obci Horní Bradlo.\n\nCelou plochou je kopec součástí Chráněné krajinné oblasti Železné hory. Na jižních až západních svazích kopce na rozloze 29,16 ha v roce 1990 vyhlášena přírodní rezervace Zubří. V přírodní rezervaci zrašelinělé louky, tvorba mokřadů, také smilkové vřesoviště. Na úbočí kopce prameniště zdrojnic Dlouhého potoku, levostranného přítoku řeky Chrudimky pod Veselým Kopcem (asi 3,7 km od vrcholu).\n\nVrcholová část s lesní lokalitou (většinou smrkový porost s příměsí borovice, v něm trigonometrický bod s názvem U kapličky Zubří), loukami a zemědělsky obdělávanými poli, na mezích a v oblasti vyvýšeniny s kaplí sv. Jana Nepomuckého také náletové dřeviny (bříza aj.).\n\nDo vrcholové části vedena zeleně značená turistická trasa Klubu českých turistů v úseku Trhová Kamenice – rozhledna Zuberský vrch – Zubří – Hluboká, v trase též vlastivědná stezka Krajem Chrudimky s informačním stanovištěm č. 14 – Zubří. Z vesnice Možděnice stoupá k vrcholu žlutě značená turistická trasa k rozcestníku „Zubří“ se zelenou trasou a vlastivědnou stezkou (informační tabule).\n\nZuberský vrch je uvedený s geografickými objekty typu vrcholu a rozhledny v turistické mapě Železné hory (mapový list 45), vydané Klubem českých turistů.\n\nOd informační tabule přírodní rezervace Zubří (Suchá vřesoviště a louky na prameništích) vede neznačená polní cesta ke kapli sv. Jana Nepomuckého, od ní pokračuje přes plochou vrcholovou část Zuberského kopce a lesní lokalitou k silnici v úseku Trhová Kamenice – Hluboká (po silnici cyklistická trasa 1).\n\nNa okraji lesní lokality nejvyšší vrchol terénu dle vrstevnicové mapy, polní cesta míjí také několik desítek metrů vzdálený trigonometrický bod s názvem U kapličky Zubří.\n\nZ ploché vrcholové části na loukách rozhledové místo jižním směrem, ve výhledu v Kameničské vrchovině na úbočí kopce přírodní rezervace Zubří, v dálce na obzoru také vrch Vestec (688 m n. m.), významný bod Kameničské vrchoviny a nejvyšší vrchol na území vymezeném hranicemi Chráněné krajinné oblasti Železné hory. V dohledu lokality ve Stružinecké pahorkatině, částečně i vesnice Možděnice (část obce Vysočina), na jihovýchodě v Chráněné krajinné oblasti Žďárské vrchy.\n\nNa jihovýchod od vrcholu původně barokní kaple sv. Jana Nepomuckého – kulturní památka,jedna z prvních kaplí zasvěcená (patrocinium) Janu Nepomuckému, jednomu z hlavních zemských patronů Čech, kaple dříve sloužila jako poutní (16. květen), několikrát stavebně obnovena, v roce 2017 fasáda. Kaple stojí na místě zbořené tvrze, která v tomto místě zaručovala daleký výhled a ochranu na obchodní stezce spojující Čechy a Moravu.\n\nČástečně viditelná zástavba vesnice Zubří a dále od vrcholu část Rváčova, v dálce například v Kameničské vrchovině vrcholy Hradiště (682 m n. m.) a Přední Hradiště (693 m n. m.) nad Studnicemi (lokality v Chráněné krajinné oblasti Žďárské vrchy).\n\nSměrem na západ až sever brání ve výhledu z vrcholu vzrostlé stromy lesní lokality, níže rozhledna Zuberský vrch, rozhled severním až jihovýchodním směrem – Trhová Kamenice a okolí, vrcholy a lokality Kameničské vrchoviny v Chráněné krajinné oblasti Železné hory a Stružinecké pahorkatiny v Chráněné krajinné oblasti Žďárské vrchy.\n\n\n"}
{"id": "275053", "url": "https://cs.wikipedia.org/wiki?curid=275053", "title": "Platina na textilních strojích", "text": "Platina na textilních strojích\n\nZ textilního strojírenství jsou známy dva druhy platin:\n• Na osnovních a kotonových pletacích strojích je platina (angl.: \"sinker\", něm.: \"Platine\") proužek z ocelového plechu o tloušťce cca 0,3 mm, který má na těchto strojích různé funkce, např.: zatahování, rozdělování nebo odhazování niti. Na nákresu vlevo je znázorněn (zeleně) tvar platiny z osnovního stávku. V závislosti na jemnosti jehel může být na osnovních strojích až 1600 platin na metr pracovní šířky.\n\nNa \"ručním pletacím stávku\" vynálezce \"Williama Lee\" (1589) použil jeho asistent \"Aston\" poprvé v roce 1620 platiny, což umožnilo zvýšení hustoty ojehlení stávku až na 16 / inch (asi 6 / cm).\n\n• Příklad použití platiny je pletení tzv. \"platinových obloučků\". Je to spojení spodních obloučků dvou oček. U zátažných pletenin se spojují dvě očka vedle sebe v jedné řadě, u osnovních pletenin mohou platinové obloučky spojovat také očka ze dvou řádků nad sebou.\n\n• Platina je také kovový háček, s jehož pomocí se na žakárovém stroji ovládají jednotlivé nitěnky. Elektronicky řízené stroje pracují až s 24000 platinami.\n\n"}
{"id": "275054", "url": "https://cs.wikipedia.org/wiki?curid=275054", "title": "Seznam textových editorů", "text": "Seznam textových editorů\n\nTohle je seznam editorů, ve kterých je možno upravovat texty.\n\nNásledující editory mohou být použity buď s grafickým uživatelským rozhraním nebo textovým uživatelským rozhraním.\n\n\n\n\n\n\n\n\n\n\n\n\n\n"}
{"id": "275055", "url": "https://cs.wikipedia.org/wiki?curid=275055", "title": "Židovský hřbitov v Třebíči", "text": "Židovský hřbitov v Třebíči\n\nTřebíčský židovský hřbitov je národní kulturní památka v Třebíči-na Podklášteří. V rámci souboru baziliky svatého Prokopa a třebíčské židovské čtvrti, jejíž oddělenou částí je, požívá statutu Světového dědictví UNESCO. Rada Kraje Vysočina odsouhlasila ke konci roku 2018 memorandum o spolupráci správců třebíčských objektů zapsaných v UNESCO.\n\nŽidovský hřbitov v Třebíči je po pražském Novém židovském hřbitově druhý největší v České republice. Rozkládá se na severní stráni Hrádku na celkové ploše 11 678 m². Lze na něm najít 2600 náhrobků, z nichž je nejstarší dosud čitelný datován rokem 1631. Pochováno zde bylo asi 11 000 lidí.\n\nHřbitov byl založen v 2. polovině 15. století. Asi do roku 1468 židé pravděpodobně pohřbívali své zesnulé přímo při klášterní zdi. Tamní pohřebiště bylo zrušeno a nové umístěno na odvrácené, severní svažité straně Hrádku. Když roku 1888 došlo k průtrži mračen a povodni, v jejichž důsledku byly některé hroby vyplaveny, byl hřbitov rozšířen jižním směrem (nová část hřbitova). V této části stojí památníky obětem první světové války (z roku 1922, 20 obětem) i druhé světové války (z roku 1957, 290 obětem). Na náhrobcích se občasně nachází chyby v hebrejských textech, neboť je tesali kameníci křesťanské víry.\n\nNa hřbitov se vchází ze západu kovanou vstupní branou. Vedle ní je obřadní síň (1903) s dobře dochovaným interiérem. Vybudována byla zásluhou rabína Samuela Pollaka (1842–1906) nákladem třebíčské židovské obce.\n\nV roce 2019 byla představena tištěná brožura o židovském hřbitově.\n\nZásluhu na tom, v jak dobrém stavu hřbitov přečkal druhou polovinu 20. století, když po druhé světové válce přestal být využíván a pustl, mají pánové František Veselý, někdejší primář, a Bohumír Pavlík, školní inspektor v. v. Oba byli oceněni při slavnostním zasedání zastupitelstva města v kamenném sále zámku 23. srpna 2003. V roce 2017 byla sepsána bakalářská práce na téma naučné stezky na hřbitově. Naučná stezka by měla mít formu brožury, která nenarušuje ráz hřbitova. Momentálně je projednávána její instalace s autorem návrhu Tobiášem Smolíkem a Městským kulturním střediskem v Třebíči.\n\n\n\n"}
{"id": "275057", "url": "https://cs.wikipedia.org/wiki?curid=275057", "title": "Chabičov (Háj ve Slezsku)", "text": "Chabičov (Háj ve Slezsku)\n\nChabičov (německy \"Chabitschau\") je vesnice, část obce Háj ve Slezsku, ležící ve středu Moravskoslezského kraje, v okrese Opava. Je územně identický se stejnojmennou základní sídelní jednotkou.\n\nZástavbu Chabičova lze po urbanistické stránce rozdělit na dvě části: původní Chabičov a Nový Chabičov, jež jsou od sebe odděleny asi 43 metry širokou prolukou. Původní Chabičov je historicky starší, menší, východní část Chabičova s relativně nepravidelnými ulicemi. Nový Chabičov je větší západní částí Chabičova, v níž se celá řada ulic spolu kříží v pravém úhlu. Tato část svojí zástavbou urbanisticky splývá se zástavbou mnohem menšího Háje ve Slezsku, jakož i se zástavbou východní části Smolkova - tzv. Novým Smolkovem (odpovídá základní sídelní jednotce „Háj ve Slezsku - Smolkov“) od něhož je oddělen katastrální hranicí, převážně kopírující koryto zdejšího potoka Hrabyňky. V Novém Chabičově se nachází zdejší kostel sv. Valentina, jakož i obecní úřad obce Háj ve Slezsku.\n\nNejstarší písemnou zmínku uchovává Státní okresní archiv v Uherském Hradišti. Záznam je z let 1366–1377. V zachovaných dokumentech je název vesnice od počátku psán česky, od roku 1464 již jako Chabičov. Vlivem germanizace zvláště v době po Bílé hoře dochází při jeho užívání k častým zkomoleninám. Od nepaměti byl v Chabičově vodní mlýn na náhonu u řeky Opavy. Obyvatelstvo bylo od počátku slovanského původu, o čemž svědčí slovanská jména i místní názvy. Vznikl pravděpodobně z přirozené potřeby velkopolomského panství hlídat zboží proti dolnobenešovským.\n\nNa nedalekém návrší Ostrá hůrka se v letech 1869, 1898, 1918, 1929, 1938, 1945, 1969 a 1990 konaly tábory lidu jakožto součást slezského obrození.\n\n"}
{"id": "275068", "url": "https://cs.wikipedia.org/wiki?curid=275068", "title": "Velká Lhota (Volfířov)", "text": "Velká Lhota (Volfířov)\n\nVelká Lhota () je ves ležící v okrese Jindřichův Hradec, který je součástí Jihočeského kraje. Nachází se 9,5 kilometru severozápadně od města Dačice. Dříve samostatná obec je nyní součástí obce Volfířov, součástí je osada Poldovka. Nejbližší železniční stanice je ve Dačicích, převažuje zde české obyvatelstvo evangelického vyznání. V roce 1850 měla 311 obyvatel, katastr obce měl v roce 1900 výměru 388 ha. V roce 2005 zde stálo 65 domů. V roce 2011 zde trvale žilo 154 obyvatel.\n\nJméno Lhota znamenalo ves založenou zpravidla na půdě lesní a do jisté lhůty (podle počtu dohodnutých let) osvobozenou od placení feudálních daní a povinností, říkalo se: být na lhotě. Velká Lhota nesla původně název Rozseč, 1610 s určením za Řečicí, tedy směrem od střediska panství Telče, od roku 1678 již Velká Lhota.\n\nVes leží na jihu Českomoravské vrchoviny v Přírodním parku Javořická vrchovina, u západního okraje Dačické sníženiny na silnici II/408. Směrem k severu hranice katastru zasahuje pod vrch Hradisko 760 m n. m. a na jihu hranice končí na soutoku Radvání a Volfířovského potoka. Vrcholová část Hradiska se vyznačuje plošinou, nad kterou vystupuje věžovitý skalní útvar, asi 7 metrů vysoký, tvořený horizontálně uloženými žulovými lavicemi. V sousedství je ještě několik několik nižších skalek. Vrch Hradisko je oblíbenou turistickou destinací\njak místních obyvatel, tak i obyvatel okolních měst a obcí.\n\nPrvní písemná zmínka o vesnici pochází z roku 1385. Ves původně vznikla pod jménem Rozseč pod zalesněnou horskou skupinou Javořice-Hradisko vyloučením lesa. Nejdříve, od roku 1385, náležela ke zboží hradu Štamberka. Za husitských válek byl Štamberk pobořen, poté majetek přešel ve druhé polovině 15. století na telčské panství. Ves se od 17. století nazývala Velká Lhota. V roce 1798 byl rozparcelován zdejší dvůr města Telče a vznikla v kopcích mezi vrchy Hradisko a Pivničky osada Poldovka.\n\nPo vydání tolerančního patentu císaře Josefa II., roku 1781 byla ve vsi vybudována modlitebna ve které se shromažďovali střídavě evangelíci luterského a reformovaného (helvetského) vyznání. Po tzv. protestantském patentu, kde bylo i evangelíkům dovoleno stavět kostely s věžemi, byl vybudován tzv. horní kostel. Z původní modlitebny se pak přístavbou stal tzv. dolní kostel. Vznikl tak ojedinělý Evangelický toleranční areál. Po roce 1918 ve vlastnictví českobratrské církve, pod kterou se spojili obě dosavadní evangelické církve.\nDo roku 1849 byla Velká Lhota součástí panství Telč v Jihlavském kraji. Od roku 1868 byla přidělena pod pravomoc Okresního hejtmanství v Dačicích. Po osvobození v roce 1945 náležela pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Od roku 2003 spadá pod pověřený Městský úřad v Dačicích v samosprávném Jihočeském kraji.\nDva kostely nynější Českobratrské církve evangelické, dříve starší pro věřící augšpurského vyznání novogotický z roku 1876 postaven na místě staršího kostela z roku 1783, mladší v historizujícím slohu dříve pro věřící helvetského vyznání. Klasicistní jednopatrová fara čp. 37 z roku 1838. 2 kostely a 2 fary jedné církve v malé obci jsou od roku 1992 součástí památkově chráněného Evangelického tolerančního areálu.\n\nV obci působily Sadařský spolek (1885), Národní jednota pro jihozápadní Moravu (1886), Evangelický spolek (1920), nyní Sbor dobrovolných hasičů, Myslivecké sdružení, Český svaz žen, komorní pěvecký sbor Festivia Chorus sdružující zpěváky z pomezí Jihočeského kraje a Kraje Vysočina.\n\n\n"}
{"id": "275073", "url": "https://cs.wikipedia.org/wiki?curid=275073", "title": "Otmar Vaňorný", "text": "Otmar Vaňorný\n\nOtmar Vaňorný (12. listopadu 1860 Rychnov nad Kněžnou – 14. ledna 1947 Praha) byl český učitel, spisovatel a především překladatel antické poezie.\n\nVystudoval v letech 1872–1879 ve svém rodném městě gymnázium (dnešní gymnázium F. M. Pelcla), po maturitě pak filozofii a klasickou filologii na univerzitě Karlově v Praze. Profesor Vaňorný působil na středních školách v Českých Budějovicích, krátce v Praze na Smíchově, v Hradci Králové (zde třídní a učitel latiny) a v letech 1895–1927 ve Vysokém Mýtě. Zde mají pamětní síň, která připomíná 32 let jeho tamního působení. Nejraději měl antickou literaturu a té se také převážně věnoval. Zapojil se také do bouřlivé diskuse kolem Rukopisů. Stal se natolik význačným překladatelem, že obdržel ve svých 75 letech 29. listopadu 1935 od Karlovy univerzity titul čestného doktora. Byl velký ctitel Kneippovy zdravotní metody a Tyršova sokolství a stal se svéráznou osobností Vysokého Mýta. Chodíval kvůli otužování ráno bos do polí a připravoval v sokolském duchu turistické výlety; dožil se tak požehnaného věku 86 let.\n\n\n"}
{"id": "275079", "url": "https://cs.wikipedia.org/wiki?curid=275079", "title": "Frankovka", "text": "Frankovka\n\nFrankovka, též Fraňkovka, (zkratka Fr, název dle VIVC \"Blaufränkisch\") je starobylá moštová odrůda révy vinné (\"Vitis vinifera\"), určená k výrobě červených vín. Jde o spontánního křížence odrůdy \"Gouais blanc\" (\"Heunisch\") s doposud nezjištěnou odrůdou.\n\nRéva vinná (\"Vitis vinifera\") odrůda \"Frankovka\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je bujnější až bujný, se vzpřímenými až polovzpřímenými letorosty. Včelka je zelená, slabě ochlupená. Vrcholek letorostu je otevřený, světle zelený s bronzovým nádechem, silně pigmentovaný antokyaniny, lesklý, slabě bíle pavučinovitě ochmýřený. Internodia a nodia jsou zelená, z osluněné strany fialově hnědá, takřka lysá, pupeny jsou silně pigmentované antokyaniny. Mladé lístky mají světle zelenou barvu s vínově červeným nádechem, jsou takřka bez ochmýření. Jednoleté réví je červenohnědé, podélně jemně čárkované, eliptického průřezu, značně křehké, což znesnadňuje práce při vyvazování tažnů. Zimní pupeny jsou středně velké, široké, špičaté.\n\nList je středně velký až velký, okrouhlý, nečleněný nebo tří- až pětilaločnatý s velmi mělkými až mělkými horními bočními výkroji. Vrchní strana čepele listu je hladká, slabě puchýřnatá, tmavozelená, tvar čepele je ledvinovitý, s protáhlým středním lalokem, rub listu je lysý. Řapíkový výkroj je ve tvaru písmene „V“ nebo lyrovitý s ostrým dnem, většinou otevřený, zřídka lehce překrytý, řapík je krátký nebo středně dlouhý, stejně dlouhý, jako medián listu, narůžovělý, žilnatina listu je pouze slabě pigmentovaná antokyaniny. Listy se na podzim barví do vínově červena.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká až velká (14-16 x 14 mm, 1,2-1,6 g), kulatá bobule jednotné barvy a velikosti, se silnou, průměrně, celoplošně voskovitě ojíněnou slupkou. Barva bobule je tmavomodrá až modročerná, dužnina je bez zbarvení, velmi řídká, plné chuti, s 3-4 semeny. Slupka obsahuje velké množství červeného barviva. Semeno je středně velké, kulovité až elipsoidní, zobáček je krátký. Stopečky bobulí jsou středně dlouhé, obtížně oddělitelné. Hrozen je střední až velký (18-19 x 15-16 cm, 142-216 g), válcovitě-kuželovitý, křídlatý, středně hustý až hustý, s velmi krátkou (do 3 cm), silnou, zelenou až průměrně lignifikovanou stopkou.\n\n\"Frankovka\" je moštová, výjimečně též stolní odrůda vinné révy (\"Vitis vinifera\"). Je to velmi stará odrůda, která má podle některých pramenů německý původ, jiné ovšem považují za její pravlast Dolní Rakousko, odkud se měla rozšířit v 18. století. Podle synonym \"Lemberger\" či \"Limberger\" by se zase dal odvozovat její původ v okolí města Lemberg, město stejného názvu ovšem leží jak v Německu, v oblasti Rheinland-Pfalz poblíž francouzských hranic, tak ve Slovinsku, pokud pomineme fakt, že se též jedná o německý název města Lvov na Ukrajině. Málo pravděpodobné je tvrzení, že odrůda pochází z Alsaska. Otcovskou odrůdou je dle provedené analýzy DNA odrůda \"Gouais Blanc\" (\"Weisser Heunisch\", Běl velká, Vídeňka), a mateřskou Blaue Zimmettraube. Blaue Zimmettraube je téměř vymizelá modrá odrůda s ženským květem, pěstovaná ve Štýrsku a okolí. Je tak příbuzná s Modrým portugalem, kde otcovskou odrůdou je Sylvánské zelené (Grüner Silvaner). \n\nV Rakousku byla odrůda roku 2007 pěstována na 2.640 hektarech, což tvoří 5,5% celkové plochy vinic, a to hlavně v oblasti Burgenland (17 % plochy vinic). V Maďarsku je hojná v okolí města Eger, Šoproň a hlavně na jihu země. V Německu byla roku 2007 pěstována na 1.702 ha, hojná je v oblasti Württemberska. Dále je pěstována ve Slovinsku, v Chorvatsku, v Itálii a v zemích bývalého SSSR, celkově jsou osazené plochy roku 2010 odhadovány na cca 10.000 hektarů.\n\nDo Státní odrůdové knihy České republiky byla odrůda zapsána v roce 1941, je zapsána také v Listině registrovaných odrůd na Slovensku. Na Slovensku jsou známé lokality pěstování Bratislava Rača a Levicko, roku 2007 zde byla vysazena na 7,78 % plochy vinic, tedy na 1.176 ha. Ve vinařské oblasti Čechy se pro své pozdní zrání nepěstuje. Je druhou nejrozšířenější modrou odrůdou na Moravě, roku 1999 byla vysazena na 5 % plochy vinic, roku 2010 na 7,1 % plochy, roku 2007 byla pěstována na 1.308 ha. Hojně se pěstuje ve vinařské podoblasti Velkopavlovické, v okolí Brna a Slovácké, v okolí Bzence, Strážnice a v Podluží. Ve 20. století to byla nejčastěji pěstovaná modrá odrůda na Moravě, ale již před rokem 1900 ji začal nahrazovat \"Modrý Portugal\" a později i \"Svatovavřinecké\". Průměrný věk vinic s odrůdou \"Frankovka\" v ČR roku 2004 činil 13 let. V současné době ji reprezentuje pět povolených klonů (r. 1988), PO-22/4, PO-275/i, VP-14/4, VP-6/5 a PO-281/E. Udržovateli odrůdy jsou Ing. Alois Tománek, Ing. Miloš Michlovský, Šlechtitelská stanice vinařská Polešovice a Šlechtitelská stanice vinařská Velké Pavlovice, s.r.o.\n\nČeský název \"Frankovka\", ale i některá další synonyma jsou odvozena od předpokládaného německého původu odrůdy (\"Blaufränkisch\", \"Kékfrankos\"), synonyma \"Lemberger\", \"Limberger\" atd. z předpokládaného původu v okolí města Lemberg.\n\nDalší, lokálně používaná synonyma odrůdy jsou : \"Лимбергер, Блауер лимбергер, Широколистный, Кекфранкос, Франковка, Франкиня\" (vše Rusko), \"Blanc Doux, Blau Fränkisch, B. Fränkische, Blaufränkisch, Blauer Limberger, Blaufränkische, Blaufranchis, Blaufranchisch, Blue French, Burgund Mare\" (Rumunsko), \"Chirokolistny, Černé Skalické, Č. Starosvětské, Č. Muškatel, Čierny Zierfandler, Crna Frankovka\" (Chorvatsko), \"C. Moravka, Fernon, Fränkische, Fränkische Schwarz, Franconia\" (Brazílie, Itálie), \"Franconia Nera\" (Itálie), \"F. Nero, Franconien Bleu, F. Noir, Frankinja, F. Modra, Frankovka Černá, F. Crna, Frühschwartze, Gamay Noire\" (mylně), \"Gamé\" (Bulharsko), \"Grossburgunder, Imberghem, Imbergher, Jubiläumsrebe, Karmazín, Kék Frankos, Kékfrank, Kékfrankos\" (Maďarsko), \"Lampart\" (ČR, SR), \"Lemberger\" (Francie), \"Limberg, Limberger\" (Německo, Rakousko, Chile, Francie, Rusko), \"L. Blauer, L. Noir, Limburger\" (Kanada), \"Limburské, Maehrische, Modra Frankinja\" (Slovinsko), \"Modry Hyblink, Morávka, Moravské, Muskateller Schwarz, Nagy Burgundi, Nagyburgundi, Neskorak, Neskore, N. Čierne, Noir de Franconie, Oporto, Orna frankovka, Portugais Lerouse, Portugais Rouge, Portugieser Rother, Pozdni, Pozdní Skalické černé, Schwarz Limberger, Schwarze Fraenkische, Schwarzer Burgunder, Schwarzgrobe, Šeřina, Širokolistý, Širokolistnyj, Skalické Černé, Starosvětský Hrozen, Szeleslevelü, Teltfürtü Kékfrankos, Vaghyburgundi, Velké Bugundské, Vojvodino\".\n\nPři svém bujném růstu a štěpování na nevhodné podnože má odrůda sklon ke sprchávání, to podporuje také neselektovaný množitelský materiál. Je náchylná k vadnutí třapiny. Vzhledem k bujnosti růstu jsou nejvhodnější podnože slaběji rostoucí a brzdící sprchávání, jako SO-4 a Cr 2, ale používá se i T 5C, nevhodná je K 5BB. Odrůdě vyhovuje střední vedení s řezem na tažně nebo vysoké vedení s řezem na dva tažně, zatížení 6 až 9 oček/m2. Plodnost dřeva je 59 %, průměrný počet hroznů na výhon je 0,97, na plodonosném 1,55. Výnos závisí na hustotě vysazeného materiálu, běžně se pohybuje kolem 9-14 t/ha. Aby víno dosáhlo alespoň kvality jakostní, musí hrozny dosáhnout fenolovou zralost a cukernatost 17-19,5° NM, k výrobě přívlastkových vín je třeba cukernatosti 22-23 °NM, aby bylo umožněno dosažení vyššího obsahu alkoholu. Acidita se pohybuje mezi 9-12 g/l. Přetěžováním keřů vysokými výnosy klesá obsah barviv a roste acidita.\n\nDoba rašení oček a květu je středně raná, raší ve 2.-3. dekádě dubna, kvete ve 2.-3. dekádě června. Bobule u nás zaměká v srpnu, sklizňová zralost hroznů je pozdní, začíná v polovině října, ale může se posunout až k začátku listopadu (v Oděse dozrává již koncem září). Vegetační cyklus odrůdy trvá 150 dní při sumě aktivních teplot\n2900 °C.\n\nProti napadení plísní révovou (\"Plasmopara viticola\") a padlím révovým (\"Uncinula necator\") je odrůda méně odolná, proti napadení plísní šedou (\"Botrytis cinerea\") je středně odolná. Je středně odolná proti zimním mrazům. Citlivější je na pozdní jarní mrazíky (má hladké listy).\n\nOdrůdě vyhovují nejteplejší polohy, ideální jsou jižní, JZ či JV svahy s velmi dobrým osluněním. Daří se i na rovinatých terénech, v lehčí, ale humózní půdě, nevhodné jsou příliš těžké a vlhké půdy. Má ráda lehce záhřevné půdy se sprašemi, vhodné jsou i půdy štěrkovité. Snáší sucho i vyšší obsah vápna.\n\nHrozny v kvalitě jakostní se macerují asi 6 dní, aby se zamezilo přílišné akumulaci tříslovin ve víně. Přívlastková kvalita hroznů umožňuje maceraci i déle než 14 dní a pro dosažení plnosti vína i při vyšších teplotách (35 °C). \"Frankovka\" má vyšší obsah kyselin, proto má v technologii důležité místo jablečno-mléčná fermentace, která příznivě ovlivňuje plnost aromatického a chuťového dojmu vína.\n\nVe vínech \"Frankovky\" je obecně vždy poněkud více kyselin nežli v ostatních červených vínech a na počátku jsou i třísloviny tvrdší. Tato skutečnost vede producenty kvalitních vín k podstatnějšímu snížení sklizní redukcí hroznů, k prodloužení doby nakvášení rmutu a tím i k získání vyššího extraktu. Současně se vína ponechávají delší dobu vyzrávat v dřevěných sudech či v sudech barrique. Víno v přívlastkových kvalitách je vhodné do archivu k dlouhodobé archivaci. Říká se o něm, že je rozmarné jako nestálá žena a že má všechny její dobré i špatné vlastnosti.\n\nBarva typického vína je světle i tmavě rubínová s fialovými záblesky, v mladém víně je travnaté aroma, které se při zrání vína mění na ostružinové vůně, chuť je tvrdší, s čerstvou kyselinou a vyššími tříslovinami, kořenitá, ovocná, ve vyzrálých vínech hebká a sametová. Ve vůni a chuti můžeme hledat ostružiny, švestky a černé třešně, jádra peckovin a skořici.\n\nV závislosti na vyzrání hroznů může být víno \"Frankovky\" běžným denním vínem ke svačinám a k celé řadě obvyklých jídel všedního dne. Z dobrých ročníků se výborně hodí k pečeným masům, ke zvěřině, kachně i huse, ke guláši, k jídlům z vnitřností, ke kořeněným jídlům zeleninovým, k polentě, ke zrajícím i bílým sýrům, k těstovinám v kořenité úpravě nebo k některým druhům pizzy.\n\n\n"}
{"id": "275082", "url": "https://cs.wikipedia.org/wiki?curid=275082", "title": "Mravenečník velký", "text": "Mravenečník velký\n\nMravenečník velký (\"Myrmecophaga tridactyla\"), zvaný též mravenečník tříprstý nebo hřivnatý, je největší druh mravenečníka a jediný zástupce rodu \"Myrmecophaga\". Obývá většinou pastviny, listnaté a deštné lesy Střední a Jižní Ameriky.\n\nMravenečník velký je mohutné zvíře dorůstající 1,8 až 2 m na délku. Hmotnost se obecně pohybuje mezi 29 až 65 kg a ocas obvykle měří 64 až 90 cm.\n\nTento druh mravenečníka má velmi husté a drsné chlupy, které jsou nejdelší na ocase, kde dosahují až 40 cm. Nedospělí jedinci mají chlupy měkčí než dospělci a spolu s dospíváním jim tuhnou. Většinou bývají zbarveni šedě nebo hnědě, charakteristickým znakem je černá protáhlá skvrna, bílý ramenní pruh, masivní končetiny s třemi ostrými drápy, trubkovitý čenich a malý obličej s drobnýma očima a ušima.\n\nMravenečník velký má až 60 cm dlouhý a 12,5 mm široký jazyk, kterým velice rychle kmitá a za jednu minutu jej může zastrčit až 150×. Při lovu potravy jazyk pokrývá lepkavá slina, která zachycuje drobný hmyz. Stejně jako ostatní mravenečníci nemá ani mravenečník velký žádné zuby. Ty nahrazují výrůstky v ústech a ve svalnatém žaludku.\n\nKe hledání potravy používá mravenečník velký především svůj dobře vyvinutý čich. Zrak a sluch jsou poměrně špatně vyvinuté. Živí se drobným hmyzem, obzvlášť mravenci a termity, ke kterým se dostává pomocí svých ostrých drápů, kterými rozbíjí tvrdá termitiště, případně mraveniště. Občas sežerou i housenku nebo vejce. Často bývají v jejich žaludcích nalézány drobné kamínky, které v žaludku pomáhají ve trávení tím, že potravu rozemelou.\n\nVětšinu roku žije samotářským životem. V blízkosti lidských obydlí je aktivní převážně v noci, v odlehlejších oblastech spíše ve dne, přičemž často odpočívá ve stínu stromů nebo keřů, v opuštěných norách nebo dutinách. Při spánku si tělo přikrývá svým dlouhým a huňatým ocasem. Nápadná je i jeho chůze, při které došlapuje na své klouby prstů, aby se chránil před opotřebováním svých dlouhých drápů. I přesto, že tráví většinu času na souši, je velice schopný plavec.\n\nMravenečníci se mezi sebou dorozumívají prskáním, čenicháním, syčením nebo pachy, které jsou velice nápadné a cítitelné na několik metrů daleko.\n\nO rozmnožování tohoto druhu existuje mnoho nejasností. Samec mravenečníka velkého se před pářením samici předvádí a čeká na samiččino svolení se s ní spářit. Samice se rozmnožuje zhruba jednou za 9 měsíců a po 142 až 190 dnech březosti rodí jediné mládě, které je po narození stejně barevně osrstěné jako dospělci a váží kolem 1,3 kg. Několik prvních týdnů přečkává na zádech matky, která jej tímto způsobem přenáší. Samice svého potomka odstavuje zhruba v 6 měsících života. Samci dosahují pohlavní dospělosti ve věku 2,5 až 4 let, samice zhruba v podobném stáří. Mravenečník velký se může dožít až dvaceti pěti let.\n\nPokud se cítí mravenečník ohrožený, chová se podobně jako medvěd: postaví se na zadní končetiny, přičemž mu ocas pomáhá na udržení rovnováhy a velice rychle začne sekat svými ostrými drápy, což může být pro jeho predátory, které tvoří kočkovité šelmy jako např. jaguár nebo puma velice nebezpečné a občas dochází i ke smrtelným zraněním. Většinou tedy tento obranný manévr uspěje.\n\nMravenečníky velké nejvíce ohrožuje hromadná ztráta lokalit, ale také lov. V současné době patří podle IUCN do kategorie zranitelných druhů.\n\n\nV rámci Evropy je tento druh k vidění ve více než 70 zoo, nejvíce ve Spojeném království a Německu. V Česku chovají mravenečníky velké následující zoologické zahrady:\n\nDříve byl tento druh také chován v Zoo Ústí nad Labem. Na Slovensku chován nikdy nebyl.\n\nPrvní mravenečníci velcí se dostali do Zoo Praha v 50. letech 20. století. Druh byl k vidění až do roku 1982. Obnovení chovu přišlo po patnácti letech v roce 1997, kdy přišli dva jedinci. Ačkoliv se původně předpokládalo, že jde o samce se samicí, ukázalo se, že jde o dvě samice. Po jejich odchodu do ústecké zoo v roce 2002 nastala další pauza v chovu. K opětovnému obnovení došlo v létě 2014. Samice Ella (narozena v lednu 2013) dorazila z varšavské zoo, samec Hannibal (narozen v prosinci 2012) z Madridu. Na počátku roku 2016 – 20. ledna – se podařil velký úspěch, když se prvně v dějinách pražské zoo narodilo mládě mravenečníka velkého. Jednalo se o samce, který dostal během křtin 25. března 2016 od zpěváka Miroslava Žbirky jméno Lecter. Šest hodin po porodu bylo mládě zváženo a změřeno: chovatelé naměřili váhu 1770 gramů a délku 62 cm. Při křtu již měl 80 cm.\n\nMravenečník velký je v pražské zoo chován ve spodní části areálu v upravených prostorách někdejší venkovní expozice hrochů při pavilonu velkých savců, dnes Rezervaci Bororo.\n\n"}
{"id": "275088", "url": "https://cs.wikipedia.org/wiki?curid=275088", "title": "Rodina Smolíkova", "text": "Rodina Smolíkova\n\nRodina Smolíkova (v originále \"Mézga család\") je řada maďarských animovaných televizních seriálů, které byly postupně tvořeny Józsefem Neppem a Józsefem Romhányim ve studiu PannóniaFilm v letech 1968–1978. Originálnímu názvu \"Mézga család\" odpovídá český překlad, ale například v angličtině se používá maďarské příjmení rodiny a název The Mézga Family. Ve slovenštině se seriál jmenuje \"Miazgovci\", v italštině La \"famiglia Mezil\", v němčině \"Familie Metzger\" a v bulharštině \"Семейство Мейзга\". Snad ve všech jazycích, do kterých byl seriál přeložen, měl a dosud také má velký úspěch.\n\n\nHlavou rodiny je Pepa Smolík (\"Géza Mézga\"), který ale tuto svou funkci příliš nezvládá, čemuž napovídá již znělka seriálu, kde se mu celá rodina zřítí na hlavu. Jeho manželkou je Gábi (\"Paula\"), která toho ale často lituje a komentuje větou „\"Proč jsem si já nešťastná nevzala Pištu Hufnágla!\"“ (\"Pisti Hufnágel\"). Starším z jejich potomků je přidrzlá a rádoby dospělá puberťačka Týna (\"Kriszta\"). K ní neodmyslitelně patří také kočka, jejíž jméno má v české verzi seriálu zvláštní minulost – překladatelům se nelíbil hanlivý význam jména Mafie (\"Maffia\"), tak ji nazvali \"Žofie\", jenže v další sérii byl význam jména nutný, kvůli smyslu děje jednoho z dílů, takže ji museli přejmenovat a na začátek této série vložili větu „Žofinku jsme oplakali.“ Týniným mladším bratrem je dvanáctiletý geniální klučina Ládínek (\"Aladár\"), který vlastní taktéž geniálního psa jménem Zorro (\"Blöki\").\n\nDoposud vznikly tři třináctidílné sériály, každý s jinou zápletkou.\n\nPrvní seriál vznikl v roce 1969 a premiéru měl v roce 1970. Smolíkovi v něm zažívají příhody s vynálezy, který jim posílá jejich potomek z budoucnosti.\n\nDruhý seriál vznikl v roce 1972 a premiéru měl v roce 1973. Ládínek se spolu s mluvícím psem Zorrem vydává ve své nafukovací vesmírné raketě na různé planety a poznává roztodivné mimozemské civilizace.\n\nTřetí seriál vznikl v roce 1978 a premiéru měl v roce 1980. Smolíkovi společně s dr. Halířem putují po celém světě při hledání Pišty Hufnágla, dávné lásky Gábi Smolíkové.\n\nPodle maďarských médií se měl v roce 2005 začít natáčet nový 13dílný sériál \"Smolíkovi a počítač\" (maďarsky: \"A Mézga család és a számítógép\"), ve které se měla rodina Smolíkova seznamovat s internetem a počítačovou technikou vůbec. Kvůli hospodářské krizi v zemi ale byl projekt odložen.\n\nV květnu 2017 byly na serveru Youtube nečekaně zveřejněny dvě nové desetiminutové epizody. Prozatím však neexistuje český překlad. \n\nJak se ukázalo, jedná se skutečně o začátek 4. série, vytvořený v roce 2005. Není známo, zda se jedná o první epizodu rozdělenou na dvě části, nebo zda krátké díly o délce pouze 10 minut, byly již původním záměrem tvůrců.\n\nDalší epizody pravděpodobně vytvořeny nebyly a po dokončení dvou zmiňovaných byl projekt z finančních důvodů zrušen.\n"}
{"id": "275093", "url": "https://cs.wikipedia.org/wiki?curid=275093", "title": "Tom Petty", "text": "Tom Petty\n\nThomas Earl „Tom“ Petty (20. října 1950 Gainesville, Florida – 2. října 2017 Santa Monica, Kalifornie) byl americký zpěvák, kytarista a hudební skladatel. Jeho zájem o rock'n'roll vzrostl v létě 1961, kdy se díky svému strýci setkal s Elvisem Presleym při natáčení filmu \"Follow That Dream\".\n\nTom Petty byl velice často doprovázen na svých koncertech svou skupinou The Heartbreakers, se kterou hrál již od roku 1976. Mimo jiné byl také členem rockové skupiny Mudcrutch. Pod pseudonymem Charlie T. Wilbury, Jr. hrál ve skupině Traveling Wilburys (společně s Georgem Harrisonem, Jeffem Lynnem, Bobem Dylanem a Royem Orbisonem). Tato skupina za krátkou dobu svého trvání natočila dvě celkem úspěšné desky.\n\nVe filmu \"Posel budoucnosti\" z roku 1997 si zahrál starostu Mostového města.\n\nZemřel 2. října 2017. Příčinou úmrtí bylo předávkování sedativy a analgetiky, která užíval proti silným bolestem kyčle a bederní páteře.\n\n"}
{"id": "275096", "url": "https://cs.wikipedia.org/wiki?curid=275096", "title": "Leobner Hütte", "text": "Leobner Hütte\n\nLeobner Hütte je horská chata nacházející se v pohoří Hochschwab, v Rakouských Alpách. Chata je ve vlastnictví Rakouského Alpenvereinu, sekce Leoben. Kapacita chaty činí 21 lůžek. Otevřena je i restaurace. Chata nemá zimní prostor.\n\nLeobner Hütte leží zhruba 7,5 km severovýchodně od města Eisenerz, pod sedlem Hirscheggsattel (1699 m) oddělující od sebe masiv Griesmauer a Polster. 2,5 km jihozápadně od chaty leží lyžařské středisko roztroušené podle silničního sedla Präbichl.\n\n\n"}
{"id": "275098", "url": "https://cs.wikipedia.org/wiki?curid=275098", "title": "Tad (hudební skupina)", "text": "Tad (hudební skupina)\n\nTAD byla americká rocková kapela, která pocházela ze Seattlu. Byla to jedna z vůbec prvních kapel, která byla předzvěstí následující grungeové éry. Ačkoliv byl jejich komerční úspěch značně omezený, dodnes se najde spoustu fanoušků této kapely.\n\nKapela vznikla v roce 1988 a zanikla v roce 1999.\n"}
{"id": "275100", "url": "https://cs.wikipedia.org/wiki?curid=275100", "title": "František Herites", "text": "František Herites\n\nFrantišek Herites (27. února 1851 Vodňany – 19. ledna 1929 Praha) byl český lékárník, revizor účtů, básník, redaktor a spisovatel.\n\nNarodil se ve Vodňanech jako František Josef Emanuel, syn tamního lékárníka a purkmistra Antonína Karla Heritese a jeho manželky Anny, dcery lékárníka Emanuela Sehnala z Netolic. Roku 1869 absolvoval gymnázium v Písku, kde se sblížil s Otakarem Mokrým a Josefem Holečkem. S Josefem Kálalem a Janem Dunovským vydal studentský almanach Anemonky (1871), jehož byl redaktorem. Po tříleté lékárnické praxi vystudoval na otcovo přání farmacii na Karlově univerzitě v Praze (1870-1872) a ve Štýrském Hradci, kde absolvoval jako magistr a působil jako lékárenský praktikant. Odtud odešel pracovat do Rožnova, Netolic a do Prahy. 30. června roku 1880 se ve Vodňanech oženil se zdejší rodačkou Marií Martanovou, s níž vychoval dvě dcery.. Po otcově smrti v roce 1883 převzal jeho vodňanskou lékárnu v domě na náměstí. \nByl na čas i vodňanským starostou, zasloužil se o napojení jihočeských Vodňan na železnici a o zahájení úprav tamního kostela. Přizval k tomu svého přítele Mikoláše Alše. V roce 1895 zde uspořádal národopisnou výstavku, což vedlo k založení Městské galerie. Podnikání se mu nedařilo, raději psal. Když se zadlužil, v roce 1896 prodal lékárnu i rodný dům. V lednu 1896 přesídlil natrvalo do Prahy, kde s rodinou střídal podnájmy na Novém Městě. Marně sháněl místo stálého redaktora v některém časopise. A tak se stal revizorem lékárnických účtů, od r. 1897 také sekretářem Lékárnického grémia, a zůstal v zaměstnání až do penzionování v roce 1925. Tři roky byl redaktorem Časopisu českých lékárníků (1896-1899). Souběžně byl redaktorem Máje (1903–1914) a v tomto nakladatelství i pracoval. Napsal mnoho povídek, črt a fejetonů do různých časopisů: Český svět, Domácí krb, Osvěta, Lidové noviny, Lumír, Národní listy, Ruch, Švanda dudák, Zlatá Praha, Květy, Máj, Světozor. Jeho jednoduché povídky s maloměstskými příběhy byly oblíbené u části veřejnosti právě pro nenáročnost.. Po nezdařené oční operaci oslepl a poslední léta života trávil ve společnosti své dcery Boženy střídavě v Praze nebo ve Vodňanech\nJe zařazován do tzv. lumírovské generace.\nRoku 1883 byl s Otakarem Mokrým a Josefem Holečkem na Slovensku, mj. navštívili Tatry, dále procestoval v roce 1875 Itálii, roku 1883 Slezsko a východní Moravu, roku 1885 Dalmácii, roku 1893 odjel s rodinou na Světovou výstavu do Chicaga a zůstal v Americe celý rok, převážně v Argentině jako novinář. Roku 1896 byl opět v Americe. Roku 1902 se s delegací českých spisovatelů v Paříži zúčastnil oslav výročí Victora Huga.\n\nByl členem spolků Svatobor a [[Umělecká beseda, roku 1912-byl jmenován členem IV. třídy České akademie pro vědy, slovesnost a umění a v letech 1912-1926 jejím sekretářem.\n\nByl pohřben do rodinné hrobky u kostela sv. Jana Křtitele ve Vodňanech. Na rodném domě na náměstí má pamětní desku. Památný strom poblíž [[Záhorský rybník (přírodní rezervace)|Záhorského rybníka]], pod kterým prý rád sedával, se nazývá [[Heritesův dub]]. Jsou po něm pojmenovány ulice ve Vodňanech, v Písku a v Opavě.\n\nDcera [[Marie Heritesová |Marie]] (1881-1970) se stala houslovou virtuózkou, provdala se za Josefa E. Kohna a žila převážně ve Spojených státech, v Bay City v [[Michigan]]u). Dcera Božena (1883-1963) učila v lyceu v Praze na Smíchově češtinu a francouzštinu, pečovala o otcovu literární pozůstalost, vydala jeho korespondenci s J. Zeyerem a psala o svých cestách za sestrou do USA. Prasynovec byl básník [[Jan Skácel]].\n\nV časopisech často podepisoval své příspěvky pseudonymem \"Tavoletto\", nebo užíval šifry: -es, FH., F.Hs, Fr.Hs, hs. či -ites.\n\n\n\n\n[[Kategorie:Narození 1851]]\n[[Kategorie:Úmrtí 1929]]\n[[Kategorie:Čeští básníci]]\n[[Kategorie:Čeští spisovatelé]]\n[[Kategorie:Čeští novináři]]\n[[Kategorie:Čeští farmaceuti]]\n[[Kategorie:Spisovatelé píšící česky]]\n[[Kategorie:Narození ve Vodňanech]]\n[[Kategorie:Muži]]"}
{"id": "275103", "url": "https://cs.wikipedia.org/wiki?curid=275103", "title": "Výměna listoví", "text": "Výměna listoví\n\nVýměna listoví a změna jejich barvy je fenomén, který ovlivňuje obvykle zelené listy mnoha opadavých stromů a keřů.\nK opadu dochází, když se přestanou v listech tvořit auxiny, rostlinné hormony a vrstvičky buněk, mezi řapíkem listu a větvičkou, nebo stonkem se od sebe oddělí.\nV některých oblastech s dlouhým, chladným podzimem, v období před příchodem zimy listy změní barvu obvykle v rozsahu hnědá či žlutá až červená. Během několika týdnů před příchodem chladného období v listech dochází ke změně obsažených barviv. Zelené listové barvivo (chlorofyl) se přestává tvořit a stávající je rozloženo. Tím se stanou viditelné karotenoidy způsobující žlutou, oranžovou až hnědou barvu, které jsou v listech přítomné po celou vegetační sezónu, ale maskované chlorofylem. U některých druhů se nově vytvářejí antokyany vytvářející červené zabarvení.\n\nOpadavé rostliny se vyskytují i v tropických střídavě vlhkých pralesích a před obdobím sucha shazují listy.\n\n"}
{"id": "275104", "url": "https://cs.wikipedia.org/wiki?curid=275104", "title": "Bud Gaugh", "text": "Bud Gaugh\n\nFloyd „Bud“ Gaugh (2. října 1967) je americký rockový bubeník, který hrál v kapelách Sublime (1988-1996), Long Beach Dub Allstars (1997-2002), Eyes Adrift (2002-2003) a Volcano (2004). V současnosti se věnuje skupině Del Mar. Známý se stal především díky hraní v projetu Eyes Adrift, ve kterém hrál s Kristem Novoselicem a Curtem Kirkwoodem. \n"}
{"id": "275110", "url": "https://cs.wikipedia.org/wiki?curid=275110", "title": "Holokaust (rozcestník)", "text": "Holokaust (rozcestník)\n\nHolocaust má několik významů:\n\n"}
{"id": "275115", "url": "https://cs.wikipedia.org/wiki?curid=275115", "title": "Prospekt (rozcestník)", "text": "Prospekt (rozcestník)\n\nProspekt může být:\n\n"}
{"id": "275116", "url": "https://cs.wikipedia.org/wiki?curid=275116", "title": "Veněra 2", "text": "Veněra 2\n\nVeněra 2 (rusky: Венера-2) byla sonda vypuštěná roku 1965 v rámci sovětského programu Veněra, určená pro výzkum Venuše.\n\nKromě fototelevizního systému pro snímkování planety nesla sonda rozkládací parabolickou anténu z jemné síťoviny o průměru asi 2 metry, dále detektory kosmického záření a další přístroje.\nPo startu z kosmodromu Bajkonur se dostala na oběžnou dráhu kolem Země, z ní pak pomocí posledního stupně nosné rakety Molnija na dráhu k Venuši. V evidenci COSPAR získala označení 1965-091A. Nasměrování bylo natolik přesné, že nebylo potřeba obvyklé korekce dráhy. Dne 27. února 1966 sonda prolétla ve vzdálenosti 24 000 km od Venuše. Ačkoliv na sondu byly krátce předtím vyslány povely pro zahájení výzkumného programu (zejména fotografování), jejich potvrzení ani výsledky měření nebyly zachyceny. Má se za to, že sonda skončila na heliocentrické oběžné dráze. Příčina poruchy spojení nebyla zjištěna. Objekt již není sledován.\n\n"}
{"id": "275117", "url": "https://cs.wikipedia.org/wiki?curid=275117", "title": "Ochrana životního prostředí", "text": "Ochrana životního prostředí\n\nSouslovím ochrana životního prostředí lze označit systematickou a vědecky podloženou lidskou činnost, která je realizována ochranou prostředí nutného k uspokojivému životu všech organismů na Zemi včetně člověka. Pojem bývá zaměňován s pojmem ekologie, příp. ochrana přírody.\n\nPro vývoj mezinárodních aktivit v oblasti ochrany životního prostředí je klíčová Deklarace Konference Organizace spojených národů o životním prostředí a další dokumenty udržitelného rozvoje.\n\nV České republice zavzal vymezení ochrany životního prostředí zákon o životním prostředí: \"„Ochrana životního prostředí zahrnuje činnosti, jimiž se předchází znečišťování nebo poškozování životního prostředí, nebo se toto znečišťování nebo poškozování omezuje a odstraňuje. Zahrnuje ochranu jeho jednotlivých složek, druhů organismů nebo konkrétních ekosystémů a jejich vzájemných vazeb, ale i ochranu životního prostředí jako celku.“\"\n\n\n"}
{"id": "275119", "url": "https://cs.wikipedia.org/wiki?curid=275119", "title": "Strimskogel", "text": "Strimskogel\n\nStrimskogel je hora ležící v masivu Radstatské Taury v pohoří Nízké Taury v Rakousku. Leží 10 km severně od města Radstadt v severní rozsoše vybíhající z uzlového vrcholu Steinfeldspitze (2344 m). Vypíná se spolu s řetězcem vrcholů tvořící podkovu kolem údolí Zauchental, nad zimním střediskem Zauchensee (1361 m), poblíž kterého leží stejnojmenné jezero.\n\nPřístup k vrcholu je možný ze dvou stran:\n"}
{"id": "275121", "url": "https://cs.wikipedia.org/wiki?curid=275121", "title": "Tyrš", "text": "Tyrš\n\nTyrš má více významů:\n\n\nPo Miroslavu Tyršovi jsou pojmenovány tyto objekty:\n"}
{"id": "275124", "url": "https://cs.wikipedia.org/wiki?curid=275124", "title": "Katafalk", "text": "Katafalk\n\nKatafalk je vyvýšené pietní místo pro vystavení rakve se zesnulou osobou. Jedná se zpravidla o prostou konstrukci (jednoduché lešení či truhla), obvykle potaženou tmavým suknem, okolo které bývá provedena vhodná výzdoba složená z květin a svící. V případě úmrtí významné osobnosti (člen panovnického rodu apod.) tvořila výzdobu složitá konstrukce, jež se odborně nazývá castrum doloris. Vystavení mrtvoly zesnulé osoby bývá obvykle součástí pohřebních obřadů.\n\nSlovo vzniklo z italského slova \"catafalco\" - lešení.\n"}
{"id": "275127", "url": "https://cs.wikipedia.org/wiki?curid=275127", "title": "Noc", "text": "Noc\n\nNoc je část dne mezi západem a východem slunce, během které se slunce nachází pod obzorem. Opakem noci je den ve významu denní doby. Délka trvání noci závisí na ročním období a zeměpisné šířce.\n\nJako noc se úžeji nazývá doba, kdy je přirozeně tma, tedy mezi večerním a ranním soumrakem. Úplná, tzv. astronomická noc nastává, když slunce klesne pod 18° pod obzor. Naopak jen nízko pod obzor zapadá slunce během letních nocí ve vyšších zeměpisných šířkách, které proto získaly označení bílé noci. V období kolem letního slunovratu však ani v šířkách kolem 50. rovnoběžky, kde se nachází Česká republika, nezapadá slunce tak hluboko pod horizont, aby nastala astronomická noc.\n\nBěhem noci většina lidí a zvířat spí, protože nemohou provádět většinu aktivit konaných za denního světla. Nedostatek slunečního světla má navíc velký vliv na morfologii, fyziologii a chování téměř všech živých organismů. Naopak některá zvířata, například netopýři nebo cvrčci, jsou aktivní především v noci.\n\nV kultuře a mytologii je často spojována s nebezpečím a zlem. V lidovém folklóru téměř každé země se vyskytují příběhy a zkazky o nebezpečných bytostech, které jsou aktivní v noci. Jedná se o duchy, upíry či vlkodlaky.\n\n\n"}
{"id": "275132", "url": "https://cs.wikipedia.org/wiki?curid=275132", "title": "Tenisový turnaj v Gold Coast", "text": "Tenisový turnaj v Gold Coast\n\nTurnaj v Gold Coast byl profesionální tenisový turnaj žen pořádaný v Gold Coast , Queenslandu v Austrálii. Oficiální název turnaje zněl \"Mondial Australian Women's Hardcourts\".\n\nByl zařazen do okruhu WTA, kategorie \"Tier III\". Turnaj se hrál v letech 1997–2008 na otevřených dvorcích s tvrdým povrchem.\n\nOd roku 2009 přešlo pořadatelství události do Brisbane.\n\n"}
{"id": "275133", "url": "https://cs.wikipedia.org/wiki?curid=275133", "title": "TA3", "text": "TA3\n\nTA3 je první soukromá zpravodajská televizní stanice na Slovensku. Oficiálně vysílá od 23. září 2001. První mimořádné vysílání se však uskutečnilo už 11. září 2001 při příležitosti útoku na Světové obchodní centrum.<ref name=\"11/9\"></ref> Generálním ředitelem je od 27. března 2012 Martin Ilavský. Novým majitelem televize je skupina Grafobal group (předtím byla J&T).\n\nV současnosti vysílá ve všední dny od 6:00 do 1:00, soboty, neděle a svátky od 7:00 do 1:00, mezi 1:00 a 6:00 (7:00 v soboty, neděle a svátky) vysílá na pozicích TA3 (kromě internetového vysílání) slovenský interaktivní kanál RingTV. TA3 vysílá v celoplošném multiplexu DVB-T, na satelitu, na internetu a v některých kabelových sítích na Slovensku i v České republice.\n\n"}
{"id": "275134", "url": "https://cs.wikipedia.org/wiki?curid=275134", "title": "In Your Honor", "text": "In Your Honor\n\nIn Your Honor je v pořadí páté studiové album skupiny Foo Fighters. Bylo vydáno v roce 2005 a ve Velké Británii vyšlo pod názvem In Your Honour.\n\n"}
{"id": "275136", "url": "https://cs.wikipedia.org/wiki?curid=275136", "title": "Shirský kůň", "text": "Shirský kůň\n\nShirský kůň (Shire horse) je nejznámějším mohutným tažným koněm Anglie. Patří mezi největší koně světa.\n\nShirský kůň je potomkem velmi známého anglického koně, tzv. Great Horse, jenž byl rytířským válečným koněm středověku. Později bylo plemeno kříženo pravděpodobně s importovanými frískými hřebci a v 16. až 17. století s vlámskými koňmi. Zakladatelem chovu byl hřebec Packington Blind Horse, žijící v letech 1755 - 1770. O sto let později, roku 1878, byla založena plemenná kniha. Pojmenování \"shire\" získal roku 1884 od názvu hrabství.\n\nTypická je pro shirského koně úzká a dlouhá klabonosá hlava s dobráckým výrazem, dlouhé rousy na nohou (většinou bílé) a velice elegantní chody. Vyskytuje se v barvách hnědák, vraník, bělouš, grošák, ale i v jiných zbarveních s bílými odznaky.\nJe vysoký v kohoutku 172 cm a více, váha je až 1200kg. Největším zástupcem tohoto plemene se stal valach Velký Jake, který měřil 210cm.\nKrk je na chladnokrevníka relativně dlouhý, hřbet je krátký, silný. Hruď je hluboká, záď osvalená a široká. Nohy jsou pevné a zdravé, nemusejí se kovat. Kopyta připomínají svojí velikostí talíř.\n\nJak se na všechny tažné chladnokrevné koně sluší, patří i shirští koně mezi chladnokrevníky, kteří mají velice klidný a vyrovnaný temperament, ale ve vypjatých situacích mohou být tvrdohlaví. Toto plemeno má velice prostorný krok a klus s výrazným a dobrým posunem vpřed. Jinak má toto plemeno klasický cval, popřípadě trysk.\n\nMůžeme je vidět ve spřežení, jsou oblíbení při různých rytířských show kde se předvádějí v netradičních starodávných postrojích, nebo jako vynikající drezurní koně, ale jsou to i výborní společníci pro ježdění ve volném čase. Nesmíme také zapomínat na jejich - dnes už nevelikou - úlohu jako \"lesní dělníci\" nebo pivovarské koně, dnes vídáme ukázky tohoto koňského řemesla na různých výstavách a soutěžích.\n\n"}
{"id": "275138", "url": "https://cs.wikipedia.org/wiki?curid=275138", "title": "Goo", "text": "Goo\n\nGoo je studiové album altertnativní kapely Sonic Youth. Bylo vydáno 26. června roku 1990. Remasterovaná verze alba vyšla v roce 2005. Album bylo vydáno pod vydavatelstvím Geffen.\n"}
{"id": "275147", "url": "https://cs.wikipedia.org/wiki?curid=275147", "title": "Zahradní bazén", "text": "Zahradní bazén\n\nZahradní bazén je stavba většinou u rodinného domu nebo rekreačního objektu a slouží k odpočinku, zábavě a relaxaci. Mít vlastní bazén je v současné době módní trend – navíc plavání je sport, který působí blahodárně na lidský organismus.\n\nZahradní bazény se stavějí různými technologiemi a vybavují se širokou škálou příslušenství.\n\nStavba zahradního bazénu zahrnuje několik kroků, které je potřeba promyslet a rozhodnout již před zahájením samotné konstrukce. Druh bazénu, povrch jeho okolí či technologie, které budou podporovat jeho funkci, je nutné mít vybrané již před zahájením stavebních úprav.\n\n\n\n"}
{"id": "275155", "url": "https://cs.wikipedia.org/wiki?curid=275155", "title": "Béróssos", "text": "Béróssos\n\nBéróssos je pořečtěné (Βήρωσσος) jméno babylónského kněze boha Marduka žijícího ve 3. století př. n. l. Kolem roku 270 př. n. l. pro Antiocha I. Sótéra, jemuž dílo dedikoval, sepsal řecky třídílný spis \"Babylóniaka\", v němž Řekům vylíčil dějiny své země od stvoření světa do smrti Alexandra Velikého v roce 323 př. n. l., a to na základě spolehlivých klínopisných pramenů (měl pracovat se záznamy v babylonském chrámovém archivu).\n\nBéróssovo dílo se ovšem nezachovalo, jsou z něj známé pouze citace u pozdějších autorů. Celý první díl a značnou část druhého Béróssos věnoval astronomii a astrologii – tyto části také byly později nejvíce oceňovány. Béróssos sám podle nepotvrzeného podání údajně na sklonku života žil na ostrově Kou, kde měl založit astrologickou školu.\n"}
{"id": "275157", "url": "https://cs.wikipedia.org/wiki?curid=275157", "title": "Jürgen Habermas", "text": "Jürgen Habermas\n\nJürgen Habermas (* 18. června 1929 Düsseldorf) je německý neomarxistický filosof a sociolog, který ve své akademické činnosti čerpá z tzv. frankfurtské školy. \n\nHabermas je představitelem tzv. teorie komunikativního jednání (), která tvrdí, že existují dva druhy jednání – komunikativní a instrumentální. Instrumentální jednání se nejvíce projevuje ve sféře reklamy a politiky a je nežádoucí, komunikativní jednání je pak přirozené, spravedlivé, a tudíž žádoucí. Habermas chce proto rozpracovat teorii podmínek, za nichž bude možná normální, nenarušená komunikace (tj. srozumitelná, důvěryhodná apod.)\n\nHabermas se narodil v Düsseldorfu v roce 1929 do rodiny ze střední vrstvy. V dětství prodělal dvě plastické operace, jelikož měl od narození rozštěp, který ho přiměl, jak Habermas tvrdí, přemýšlet rozdílně o důležitosti komunikace a od té doby preferuje psané slovo před mluveným.\n\nV mládí byl hlavně ovlivněn druhou světovou válkou, jeho otec sympatizoval s nacisty. Studoval filozofii v Göttingenu (1949 – 50), Curychu (1950–51) a Bonnu (1951–54), kde získává doktorát. \n\nOd roku 1956 studoval filozofii a sociologii na Univerzitě Johana Wolfganga Goetheho ve Frankfurtu. Jeho učitelé byli Max Horkheimer a Theodor Adorno, oba významní představitelé kritické teorie. Později se ovšem díky sporům ohledně jeho habilitační práce dokončuje své dílo na univerzitě v Marburgu pod marxistickým sociologem Wolfgangem Abendrothem. Později se vrací do Frankfurtu, kde vyučuje jako profesor filozofie a sociologie do roku 1970. Poté se stává ředitelem Institutu Maxe Plancka, kde pracuje od roku 1971 do roku 1983.\n\nPoté se ovšem znovu vrací do Frankfurtu, kde působí až do roku 1993. Po ukončení svého působení na univerzitě ovšem stále publikuje. V roce 1986 získává nejvyšší ocenění za práci ve výzkumu – cenu Gottfrieda Willhelma Leibnize.\n\nV roce 2003 byl oceněn Cenou prince Asturského v oboru sociálních věd. Habermas byl v roce 2004 laureátem Kyotské ceny v oboru Umění a Filosofie. V roce 2005 odcestoval do San Diega a 5. března přednesl projev s názvem Veřejná role náboženství v sekulárním kontextu, týkající se separace církve a státu od neutrality do prudkého sekularismu. Získal Holbergovu cenu i s odměnou v hodnotě 520.000 €. V roce 2007 byl podle britského týdeníku The Times Higher Education Guide sedmým nejcitovanějším autorem v humanitních oborech, za šestým Ervingem Goffmanem a před osmým Maxem Weberem.\n\nVe svém díle The Structural Transformation of the Public Sphere Habermas ukázal, jak moderní Evropské salóny, kavárny a literární skupiny mohou demokratizovat veřejnou sféru. Ve své inaugurační přednášce na Frankfurtské univerzitě \"“Erkenntnis und Interesse”\" (1965, \"Znalosti a lidské zájmy), a o tři roky později také ve stejnojmenné knize, Habermas objasnil základy normativní verze kritické sociální teorie, která byla vyvíjena od roku 1920 Horkheimerem, Adornem a dalšími kolegy z Frankfurtského institutu. Udělal to na základě obecné teorie lidských zájmů, podle toho, které odlišné oblasti lidského vědění a bádání – například fyzika, biologie, sociální vědy – jsou projevem rozdílných, ale stejně základních lidských zájmů. Tyto základní zájmy pak sjednoceny zastřešující snahou rozumu dosáhnout vlastní svobody, která je vyjádřena ve vědeckých disciplínách, které jsou kritické vůči nesvobodným režimům společenského života. Ve svém opětovném promýšlení rané kritické sociální teorie, Habermas usiloval o sjednocení filosofické tradice Karla Marxe, německého idealismu s psychoanalýzou Sigmunda Freuda a pragmatismu amerického logika a filosofa Charlese Sanderse Peirce.\n\n\n\n\n\n"}
{"id": "275159", "url": "https://cs.wikipedia.org/wiki?curid=275159", "title": "Jelena Lichovcevová", "text": "Jelena Lichovcevová\n\nJelena Alexandrovna Lichovcevová, ( rusky: \"Елена Александровна Лиховцева\") (* 8. září 1975, Alma-Ata, je ruská profesionální tenistka.\n\nJelena Lichovcevová se zúčastnila 29 zápasů Poháru fererace za tým Ruska s bilancí 12-11 ve dvouhře a 14-5 ve čtyřhře.\n\n"}
{"id": "275160", "url": "https://cs.wikipedia.org/wiki?curid=275160", "title": "Kostel svatého Ondřeje (Ivanovice na Hané)", "text": "Kostel svatého Ondřeje (Ivanovice na Hané)\n\nŘímskokatolický farní kostel svatého Ondřeje je kostel, jenž stojí ve městě Ivanovice na Hané poblíž okresního města Vyškov. Objekt s gotickými základy a barokními skulpturami tvoří významnou dominantu centra města. Kostel je kulturní památkou České republiky.\n\nPrvní dochovaná písemná zmínka o Ivanovickém kostele je z roku 1234. Tento kostel se, ale nedochoval, jelikož podlehl několikrát požárům či jiným pohromám. Do dnešní podoby s boční kaplí a dvěma postranními věžemi byl upraven v rozmezí let 1704 až 1759.\n"}
{"id": "275161", "url": "https://cs.wikipedia.org/wiki?curid=275161", "title": "Benguelský proud", "text": "Benguelský proud\n\nBenguelský proud je studený mořský proud Atlantského oceánu vznikající jihozápadně od Střelkového mysu, kde se odděluje ze Západního příhonu. Poté sleduje západní pobřeží Afriky až ke Guinejskému zálivu, kde se podél rovníku stáčí k západu. Ve srovnání s jinými mořskými proudy patří spíše k těm pomalejším (rychlost 0,25 m/s). Má šířku 500 km. Jeho teplota se na jihu pohybuje mezi 15 až 17 °C, na severu mezi 22 až 26 °C. \n\nBenguelský proud ovlivňuje podnebí západního pobřeží Afriky, kde se podílí na extrémní ariditě Namibské pouště.\n\n"}
{"id": "275165", "url": "https://cs.wikipedia.org/wiki?curid=275165", "title": "Selenga", "text": "Selenga\n\nSelenga ( , ) je řeka v Mongolsku (Chövsgölský, Bulganský, Selengský ajmag) a v Burjatské republice v Rusku. Je 1024 km dlouhá od pramene zdrojnice Iderín gol (409 km dolního toku je v Rusku). Povodí má rozlohu 447 000 km². Řeka je součástí říčního systému Jenisej, Angara, Selenga a tvoří jeho nejdelší zdrojnici. Celý tok měří 5539 km, což jej řadí na páté místo mezi nejdelšími řekami světa.\n\nVzniká soutokem Iderín golu a Delger mörönu v severní části Mongolska. Je převážně rovinnou řekou, která teče střídavě v zúžené dolině (1 až 2 km) a v širokém údolí (20 až 25 km), kde se rozděluje na průtoky. Ústí do jezera Bajkal, přičemž vytváří rozsáhlou deltu o rozloze 680 km². Je největší řekou, která se do jezera vlévá a tvoří přibližně polovinu celkového přítoku do něj.\n\nNa jaře se obvykle mírně zvýší vodní stav. K dešťovým povodním dochází v létě a na podzim. V zimě je stav vody nejnižší. Průměrný roční průtok vody na mongolsko-ruské hranici činí 310 m³/s a ve vzdálenosti 127 km od ústí činí 935 m³/s. Zamrzá v listopadu a rozmrzá v dubnu.\n\nNejvýznamnější města podél toku jsou Süchbátar (Mongolsko), Ulán-Ude, Selenginsk (Rusko). Vodní doprava je možná do Süchbátaru.\n"}
{"id": "275170", "url": "https://cs.wikipedia.org/wiki?curid=275170", "title": "Süchbátar (město)", "text": "Süchbátar (město)\n\nSüchbátar (mongolsky \"Сүхбаатар\") je hlavní město Selengského ajmagu v Mongolsku. Nachází se na pravém břehu řeky Orchon blízko jejího soutoku se Selengou. Město leží 9 km jižně od ruských hranic, 311 km severně od Ulánbátaru. Bylo založeno v roce 1940 a pojmenováno po mongolském politikovi Süchbátarovi.\n\nSüchbátar je nejsevernější mongolská stanice na transmongolské magistrále. Na ruské straně hranice je stanice Nauški.\n"}
{"id": "275171", "url": "https://cs.wikipedia.org/wiki?curid=275171", "title": "Ladislav Vodička", "text": "Ladislav Vodička\n\nLadislav Vodička (10. ledna 1931 Praha – 7. března 1999) byl český country zpěvák a textař, který vystupoval např. s Country Beatem Jiřího Brabce a poté se skupinou Vodomilové. Nazpíval několik hitů.\n\nVystudoval strojní fakultu ČVUT. Zpívat začal v roce 1961 s amatérskou skupinou Tempest. V roce 1966 mu Jiří Brabec nabídl angažmá ve své skupině Country Beat a v témže roce společně s ním přešel do divadla Semafor. V roce 1970 prodělal mozkovou příhodu a po operaci se rozešel s Jiřím Brabcem pro umělecké neshody. V roce 1972 přijal angažmá od skupiny Vodomilové, která vznikla ze skupiny Truckers/Rodeo.\n\nDíky specifickému hlasu a orientaci na žánr country se mu přezdívá \"český Johnny Cash\". Některé Cashovy písně také nazpíval.\n\n\nPíseň-Loučení\n\n"}
{"id": "275172", "url": "https://cs.wikipedia.org/wiki?curid=275172", "title": "Teorie velkého třesku (seriál)", "text": "Teorie velkého třesku (seriál)\n\nTeorie velkého třesku (v anglickém originále ) je americký sitcom ze světa mladých fyziků. Dělá si legraci z jejich osobního života, stejně tak z nerdovské subkultury současné americké mládeže, a staví je do opozice k obyčejným lidem, kteří jsou vykreslováni jako hloupí, leč šťastní a sociálně naplnění jedinci.\n\nSeriál vytvořili Chuck Lorre a Bill Prady. Produkován byl společnostmi Warner Bros. Television a Chuck Lorre Productions. Vysílán byl na stanici CBS, pilotní díl, premiérově uvedený 24. září 2007, režíroval James Burrows. Závěrečná epizoda seriálu byla odvysílána 16. května 2019. Celkem vzniklo ve dvanácti řadách 279 dílů. V Česku byl seriál premiérově uveden na stanici Prima Cool.\n\nZe seriálu \"Teorie velkého třesku\" byl v roce 2017 odvozen spin-offový prequel \"Malý Sheldon\".\n\nPodoba pilotního dílu seriálu, se kterým bylo počítáno na televizní sezónu 2006–2007, byla lehce odlišná od současné podoby. Jediné postavy, které zůstaly z úvodního dílu v kompletním seriálu byly Leonard a Sheldon (ztvárněni Johnnym Galeckim a Jimem Parsonsem, postavy byly pojmenovány po Sheldonu Leonardovi). V seriálu se také měly objevit postavy dvou žen. První z nich měla být Katie, tj. \"holka vychována ulicí, drsná, ale s citlivou duší\", kterou po rozchodu s přítelem poznali hlavní hrdinové a ti ji nabídli spolubydlení v bytě hrdinů (původně Amanda Walsh), v druhém pilotním díle byla tato postava obměněna za Penny (Kaley Cuoco). Druhou ženskou postavou měla být Gilda (Iris Bahr), tj. vědkyně, kolegyně a přítelkyně hlavních hrdinů, která se cítí ohrožena přítomností Katie. Pilotní díl používal jako titulní znělku \"She Blinded Me with Science\" od Thomase Dolbyho.\n\nSeriál nebyl vybrán do vysílání, ale televizní společnost nabídla tvůrcům možnost přepracovat námět seriálu a vytvořit druhý pilotní díl. Zajistili další postavy a přepracovali seriál do konečné podoby. Původní pilotní díl nebyl nikdy odvysílán, ale objevuje se na internetu. V rámci přípravy seriálu Chuck Lorre prohlásil \"Na pilotu Big Bangu jsme dělali asi dva a půl roku a úplně propadl... ale dvě věci fungovaly perfektně a to Johnny a Jim. Přepsali jsme další věci a byli jsme oslepeni Kaley, Simonem a Kunalem.\" Bylo oznámeno, že původní pilotní díl možná vyjde jako bonus na DVD k seriálu. Lorre prohlásil: \"Ty jó, to bych chtěl vidět, vidět svoje chyby... uvidíme.\"\n\nPrvní a druhý pilotní díl seriálu The Big Bang Theory byly režírovány Jamesem Burrowsem, ten však další díly nerežíroval. Přepracovaný druhý pilotní díl vedl 14. května 2007 k objednávce 13 epizod pro společnost CBS. Před vysíláním pilotního dílu na CBS byla epizoda uvolněna zdarma na iTunes. Seriál se začal v USA vysílat 24. září 2007 a 19. října téhož roku byl rozšířen na celkových 22 dílů první sezóny. Nicméně, produkce seriálu byla 6. listopadu zastavena z důvodu stávky scenáristů v roce 2007. O téměř 3 měsíce později, 4. února 2008 byl seriál přechodně nahrazen krátkým sitcomem \"Welcome to the Captain\" (česky \"Vítejte u kapitána\"), seriál byl obnoven 17. března 2008 v lepším vysílacím čase a nakonec bylo v první sezóně odvysíláno pouze 17 dílů. Po skončení stávky byla společností CBS zakoupena druhá série, která byla odvysílána mezi lety 2008 a 2009, vysílána byla ve stejném vysílacím čase a premiérový díl byl odvysílán 22. září 2008. S lepšícím se hodnocením byl seriál prodloužen o další dvě sezóny až do roku 2011. V roce 2011 byl seriál prodloužen o další tři sezóny. Seriál je natáčen před živým publikem a produkován je pod hlavičkou společností Warner Bros. Television a Chuck Lorre Productions.\n\nProfesor fyziky a astronomie Kalifornské univerzity v Los Angeles David Saltzberg kontroluje scénáře a upravuje dialogy, matematické vzorce a diagramy používané v seriálu. Podle výkonného producenta/spolutvůrce Billa Pradyho, \"Pracujeme na tom, aby Sheldon řešil opravdové problémy, které probíhaly celou první sezónu a jejich aktuální průběh byl zobrazen na tabulích ... těžce jsme pracovali na tom, aby byly všechny vědecké věci v pořádku.\"\n\nNěkteří z herců v Teorii velkého třesku spolu pracovali na televizním seriálu Roseanne a to včetně Johnnyho Galeckiho, Sary Gilbertové a Laurie Metcalfové (hraje Sheldonovu matku Mary Cooperovou). Mimoto byl Chuck Lorre scenáristou tohoto seriálu.\n\nProdukce pořadu byla přerušena 6. listopadu 2007 v důsledku stávky scenáristů. 17. března 2008 se natáčení obnovilo a dokončila se první série. Druhá série odstartovala 22. září 2008 epizodou \"„The Bad Fish Paradigm“\". V září také vyšla první série seriálu na DVD. Dne 21. září 2009 se začala vysílat třetí sezóna, která byla dokončena posledním dílem s názvem \"„The Lunar Excitation“\", který se na obrazovkách objevil 24. května 2010. Od 23. září 2010 se natáčela čtvrtá série, která byla zakončena epizodou \"\"The Roommate Transmogrification\"\". 22. září 2011 se na obrazovkách objevila první epizoda páté série a 10. května 2012 byla odvysílána poslední epizoda páté sezóny s názvem \"\"The Countdown Reflection\"\". Posléze následovala přestávka ve vysílání způsobená letními prázdninami, seriál se znovu začal vysílat 27. září 2012, následně bylo odvysíláno 24 epizod šesté série, sedmá série se vysílala od 26. září 2013. Osmá série se začala vysílat 22. září 2014.\n\nKanadská hudební skupina alternativního rocku Barenaked Ladies napsala a nahrála titulní píseň seriálu, která umělecky popisuje historii a stvoření vesmíru a Země. Autoři seriálu Chuck Lorre a Bill Prady oslovili hlavního zpěváka a kytaristu skupiny Eda Robertsona a požádali ho, aby napsal titulní píseň pro seriál po té, co navštívili jeden z koncertů skupiny v Los Angeles. Shodou okolností Ed Robertson dříve přečetl knihu Simona Singha Big Bang a na koncertě předvedl improvizaci pomocí freestyle rapu o původu vesmíru. Lorre a Prady později z toho důvodu zavolali Robertsonovi a zeptali se ho, zda má zájem napsat titulní píseň k seriálu. Robertson souhlasil pouze pod podmínkou a po ujištění, že Lorre a Prady nebudou již shánět žádné další autory.\n\n9. října 2007 byla komerčně vydána plná verze (1 minuta a 45 sekund) písně. Ačkoliv některé zdroje uvádějí píseň pod názvem \"History of Everything\", tak na obalu singlu je píseň uvedena jako titulní píseň Teorie Velkého Třesku. Hudební videoklip byl vydán a přiložen jako bonus při vydání DVD a Blu-ray Kompletní 4. sezóny (anglicky The Complete Fourth Season). Píseň byla také uvolněna pro nejznámější album skupiny Barenaked Ladies pod názvem \"Hits from Yesterday & the Day Before\", k vydání alba došlo 27. září 2011.\n\nBěhem prvních tří sérií tři hlavní představitelé (Galecki, Parsons a Cuoco) vydělávali maximálně 60 000 amerických dolarů za jednu epizodu. Výdělky těchto tří vyrostly ve 4 sérii na 200 000 dolarů za epizodu, v rámci smlouvy bylo upraveno, že v následujících třech sériích porostou jejich platy o 50 000 dolarů v každé sérii, tj. v sedmé sérii tito herci vydělali 350 000 dolarů za epizodu. Začátkem srpna 2014 pak ústřední trojice podepsala kontrakt na další tři série, přičemž honorář má činit zhruba 1 milion dolarů za epizodu.\n\nLeonard, který se zabývá experimentální fyzikou, a geniální teoretický fyzik Sheldon s IQ 187 spolu žijí v jednom bytě. Zajímají se o kvantovou mechaniku, teorii superstrun, sci-fi a fantasy. Jejich život se skládá z výpočtů nových vlastností elementárních částic a hraní her jako například Halo společně s astrofyzikem Rajeshem a inženýrem Howardem.\n\nHned v prvním díle do jejich života vtrhne Penny, přitažlivá blondýnka, která přestože neví nic o Schrödingerově kočce, ani neumí klingonsky, Leonarda zaujme především tím, že je žena. Leonardova náklonnost k ní diváky provází nejen celou první sérií a je jednou z hlavních studnic situačního humoru.\n\nJohnny Galecki jako Leonard Hofstadter, Ph.D. (český dabing Aleš Háma) je experimentální fyzik s IQ 173. Titul Ph.D. získal ve 24 letech. Původně je z New Jersey. Je tzv. férovým mužem v seriálu, bydlí s kolegou a přítelem Sheldonem Cooperem v Pasadeně. Autoři seriálu předpokládali potenciální vztah mezi Hofstadterem a jeho sousedkou Penny, a sexuální napětí mezi nimi vede k občasným schůzkám. V třetí sérii spolu tito dva začínají chodit, ačkoliv stále žijí odděleně, později se rozchází. V páté sérii spolu začínají chodit opět a zkoušejí experiment pod názvem \"betatest vztahu\", ve kterém mohou oba reportovat chyby. V sedmé sérii se zasnoubí a po více než roce se vezmou.\n\nJim Parsons jako Sheldon Cooper, M.A., Ph.D. (český dabing Jakub Wehrenberg) pochází z Galvestonu v Texasu byl zázračným dítětem s eidetickou pamětí a vysokou školu začal studovat v 11 letech (po dokončení páté třídy), vyšší stupeň vysoké školy začal studovat ve 14 letech a v 16 letech získal titul Ph.D. Je teoretickým fyzikem zkoumajícím kvantovou mechaniku a teorii strun, má dva tituly Ph.D. a Sc.D. a také má IQ 187. Také předvádí typické dodržování rutiny a zvyků a má problém s pochopením sarkasmu a ironie, také má problém pochopit romantické vztahy svých přátel. Sheldon sdílí byt s Leonardem Hofstadterem, bydlí naproti přes chodbu od Penny a na tyto spoléhá při řešení společenských situací a problémů. Sheldon je velmi sobecký tím, že se často chlubí svojí velmi vysokou inteligencí a někdy podceňuje některé ze svých přátel. Sheldon spoléhá na to, že některý z jeho přátel (obvykle Leonard) jej odveze někam autem, nicméně v druhé sérii zkusil neúspěšně získat řidičský průkaz. Ve čtvrté sérii poznal Amy Farrah Fowlerovou, se kterou později rozvíjí vztah i přes to, že má problémy se strachem z bakterií a z fyzického kontaktu.\n\nJe introvertní a má problémy se společností jiných osob, někdy se chová jako malé dítě. Také je extrémně ritualizovaný a trpí obsesí, kdy potřebuje vidět věci dokončeny. Například potřebuje sedět stále na stejném místě na pohovce či klepat na dveře třikrát a přitom říkat jméno osoby, na kterou klepe, než řekne, co vlastně potřebuje.\n\nKaley Cuoco jako Penny (český dabing Jitka Moučková) pochází z města nedaleko Omahy v Nebrasce. Penny se snaží být herečkou a žije v bytě naproti bytu Sheldona a Leonarda. Penny zkoušela získat několik televizních rolí pomocí kastingů, nicméně prozatím nebyla při této snaze úspěšná. Od první do poloviny sedmé série se živila jako číšnice a občasná barmanka v Cheesecake Factory. Nezískala univerzitní titul, ale má mnohem lepší cit pro situaci a sociální inteligenci než ostatní hlavní hrdinové. V seriálu nebylo uvedeno její rodné příjmení. Na konci první série a během třetí, páté a šesté série chodila s Leonardem Hofstadterem. S ním se poté zasnoubila a vdala se. Od čtvrté sezóny se spřátelila s Bernadette a Amy a scházejí se v bytě či v jiných prostorách.\n\nSimon Helberg jako Howard Joel Wolowitz,M.Eng. (český dabing Matěj Hádek) je letecký inženýr. Je židovského vyznání a dlouhou dobu žil s matkou, jako jediný z hlavních hrdinů nezískal doktorský titul, na svoji obranu často uvádí, že získal magisterský titul z prestižní univerzity MIT a navrhuje zařízení, které jsou vysílány do vesmíru, oproti abstraktní práci ostatních hrdinů seriálu. Toto vyvrcholilo tím, že v posledním díle 5. série letěl do vesmíru. Občas předvádí židovský humor, který Leonard a Raj shledávají přehnaný či neopodstatněný. Prohlašuje o sobě, že je polyglot, uvádí, že mluví šesti jazyky: francouzsky, rusky, mandarínsky, persky, arabsky a klingonsky. Chodil a později si vzal Bernadette Rostenkowski a v šesté sérii se s ní přestěhoval do vlastního bytu. A po nějakém čase Bernadette otěhotní.\n\nKunal Nayyar jako Rajesh Ramajan Koothrappali, Ph.D. (český dabing Petr Burian) pochází z Nového Dillí v Indii, pracuje jako částicový astrofyzik na Caltechu. Jeho otec je gynekolog a tak jsou poměrně ,ve vatě\". Byl velmi stydlivý v komunikaci s ženami a v prvních šesti sériích s nimi nedokázal promluvit (kromě své sestry a matky). Mluvit se ženami dokázal pouze v případě, že pil alkohol (nebo si aspoň myslel, že pil alkohol) nebo v případě, že užíval experimentální medikamenty. I přes to však měl větší úspěchy s ženami než jeho přespříliš sebevědomý nejlepší přítel Howard. V poslední epizodě šesté série překonal svůj ostych v komunikaci s ženami a od té doby dokáže mluvit se ženami bez užívání alkoholu. Je velmi zženštilý a často na sebe bere typicky ženskou roli v přátelství s Howardem, ale je si jistý, že není homosexuál. Během čtvrté sezóny s ním sdílela byt jeho sestra Priya (Aarti Mann). V této sérii se Priya seznámila s Leonardem a stala se jeho přítelkyní (ač to Rajovi vadilo). V epizodě šesté série \"\"Nesporný důkaz náklonnosti\"\" (anglicky \"\"The Tangible Affection Proof\"\") Raj v obchodě s komiksy potkal Lucy (Kate Micucci) a začal s ní rozvíjet vztah. Nicméně v epizodě \"\"Reakce na Bon Voyage\"\" Lucy ukončila vztah s Rajem z důvodu, že byla příliš stresována tím, že ji chce představit svým přátelům. Na konci této epizody Raj promluvil s Penny bez alkoholu.\n\nSara Gilbertová jako Leslie Winkle, Ph.D. (český dabing Lucie Juřičková, hostující postava v sérii 1, hlavní postava v sérii 2, hostující v sérii 3) je fyzikem a pracuje ve stejné laboratoři jako Leonard. V seriálu hraje Leonardův ženský protějšek, nosí brýle s černými obroučkami a pletené kostýmky. Je ostře vyhraněna vůči Sheldonovi, často z hlediska jiného náhledu na vědecké problémy. Navzájem si o sobě myslí, že jsou intelektuálně výš, než ten druhý, Leslie je ovšem mnohem vtipnější a pohotovější než Sheldon a často ho označuje jako \"blbce\" (anglicky \"\"dumbass\"\"). Leslie měla přátelský a i sexuální vztah s Leonardem a později s Howardem, v případě vztahu s Leonardem došlo k obnovení vztahu, který spolu měli jejich postavy \"Darlene Connorové\" a \"Davida Healyho\" v seriálu Roseanne. Gilbertová byla v druhé sérii přesunuta mezi hlavní postavy, ale později byla přesunuta zpět mezi postavy hostující, protože autoři seriálu nebyli schopni generovat dostatek obsahu pro její roli. Gilbertová odešla ze seriálu po třetí sérii z důvodu větší zainteresovanosti v seriálu \"The Talk\", ve kterém působí jako výkonný producent pro CBS.\n\nMelissa Rauchová jako Bernadette Rostenkowski-Wolowitz, Ph.D. (český dabing Terezie Taberyová, hostující postava v sérii 3, hlavní postava od série 4) je mladá žena, která zpočátku působila jako servírka a kolegyně Penny, tímto zaměstnáním si přivydělávala v rámci doktorského studia mikrobiologie. Na konci čtvrté série obhájila svoji dizertaci a nastoupila na vysoce placené místo ve vývoji. Penny představila Bernadette Howardovi. Zpočátku neměla o Howarda vůbec žádný zájem a prohlašovala, že spolu nemají nic společného. Po zjištění, že měli podobné problémy s matkou se sblížili, během třetí série spolu začali chodit a také se rozešli, ve čtvrté sérii se k sobě ovšem vrátili. Na konci čtvrté série se zasnoubili a na konci páté série se vzali. A zanedlouho Bernadette otěhotněla.\n\nStuarta Blooma v seriálu hraje Kevin Sussman (česky nadaboval Pavel Vondrák). Stuart provozuje obchod s komiksy v centru Pasadeny. Stuart je charakteristický svým nízkým sebevědomím a osamělostí, což má za následek ubohé pokusy, jak se zapojit do rozhovoru s ženami. Přitom je talentovaný umělec, dokonce chodil na Rhode Island School of Design. Mimo to má téměř encyklopedické znalosti o komiksech a superhrdinech. Když se poprvé v seriálu, přátelé přivedli Penny do jeho obchodu, on ji pozval na rande a Penny souhlasila. Rande by dopadlo dobře, kdyby Stuart nepožádal o radu Sheldona, který mu poradil věci, které Penny nudí. Při druhém rande Stuart požádal o radu Leonarda jakožto bývalého přítele Penny, a ten mu záměrně poradil špatně. Následkem toho se Stuart zachoval přesně tak, jak neměl. V páté řadě seriálu pak šel na rande s Amy (Sheldonovou přítelkyní), ale to jim překazil Sheldon, čímž upevnil svůj vztah s Amy. Stuart byl také spoluhráčem Willa Wheatona v karetním turnaji, v němž porazili dvojici Raje a Sheldona.\n\nAmy Farrah Fowler v seriálu zastoupila Mayim Bialik (česky dabovala Nikola Votočková). Amy je neurobioložka původem z Kalifornie a studovala na Harvardu. Nosí brýle, většinou rozpuštěné vlasy a hlídá si, aby svým oblékáním nevyšla z „komfortní zóny“. I když je povahově a intelektuálně velmi podobná Sheldonovi, nesdílí některé z jeho zájmů. Jde především o zálibu v superhrdinech a vláčcích. Nicméně, je nutné pro Sheldona činit kompromisy a v jeho úchylkách naopak nachází způsob, jak se s ním sblížit.\n\nMěla dohodu se svou matkou, že půjde alespoň jednou za rok na rande. K hledání obětí využívala online seznamku. Osud zasáhl, když Raj a Howard vytvořili na stejné seznamce účet Sheldonovi a perfektní volba protějšku padla na Amy. Vysokému hubenému doktoru Cooperovi dala ihned jasně najevo, že je jakýkoli fyzický kontakt vyloučen a ejhle, vznikl vztah, který se v seriálu rozvíjí již několikátým rokem.\n\nV seriálu se také objevilo v menších rolích několik známějších osob, které sehrály samy sebe (cameo). Jako první to byl Charlie Sheen ve 4. epizodě (\"Griffinova ekvivalence\") druhé série, v 17. epizodě (\"Setkání s terminátorem\") téže série se objevili Summer Glau, George F. Smoot. V 5. epizodě (\"Korolár hrůzostrašné polevy\") třetí série se poprvé objevil Wil Wheaton, jakožto úhlavní nepřítel Sheldona Coopera, který poté pokračoval jako vedlejší postava. Stan Lee si zahrál v 16. epizodě (\"Kauza Excelsior\") třetí série. Steve Wozniak si zahrál v 2. epizodě (\"Obohacení koštálovou zeleninou\") čtvrté série. V 17. epizodě (\"Archimedův princip\") čtvrté série a 7. epizodě (\"Párové dilema\") šesté série si zahrál i LeVar Burton. V 15. epizodě (\"Následky hypotetické katastrofy\") páté série se objevil astronaut Michael Massimino. V 21. epizodě (\"Hawkingova excitace\") páté série si zahrál Stephen Hawking, který poté v seriálu pokračoval stejně jako Wil Wheaton nebo Michael Massimino. V 4. epizodě (\"Minimalizace dopadu návratu\") šesté série se objevil Howie Mandel. V 5. epizodě (\"Holografická stimulace\") šesté série se ve videu jakoby na YouTube objeví druhý astronaut na Měsíci, Buzz Aldrin. Elon Musk se objevil v 9. epizodě (\"Vystřídání partnerských rolí\") deváté série. Na konci 9. epizody (\"The Geology Elevation\") desáté série se objevila Ellen DeGeneresová, jakožto moderátorka.\n\n"}
{"id": "275177", "url": "https://cs.wikipedia.org/wiki?curid=275177", "title": "Jilešovice", "text": "Jilešovice\n\nJilešovice (německy \"Jilleschowitz\") je vesnice ležící ve středu Moravskoslezského kraje, v okrese Opava a spadá pod obec Háj ve Slezsku, od které leží asi 2 km východně.\n\nPrvní písemná zmínka o Jilešovicích pochází z roku 1366. Původně existovaly jako osada Chabičova. Zpočátku byly psány česky jako Ilešovice, jako Jilešovice jsou zmiňovány od roku 1879. Vznikly pravděpodobně z důvodu potřeby hlídání zboží velkopolomského proti nedalekému Hlučínu. Stávaly zde tři vodní mlýny.\n\n"}
{"id": "275178", "url": "https://cs.wikipedia.org/wiki?curid=275178", "title": "Bitva u Hydaspés", "text": "Bitva u Hydaspés\n\nV bitvě u řeky Hydaspés se v květnu roku 326 př. n. l. střetla makedonsko-perská armáda Alexandra Velikého s indickým vojskem krále Póra. Boj se odehrál na levém břehu řeky Hydaspés (přítok Indu nyní známý jako Dželam) poblíž současného města Bhera v pákistánské části Paňdžábu. Toto střetnutí představovalo poslední velkou bitvu svedenou Alexandrem. Makedonský král v ní sice dosáhl vítězství, avšak jeho vyčerpaná armáda se nedlouho nato vzbouřila a odmítla následovat Alexandra dále do Indie. Král Póros a jeho muži prokázali v boji proti makedonskému vojsku svoji udatnost, čímž si získali Alexandrův obdiv a respekt.\n\nPoté, co Alexandr zajal a usmrtil Béssa, vraha perského velkokrále Dareia III., a v roce 327 př. n. l. konečně zdolal odpor Sogdů vedených Spitamenem, zahájil tažení do Indie rozdělené tehdy do mnoha drobných království. Velikost Alexandrových invazních sil je některými historiky odhadována až na 135 000 mužů, většina se však přidržuje střízlivějších počtů v rozpětí 41 000 až 46 000. Hlavní část armády vstoupila do dnešního severního Pákistánu Chajbarským průsmykem, současně menší vojsko pod osobním Alexandrovým velením postupovalo severnější cestou, přičemž se zmocnilo pevnosti \"Aornos\". Na jaře 326 př. n. l. spojil Alexandr své vojsko a dorazil do města Taxila. S místním králem Omfisem (Ambhi) uzavřel Alexandr alianci namířenou proti Omfisovu rivalovi Pórovi, jehož doména se nacházela východně od hraniční řeky Hydaspés.\n\nPóros se zatím na jižním břehu Hydaspés připravoval k odražení nepřátelského pokusu o přebrodění řeky. Samotná řeka představovala pro svoji hloubku a prudkost dostatečně obtížnou překážku, jež mohla přivodit zkázu celému útočícímu vojsku. Alexandr si byl vědom, že přímé překročení by mohlo skončit fiaskem, kvůli čemuž se rozhodl najít vhodnější místo, jež by mu umožnilo přesunout armádu na opačný břeh. Alexandr proto každé noci vysílal své jízdní oddíly podél řeky předstírat klamné útoky, čímž vytrvale zneklidňoval Pórovy vojáky. Ostražitost Indů brzy poklesla, načež Alexandr objevil příhodný bod k přechodu řeky, nacházející se proti proudu asi 25 kilometrů od tábora. Zhruba polovinu svých mužů zanechal Alexandr pod Kraterovým velením naproti Pórovu vojsku a sám se vydal k řece v čele silného oddílu skládajícího se z 10 000 pěšáků a 5000 jezdců. V případě, že by Póros napadl Alexandra s celou svou vojenskou mocí, měl Krateros překročit řeku a napadnout Pórův týl. Jestliže by se však Póros rozhodl postavit se Alexandrovi jen s části sil, měl Krateros setrvat na svém břehu a upoutávat pozornost zbytku Indů.\n\nAlexandr se rychle přesunul na vybrané místo a během noci přeplavil své vojáky na druhý břeh. Vojáci se dostávali přes řeku uprostřed noci a za deště což bylo hodně náročné. Současně to poskytovalo výhodu v tom, že pochodující vojáci byli obtížně slyšet a vidět. Nečekaným překvapením pro Alexandra bylo, že narazil na dva ostrovy za sebou, které se nacházely v místě přechodu řeky. Vojáci se brodili, přešli větší ostrov, znovu brodili, překonali další menší ostrov a naposledy vstoupili do řeky až dorazili na druhý břeh. Póros, zmatený zprávami, že Alexandr je na jeho straně, na toto nové ohrožení zareagoval tak, že proti Makedoňanům vyslal jednotku jízdy a válečných vozů vedených jeho synem. Indové však byli snadno přemoženi, neboť válečné vozy byly zastaveny bahnem při pobřeží. Póros pochopil, že špatně odhadl sílu nepřátel, načež se vydal s jádrem svého vojska vstříc Alexandrovi. Ve svém týlu zanechal pouze malý oddíl, který měl zdržovat Kraterovy vojáky přecházející nyní přes řeku.\n\nV okamžiku zahájení bitvy se makedonská jízda nalézala na pravém křídle Alexandrova vojska. Póros rozdělil svoje jezdectvo rovnoměrně na obě křídla. Před pěchotu ve středu linie umístili Indové jednotku 200 válečných slonů, jejichž přítomnost Alexandrovi vážně ztěžovala situaci. Většina úspěchů makedonského krále totiž vycházela z jeho schopnosti narušit nepřátelské řady. Do vzniklých mezer byl poté podniknut drtivý úder královskou těžkou jízdou (\"hetairoi\"). V předchozích bitvách u Issu a u Gaugamél dosáhl Alexandr tímto postupem ničivých výsledků. Podle Arriánova líčení ale makedonské koně děsil pach indických slonů, což Alexandra přinutilo ke změně taktiky.\nNa začátku bitvy Alexandr odeslal své jízdní lučištníky zasypávat šípy indickou jízdu na levém křídle. Na takto oslabenou nepřátelskou jízdu poté provedl svůj klasický jízdní útok. Následně Póros nařídil jízdě na pravém křídle tryskem se přesunout doleva a posílit tamní kolísající jezdectvo. V tomto momentě přikázal Alexandr svému důstojníku Koinovi, aby se svými jezdci objel indickou linii a zaútočil na indické jezdectvo shromážděné na levém křídle zezadu. Tímto manévrem tedy Alexandr rozdrtil nepřátelské jezdectvo, aniž by musel vystavovat vlastní jízdní oddíly nebezpečí střetu s válečnými slony. Pokud by indická jízda nebyla zničena, mohla by v pozdějších fázích boje ohrožovat makedonskou falangu, které by vzhledem k blízkosti slonů Alexandr nebyl schopen poskytnout podporu své jízdy. Falanga mezitím zaujala postavení proti postupujícím válečným slonům, které dokázala zadržet, ačkoli přitom utrpěla těžké ztráty. S pomocí vítězné jízdy poté Makedoňané obklíčili indické vojáky, kteří se začali hromadně vzdávat.\n\nPóros byl jedním z mnoha Indů, kteří svojí udatností učinili na Alexandra hluboký dojem. Třebaže byl vážně zraněn na rameni a všichni jeho synové padli, stál dvoumetrový Póros hrdě vzpřímený. Když se ho Alexandr dotázal, jak by si přál, aby s ním bylo zacházeno, Póros odpověděl: \"„Zacházej se mnou jako s králem.“\" Třebaže byl Póros poražen a jeho armáda zničena, Alexandr se rozhodl ušetřit život svého protivníka. Pórovi bylo následně dovoleno vládnout své říši jako Alexandrův satrapa. Ztráty v řadách makedonského jezdectva činily 280 mužů, byly tudíž o poznání nižší než u pěchoty, která přišla o 4000 mužů, převážně těžkooděnců. Dalších 8000 pěšáků utrpělo v bitvě zranění. Důvodem takto vysokého počtu ztrát byla skutečnost, že pěšáci nesli hlavní tíhu boje se slony, neboť koně se k těmto obrovským zvířatům odmítali přiblížit. V boji přišlo o život také 12 000 Indů a 9000 bylo zajato.\n\nNa oslavu svého triumfu založil Alexandr na místě bojiště město nazvané Alexandria Nikáia („vítězná“). Na protějším břehu řeky dal pak vybudovat ještě jedno město Alexandria Bukefalia na památku svého právě zemřelého koně Bukefala. Nicméně i přes vítězství narazil makedonský král v tomto boji na hranice možností svého vojska. V bitvě u Hydaspés Alexandrovi muži poprvé čelili útoku válečných slonů. Boj s těmito gigantickými tlustokožci naháněl hrůzu zvláště falanze. To, že Makedoňané dokázali vydržet nápor válečných slonů, byl nejpřesvědčivější důkaz jejich kázně, zdatnosti a vojenských schopností. Mocná říše Magadha, jež se rozkládala dále na východ v údolí řeky Gangy, disponovala prý 6000 válečných slonů. V pozdějších letech vzniklá Čandraguptova máurjská říše měla dokonce 9000 slonů. Tyto počty byly mnohonásobně vyšší než počty válečných slonů, kterých užívali Peršané. Vidina boje s tak ohromným množstvím slonů zbavovala Alexandrovy vojáky odvahy a odrazovala je od dalšího postupu do nitra Indie.\n\n\n\n"}
{"id": "275182", "url": "https://cs.wikipedia.org/wiki?curid=275182", "title": "Skarn", "text": "Skarn\n\nSkarn je kontaktní metamorfovaná hornina vyznačující se různou hrubostí zrna. Jedná se o křemičitanovou horninu, na jejímž vzniku se podílí přeměna uhličitanových hornin. Skarn vzniká reakcí mezi uhličitany a roztoky minerálů, které byly uvolněny z tuhnoucího magmatu. Nejčastěji mají zelenou nebo červenou barvu. Méně časté jsou šedé, hnědé, černé nebo bílé varianty.\n\nSkarny obsahují Ca-silikáty (zejména granát a pyroxeny), které vznikaly metasomatózou za zvýšených teplot během kontaktní nebo regionální metamorfózy nejčastěji na styku magmatické intruze s uhličitanyy, zřídka i křemičitany.\n\nOznačení \"skarn\", původně švédský hornický termín, do odborné literatury zavedl v roce 1911 V. M. Goldschmidt.\n\n\nSkarny se dělí podle minerálního složení ale i podle postavení vůči intruzi. V okolí intruze vznikají exoskarny, zatímco v ní samotné vznikají endoskarny. Reakční skarny nebo taktity vznikají na styku silikátových a karbonátových hornin, patří k nim i ekonomicky významné Fe-skarny. Podobně se na základě chemického a minerálního složení vyčleňují Ca-skarny (původně vápence) a Mg-skarny (původně dolomity). Infiltrační skarny vznikají na kontaktu granitoidní intruze a karbonátů v důsledku velkého kontrastu chemického složení obou hornin, což má za následek tzv. bimetasomatózu, tedy oboustrannou difuzi prvků v roztocích za vzniku vápenato-silikátových minerálů.\n\nSkarn bývá velmi často významným zdrojem různých kovů, například mědi, železa, molybdenu, wolframu, zlata, olova, cínu a zinku. Ve skarnech nejčastěji vzniká magnetitová mineralizace, později se může objevit i další, hlavně sulfidy. Ložiska tohoto typu jsou označována jako kontaktně-metasomatická, kontaktně-pneumatolické nebo pyrometasomatická.\n\nPředpokládá se, že železné a zlatonosné skarny vzniklé působením mafických nebo střednědobých intruzí, pravděpodobně plášťového původu. Měděná, olověná, zinková a wolframová ložiska tohoto typu byla vázána na některé typy žulových masivů I-typu, zatímco molybdenové a cínové zrudnění vznikalo působením magmatu vzniklé anatexií sedimentů (S-typ).\n\nSkarn tvoří významné ložiskové akumulace různých druhů surovin. Velký význam v minulosti měly Fe-Skarn, které byly často dobývány v Evropě díky své vhodné pozici. Dnes jsou tato ložiska těžená například v Rusku na Urale (Magnitnaja Gora), v USA (Iron Spring, Iron Mountain) a Rumunsku (Ocna de Fer). Velmi významná jsou také skarnová ložiska wolframu, které tvoří většinu světových zásob tohoto kovu, jsou to například King Island Mine v Tasmánii nebo kanadské ložisko MacTung. Ekonomicky nevýznamné výskyty skarnu jsou známé také na mnoha lokalitách po celém světě.\n\nV ČR ve výskytu převládají Fe-skarny (Malešov, Vlastějovice, Přísečnice, Měděnec) nad Ca-skarny (Žulová, Jáchymov) a Mg-skarny (Borovina u Třebíče).\n\n"}
{"id": "275187", "url": "https://cs.wikipedia.org/wiki?curid=275187", "title": "Maria Šarapovová", "text": "Maria Šarapovová\n\nMaria Šarapovová, , \"Marija Jurjevna Šarapova\", (* 19. dubna 1987 Ňagaň), je bývalá ruská profesionální tenistka, stříbrná olympijská medailistka z Londýnských her 2012 a bývalá světová jednička ve dvouhře, která na čele strávila 21 týdnů. Od roku 1994 trvale žije ve Spojených státech.\n\nNa okruhu WTA Tour vyhrála tři turnaje ve čtyřhře a třicet šest ve dvouhře, včetně všech čtyř Grand Slamů. Prvním z nich se stal Wimbledon 2004, na kterém zvítězila v sedmnácti letech po finálové výhře nad Serenou Williamsovou. Díky tomu pronikla do elitní světové desítky. Následovaly tituly z US Open 2006 a Australian Open 2008. Od srpna 2008 nehrála téměř dalších deset měsíců pro zranění ramene, kvůli kterému podstoupila v říjnu téhož roku operaci.\n\nKariéru obnovila v květnu 2009 a mezi deset nejlepších tenistek se vrátila téměř po dvou letech v březnu 2011. Triumfem na French Open 2012 se stala teprve desátou hráčkou historie a šestou v otevřené éře, která zkompletovala kariérní grandslam. Pátou trofej dobyla na Roland Garros 2014, kde si v závěrečném klání poradila s Rumunkou Simonou Halepovou.\n\nV sezóně 2004 také zvítězila na Turnaji mistryň. Pětkrát odešla z finále Grand Slamu poražena. Poprvé podlehla na Australian Open 2007 Sereně Williamsové, ve Wimbledonu 2011 nestačila na Petru Kvitovou, na Australian Open 2012 prohrála s Viktorií Azarenkovou a konečně na French Open 2013 i Australian Open 2015 ji opět zdolala Serena Williamsová. V rámci nižší úrovně profesionálního tenisu – okruhu ITF, získala čtyři tituly ve dvouhře.\n\nV březnu 2016 na tiskové konferenci v Los Angeles oznámila, že měla pozitivní dopingový nález na Australian Open 2016, za který ji v červnu téhož roku Mezinárodní tenisová federace (ITF) potrestala dvouletým zákazem startu. Následující týden se proti verdiktu odvolala k Mezinárodní sportovní arbitráži, jež na počátku října 2016 trest snížila na 15měsíční období s uplynutím 26. dubna 2017. Na dvorce se vrátila divokou kartou na stuttgartském Porsche Tennis Grand Prix 2017. V den uplynutí trestu vyřadila Italku Robertu Vinciovou.\n\nNa prvním místě singlového světového žebříčku byla klasifikována v pěti oddělených obdobích. Poprvé od 22. srpna 2005 pouze jeden týden a popáté čtyři týdny do 9. července 2012. Ve čtyřhře jí v červnu 2004 nejvýše patřilo 41. místo. Od července 2013 do roku 2014 ji trénovala bývalá světová jednička Jimmy Connors, který nahradil Švéda Thomase Hogstedta, s nímž tenistka spolupracovala od roku 2011. K ukončení spolupráce se Švédem došlo po jejím časném vypadnutí ve Wimbledonu 2013. Dříve tuto roli mnoho let plnil Michael Joyce a také otec Jurij Šarapov. Od sezóny 2014 byl hlavním koučem Nizozemec Sven Groeneveld, s nímž se rozešla pro pokles formy a po vyřazení z březnového Indian Wells Masters 2018. \n\nKromě tenisu se věnuje modelingu a reklamním aktivitám. Nafotila sérii fotek pro časopis \"Sports Illustrated\" Swimsuit Issue. Propaguje výrobky společností jakými jsou Nike, Prince či Canon a její tvář byla spojena s několika módními domy, nejvíce pak s Cole Haan. V letech 2005 a 2008 se stala nejvyhledávanějším sportovcem na Yahoo!. Od února 2007 působí v roli velvyslankyně dobré vůle podílející se na programu obnovy po černobylské havárii. V červnu 2011 ji časopis \"Time\" zařadil mezi „30 ženských legend tenisu: Minulosti, přítomnosti a budoucnosti“ a v březnu 2012 se v televizní anketě stanice Tennis Channel nazvané \"100 Greatest of All Time\" – sto největších tenistů všech dob, umístila na 71. místě. Na zahajovacím ceremoniálu Letních olympijských hrách 2012 v Londýně byla vlajkonoškou ruské výpravy.\n\nV ruském fedcupovém týmu debutovala v roce 2008 čtvrtfinálovým duelem Světové skupiny proti Izraeli, v němž dopomohla Ruskám k postupu dvěma výhrami nad Obzilerovou i Pe'erovou. Daný ročník tak byla součástí ruského družstva, které Fed Cup vyhrálo. Do roku 2018 v soutěži nastoupila k pěti mezistátním utkáním s bilancí 7–1 ve dvouhře a 0–0 ve čtyřhře.\n\nPatří do skupiny tenistek s výrazným hlasovým projevem při odehrání míče. Intenzita výkřiků dosahuje až 105 decibelů, čímž se vyrovná zvuku sirény. Časopis \"Forbes\" ji opakovaně označil za nejbohatší sportovkyni světa a její roční příjmy odhadl na zhruba 25 milionů dolarů.\n\nMaria Šarapovová se narodila v roce 1987 v západosibiřském městě Ňagaň, ležícím v Chantymansijském autonomním okruhu Ťumeňské oblasti, jenž tehdy náležel do Ruské sovětské federativní socialistické republiky. Její rodiče jsou Jurij a Jelena Šarapovovi, kteří pocházejí z běloruského města Homel. Na Sibiř se přestěhovali krátce před jejím narozením z obav před následky černobylské havárie. Homel se nachází sto padesát kilometrů od atomové elektrárny, v níž došlo ke katastrofě.\n\nOd dvou let žila s rodiči v Soči u Černého moře, kde se otec spřátelil s Alexandrem Kafelnikovem, jehož syn Jevgenij se stal historicky první ruskou světovou jedničkou v mužském tenisu. Ve čtyřech letech dostala Maria od Alexandra Kafelnikova první tenisovou raketu, s níž začala pravidelně trénovat v místním parku. Poté se jí ujal trenér Jurij Jutkin, který u začínající hráčky rozpoznal tenisový talent a prohlásil, že dívka disponuje výjimečnou \"„koordinací rukou a očí“\". Ve svých sedmi letech navštívila Maria moskevský kurz vedený českoamerickou tenisovou legendou Martinou Navrátilovou, na jejíž doporučení pak odcestovala s úmyslem trénovat ve známé Tenisové akademii (\"IMG Academy\") vedené Nickem Bollettierim v Bradentonu na Floridě. Z této akademie vzešly další světové tenisové jedničky jako Andre Agassi, Monika Selešová či Martina Hingisová.\n\nNa cestu do zámoří uskutečněnou v roce 1994 si musel otec Jurij Šarapov vypůjčit finanční hotovost. Od tohoto data tenistka trvale bydlí ve Spojených státech. Vízové omezení platné pro ruské občany zabránilo její matce po dva roky odcestovat za manželem a dcerou na Floridu. Po příchodu do Bradentonu měl Mariin otec u sebe na hotovosti pouze 700 dolarů a neovládal angličtinu. Proto začal pracovat v málo placených zaměstnáních, včetně mytí nádobí, s cílem zaplatit tenisové hodiny dceři, než dosáhne minimální věkové hranice k přijetí do akademie.\n\nV roce 1995 podepsal Jurij Šarapov za svou dceru smlouvu s IMG Academy. Tenisová akademie se smluvně zavázala, že nebude požadovat úhradu každoročního školného ve výši 35 000 dolarů. Ve svých devíti letech mohla tedy Šarapovová vstoupit do akademie vedené Nickem Bollettierim jako řádná žačka. IMG Academy provozuje v Bradentonu nejen tenisovou akademii, ale i další sportovní školy. Je součástí (\"division\") významné promotérské společnosti IMG se sídlem v New Yorku.\n\nOd října 2010 byl snoubencem Marie Šarapovové slovinský profesionální basketbalista Saša Vujačić. K ukončení jejich vztahu došlo v létě 2012. K létu 2014 udržovala více než jednoroční vztah s bulharským tenistou Grigorem Dimitrovem.\nPoprvé na sebe upozornila v listopadu 2000, kdy jako třináctiletá vyhrála dorostenecký turnaj Eddie Herr International Junior Tennis Championships hraný v kategorii dívek do šestnácti let. Poté obdržela zvláštní cenu „Rising Star Award“, udělovanou pouze nadějným mladým hráčům s velkým příslibem.\n\nDebut mezi profesionály se uskutečnil v sezóně 2001. Premiérový zápas na okruhu WTA Tour odehrála v březnu 2002, když nastoupila k utkání na Pacific Life Open v Indian Wells proti Američance Brie Rippnerové, které vyhrála, aby ji poté vyřadila světová devítka Monika Selešová. Pro omezení maximálního počtu ženských turnajů u mladých hráček, pokračovala souběžně také na juniorském okruhu, na němž se probojovala do finále dvouhry na Australian Open 2002 a  Wimbledonu 2002. Na prvním z nich se dokonce stala nejmladším finalistou v historii této juniorky, když k boji o titul nastoupila ve čtrnácti letech a devíti měsících.\n\nOd sezóny 2003 se věnovala pouze ženskému okruhu, což znamenalo také rychlý vzestup na žebříčku WTA, a to až mezi prvních padesát tenistek v konečné roční klasifikaci. Debutovala také na dvou seniorských grandslamech, ovšem jak na Australian Open, tak na pařížském French Open, skončila již v úvodním kole. Až v letní části sezóny hrané na trávě začala naplňovat příslib mladého talentu, když poprvé porazila hráčku elitní dvacítky, a to světovou patnáctku Jelenu Dementěvovou na DSF Clasic, na němž se probojovala do premiérového semifinále události WTA Tour. Ve Wimbledonu obdržela divokou kartu a po výhře nad jedenáctou nasazenou Jelenou Dokićovou došla do osmifinále, v němž zůstala po třísetovém utkání na raketě Rusky Světlany Kuzněcovové.\n\nDo konce září vyhrála premiérový titul na tokijském turnaji Japan Open Tennis Championships a v říjnu přidala druhý triumf z québeckého Bell Challenge. její výkony v první plně profesionální sezóně ocenila WTA cenou pro nejlepšího nováčka roku. Zakončila ji na 32. místě.\n\nNa úvodním melbournském grandslamu Australian Open vypadla ve třetím kole se sedmou nasazenou Ruskou Anastasií Myskinovou. Nejlepším výsledkem jarní části bylo semifinále na americkém Regions Cellular South Cupu, na němž podlehla vítězce turnaje Věře Zvonarevové.\n\nBěhem antukové části sezóny postoupila na žebříčku poprvé mezi elitní dvacítku hráček, když zaznamenala účasti ve třetích kolech turnajů WTA Tier I, a to na berlínském Qatar Telecom German Open a římském Rome Masters. K tomu přidala debutovou výhru nad tenistkou první světové desítky, když porazila desátou hráčku Jelenu Dementěvovou, která si posléze zahrála finále na French Open. Na druhém grandslamu se Šarapovová dostala do čtvrtfinále, v němž ji přehrála Paola Suárezová.\n\nTřetí titul kariéry si připsala během wimbledonské přípravy na DFS Classic v Birminghamu, když ve finále zdolala Francouzku Taťánu Golovinovou.\n\nV sedmnácti letech vstupovala do nejslavnějšího turnaje světa ve Wimbledonu z pozice třinácté nasazené. Výhrou nad Japonkou Ai Sugijamovou dosáhla premiérové účasti v grandslamovém semifinále. V něm si poradila s turnajovou pětkou a bývalou vítězkou této události Lindsay Davenportovou. V boji o mísu Venus Rosewater se střetla s nejvýše nasazenou a favorizovanou obhájkyní titulu Serenou Williamsovou.\n\nPřekvapivou wimbledonskou výhrou se stala třetí nejmladší ženskou vítězkou londýnského grandslamu v historii, když se věkem zařadila za ještě mladší Lottie Dodovou a Martinu Hingisovou. Současně představovala druhou Rusku, která dosáhla na grandslamový titul ve dvouhře, když ji o necelý měsíc předstihla Anastasija Myskinová triumfem na Roland Garros. \"Washington Postu\" vítězství označil jako \"„nejúžasnější výhru, kterou pamatujeme“\". Jiná média Šarapovové přiřkla roli nové vyzyvatelky dominantního postavení sester Williamsových ve Wimbledonu. Po tomto vítězství poprvé v kariéře pronikla do elitní světové desítky.\n\nPo zisku stříbrné mísy Venus Rosewater o ni významně stoupl zájem masmédií. Zvýšená vlna popularity byla nazvána spojením obsahujícím slovo mánie jako „Maria Mania.“ V přípravě na poslední grandslam sezóny vyhrála ale pouze tři ze šesti utkání. Na US Open pak zvítězila v prvních třech kolech, aby ji v osmifinále vyřadila Francouzka Mary Pierceová. V podzimní části roku si pak zvýšila sebedůvěru dvěma tituly z asijských turnajů, nejdříve na Hansol Korea Open Tennis Championships, a poté úspěšnou obhajobou na Japan Open Tennis Championships.\n\nV říjnu se probojovala do prvního finále turnaje kategorie WTA Tier I, a to ve švýcarském Zürich Openu, když cestou do něj zdolala Venus Williamsovou. V boji o titul však nestačila na Australanku Alicii Molikovou. Poslední událostí roku byl debutový start na Turnaji mistryň. Dvě ze tří utkání ženské dvouhry základní skupiny dokázala vyhrát, včetně duelu s aktuální šampiónkou US Open Světlanou Kuzněcovovou, což ji zajistilo postup do semifinále. V něm si poradila s další Ruskou Myskinovou a ve finále zopakovala wimbledonský výkon, když na ni podruhé nestačila Serena Williamsová. Stala se tak právě po Williamsové (2001) druhou tenistkou, jíž se podařilo zvítězit na závěrečné události sezóny hned při prvním startu.\n\nSezónu zahájila na Australian Open, kde po výhře nad turnajovou pětkou Kuzněcovovou prošla podruhé v kariéře do semifinále grandslamu. Ve třetím setu utkání se Serenou Williamsovou však neproměnila mečbol a zápas s pozdější vítězkou ztratila. V únoru obhájila titul na Toray Pan Pacific Open a další triumf získala na Qatar Total Open. Tyto výsledky ji poprvé katapultovaly na třetí místo světové klasifikace.\n\nV semifinále události WTA Tier I – Pacific Life Open v Indian Wells, ji přehrála Američanka Lindsay Davenportová, když Ruska nedokázala vyhrát ani jeden game. Jednalo se o první takový zápas v její profesionální kariéře. Během dalších čtrnácti dnů však zvítězila nad bývalými světovými jedničkami Justine Heninovou a Venus Williamsovou na dalším turnaji kategorie Tier I – NASDAQ-100 Open v Key Biscayne, kde se probojovala do finále, v němž nestačila na Belgičanku Kim Clijstersovou.\n\nV antukové části sezóny si zahrála semifinále na Rome Masters, kde odešla poražena od Švýcarky Patty Schnyderové. Pokud by římský turnaj vyhrála, mohla se poprvé posunout na první místo ženské klasifikace, k čemuž jí chyběly dva zápasy.\n\nNa pařížském French Open skončila podruhé v řadě mezi poslednímo osmi, tentokrát na raketě vítězky grandslamu Heninové. Na trávě pak přidala třetí titul sezóny, když úspěšně obhájila triumf na britském DFS Classic, finálovou výhrou nad Srbkou Jelenou Jankovićovou. Do Wimbledonu přijela v roli obhájkyně titulu. Až do semifinále prošla bez ztráty setu a s jediným prohraným podáním v celém turnaji. Prodloužila tak svou neporazitelnost na travnatém povrchu na dvacet čtyři utkání za sebou. V semifinále ji však zdolala Američanka a pozdější vítězka Venus Williamsová.\n\nVe Wimbledonu mimo jiné utrpěla zranění zad světová jednička Lindsay Davenportová, což ji vyřadilo z letní sezóny na amerických betonech a současně to znamenalo šanci pro čekatelky na tenisový trůn, včetně Šarapovové. Ta se v tomto období také potýkala se zraněním, ale z předešlého roku obhajovala malý počet bodů. Souběh těchto faktorů vyústil do situace, kdy se 22. srpna Šarapovová jako první ruská tenistka v historii, stala světovou jedničkou ve dvouhře. Doba kralování však měla krátké trvání. Po jediném týdnu se na čelo vrátila zpět Davenportová, k čemuž jí po návratu na dvorce, pomohl titul z turnaje Pilot Pen Tennis.\n\nNa US Open došla nejvýše nasazená Šarapovová do semifinále, v němž ji zdolala Belgičanka Kim Clijstersová. Na všech čtyřech grandslamech sezóny tak prohrála vždy s budoucí vítězkou turnaje. Výsledek z newyorského majoru ji ovšem stačil k návratu na tenisový trůn, na kterém setrvala od 12. září šest týdnů, než ji opět 24. října vystřídala Davenportová. V tomto období hrála již se zraněním. Na závěrečném Turnaji mistryň konaném v Los Angeles, také obhajovala titul. V utkáních základní skupiny dokázala porazit Davenportovou a postoupit do semifinále, v němž skončila na raketě francouzské vítězky turnaje Amélie Mauresmové.\n\nNa úvodním majoru sezóny Australian Open vypadla ve třech sadách s Heninovou-Hardenneovou, na kterou nestačila o několik týdnu později také ve finále dubajského turnaje. Tam předtím vyřadila bývalou první hráčku světa Martinu Hingisovou a aktuální světovou trojku Lindsay Davenportovou.\n\nPrvní titul po devíti měsících si připsala z Pacific Life Open v Indian Wells, kde v semifinále zdolala Hingisovou a ve finále si poradila s Ruskou Jelenou Dementěvovou. Na další události WTA Tier I – NASDAQ-100 Open v Key Biscayne se probojovala také do finále, v němž ovšem nestačila na Světlanu Kuzněcovovou.\n\nCelou jarní antukovou část sezóny byla nucena vynechat pro zranění. Na dvorce se vrátila pařížským French Open, kde v úvodním kole musela odvracet mečbol proti Američance Mashoně Washingtonové. V osmifinále pak nepřešla přes krajanku Dinaru Safinovou.\n\nNa trávě v birminghamském AEGON Classic nevyužila šanci získat třetí titul v řadě, když mezi posledními čtyřmi ji vyřadila Jamea Jacksonová. Přesto byla stále uváděna jako jedna z favoritek nadcházejícího Wimbledonu. Na něm vypadla v semifinále s vítězkou turnaje Francouzkou Amélií Mauresmovou.\n\nDruhý triumf roku získala na turnaji kategorie WTA Tier I – Acura Classic, když v boji o titul poprvé porazila Kim Clijstersovou. Z pozice třetí hráčky US Open oplatila v semifinále wimbledonskou porážku Mauresmové a ve finále si poradila s Justine Heninovou-Hardenneovou. Vyhrála tak druhý singlový grandslamový titul kariéry.\n\nNa podzim si ještě připsala další dva tituly v řadě, když triumfovala nejdříve na Zürich Open a pak na rakouském Generali Ladies Linz. Po třech vítězstvích v základní skupině Turnaje mistryň prodloužila sérii neporazitelnosti na devatenáct zápasů. Tato šňůra skončila v semifinále, ze kterého odešla poražena od vítězky turnaje Heninové-Hardenneové. V případě výhry na poslední události roku by sezónu zakončila poprvé jako světová jednička. Semifinále ji přesto zajistilo konečnou druhou pozici celkové klasifikace.\n\nPři absenci Heninové vstupovala na Australian Open jako první nasazená hráčka. Poté, co se ocitla dva míče od vyřazení hned v úvodním kole proti Camille Pinové, však prošla melbournským grandslamem až do finále, v němž ji porazila tehdy osmdesátá první hráčka žebříčku Serena Williamsová. Výsledek jí zajistil návrat na ženský tenisový trůn, kde se udržela sedm týdnů. Po neúspěšné obhajobě titulu na Pacific Life Open v Indian Wells, kde vypadla ve čtvrtém kole s Věrou Zvonarevovou, musela opět přenechat čelo klasifikace Belgičance Heninové. Na dalším velkém turnaji Miami Masters ve třetí fázi zdolala Venus Williamsovou, než opět nestačila na mladší sestru Američanky Serenu Williamsovou.\n\nVracející se problémy s ramenem způsobily, že podruhé v řadě vynechala většinu antukové části první poloviny roku. Před Roland Garros stihla odehrát pouze turecký Istanbul Cup, na kterém se pro ni stalo konečnou fází semifinále, v němž podlehla Aravane Rezaïové. Přes herní výpadek však na French Open poprvé došla až mezi poslední čtyři hráčky. V jeho průběhu zvládla problémy čtvrtého kola, když odvrátila mečbol Patty Schnyderové. V semifinále pak skončila na raketě Srbky Any Ivanovićové.\n\nNa birminghamské trávě DFS Classic podlehla v boji o titul další Srbce Jankovićové. Ve Wimbledonu zaznamenala nejhorší výsledek od sezóny 2003, když vypadla ve čtvrtém kole s pozdější vítězkou Venus Williamsovou.\n\nZlepšení formy vykázala během letní US Open Series, kde obhájila titul z Acura Classic, nakonec jediný v sezóně, a probojovala se také do semifinále v Los Angeles. Jako obhájkyně vstupovala na US Open. Na tvrdém povrchu však nepřešla třetí kolo poté, co ji vyřadila polská turnajová třicítka Agnieszka Radwańska. Porážka pro Rusku znamenala nejkratší působení na grandslamovém turnaji od US Open 2004, kde vypadla ve stejné fázi.\n\nOd newyorského vyřazení nehrála až do října, kdy se objevila na moskevském Kremlin Cupu. V otevíracím zápase turnaje nestačila na Bělorusku Viktorii Azarenkovou. Poprvé od sezóny 2004 pak vypadla z elitní pětky světového žebříčku. Na Turnaj mistryň se kvalifikovala až jako náhradnice po odhlášení Venus Williamsové. Přestože nevyhrála utkání více než dva měsíce, tak v základní skupině zdolala všechny tři soupeřky Světlanu Kuzněcovovou, Anu Ivanovićovou a konečně Danielu Hantuchovou. V semifinále přešla přes krajanku Anu Čakvetadzeovou a v boji o druhý turnajový titul podlehla světové jedničce Justine Heninové, když celkový čas utkání činil tři hodiny a dvacet čtyři minut. Finálová účast jí zajistila návrat do první pětky světové klasifikace.\n\nNa Australian Open vstupovala jako pátá nasazená, ale nebyla řazena mezi hlavní favoritky. Ve druhém kole porazila bývalou světovou jedničku Lindsay Davenportovou a mezi posledními osmi tenistkami pak aktulní první hráčku Belgičanku Justine Heninovou, čímž ukončila její neporazitelnost po třiceti dvou utkání. V semifinále si poradila se Srbkou Jankovićovou a v boji o titul ve dvou setech přehrála její krajanku Anu Ivanovićovou. Zvítězila tak na třetím grandslamu a do kompletní sady jí zbývalo vyhrát French Open. V průběhu turnaje neztratila ani jeden set.\n\nPo skončené melbournské události prodloužila svou vítěznou šňůru na osmnáct utkání, když vyhrála dva singly za ruský tým ve Fed Cupu proti Izraeli a následně triumfovala na turnaji kategorie WTA Tier I – Qatar Total Open. Neporazitelnost skončila v semifinále Pacific Life Open, kde podlehla krajance Kuzněcovové. V dubnu si připsala druhý titul sezóny na Bausch & Lomb Championships, kde odehrála dosud nejdelší utkání kariéry. Ve třetím kole zvítězila za tři hodiny a dvacet šest minut nad Španělkou Anabel Medinaovou Garriguesovou. Další týden vypadla ve čtvrtfinále se Serenou Williamsovou na Family Circle Cupu, což znamenalo čtvrtou porážku v řadě ze vzájemného utkání.\n\nV květnu se po překvapivém náhlém ukončení kariéry Heninové, která požádala Ženskou tenisovou asociaci o okamžitý výmaz ze žebříčku, vrátila potřetí na první místo světové klasifikace. Do French Open tak vstupovala jako nejvýše nasazená. V prvním kole byla však dva míče od porážky. Utkání s Jevgenijí Rodinovou zachránila a postoupila do další fáze. Poté, co ve čtvrtém kole podlehla krajance Dinaře Safinové, přestože již podávala na vítězství v utkání, přišla opět o pozici světové jedničky. Pokles formy pokračoval ve Wimbledonu, kde byla vyřazena ve druhé fázi turnaje až 154. hráčkou klasifikace Allou Kudrjavcevovou. Jednalo se o její nejhorší grandslamový výsledek v pětiletém účinkování na turnajích velké čtyřky.\n\nZe srpnového Rogers Cupu se musela odhlásit pro zranění ramene. Vyšetření pomocí magnetické rezonance prokázalo poškození ramene se syndromem manžety rotátoru a přítomností trhlin, což Rusku vyřadilo po zbytek sezóny, včetně Letních olympijských her v Pekingu, US Open a Turnaje mistryň. Přes herní výpadek se v konečném pořadí udržela v první desítce na 9. místě. Po neúspěšné konzervativní léčbě podstoupila v říjnu operativní zákrok pravého ramene.\n\nDíky pokračující rekonvalescenci po operaci nemohla na Australian Open obhajovat titul. K aktivnímu hraní se vrátila březnovou účastí na BNP Paribas Open, kde nastoupila pouze do čtyřhry s krajankou Jelenou Vesninovou. Rusky však vypadly v úvodním kole. Poté se opět odhlásila z několika následujících událostí. Vyústěním této situace byl výrazný pokles na žebříčku. V květnu poprvé po šesti letech vypadla z elitní stovky a klesla až na 126. příčku.\n\nPo téměř deseti měsících nastoupila v květnu poprvé do soutěže dvouhry, a to na Warsaw Open, kde došla do čtvrtfinále. V něm zůstala na raketě Ukrajinky Aljona Bondarenkové. Následující týden se objevila na grandslamovém French Open, kde ji ve čtvrtfinále vyřadila Slovenka Dominika Cibulková.\n\nV letní části sezóny odehrála na trávě AEGON Classic, z něhož odešla poražena v semifinále. Ve Wimbledonu hrála již z pozice dvacáté čtvrté nasazené. Přesto ve druhém kole podlehla žebříčkově níže postavené Argentince Gisele Dulkové ve třech sadách.\n\nZlepšení hry zaznamenala během léta na amerických betonech, když se probojovala do čtvrtfinále na Bank of the West Classic, semifinále hrála na LA Women's Tennis Championships a finálovou účast si připsala na kanadském Rogers Cupu, kde v boji o titul nestačila na krajanku Jelenu Dementěvovou po setech 4–6 a 3–6.\n\nDo newyorského grandslamu US Open vstupovala jako turnajová dvacet devítka. V úvodních dvou kláních si bez ztráty sady poradila s Bulharkou Cvetanou Pironkovovou a Američankou Christinou McHaleovou. Ve třetím dějství narazila na mladou americkou teenagerku Melanie Oudinovou, startující na divokou kartu, jíž podlehla až v rozhodující sadě poměrem 5–7. Jednalo se o její první grandslamovou prohru s teenagerkou v kariéře. Po turnaji byla klasifikována na 32. místě.\n\nV poslední podzimní části sezóny získala první titul od přerušení kariéry, když triumfovala na tokijském Toray Pan Pacific Open. Ve finále se střetla s Jelenou Jankovićovou, která za stavu 2–5 na gamy vzdala. Šarapovová si tak připsala druhé vítězství, když zde triumfovala již v roce 2005. Jako prémii tokijského titulu získala volný los do úvodního kola pekingského China Open, na kterém došla do třetí fáze. Tam podlehla Číňance Pcheng Šuaj.\n\nSezónu zakončila na konečném 14. místě světové klasifikace, na níž se po zranění vyšplhala až ze 126. místa.\n\nPoté, co odehrála dvě asijské exhibice, profesionální sezóna pro ni začala na melbournském Australian Open. V prvním kole ji vyřadila krajanka Maria Kirilenková. Jednalo se o první porážku v úvodním kole grandslamu od roku 2003. Na americké části okruhu vyhrála menší turnaj kategorie International – Cellular South Cup, jenž pro ni znamenal celkově 21. titul kariéry.\n\nNa BNP Paribas Open vypadla ve třetí fázi s Číňankou Čeng Ťie. Pohmožděný pravý loket znamenal odhlášení z dalších událostí, jakými byly Sony Ericsson Open a Family Circle Cup.\n\nNa dvorce se vrátila madridským turnajem Mutua Madrileña Madrid Open, kde v úvodním kole nestačila na Češku Lucii Šafářovou. Dále pokračovala v antukové přípravě na druhý grandslam francouzským Internationaux de Strasbourg, kde obdržela divokou kartu. Finálovou výhrou nad Francouzkou Kristinou Barroisovou si připsala celkově 22. triumf kariéry a první na červené antuce. Na pařížském French Open skončila ve třetím kole na raketě čtyřnásobné šampiónky Justine Heninové, která obnovila tenisové kariéru.\n\nWimbledonskou přípravu zahájila tradičně birminghamským AEGON Classic, na němž se počtvrté probojovala do finále. V boji o titul však zůstala na raketě Číňanky Li Na. Jako turnajová šestnáctka splnila ve Wimbledonu papírové předpoklady, když vypadla v osmifinále se světovou jedničkou a pozdější vítězkou Serenou Williamsovou, přestože nevyužila tři setboly v úvodní sadě. Přesto byl kvalitní zápas příslibem zvyšující se formy Rusky, která mohla i nadále usilovat o další grandslamové trofeje. Samotná hráčka po prohře prohlásila, že hrála \"„mnohem lépe, než předešlý rok“\".\n\nBěhem letního amerického okruhu US Open Series zaznamenala dvě finálové účasti v řadě, a to na Bank of the West Classic, kde podlehla Viktorii Azarenkové a na Western & Southern Financial Group Women's Open, na němž pro změnu nestačila na Kim Clijstersovou. Za stavu 3–5 ve druhém setu z pohledu podávající Belgičanky, měla Šarapovová tři mečboly, které ovšem nedokázala využít.\n\nNa US Open z pozice čtrnácté hráčky vypadla ve čtvrtém kole, kde ji porazila nejvýše nasazená Dánka a pozdější finalistka Caroline Wozniacká.\n\nPoslední dva turnaje roku byly zklamáním. Na tokijském Toray Pan Pacific Open jako obhájkyně titulu nepřešla přes úvodní fázi, když ji porazila 39letá Japonka a bývalá světová čtyřka Kimiko Dateová. Poslední událostí se stal pekingský China Open, na kterém skončila ve druhém kole po prohře s Jelenou Vesninovou. Den po utkání ohlásil ukončení sezóny 2010. Sezónu ukončila na 18.příčce světového žebříčku.\n\nTým ruské hráčky zveřejnil informaci, že by Šarapovová měla do sezóny 2011 angažovat švédského trenéra Thomase Hogstedta, který by spolupracoval se stávajícím koučem Michaelem Joycem. 5. prosince 2010 vyhrála exhibiční zápas v mexickém Monterrey nad světovou dvojkou Věrou Zvonarevovou. Následně se rozešla s firmou Prince, jejíž rakety po léta využívala a začala hrát s raketami Head, konkrétně s řadou YOUTEK IG Instinct Racquet.\n\nPoprvé v kariéře absolvovala přípravu na melbournský grandslam, když se objevila jako první nasazená na aucklandském ASB Classic. Ve čtvrtfinále podlehla zkušené Maďarce a pozdější vítězce Grétě Arnové. Po turnaji se rozhodla odloučit od dlouholeté kouče Joyce, se kterým dosáhla na tři grandslamové tituly.\n\nDo Australian Open vstupovala z pozice čtrnácté nasazené. V osmifinále podlehla naturalizované Němce Andree Petkovicové.\n\nNásledně prohrála fedcupovou čtvrtfinálovou dvouhru proti Francouzce Virginii Razzanové. Viróza byla příčinou její absence na pařížském Open GDF Suez. Další zdravotní komplikací se stal zánět středního ucha, který ji vyřadil z arabské části okruhu – turnajů Dubai Tennis Championships a Qatar Ladies Open.\n\nNa dvorce se vrátila březnovou účastí na americkém BNP Paribas Open, kde z pozice turnajové šestnáctky ve čtvrtém kole přehrála bývalou světovou jedničku Dinaru Safinovou. V semifinálové fázi ji však zastavila první hráčka žebříčku Caroline Wozniacká.\n\nNa Sony Ericsson Open v Key Biscayne zdolala ve čtvrtém kole australskou nasazenou čtyřku Samanthu Stosurovou, poté dvacátou čtvrtou Rumunku Alexandru Dulgheruovou 3–6, 7–6 a 7–6, v bitvě trvající tři hodiny a dvacet osm minut, která se stala nejdelším utkáním její dosavadní kariéry. V semifinále oplatila porážku z úvodního Australian Open Petkovicové a ve finále nestačila na Bělorusku Viktorii Azarenkovou. Po tomto výsledku se poprvé od února 2009 vrátila do elitní světové desítky.\n\nNa evropské antuce se zúčastnila Mutua Madrileña Madrid Open, na němž skončila ve třetím kole na raketě Dominiky Cibulkové. Největšího antukového vítězství dosavadní kariéry dosáhla na římském Internazionali BNL d'Italia, kde si jako turnajová sedmička v semifinále poradila s nejvýše nasazenou Wozniackou a v boji o titul přehrála Australanku Samanthu Stosurovou.\n\nNa pařížský French Open vstupovala jako sedmička. Ve druhé fázi zdolala Francouzku Caroline Garciaovou startující na divokou kartu, přestože již prohrávala 3–6 a 1–4, aby utkání otočila ziskem jedenácti her v řadě. Mezi posledními osmi si poradila s patnáctou nasazenou Andreou Petkovicovou a poprvé od zranění ramene se probojovala do semifinále grandslamu. V něm ji porazila čínská turnajová šestka a pozdější vítězka Li Na. Antukovou sezónu tak zakončila příznivým poměrem dvanáct výher ku dvěma porážkám, což znamenalo nejlepší odehranou antukovou část roku.\n\nVe Wimbledonu jako pátá nasazená na cestě do finále neztratila ani jeden set. Nejvíce gamů jí vzala ve druhém kole Britka Laura Robsonová, když Ruska první sadu vyhrála až v tiebreaku poměrem 7:4 a druhou pak 6–3. Ve finále ji ve dvou setech porazila česká turnajová osmička Petra Kvitová.\n\nLetní americkou sezónu odstartovala na stanfordském Bank of the West Classic. Ve čtvrtfinále byla vyřazena pozdější šampiónkou Serenou Williamsovou. Třetí kolo se pro ni stalo konečnou stanicí na Rogers Cupu hraném daný rok v Torontu. Porážka od Galiny Voskobojevové představovala jubilejní 100. prohru na ženském okruhu.\n\nTurnajovou čtyřkou se stala na Western & Southern Open v Cincinnati. Probojovala se zde do čtvrtého sezónního finále, když postupně porazila Anastasii Rodionovovou, čtrnáctku Kuzněcovovou, desítku Stosurovou, a dvojku Zvonarevovou. V boji o titul svedla boj se Srbkou Jelenou Jankovićovou, jenž po dvou hodinách a čtyřiceti devíti minutách vyhrála. Jednalo se o nejdelší finále na WTA Tour v roce 2011. V následné klasifikaci se posunula na čtvrtou pozici, nejvyšší umístění od srpna 2008.\n\nDo newyorského US Open vstupovala v dobré formě jako třetí nasazená. Po výhrách nad níže postavenými Heather Watsonovou a Anastasií Jakimovovou byla vyřazena ve třetím kole Italkou Flavií Pennettaovou. Přesto na žebříčku dále stoupala, když po grandslamu přeskočila Clijstersovou a Zvonarevovou na druhé místo.\n\nNa tokijském Toray Pan Pacific Open si poradila s Thajkou Tamarine Tanasugarnovou a třináctou nasazenou Julií Görgesovou. Ve čtvrtfinále však musela za stavu 3–4 na gamy utkání proti Kvitové skrečovat poté, co na základní čáře uklouzla a přivodila si zranění hlezna. Vynechala tak i následný China Open a odletěla přímo do Istanbulu, aby se připravila na Turnaj mistryň. Závěrečnou událost sezóny si zahrála poprvé od roku 2007. Nedoléčené poranění kotníku ji však limitovalo a po porážkách od Stosurové a Li Na z turnaje odstoupila.\n\nSezónu zakončila na 4. místě, od roku 2008 poprvé v elitní desítce tenistek a od roku 2007 prvně také mezi nejlepší pětkou hráček.\n\nZ úvodního turnaje sezóny Brisbane International se odhlásila pro nedoléčené poranění hlezna. Prvním vystoupením se tak stalo až Australian Open, do kterého vstupovala jako nasazená čtyřka.\n\nMohutný nástup v prvních třech kolech grandslamu znamenal, že Dulkové, Hamptonové a turnajové třicítce Kerberové dovolila celkem uhrát pouze pět gamů. V osmifinále přešla přes německou čtrnáctku Sabine Lisckou po třísetovém klání 3–6, 6–2 6–3, čímž se poprvé za poslední čtyři roky probojovala do grandslamového čtvrtfinále na tvrdém povrchu. V něm zdolala krajanku Jekatěrinu Makarovovou 6–2 a 6–3. V semifinále svedla boj s druhou nasazenou Češkou Petrou Kvitovou, kterou porazila výsledkem 6–2, 3–6 a 6–4, přestože v rozhodující sadě doháněla ztrátu prohraného podání. Ve třetím finále na melbournském grandslamu se utkala o post světové jedničky s třetí nasazenou Viktorií Azarenkovou. Ze zápasu odešla poražena po jednoznačném výsledku 3–6 a 0–6. V žebříčku se posunula výše na 3. místo.\n\nV únoru pomohla k výhře ruského týmu nad Španělskem v poměru 3–2 na zápasy ve čtvrtfinále Fed Cupu, když vyhrála 6–2, 6–1 nad Silvií Solerovou Espinosaovou. Následně podlehla vítězce turnaje Kerberové 4–6 a 4–6 mezi posledními osmi na pařížském Open GDF Suez a ve světové klasifikaci vystřídala Kvitovou na 2. příčce.\n\nNa americkém BNP Paribas Open v Indian Wells se probojovala do finále, když na cestě pavoukem postupně přehrála Dulkovou 6–2, 6–0, Halepovou, Vinciovou, po více jak tříhodinovém boji Kirilenkovou 3–6, 7–5, 6–2 a v semifinále po skreči Ivanovićovou. V boji o titul se opět střetla s Azarenkovou, nyní již první hráčkou světa, se kterou znovu prohrála ve dvou sadách 2–6 a 3–6.\n\nJako turnajová dvojka na Sony Ericsson Open měla v prvním kole volný los. Ve druhé fázi zdolala Izraelku Šachar Pe'erovou ve třech setech 4–6, 6–3, 6–3. Poté si poradila s Američankou Sloane Stephensovou a Makarovovou. Ve čtvrtfinále nedala příležitost Li Na po hladkém průběhu 6–3 a 6–0. Další soupeřkou se stala bývalá světová jednička Caroline Wozniacká, nad níž zvítězila 4–6, 6–2 a 6–4. Ve finále opět neuspěla, když zůstala na raketě světové pětky Agnieszky Radwańské po výsledku 5–7 a 4–6. Jednalo se o třetí finálovou prohru v řadě ze čtyř odehraných turnajů v roce.\n\nNa jediné antukové události okruhu hrané v hale, a to stuttgartském Porsche Tennis Grand Prix jako druhá nasazená prošla až do finále. Po skreči Alizé Cornetové ve druhém kole, ji nedokázaly zastavit ani turnajová pětka Samantha Stosurová, jež ve druhém setu neproměnila mečbol, ani světová trojka Petra Kvitová. V boji o titul narazila potřetí v sezóně na Azarenkovou a oplatila jí předchozí prohry, když vyhrála po setech 6–1 a 6–4. Na cestě za titulem porazila vítězky předešlých tří Grand Slamů a kromě finanční odměny obdržela také luxusní vůz Porsche 911 Carrera.\n\nNa modré antuce turnaje druhé nejvyšší kategorie Premier Mandatory – Mutua Madrileña Madrid Open, v úvodním kole hladce přehrála Rumunku Irinu-Camelii Beguovou 6–0, 6–3 a ve druhém pak vyhrála nad Češkou Klárou Zakopalovou. Po odstoupení její třetí soupeřky Lucie Šafářové, prošla bez boje do čtvrtfinále, v němž nedokázala přehrát pozdější madridskou vítězku Serenu Williamsovou, které podlehla 1–6 a 3–6.\n\nJako obhájkyně titulu a druhá nasazená vstupovala do Rome Masters. Ve druhém kole s ní svedla vyrovnaný boj dvacetiletá Američanka Christina McHaleová, která prohrála 7–5 a 7–5. Za hodinu a čtyřicet sedm minut pak zdolala Anu Ivanovićovou, aby ve čtvrtfinále přehrála bývalou světovou jedničku Venus Williamsovou. Mezi posledními čtyřmi oplatila pařížskou porážku Kerberové a po roce si opět v Římě zahrála finále. V něm odvrátila mečbol Číňanky Li Na, jíž udolala po dvou hodinách a padesáti dvou minutách poměrem 4–6, 6–4 a 7–6(5). Úspěšnou obhajobou tak získala 26. titul na okruhu.\n\nPosledním nevyhraným grandslamem zůstával stále French Open. Do Paříže přijela v roli druhé nasazené a světové dvojky. Její první tři soupeřky, stejně jako na kalendářním Australian Open, dokázaly uhrát pouhých pět her. V osmifinále narazila na Kláru Zakopalovou, která celodvorcovým tenisem vyhrála druhou sadu – jedinou, kterou Ruska na grandslamu ztratila. Šarapovová v rozhodujícím dějství zvítězila 6–2 a postoupila dále. Po výhrách ve čtvrtfinále nad Estonkou Kaiou Kanepiovou a v semifinále – stejně jako na Australian Open –, nad Petrou Kvitovou, na ni v boji o titul čekala turnajová jednadvacítka Sara Erraniová. Finále bylo pro obě hráčky premiérou na dvorcích Rolanda Garrose. Šarapovová držela otěže zápasu ve svých rukou a Italku porazila 6–3 a 6–2. Tím jako desátá žena historie tenisu zkompletovala kariérní Grand Slam, respektive po Steffi Grafové, Martině Navrátilové, Margaret Courtové, Chris Evertové a Sereně Williamsové jako šestá hráčka otevřené éry. Po výhře nad Kvitovou si zajistila pátý návrat na pozici světové jedničky, když naposledy předtím jí byla před French Open 2008 poté, co Heninová překvapivě ukončila kariéru.\n\nPo třetím kole French Open ji ruský olympijský výbor oznámil, že byla vybrána do role vlajkonošky při své první olympijské účasti na Letních olympijských hrách 2012 v Londýně.\n\nVe Wimbledonu vypadla ve čtvrtém kole s 15. nasazenou Němkou Sabinou Lisickou po setech 4–6 a 3–6, tedy stejným výsledkem, jakým ji porazila v semifinále předchozího ročníku. Tím ztratila pozici světové jedničky a po grandslamu klesla na třetí místo.\n\nDo londýnského olympijského turnaje hraného opět v All England Clubu necelý měsíc po skončení Wimbledonu vstupovala jako třetí nasazená. Na cestě do finále ztratila jediný set, který ji vzala v úvodním dějství třetího kola Němka Sabine Lisická po výhře v tiebreaku 10:8. Mezi posledními osmi si poradila s Kim Clijstersovou a v semifinále zdolala krajanku Kirilenkovou. V boji o zlatou medaili ji deklasovala Američanka Serena Williamsová po setech 0–6, 1–6, čímž získala při své olympijské premiéře stříbrný kov.\n\nZ pozice třetí nasazené došla na US Open do semifinále, v němž po třísetovém průběhu nestačila na světovou jedničku Viktorii Azarenkovou. V říjnu s ní opět prohrála ve finále pekingského China Open a sezónu zakončila istanbulským Turnajem mistryň. V něm jako světová dvojka vyhrála základní skupinu po vítězstvích nad Radwańskou, Stosurovou a Erraniovou. V semifinále oplatila předchozí dvě porážky Azarenkové a v boji o titul nestačila na Serenu Williamsovou. Den po finále odehrála v pražské O areně exhibici s Petrou Kvitovou a Lucii Šafářovou.\n\nAustralskou část sezóny měla zahájit na Brisbane International jako druhá nasazená. Ovšem před začátkem se odhlásila pro zranění klíční kosti. Úvodní událostí se tak v polovině ledna stal melbournský grandslam Australian Open, na kterém z pozice turnajové dvojky obhajovala finálovou účast. V prvních dvou kolech „nadělila“ Olze Pučkovové a Misaki Doiové vždy dva „kanáry“ 6–0, 6–0, a stala se tak prvním tenistou od Australian Open 1985, kterému se tento výkon na grandslamu podařil. Jednoznačné zápasy pokračovaly, když Venus Williamsovou zdolala 6–1, 6–3, Kirsten Flipkensovou 6–1, 6–0 a konečně ve čtvrtfinále krajanku Jekatěrinu Makarovovou 6–2, 6–2. Tím překonala grandslamový rekord Moniky Selešové, jako hráčka, která na cestě do semifinále ztratila nejméně gamů (devět her). Dobře rozehraný turnaj však opustila mezi poslední čtyřkou, když nestačila na čínskou světovou šestku Li Na 2–6, 2–6 a z Melbourne Parku si odvezla půl miliónu dolarů. Bodová ztráta v následné klasifikaci WTA znamenala pokles na třetí příčku za první Azarenkovou a druhou Serenu Williamsovou.\n\nPo přesunu na Arabský poloostrov odehrála Qatar Total Open, kde po čtvrtfinálové výhře nad Australankou Samanthou Stosurovou skončila na raketě Sereny Williamsové. V rámci vzájemných utkání se jednalo o její desátou porážkou v řadě. Následně se zúčastnila dvou velkých turnajů ve Spojených státech. Na kalifornském Indian Wells Masters, kde startovala pro bojkot sester Williamsových jako turnajová dvojka, se probojovala bez ztráty sady do finále. Po volném losu postupně zdolala Francescu Schiavoneovou, Carlu Suárezovou Navarrovou, Laru Arruabarrenovou, světovou osmičku Saru Erraniovou a v semifinále třináctou nasazenou krajanku Marii Kirilenkovou. V boji o titul ji vyzvala bývalá světová jednička z Dánska a vítězka turnaje z roku 2011 Caroline Wozniacká. Po hodině a dvaceti jedna minutách si Ruska připsala premiérový titul sezóny a prémii jednoho milionu dolarů, když soupeřku porazila 6–2, 6–2. Celkově se jednalo o 28. kariérní titul a druhý z Indian Wells. Zisk 700 bodů ji posunul na 2. místo žebříčku za Serenu Williamsovou.\n\nNa následném turnaji Sony Open Tennis postoupila opět bez ztráty sady do finále. Nejvyrovnanější duel poměrem 7–5, 7–5, svedla ve čtvrtfinále, kde na ni stejně jako v Indian Wells, čekala Sara Erraniová. Po výhře nad 22. hráčkou žebříčku Jelenou Jankovićovou se o titul utkala s americkou světovou jedničkou Serenou Williamsovou. Na úvod vyhrála první set. Američanka však v dalších dvou dějstvích dominovala a Rusce dovolila uhrát pouze tři gamy. Výsledek 6–4, 3–6 a 0–6 znamenal jedenáctou vzájemnou porážku Šarapovové v řadě.\n\nV roli obhájkyně titulu zavítala po příletu do Evropy na stuttgartskou antuku Porsche Tennis Grand Prix. Jako první nasazená měla volný postup do druhé fáze, v níž podruhé v kariéře porazila světovou dvacet pětku Lucii Šafářovou po těžkém třísetovém utkání. Poté si poradila s Anou Ivanovićovou a ve třísetovém semifinále se šestou hráčkou klasifikace Angelique Kerberovou. Ve finále vrátila porážku z úvodu sezóny turnajové dvojce Li Na ve dvou setech. Vyhrála tak devátý ze čtrnácti vzájemných duelů. Titul představoval její 29. vítězství kariéry a kromě finanční odměny 125 000 dolarů si podruhé za sebou odvezla i prémii v podobě vozu Porsche 911.\n\nNásledující týden se objevila na antuce Mutua Madrid Open, kde se bez ztráty setu probojovala do finále. Ve čtvrtfinále na její raketě zůstala Estonka Kaia Kanepiová a v semifinále světová šestnáctka Ana Ivanovićová. V boji o titul nestačila podvanácté za sebou na Serenu Williamsovou, když jí podlehla poměrem 1–6 a 4–6. Na italském mezinárodním mistrovství Rome Masters prošla po ztrátě tří gamů s Američankou Sloane Stephensovou do čtvrtfinále. Do něj však pro virózu nenastoupila a světová sedmička Sara Erraniová postoupila do semifinále bez boje.\n\nNa pařížský grandslam French Open přijížděla jako obhájkyně titulu a druhá nasazená. Třísetové utkání svedla ve čtvrtfinále proti 18. hráčce světa Jeleně Jankovićové, na níž v úvodní sadě neuhrála žádnou hru, ale duel dovedla do vítězného konce po výsledku 0–6, 6–4, 6–3. Druhý třísetový zápas odehrála v semifinále proti světové trojce Viktorii Azarenkové poměrem 6–1, 2–6 a 6–4. Ve finále již počtvrté v roce podlehla světové jedničce a suverénce probíhající sezóny Sereně Williamsové 4–6 a 4–6. Žebříčková ztráta 600 bodů ji připravila o 2. místo, když se před ni dostala Azarenková.\n\nJako druhá nasazená pak překvapivě vypadla již ve druhém kole wimbledonské dvouhry, když se její přemožitelkou stala Michelle Larcherová de Britová 3–6, 4–6. Pro zranění pravého ramena se odhlásila z US Open, Toray Pan Pacific Open, China Open a závěrečné události sezóny Turnaje mistryň.\n\nPo výpadku, jenž trval od srpna 2013 kvůli zraněnému rameni, se vrátila na kurty v úvodu sezóny turnajem Brisbane International, na kterém došla do semifinále. V něm vypadla se světovou jedničkou a pozdější vítězkou Serenou Williamsovou 2–6 a 6–7. Poté odcestovala na první grandslam sezóny Australian Open, kde ji však čekal výpadek formy. V prvním kole jako třetí nasazená porazila Američanku Bethanii Mattekovou-Sandsovou 6–3 a 6–4. Od druhého kola se začala ozývat dlouhá pauza po zranění. Vyrovnané zápasy sváděla i s hráčkami, které byly žebříčkově výrazně níže postavené. Ve druhém kole zdolala po třísetovém dramatu 6–3, 4–6 a 10–8 Italku Karin Knappovou. Ve třetím zápasu si poradila s Francouzkou Alize Cornetovou 6–1 a 7–6. Cestu lednovým grandslamem jí překazila v osmifinále slovenská tenistka a pozdější finalistka Dominika Cibulková výsledkem 6–3, 4–6 a 1–6.\n\nV březnu překvapivě podlehla ve třetím kole Indian Wells Masters 22leté Italce Camile Giorgiové. Ztráta bodů způsobila pád na 7. místo žebříčku WTA. V dubnu dobyla premiérový hattrick kariéry na jediném antukovém turnaji hraném v hale – stuttgartském Porsche Tennis Grand Prix, kde triumfovala potřetí v řadě. První trofej probíhající sezóny a celkově 30. singlový triumf vybojovala po finálovém vítězství nad Srbkou Anou Ivanovićovou. V květnu navázala dalším titulem z antukového Madrid Open, kde ve finálové třísetové bitvě přemohla rumunskou světovou pětku Simonu Halepovou. Devátá turnajová výhra na antuce znamenala ve statistikách aktivních hráček sdílení třetí pozice s Venus Williamsovou. Ve třetí fázi navazujícího Rome Masters ji čerstvou porážku oplatila právě Ivanovićová.\n\nV roli sedmé nasazené přijížděla na French Open, kde v předchozích dvou letech prošla vždy až do finále. Na cestě k závěrečnému střetnutí potřetí v řadě zůstaly na její raketě Xenia Pervaková, Cvetana Pironkovová, Paula Ormaecheaová a v osmifinále Australanka Samantha Stosurová, když proti ní dokázala otočit nepříznivý vývoj duelu sérií devíti vítězných gamů, ze stavu 0–1 na sety a poměru her 3–4. Ve čtvrtfinále ji nezastavila ani Španělka Garbiñe Muguruzaová, která předtím vyřadila obhájkyni Serenu Williamsovou, a s níž také musela obracet nepříznivý vývoj utkání. Mezi poslední čtyřkou hráček opět doháněla jednosetové manko s mladou Kanaďankou a 16. ženou klasifikace Eugenií Bouchardovou. Finálový duel pak znamenal výhru nad rumunskou světovou čtyřkou Simonou Halepovou ve třech setech. Po zisku první sady byla Šarapovová blízko triumfu již ve druhém dějství, když v tiebreaku vedla 5:3 na míče. Rumunka však získala další čtyři body a finálové utkání dospělo poprvé po 13 letech do třetího setu. Naposledy se rozhodující sada hrála v roce 2001. Klíčovým okamžikem posledního dějství se stal první míč za stavu 4–4, kdy byla na podání rumunská tenistka. Ruska zahrála úder na základní čáru, ale čárový rozhodčí zahlásil s mírným zpožděním aut. Hlavní sudí jeho výrok opravil a fiftýn přímo přisoudil Šarapovové, když rozhodl, že projev čárového neměl vliv na zkažený úder Halepové. Následně si sibiřská rodačka připsala sedm míčů v řadě a vyhrála 6–4.\n\nSibiřská rodačka získala, po roce 2012, druhý titul z Roland Garros a celkově pátou grandslamovou trofej. Sérii neporazitelnosti ve třísetových duelech prodloužila na 20 zápasů. Po triumfu ji pohár Suzanne Lenglenové předala rekordmanka v počtu sedmi titulů z French Open – americká legenda Chris Evertová, a vítězka uvedla: „\"Bylo to nejtěžší grandslamové finále, které jsem kdy hrála. Simona byla neuvěřitelná\".“\n\nPřípravné turnaje na trávě před třetím grandslamem vynechala. Ve Wimbledonu prošla do osmifinále po třech hladkých výhrách, když Samantha Murrayová, Timea Bacsinszká a Alison Riskeová, na ni dokázaly celkově uhrát pouze sedm gamů. Následně však podlehla světové sedmičce a deváté nasazené Angelique Kerberové po dramatickém průběhu za 2.39 hodin. Ruska zahrála 49 nevynucených chyb oproti pouhým 11 soupeřky. Přestože dokázala odvrátit šest mečbolů, sedmý již znamenal postup německé hráčky. Ta po výhře uvedla: „\"Je to neuvěřitelné … Byl to hrozně těžký zápas, obě jsme hrály na maximum a myslím, že to byl super tenis. Bylo to hodně těsné, každý set byl náročný\".“\nLetní sezónu na amerických betonech otevřela na srpnovém Rogers Cupu v Montréalu v roli turnajové čtyřky. Po volném losu zdolala Garbiñe Muguruzaovou, aby ji ve třetím kole zastavila další Španělka Carla Suárezová Navarrová ve třech setech. Navazující Western & Southern Open znamenal výhru ve druhém kole nad 28. ženou žebříčku Madison Keysovou. Poté přehrála Pavljučenkovovou a novou světovou dvojku Simonu Halepovou. V semifinále ji zastavila světová jedenáctka Ivanovićová po setech 2–6, 7–5 a 5–7, když nedokázala zužitkovat ani jeden ze dvou mečbolů. Na US Open přijela jako pátá nasazená. Do osmifinále se probojovala přes Marii Kirilenkovou, Alexandru Dulgheruovou a turnajovou dvacet šestku Sabine Lisickou. Mezi poslední šestnáctkou nenašla recept na hru pozdější finalistky Caroline Wozniacké, jež zvítězila ve třech setech.\n\nV pozici čtvrté nasazené rozehrála premiérový ročník wuchanské události Wuhan Open z kategorie Premier 5. Po volném losu zvládla duel s krajankou Kuzněcovovou. Ve třetím kole ji však překvapivě zastavila 61. hráčka světové klasifikace Timea Bacsinszka poměrem 6–7 a 5–7. Poslední čtvrtá událost sezóny s povinnou účastí Premier Mandatory – China Open, jí přinesla premiérový pekingský titul. Cestou do finále neztratila ani jeden set, když na její raketě postupně skončily Estonka Kaia Kanepiová, Elina Svitolinová, světová osmnáctka Suárezová Navarrová, Světlana Kuzněcovová a v semifinále 9. tenistka klasifikace Ana Ivanovićová, s níž srovnala poměr vzájemných zápasů v roce na 2:2. Ve finále porazila světovou trojku Petru Kvitovou 6–4, 2–6 a 6–3. V probíhající sezóně si připsala čtvrtou trofej a celkově třicátou třetí. Díky neobhajování žádných bodů se na žebříčku posunula na 2. místo.\n\nÚvodní týden sezóny nastoupila jako nejvýše nasazená na Brisbane International. Po semifinálové výhře nad Ukrajinkou Elinou Svitolinovou si v boji o titul poradila se srbskou nasazenou dvojkou Anou Ivanovićovou, která ji odebrala jediný set na turnaji. Získala tak třicátou čtvrtou kariérní trofej.\n\nJako druhá nasazená přijela na Australian Open. Na její raketě postupně zůstaly chorvatská kvalifikantka Petra Martićová, krajanka Alexandra Panovová, 31. nasazená Kazaška Zarina Dijasová, turnajová dvacet jednička Pcheng Šuaj a ve čtvrtfinále světová sedmička Eugenie Bouchardová. Ve svém třetím semifinále během uplynulých čtyř ročníků vyřadila desátou nasazenou krajanku Jekatěrinu Makarovovou poměrem 6–3, 6–2, aby v boji o titul nestačila na světovou jedničku Serenu Williamsovou. Po těsném dvousetovém průběhu využila soupeřka třetí mečbol, když zahrála eso. Ruska tak skončila po ročnících 2007 a 2012 opět jako poražená finalistka.\n\nNa březnovém Indian Wells Masters porazila Yaninu Wickmayerovou i Viktorii Azarenkovou, aby v osmifinále skončila na raketě obhájkyně titulu Flavie Pennettaové. Po volném losu na Miami Open nezvládla druhé kolo s krajankou Darjou Gavrilovovou, což znamenalo nejrychlejší vyřazení na miamském turnaji od její první účasti v roce 2003.\n\nV roli trojnásobné obhájkyně Porsche Tennis Grand Prix podlehla po volném losu Angelique Kerberové ve třech setech. Jednalo se o vůbec její první prohru ve Stuttgartu. Porážka také ukončila její sérii 64 antukových zápasů, v nichž vyhrála zápas vždy, když zvítězila i v úvodním setu. Naposledy předtím takové utkání prohrála s Dinarou Safinovou ve čtvrtém kole French Open 2008. Na Madrid Open zavítala jako světová trojka, poté co ji na druhé příčce vystřídala Halepová, i jako obhájkyně titulu. Poprvé od roku 2008 ji však zdolala Světlana Kuzněcovová, jíž podlehla v semifinále. Navazující Internazionali BNL d'Italia znamenal zlepšení formy. Ve čtvrtfinále si poradila s Azarenkovou. Poté oplatila čerstvou porážku kvalifikantce Gavrilovové a ve finále ji nezastavila ani španělská světová desítka Carla Suárezová Navarrová, přestože dotahovala ztrátu úvodní sady. Na Rome Masters tak potřetí v kariéře vyhrála trofej, znamenající návrat na druhou pozici.\n\nZ pozice obhájkyně titulu rozehrála Roland Garros, na němž postoupila do osmifinále přes 26. nasazenou Samanthu Stosurovou. Mezi poslední šestnáctkou hráček ji však podruhé v kariéře přehrála třináctá nasazená Lucie Šafářová ve dvou setech. Mezi poslední čtyřku hráček pronikla na wimbledonském pažitu, kde vypadla se Serenou Williamsovou. Celou letní US Open Series vynechala a na dvorce se vrátila až čínským Wuhan Open. Otevírací klání proti Barboře Strýcové však musela skrečovat pro natažení svalstva levého předloktí. Následně se odhlásila z povinného pekingského podniku China Open, aby se zotavila před již jistou účastí na Turnaji mistryň, kam zavítala poosmé.\n\nNa WTA Finals do Singapuru zavítala jako třetí nasazená. Základní skupinu vyhrála poté, co zdolala Halepovou, Radwańskou i Pennettaovou. V semifinále však nestačila na Petru Kvitovou, když po ztracené úvodní sadě 3–6, promarnila náskok 5–1 ve druhé.\n\nDuel si s Češkou zopakovala po dvou týdnech během pražského finále Fed Cupu, kde jí oplatila prohru. Přestože vyhrála oba singly, Rusky odjely poraženy 2:3 na zápasy.\n\nSezónu zakončila na 4. místě s bilancí 39–9 ve dvouhře a dvěma tituly.\n\nV úvodu sezony měla startovat na turnaji v Brisbane, z něhož však pro zranění předloktí nakonec odstoupila. V pavouku ji nahradila krajanka Margarita Gasparjanová. V roli páté nasazené se tak objevila až na Australian Open, kde na její raketě postupně skončily Nao Hibinová, Aljaksandra Sasnovičová, Lauren Davisová a v osmifinále švýcarská teenagerka Belinda Bencicová, kterou v prvním vzájemném duelu zdolala po více než dvou hodinách ve dvou těsných setech. Mezi poslední osmičkou však, v repríze předešlého finále, nestačila na světovou jedničku Serenu Williamsovou, které podlehla 4-6 a 1-6. V žebříčku klesla na 6. pozici. Následně ji kapitánka fedcupového týmu Anastasija Myskinová nominovala na čtvrtfinále světové skupiny Fed Cupu proti Nizozemsku, do něhož nezasáhla pro nedoléčené zranění předloktí. Rusky prohrály 1:3 na zápasy. V únoru se odhlásila z Qatar Open a týden před březnovým BNP Paribas Open odstoupila i z této první akce Premier Mandatory v sezóně.\n\nNa tiskové konferenci v Los Angeles konané 7. března 2016 Maria Šarapovová přiznala, že během Australian Open měla pozitivní dopingový nález na kardiakum meldonium. Léčivou látku měla užívat předešlých deset let jako prevenci před diabetem – zvýšenou rodinnou zátěží k této nemoci, a pro nízkou krevní hladinu hořčíku. Světová antidopingová agentura ji však od 1. ledna 2016 zařadila na seznam zakázaných látek. Podle svého vyjádření tenistka přehlédla e-mail informující o této skutečnosti. Mezinárodní tenisová federace ruskou hráčku prozatímně suspendovala od 12. března 2016 a řešení případu dále probíhalo.\n\nKe kauze se vyjádřila řada sportovních osobností. Wimbledonský vítěz Pat Cash uvedl, že je obtížné vysvětlení Šarapovové věřit. Ruská tenisová federace naopak nazvala test „nesmyslem“ a očekávala, že se reprezentantka zúčastní Letní olympiády 2016 v Riu. Podpořila ji také tenisová legenda Martina Navrátilová prohlášením: „\"Doufám, že všechno dobře skončí, protože mi to připadá jako nezaviněná chyba\".“ Sportovní firma Nike a výrobce hodinek TAG Heuer několik hodin po zveřejnění oznámily ukončení spolupráce, zatímco automobilka Porsche přerušila společné propagační aktivity.\n\nDne 8. června pak ITF dospěla k rozhodnutí a Šarapovovou potrestala dvouletým zákazem startu na turnajích, které organizuje nebo je jejich nepřímým účastníkem. Ve své zprávě uvedla, že rozhodnutí platí zpětně od 26. ledna 2016. Ruska posléze prostřednictvím své sociální sítě uvedla, že se proti výši trestu odvolá: „\"ITF stálo ohromné množství času a energie, když se snažila dokázat, že jsem úmyslně porušila antidopingová pravidla. Tribunál rozhodl, že se tak nestalo. Měli byste vědět, že mě ITF chtěla potrestat na čtyři roky - to je trest za úmyslné porušení pravidel - a tribunál to odmítl. Nemůžu proto přijmout tak nepřiměřeně tvrdý trest v podobě dvouletého zákazu. Okamžitě se odvolám proti výši trestu k CAS, Sportovnímu arbitrážnímu soudu\".“ Odvolání k Mezinárodní sportovní arbitráži podala následující týden a instituce vydala prohlášení, že verdikt vynese do 18. července 2016. Následně však nastala dohoda obou stran od upuštění zrychleného řízení a souhlasu s verdiktem arbitráže do 19. září téhož roku, čímž automaticky hráčka přišla o účast na olympijských hrách i US Open.\n\nMezinárodní sportovní arbitráž následně vynesla rozhodnutí 4. října 2016. Hráčce snížila původně dvouletý zákaz startu na dobu trvání 15 měsíců, s uplynutím trestu 26. dubna 2017. Ruska tak mohla zasáhnout do turnajů začínajících v týdnu od 25. dubna. V lednu 2017 potvrdila, že se vrátí stuttgartským Porsche Tennis Grand Prix, začínajícím 24. dubna téhož roku. Na divokou kartu nastoupila s vypršením trestu. V době vynesení rozhodnutí jí patřilo 95. místo žebříčku se 690 body, jež všechny získala na Turnaji mistryň 2015. V době návratu neměla žádné body. Podle pravidel mohla z pozice grandslamové vítězky požádat pořadatele turnajů WTA Tour o divokou kartu mimo stanovený limit počtu karet. Body mohla také získat z událostí okruhu ITF (chráněný žebříček při dopingu nebylo možné uplatnit).\n\nV den zahájení Wimbledonu oznámila záměr studovat ekonomický kurz na Harvardově univerzitě.\n\nNa okruh WTA Tour se vrátila po uplynutí 15měsíčního trestu za doping. Sezónu rozehrála na antukovém Porsche Tennis Grand Prix, kde v letech 2012–2014 triumfovala. Stuttgartší pořadatelé jí při návratu na dvorce udělili divokou kartu, když hráčka nemohla využít chráněný žebříček a na žebříčku měla 0 bodů. V úvodním kole, hraném 26. dubna, vyřadila za 1.43 hodin Italku Robertu Vinciovou ve dvou setech a zvýšila aktivní poměr vzájemných utkání na 3–0. K návratu uvedla: „\"Na tuhle chvíli jsem čekala opravdu dlouho. Tohle je ten nejkrásnější pocit na světě. Kurt je moje jeviště, už od doby, kdy jsem byla dítě\".“ Postup do čtvrtfinále si zajistila výhrou nad krajankou Jekatěrinu Makarovovou, čímž navýšila vzájemnou bilanci na 7–0. Po výhře nad kvalifikantkou Anett Kontaveitovou dohrála v semifinále na raketě Kristiny Mladenovicové. Pro absenci bodů nefigurovala na žebříčku WTA. Zisk 185 bodů znamenal v jeho vydání z 1. května posun na 262. místo.\n\nŘada tenisových osobností byla proti udělení divokých karet Šarapovové. Většina tenistek uznala její přínos ženskému tenisu včetně zvýšení atraktivity okruhu. Několik hráček se naopak vyjádřilo kriticky, např. Kanaďanka Eugenie Bouchardová ji na istanbulském turnaji označila za podvodnici.\n\nDo konce sezóny pak obdržela dalších šest divokých karet do hlavních soutěží. První z nich získala na květnovém Mutua Madrid Open, kde po třísetové výhře udolala Mirjanu Lučićovou Baroniovou, aby ve druhé fázi odešla poražena od Bouchardové. Na římském Internazionali BNL d'Italia si na úvod poradila s Američankou Christinou McHaleovou. Poté opět čelila šestnácté nasazené Chorvatce Lučićové Baroniové, jíž v rozhodující sadě skrečovala pro poranění levého stehna. Krátce před startem Roland Garros oznámil nový prezident francouzského tenisového svazu Bernard Giudicelli , že ruské hráčce nebyla udělena divoká arta do dvouhry ani kvalifikace.\n\nTravnatou část roku otevřela na AEGON Classic v Birminghamu. Pokračující stehenní zranění však znamenaly odstoupení a vynechání celé travnaté sezóny. Ve Wimbledonu nežádala divokou kartu do dvouhry a byla připravena nastoupit do kvalifikace v Roehamptonu. Zranění jí však znemožnilo start. Na dvorce se vrátila stanfordským Bank of the West Classic, jenž otevřel letní US Open Series. Třísetové vítězství nad Američankou Jennifer Bradyovou jí posunulo zpět mezi prvních 150 tenistek světové klasifikace. Před utkáním s ukrajinskou turnajovou sedmičkou Lesjou Curenkovou však odstoupila pro zranění levé paže. Stejná zdravotní komplikace jí nedovolila odehrát ani Rogers Cup a nakonec se odhlásila i ze cincinnatského Western & Southern Open (a utkání se světovou dvanáctkou Ostapenkovou), aby doléčila zranění a byla připravená na US Open. Díky divoké kartě se v úvodním kole newyorského majoru utkala se světovou dvojkou Simonou Halepovou. Již ve druhém setu Ruska vedla 4–1, ale Rumunka si vynutila třetí dějství po zisku pěti gamů v řadě. Šarapovová v něm proměnila první mečbol a ve Flushing Meadows vyhrála utkání poprvé od roku 2014. V nočních utkáních na stadionu Arthura Ashe navýšila svou zápasovou bilanci na 18–0. Přes Maďarku Tímeu Babosovou a 18letou grandslamovou debutantku Sofii Keninovou ze Spojených států prošla do osmifinále. V něm však dohrála na raketě lotyšské turnajové šestnáctky Anastasije Sevastovové, přestože získala úvodní set. Lotyška odvrátila pět ze šesti brejkbolů a podruhé v řadě prošla mezi posledních osm hráček.\n\nNa podzimním China Open v Pekingu si zopakovala duel se Sevastovovou, jíž jako 109. žena žebříčku v tříhodinovém duelu oplatila 26 dní starou porážku. Výhra nad Jekatěrinou Makarovovou jí zajistila první návrat do elitní světové stovky od dopingové kauzy. Po šňůře sedmi vzájemných vítězství nad Halepovou, ve třetím kole rumunské hráčce podlehla. Premiérový titul po dopingové pauze vybojovala na říjnovém Tianjin Open v čínském Tchien-ťinu. Po výhře nad třetí nasazenou Pcheng Šuaj prošla do finále. V něm se utkala s devatenáctiletou Běloruskou Arynou Sabalenkovou, s níž svedla více než dvouhodinový souboj a po zvládnutých koncovkách obou setů získala 36. titul. V každé sadě otáčela nepříznivý vývoj gamů. Bodový zisk ji zajistil posun na 57. příčku žebříčku WTA.\n\nPoslední událostí roku se pro ni stal moskevský Kremlin Cup, na němž podlehla v prvním kole osmé nasazené Slovence Magdaléně Rybárikové.\n\nPo zranění ve svých 32 letech ukončila 26. února tenisovou kariéru.\n\n\n"}
{"id": "275190", "url": "https://cs.wikipedia.org/wiki?curid=275190", "title": "Husitské válečnictví", "text": "Husitské válečnictví\n\nHusitské válečnictví rozvíjela česká náboženská skupina husitů od počátku 15. století. Přineslo do tehdejšího vojenství mnoho změn.\n\nHlavní složkou feudálních armád byli obrnění rytíři. Byli to muži šlechtického původu, kteří si mohli dovolit velice nákladnou výzbroj a koně.\n\nZbroj těžkooděnce vypadala asi takto: přes košili a prošívanici si přetáhl kroužkovou košili - šorc, na kterou přišel přední i zadní plech. Paže a nohy pokryl anatomicky tvarovanými pláty. Ruce měl chráněné plátovými rukavicemi, hlavu pak helmou se sklápěcím hledím (nejčastěji ve tvaru tzv. psího nosu). Do jedné ruky si vzal čtverhranný štít zvaný tarče, jenž měl v rohu žlábek pro uchycení kopí. Nezapomeňme, že rytíř musel toutéž rukou ovládat i uzdu koně, a tak byl štít ještě uvázaný na řemenu kolem krku. Kopí nesl rytíř v druhé ruce. U pasu měl meč. Kůň byl rovněž chráněn pláty nebo jinou zbrojí. Sedla byla vpředu i vzadu vybavena jakýmisi opěradly – přední chránilo slabiny a zadní pomáhalo udržet balanc při nárazu.\n\nZacházet s takovou výzbrojí nebylo jednoduché, a tak se rytíři už od útlého věku učili jízdě na koni, boji s kopím a mečem.\nV bitvě do sebe rytíři nejdříve najeli s kopími, které měli přes ruku, aby byli proti úderu protivníka chráněni štítem. Po počátečním nárazu přišly na řadu meče, kopí totiž byla dlouhá a pro další boj nepoužitelná, jelikož už na bojišti nebyl dostatek prostoru k rozjezdu. Těžká zbroj ale poskytovala proti meči značnou ochranu, a tak se staly oblíbenými tzv. úderné zbraně jako např. biják, sekera, kladivo či palcát.\n\nNa otevřeném prostoru nebyla proti těžké jízdě použitelná tehdejší mnohdy špatně vycvičená pěchota. Takových vojáků byl sám téměř nezranitelný jezdec schopný pobít desítky. Dobrá pěchota se našla jen ve městech, ale byla používána pouze v bojích o pevnosti. Těžkooděnce dokázala kromě husitů porazit jen flanderská městská milice, švýcarská milice a angličtí lučištníci. Ve všech těchto případech hrál důležitou roli terén. Kromě nepoužitelnosti v těžkém terénu byla značnou nevýhodou těžkooděnců jejich nedisciplinovanost. Šlechtici si nenechali poroučet, každý bojoval sám za sebe (bez ohledu na nějakou taktiku), do boje se scházeli jak chtěli apod. Husitské vojenství na poč. 15. století obrátilo tehdejší evropské válečnictví vzhůru nohama.\n\nHlavní oblasti hlásící se k husitskému revolučnímu hnutí byly tři – jižní Čechy (Tábor), Praha, východní Čechy (později Menší Tábor). Odpůrců husitů přibývalo, a tak bylo třeba bránit revoluci vojensky.\n\nV jižních Čechách se husitské vojsko skládalo z velice špatně vyzbrojené chudiny. Většinou vlastnili upravené zemědělské nástroje jako cepy, kosy apod. Málokdy měli alespoň prošívanici, přilbu nebo jiné ochranné prvky. Takoví vojáci samozřejmě postrádali veškerý výcvik. Jejich výhodou byla jejich kázeň v kombinaci s velením, které pocházelo z řad, ve válkách již zkušené, drobné šlechty.\n\nPraha měla ve výzbroji oproti Táboru značnou výhodu. Již v předhusitských dobách byl každý mužský obyvatel města povinen bránit město v případě války. Museli chodit do boje i na výzvu krále jako tzv. zemská hotovost. V takovém případě si ale často najímali žoldnéře, aby se mohli věnovat svému civilnímu zaměstnání. I přesto disponovali Pražané poměrně slušným arsenálem. Majetnější občané vlastnili zbraně všeho druhu. Pro chudší obyvatele byla výzbroj zajištěna v městské zbrojnici. Výrobci děl pobírali za svou práci plat od města a v případě válečného konfliktu byli povinni sloužit jako dělostřelci. Ve výzbroji si Praha nezadala s feudály. Velení bylo rovněž dobře vyřešeno – jednotlivým čtvrtím veleli tzv. čtvrtní hejtmani.\n\nVe východních Čechách se k husitství hlásili především obyvatelé měst a chudší šlechta. Východočeská města disponovala zhruba stejnou výzbrojí jako Praha. Východočeši byli organizováni nejprve na územním základě a svolávání jako tzv. krajská hotovost. V jejím čele byl nejdříve mocný šlechtic Hynek Krušina z Lichtenburka, později zeman Diviš Bořek z Miletínka. Po svém odchodu z Tábora zde Žižka založil bratrstvo Menší Tábor, kterému dal dobrou organizaci a vojenský řád.\n\nNevýhody husitů ve výzbroji a výcviku oproti křižákům bylo potřeba nějak kompenzovat. Husitští hejtmani využívali ve svůj prospěch hlavně terén a vozovou hradbu. Sedláci byli totiž s vozy zvyklí zacházet z civilního zaměstnání, a tak jejich použití nebyl problém. Bojovník na voze byl stejně vysoko jako rytíř na koni a navíc měl krytou větší část těla. Početní převaha křižáků byla dorovnána multifunkčností osádky vozu (jeden člověk mohl podle potřeby buď střílet anebo bojovat nablízko). Obvyklá husitská bitva s křižáky vypadala následovně.\nPočáteční fáze je pravidelně defenzivního rázu. Husitské vojsko stojí v obraně kryto vozovou hradbou a proti nepřátelské jízdě zahajuje boj dělostřeleckou palbou. Jezdci, kteří se podle feudálního zvyku rozptylují a bojují samostatně s nepřátelskými jednotlivci, jakmile se přiblíží k hradbě, jsou napadeni novou palbou husitských ručních zbraní a kuší. Pokud se jim podařilo najet k vozům, odráží je pěší osádky vozů, hlavně cepníci a sudličníci. Když byl nepřítel dostatečně rozptýlen a morálně fyzicky otřesen palbou dělostřelectva i ručních palných zbraní, nastal okamžik přechodu k protiútoku. Z vozové hradby vyráží pěchota, sudličníci a cepníci i oddíly jezdectva, aby z boku, případně i z čela napadli nepřítele. Nepřítel otřesen palbou a bránící se útočící pěchotě, je ohrožen na křídlech pravidelně obchvatem jezdectva a obvykle se po kratším či delším boji, závislém hlavně na početnosti křižáckých oddílů, dává na útěk, nemilosrdně pronásledován husitskou jízdou, případně i pěchotou.\nJedním z prostředků taktických úspěchů husitských vojsk byl pečlivý výběr terénu. Cílem husitských hejtmanů bylo dosáhnout toho, aby rytířští jezdci ztratili co nejvíce rychlosti, která jejich útok činila úderem. Proto bývá k bitvě vybíráno pravidelné stanoviště na návrší, aby rytíři byli nuceni svůj nájezd zpomalit. Při výběru terénu se hledělo také na to, aby alespoň zadní strana, popřípadě i bok vozového šiku byly kryty nějakou, pro rytíře nepřekonatelnou terénní překážkou, rybníkem, lesem, prudkým srázem apod. Tím bylo nebezpečí napadení podstatně zúženo. Stejně jako nepřátelské dělostřelectvo, aby mohlo napadnout tábor účinnou palbou, muselo se přiblížit ke kratším (nekrytým překážkou) stranám obdélníku. Tyto strany však byly dobře chráněné husitským dělostřelectvem, a to jak umístěnými v šiku, tak i v baštách na návrších (to znamená vysunutí části dělostřelectva mimo vlastní obranné postavení a vytvoření předsunutých středisek odporu).\n\nTakto bylo možno zlikvidovat nepřítele, i když měl značnou početní převahu. Husité uměli rovněž dobře vyhodnotit situaci a zvážit, kdy se nepříteli co nejvýhodněji postavit. Netříštili tedy zbytečně své síly. Díky tomu, že vydržovali stálé polní vojsko, se nemuseli bát nečekaného útoku. Přitom se feudální armády shromažďovaly pomalu, jen na určitou dobu. Jejich svolávání se projednávalo na sněmech, kde měli husité své zvědy, a tak mohli předem odhadnout sílu nepřítele. V té době k nám vedlo přes hory jen několik pro armádu schůdných pohraničních cest, a proto husité včas věděli, kde a kdy se mají střetnout s nepřítelem.\n\nVytvořením polního vojska, vybaveného jak vlastními vozy bojovými a spižními, tak dělostřelectvem, jezdectvem a pěchotou, tedy v dostatečné míře všemi prostředky vznikla vyšší vojenská jednotka, která byla schopna samostatně provádět významné bojové úkoly za předpokladu, že bude dostatečně dobře organizována.\n\nV husitském vojsku byl základní nejmenší taktickou jednotkou bojový vůz s osádkou. Složení osádky bylo řešeno zřejmě na základě zkušeností tak, aby tato nejmenší jednotka měla zajištěnou jak určitou palebnou sílu (střelci z kuší a ručnic), tak také ochranu vozu a spřežení pro boj zblízka ve dvou pavéznících, čtyřech cepnících a ve stejném počtu sudličníků. Celkový počet mužů šikovaných k vozu činí 18-21 lidí, nebyl však vždy stejný, ale podle potřeby větší či menší. Osádka měla svého \"hejtmana\".\n\nKaždých 10 vozů bylo opět organizační jednotkou pod velením desátníka, jehož povinností bylo dodržovat pochodový pořádek vozů, udržovat správné vzdálenosti a bdít nad správným dorážením vozů při sestavě v hradbu. Další organizační článek tvořil vozový řád, který měl svého hejtmana; hejtmanům jednotlivých řádů pak velel hejtman nad vozy.\n\nMužstvo nezačleněné k vozům se rovněž dělilo na menší jednotky, roty sudličníků a cepníků, které byly trvalými celky a měly vlastní korouhve. Snad jim veleli rotymajstři nebo padesátníci. V boji se ovšem sdružovali ve větší celky (houfy), jimž patrně veleli setníci, o nichž se v pramenech častěji mluví. Také pěší měli nad sebou jako celek hejtmana.\n\nHusitské jezdectvo bylo samostatným celkem, který se dále pro konkrétní účely členil na menší jednotky. Husitské jezdectvo se výrazně lišilo od těžké, pomalé a neobratné rytířské jízdy svou pohyblivostí a to především díky výzbrojí, která byla nepoměrně lehčí. Ačkoliv hlavní váha boje spočívá v husitských válkách na mnohem početnější pěchotě, úkol jezdectva není zanedbatelný. Vedle zvláštních úkolů, které plnili husitští honci jako průzkumný oddíl a čelní a boční zajištění pochodujícího vojska, sdružují se v bitvě k jezdeckým útokům a hlavně k pronásledování nepřítele.\n\nZda byli v husitském vojsku také koněberky, není jisté. Jednalo se o oddíl, který byl jakýmsi polním četnictvem s úkolem dozírat nad pochodovým pořádkem, zadržovat neukázněné bojovníky, kteří samovolně opustili pochodový proud, případně chytat zběhy a brát jim koně - odtud jejich název.\n\nK oběma hlavním částem vojska (k pěchotě a jezdectvu) náleželo ještě dělostřelectvo, avšak informace o jejich organizaci nejsou příliš podrobné. Stejně jako ostatní jednotky měli i dělostřelci nad sebou hejtmana nad puškami.\n\nNení jisté, zda byly v husitském vojsku rovněž přítomny oddíly mostařů a cestářů. Pravděpodobně takovou práci zastávala normální pěchota.\n\n\n\n"}
{"id": "275192", "url": "https://cs.wikipedia.org/wiki?curid=275192", "title": "Kevin Mitnick", "text": "Kevin Mitnick\n\nKevin David Mitnick (* 6. srpna 1963) je autor a bezpečnostní konzultant. Za nelegální průnik do počítačových sítí byl v 90. letech odsouzen za počítačovou kriminalitu a za držení padělaných identifikačních dokumentů. Ve vězení strávil 5 let, propuštěn byl 21. ledna 2000. Bylo mu zakázáno používat jakékoliv komunikační technologie vyjma pevných linek. Později se mu u soudu podařilo dosáhnout zrušení zákazu přístupu na internet.\n\nMitnick ke svým průnikům nepoužíval ani tolik znalosti IT, jako sociální inženýrství – zjednodušeně řečeno obsluze vysvětlil, že ho do systému má pustit.\n\nV současné době se Kevin Mitnick snaží šířit povědomí o nebezpečí v podobě počítačových crackerů a phreakingu. Vlastní společnost podnikající v oboru bezpečnostního poradenství, \"Mitnick Security Consulting\".\n\nKevin Mitnick vyrůstal v San Fernando Valley, severozápadní části města Los Angeles. Byl poměrně samostatným a zvídavým dítětem, už ve dvanácti letech přišel na způsob, jak využívat městskou dopravu zadarmo. Rozmluvou s ochotným řidičem získal potřebné informace (např.: kde sehnat strojek na označování jízdenek), tehdy poprvé použil tzv. sociálního inženýrství, tedy manipulace s lidmi za účelem získání informace.\n\nNa střední škole byl svým spolužákem seznámen s phreakingem (tj. pronikání do telefonních sítí prostřednictvím jejích pracovníků a znalosti fungování sítě a oborového žargonu). Bavili se získáváním údajů o uživatelích, posloucháním telefonních hovorů nebo tím, že měnili nastavení uživatelských účtů, vše díky psychologické manipulaci s lidským faktorem.\n\nDo svých 17 let zdokonalil Kevin Mitnick svou techniku natolik, že pro něho nebyl problém namluvit většině pracovníků sítě cokoliv, a to nejen po telefonu, ale i osobně.\n\nTouha dostat se mezi skupinu lidí, kteří mu byli podobní, jej vedla k přechodu od phreakingu k pronikání do počítačových sítí. Po střední škole se dal na studia informatiky na Computer Learning Center v Los Angeles. Zde se mu podařilo nalézt nedostatky v operačním systému a získat veškerá práva k počítačům IBM.\n\nV roce 1979 se naboural do počítačové sítě firmy DEC, vyvíjející operační systémy, a zkopíroval jejich software. Bylo to první ze série překročení zákona.\n\nMédia vytvořila z Kevina Mitnicka mýtus, v honbě za vyššími zisky mu mnohá vydavatelství připisovala i útoky jiných crackerů. Proto není vždy úplně jisté, kterých činů se dopustil a kterých nikoliv.\n\n\n\nKevin Mitnick je v současnosti profesionálním počítačovým konzultantem, uplatňuje své znalosti o bezpečnosti informací a osobní zkušenost se sociálním inženýrstvím k tomu, aby pomáhal institucím i soukromým osobám odhalovat ohrožení bezpečnosti informací (založil firmu Mitnick Security Consulting, LLC). Mimo jiné se účastní konferencí o bezpečnosti informací a zabezpečení počítačů, byl hostem několika televizních i rozhlasových pořadů. V roce 2003 navštívil i Českou republiku při příležitosti premiéry jeho knihy.\n\nMitnick je spoluautor čtyř knih o počítačové bezpečnosti (spoluautoři jsou William L. Simon a Robert Vamosi):\n\nMitnick autorizoval vydání knihy:\n\n"}
{"id": "275193", "url": "https://cs.wikipedia.org/wiki?curid=275193", "title": "Lhota (Háj ve Slezsku)", "text": "Lhota (Háj ve Slezsku)\n\nLhota (německy \"Ellgoth\") je vesnice a bývalá obec, ležící v Českém Slezsku jižně od řeky Opavy. Administrativně je v současnosti místní částí obce Háj ve Slezsku v okrese Opava. Vesnice leží asi 2,5 km západně od svojí mateřské obce. Na zdejší železniční trati, spojující ves s Ostravou a Opavou, se nachází železniční stanice Lhota u Opavy. Stejný název jako železniční stanice, má i katastrální území vsi, jež má rozlohu 2,4401 km².\n\nPrvní písemná zmínka o Lhotě pochází z roku 1413. Od roku 1433 měla společné majitele se Smolkovem. Malá část katastru (meandr řeky Opavy) byla v letech 1742-1920 v rámci Hlučínska součástí pruské provincie Slezsko. V letech 1938-1939 byla vesnice v rámci nacistického Německa součástí nejprve Sudetoněmeckých území, poté v letech 1939-1945 říšské župy Sudety.\n\n\nV roce 1978 byla obec Lhota sloučena s obcí Háj ve Slezsku a ztratila tak svoji vlastní samosprávu.\n"}
{"id": "275194", "url": "https://cs.wikipedia.org/wiki?curid=275194", "title": "Karisimbi", "text": "Karisimbi\n\nKarisimbi je stratovulkán, který se nachází v pohoří Virunga na hranicích Rwandy a Demokratické republiky Kongo. Se 4507 m je nejvyšší horou Rwandy a celého pohoří Virunga, které tvoří řetěz osmi vysokých vulkánů dlouhý téměř 60 km. Pohoří leží mezi Edwardovým jezerem a jezerem Kivu.\n\nVrchol sopky Karisimbi tvoří 2 kilometrů široká kaldera Branca, která je vyplněná viskózními lávovými proudy a dvěma parazitickými explozivními krátery. Další parazitické krátery se nacházejí podél severo-jihozápadní zlomové zóny. Nejmladší horniny jsou na východní straně kaldery a jsou staré asi 10 000 let.\n\n"}
{"id": "275195", "url": "https://cs.wikipedia.org/wiki?curid=275195", "title": "Zuberský vrch (rozhledna)", "text": "Zuberský vrch (rozhledna)\n\nZuberský vrch je rozhledna, která se nachází na stejnojmenném kopci v Železných horách u osady Zubří, 1,5 km jihozápadně od Trhové Kamenice v okrese Chrudim.\n\nPlány na vybudování rozhledny se poprvé objevily v roce 2001, kdy mobilní operátoři přišli s požadavkem k vybudování věže v tomto regionu k posílení signálu. Během jednání se došlo k dalším požadavkům. Správa CHKO Železné hory požadovala vybudování jedné stavby, na které by byly umístěny zařízení všech tří operátorů a zároveň aby nenarušovala ráz krajiny. Vedení obce Trhové Kamenice, která pozemky vlastní, požadovala, aby součástí stožáru byla i vyhlídková plošina přístupná pro veřejnost. Stavba měla být hotova již v říjnu 2001, ale po stížnostech ochránců přírody bylo územní řízení pozastaveno a celá stavba se tak zpozdila. K vybudování rozhledny v současné, kompromisní podobě tak došlo až v období od února do dubna 2003 a turistům poskytuje výhled především na Železné hory a Žďárské vrchy.\n\nRozhledna byla otevřena 5. června 2004. Má ocelovou konstrukci, obloženou dřevěným pláštěm. Je vysoká 55 metrů a má jednu vyhlídkovou plošinu, umístěnou ve výšce 38 m, na kterou lze vystoupat po 182 schodech. Slouží také jako základová stanice mobilního signálu. Majitelem rozhledny je mobilní operátor Oscar a. s., ale provozuje ji obec Trhová Kamenice.\n\nJe zde umístěna turistická známka \"TZ No. 1095 – Rozhledna na Zuberském kopci u Trhové Kamenice\".\n\n"}
{"id": "275196", "url": "https://cs.wikipedia.org/wiki?curid=275196", "title": "Fešáci: Je nám 40", "text": "Fešáci: Je nám 40\n\nJe nám 40 je dvojCD skupiny české country skupiny Fešáci. Vyšlo v roce 2007 u vydavatelství Vaško Music, které sídlí v ulici Na mokřinách v Praze.\n\n"}
{"id": "275202", "url": "https://cs.wikipedia.org/wiki?curid=275202", "title": "Ústav pro studium totalitních režimů", "text": "Ústav pro studium totalitních režimů\n\nÚstav pro studium totalitních režimů (ÚSTR) je organizační složka České republiky určená k vědeckému zkoumání a objasňování éry obou totalitních režimů v Československu, komunismu a nacismu. Zpřístupnění archivů a dat by podle iniciátorů vzniku ústavu mělo zabránit zkreslování výkladu české historie.\n\nInstituce byla ustavena k 1. srpnu 2007 zákonem č. 181/2007 Sb., který vymezuje její poslání a úkoly. Nejvyšším orgánem Ústavu je Rada ÚSTR, která se skládá ze sedmi členů volených Senátem Parlamentu České republiky na funkční období v trvání 5 let.\n\nŘeditelem se 1. ledna 2008 stal žurnalista a historik Pavel Žáček. Za jeho vedení došlo k první krizi a z Ústavu odešlo několik mladých historiků (Tomáš Vilímek, Petr Blažek, Tomáš Bursík, Petr Koura, Prokop Tomek, Pavel Paleček, Pavlína Formánková ad.). Rada ÚSTR vyhlásila výběrové řízení, v němž Pavel Žáček svou pozici neobhájil. Do čela ÚSTR byl v únoru 2010 zvolen historik Jiří Pernes, jehož ovšem Rada ÚSTR 12. května 2010 odvolala a řízením Ústavu pověřila historika Zdeňka Hazdru. Z dalšího konkurzu v srpnu 2010 vítězně vzešel Daniel Herman, který byl odvolán z funkce v dubnu 2013. Řízením ÚSTR byla poté Radou pověřena bohemistka, polonistka a překladatelka Pavla Foglová a v následném výběrovém řízení byl ředitelem zvolen historik Zdeněk Hazdra, který ÚSTR řídí od května 2014.\n\nPrvní předsedkyní Rady Ústavu pro studium totalitních režimů byla zvolena Naděžda Kavalírová, která též vede Konfederaci politických vězňů. Místopředsedou se stal Ivan Dejmal; po jeho úmrtí byla do Rady zvolena novinářka Petruška Šustrová, která vystřídala Kavalírovou v jejím čele v lednu 2013. Od října 2013 byla předsedkyní Rady ÚSTR archivářka Emílie Benešová. Od 20. prosince 2017 je předsedou Rady ÚSTR Eduard Stehlík.\n\nÚstav po několikaměsíční přípravné fázi začal řádně fungovat dne 1. února 2008. K činnosti ústavu byla zřízena též zvláštní podřízená instituce Archiv bezpečnostních složek, který je správním úřadem a vlastní archiválie vzniklé činností StB.\n\nÚstav vydává časopis \"Paměť a dějiny;\" Archiv bezpečnostních složek vydává sborník Securitas Imperii.\n\nÚstav sídlí v Praze, v ulici \"Siwiecova\", která byla z důvodu sídla této instituce přejmenována z původního názvu \"Havelkova;\" ten nesla po komunistickém funkcionáři Václavu Havelkovi.\n\nČinnost ÚSTR bývá často předmětem kritiky, zejména s ohledem na okruh témat, kterými se tato instituce zabývá. Současná podoba ÚSTR bývá označována jako antikomunistický pomník, který se ale nevěnuje systematickému vědeckému uchopení minulosti a role většinové společnosti v ní. Ke kritice se přidal i Český svaz bojovníků za svobodu, který ÚSTR vytýká, že se v dostatečné míře nezabývá zkoumáním nacistické totality. Již dříve byl z jejich strany vysloven požadavek, aby ÚSTR zveřejnil seznamy agentů gestapa, což se nestalo.\n\nV roce 2007 57 poslanců ČSSD a KSČM podalo k Ústavnímu soudu České republiky návrh na zrušení zákona podle něhož vznikl Ústav pro studium totalitních režimů a Archiv bezpečnostních složek. Ústavní soud ČR návrh v březnu 2008 zamítl.\n\nÚstav provázejí také diskuse o tom, kdo ho má řídit. Mediální kritika dopadala jak na Pavla Žáčka, tak na Jiřího Pernese, Daniela Hermana, Pavlu Foglovou i Zdeňka Hazdru. Nejsilnější spory se po Pavlu Žáčkovi týkaly odvolání ředitele Daniela Hermana v dubnu 2013: zapojil se do nich také tehdejší premiér Petr Nečas (ODS). Soudní spor Hermana proti Ústavu trval skoro 3 roky; Obvodní soud pro Prahu 3 v květnu 2014 nepravomocně rozhodl, že Herman byl odvolán protiprávně, Městský soud v Praze v lednu 2015 naopak rozhodl, že Rada ÚSTR měla pravomoc Hermana odvolat. Pravomocný rozsudek padl 26. dubna 2017, kdy Městský soud v Praze rozhodl, že samotné odvolání Hermana z funkce ředitele bylo sice právně v pořádku, ale následná výpověď je neplatná (http://www.profipravo.cz/index.php?page=article&id_category=11&id_article=261047&csum=1a1d6137). Nejvyšší soud na podzim 2018 posoudil i neplatnost výpovědi jako mylnou, výpověď z místa byla právně na místě. S ÚSTR se soudil také neúspěšný kandidát na ředitele Adrian Portmann, jeho dvousetstránkovou žalobu proti ÚSTR Obvodní soud pro Prahu 3 v srpnu 2015 zamítl v plném rozsahu.\n\nProblémy měl ÚSTR s Platformou evropské paměti a svědomí. Poprvé Platforma vyzvala nově jmenovanou ředitelku Ústavu Pavlu Foglovou, aby vysvětlila své podnikání z let 1994‐2000, během nichž se paní Foglová podle zpráv\nz tisku mohla dopustit praní špinavých peněz s částkou 20 miliónů Kč. Dále Platforma žádala o informace kvůli pěti členům Vědecké rady ÚSTRu, jejichž část života byla poznamenána členstvím v KSČ a poté pozastavila ÚSTR členství. Platformu zajímalo, jestli se nejedná o bývalé placené funkcionáře. ÚSTR se ohradil proti právu takové věci zjišťovat, protože se nejedná o zaměstnance Ústavu a že Platforma prý nepostupovala podle platných stanov. A zareagoval vystoupením z Platformy. Tehdejší předseda Vědecké rady Ústavu pro studium totalitních režimů Adrian Portmann z dobré vůle posbíral od těchto bývalých členů KSČ vyjádření, že tehdy nebyli placenými funkcionáři. Prozatímní ředitelka Pavla Foglová tyto kroky k opětovnému vstupu do Platformy neakceptovala.\n\nV létě 2017 byla zahájena rekonstrukce sídla ÚSTR v Siwiecově ulici, která měla být dokončena v květnu 2018. Rekonstrukce se však nezdařila a v roce 2019 se místo otevření opravené budovy plánuje demolice. Na základě trestního oznámení předsedy Rady ÚSTR Eduarda Stehlíka se případem zabývá Policie České republiky.\n\n\nZeleně jsou zvýrazněny osoby figurující v aktuálním složení rady (k datu 24. července 2019).\n\n\n\n"}
{"id": "275205", "url": "https://cs.wikipedia.org/wiki?curid=275205", "title": "Standardní proudy", "text": "Standardní proudy\n\nStandardní vstup, standardní výstup a standardní proudy obecně je v informatice koncept, který poskytuje každému programu sadu okamžitě použitelných rozhraní pro výstup a vstup dat, obvykle v textovém tvaru. Vychází z pozorování, že většina programů určených pro prostředí příkazového řádku potřebuje někam vypisovat své výsledky, a z myšlenky, že výstup jednoho programu je často vhodné zpracovat jiným programem. Tvůrci operačního systému Unix navrhli jednoduchý způsob, kterým může uživatel v okamžiku spuštění programu určit, na jaké zařízení má směřovat výstup programu, z jakého souboru má program číst vstupní data, případně jak si mají dva nebo více programů data předávat. Tento koncept byl převzat do dalších operačních systémů (DOS, Microsoft Windows, OpenVMS).\n\nStandardní proudy bývají implementovány jako sada souborových deskriptorů, jež procesu (spuštěnému programu) poskytují výchozí rozhraní pro přijímání dat, předávání (produkci) dat a prezentaci nežádoucích jevů, které se při zpracování dat mohou vyskytnout, resp. které jejich řádnému zpracování mohou bránit. Existují normy zahrnující , nebo standardní proudy, v nejobvyklejším pojetí se však vyskytují standardní proudy tři — v pořadí předchozího výkladu, pojednávajícího o účelu standardních proudů, se jedná o standardní vstup (\"stdin\"), standardní výstup (\"stdout\") a standardní chybový výstup (\"stderr\").\n\nSe standardními proudy se zachází jako se zařízeními znakovými, nikoli blokovými; při čtení nebo zápisu se tedy není možno vracet (číst znovu tutéž část dat nebo přepisovat jednou předaná data). Standardní proudy pracují na úrovni bajtů (nikoli zpráv) a jejich deskriptory jsou implicitně otevřené.\n\nVelkým přínosem standardních proudů je možnost zpracování dat v koloně (dle návrhového vzoru \"roury a filtry\"). Pointa je v tom, že jednotlivým programům není potřeba vysvětlovat, odkud data mají čerpat a kam je mají předávat — bodem příjmu je standardní vstup a bodem předání standardní výstup.\n\nStandardní vstup je standardizované rozhraní, kterým data vstupují do programu. Data na standardním vstupu program principielně může ignorovat, např. tehdy, když je spuštěn s neplatnou kombinací parametrů; programy, které se standardním vstupem nepracují, kupř. ty, jejichž agendou je kopírování, přejmenování, přesunování nebo mazání souborů, datům na něm pozornost nevěnují v principu nikdy.\n\nO přesun dat ze standardního vstupu do paměťového prostoru programu tento žádá použitím operace (systémového volání) \"read\" nad souborovým deskriptorem codice_1. Pojmenování souborového deskriptoru standardního vstupu ve standardní knihovně jazyka C pro práci se vstupem a výstupem (\"stdio.h\") je codice_2 a v obdobné knihovně jazyka C++ (\"iostream\") je pro tento účel vyhrazen identifikátor codice_3.\n\nStandardní výstup je standardizované rozhraní pro předávání výstupních dat. Žádný program není povinen data na standardní výstup zapisovat; to bez ohledu na vstupní data a parametry, s nimiž byl spuštěn. Existují programy, jež pracují se standardním vstupem a nepoužívají standardní výstup, i programy, které ignorují standardní vstup a jejichž plody odcházejí standardním výstupem; příkladem prvního případu může být klient systému řízení báze dat, který příkazy přijaté ze standardního vstupu vykoná nad databází, za příklad druhého extrému lze pokládat program pro výpis obsahu adresáře.\n\nO to, aby data skrze standardní výstup převzal operační systém, jej program žádá uplatněním operace (systémového volání) \"write\" nad souborovým deskriptorem codice_4. Identifikátor standardního výstupu ve \"stdio.h\" je codice_5, v \"iostream\" tomuto proudu odpovídá označení codice_6.\n\nStandardní chybový výstup je další výstupní tok, který je zcela nezávislý na standardním výstupu, s nímž jej pojí jen podobnost názvu a směr proudění dat (z pohledu programu). Tento proud byl předurčen k distribuci chybových hlášení, v kontextu kolony se jím chyby vypisují do terminálu, ale lze jej použít k jakémukoli účelu — prezentaci kteréhokoli druhu informací, kupř. je možné vypisovat časy, ve kterých program vstoupí do jednotlivých fází zpracování vstupu. Programy z výchozí sady programů v unixových operačních systémech (tzv. tradiční unixové programy) ctí pravidlo, že zprávu zaslanou na standardní chybový výstup uvozují svým názvem a dvojtečkou. Standardní chybový vstup je možno přesměrovat na standardní výstup.\n\nPředání dat na standardní chybový výstup program signalizuje zavoláním operace (systémového volání) \"write\" nad souborovým deskriptorem codice_7. Název standardního chybového výstupu ve \"stdio.h\" je codice_8, knihovna \"iostream\" standardní chybový výstup vede pod dvěma identifikátory — codice_9 a codice_10.\n\nStandardní proudy pocházejí z doby, kdy se pro komunikaci člověka s počítačem používal pouze příkazový řádek; jsou jedním z pilířů na textové rozhraní hodně dbajících unixových systémů, odkud právě pochází jejich dnes nejrozšířenější složení v podobě \"standardní vstup, standardní výstup, standardní chybový výstup\".\n\nVe většině operačních systémů předcházejících Unixu se programy k vstupním a výstupním zařízením musely připojit, což na mnoha systémech byl náročný úkol, který typicky zahrnoval získání nastavení kontrolního prostředí, zpřístupnění místních souborových tabulek a určení zamýšlené skupiny dat a mimoto vyžadoval správnou obsluhu příslušné periferie (např. snímače štítků, mechaniky magnetické pásky, disketové mechaniky, řádkové tiskárny, děrovače štítků nebo dialogového terminálu). Programátor musel znát strukturu záznamu, často dokonce i sémantiku dat a detaily ovládání zařízení.\n\nUnix přišel s několika zásadními inovacemi, mezi nimiž byl výdobytek zvaný \"abstraktní zařízení\", který programy, potažmo programátory, při komunikaci se zařízeními oprostil od nutnosti tato zařízení rozlišovat. Složitosti byly eliminovány pomocí koncepce \"datového proudu\" — uspořádané sekvence bytů, které mohou být čteny, dokud nenastane podmínka \"konec souboru\" (\"EOF\"). Představena byla též možnost zapisovat bajty bez nutnosti předem oznámit jejich počet a strukturu.\n\nDalším přínosem Unixu bylo standardní automatické propojování vstupu a výstupu; předchozí operační systémy k vytvoření spojení běžně požadovaly použití nějakého, obvykle poměrně složitého, jazyka, kupř. Job Control Language (JCL).\n\nFortran měl ekvivalent unixových souborových deskriptorů, ale jen pro standardní vstup (codice_11) a standardní výstup (codice_12).\n\nALGOL 60 standardní proudy neměl, a byl kvůli tomu kritizován.\n\nALGOL 68 podporoval vstupní a výstupní zařízení, tato byla souhrnně označována jako \"transput\". Entity standardních proudů nesou pojmenování codice_13, codice_14, codice_15 a codice_16.\n\nV jazyce C byly proudy codice_2, codice_5 a codice_8 spojeny s unixovými souborovými deskriptory codice_1, codice_4 a codice_7 (v uvedeném pořadí).\n\nV jazyce C++ jsou standardní proudy označovány codice_3, codice_6 a codice_9 (jde o identifikátory definované v knihovně \"iostream\").\n\nAčkoli standardní proudy jsou záležitostí operačních systémů, které ve svých datových strukturách pro procesy musí vyhradit místo jejich souborovým deskriptorům, a věcí programovacích jazyků, jež pro standardní proudy musí mít rozhraní, resp. vést jejich identifikátory, důležitým aspektem standardních proudů je možnost jejich využití v koloně, přičemž v možnostech jejich tvorby se kategoricky liší shelly — textové shelly pro specifikaci kolon obecně nabízejí nástroje, zatímco pro běh kolony v grafických shellech kolona musí být pevně zakotvena v zastřešujícím programu, které tvořit uživateli nepřísluší; jádro rozdílu je v tom, že v příkazovém řádku je kam další programy v koloně udat, kdežto desktopová prostředí se vyznačují spouštěním programů myší (z menu nebo ikonou na ploše), u čehož obdobná možnost není k dispozici.\n\nKvůli prostředkům pro pohodlné operativní kombinování programů do kolon jsou to právě textová rozhraní, prostřednictvím kterých se v individuálních případech upotřebují tzv. filtry (neinteraktivně běžící programy zpracovávající text).\n\nNásledující část výkladu se věnuje specifikům podpory standardních proudů v shellech a charakteru jejich využití zvlášť v textových a zvlášť v grafických shellech kovanými programy.\n\nStran standardních proudů jsou textová rozhraní charakteristická tím, že pro standardní vstup i oba standardní výstupy vymezují výchozí entity — implicitním standardním vstupem je klávesnice a implicitním standardním výstupem i standardním chybovým výstupem obrazovka; obě tato zařízení jsou zastřešena terminálem.\n\nJak už bylo řečeno výše, textové shelly typicky disponují prostředky pro uživatelsky přívětivé řazení programů do kolon. Tyto jsou podmnožinou funkcí, jež se nazývají přesměrování, příp. přesměrování vstupu a výstupu.\n\nPřesměrováním se lze nejen odchýlit od klávesnice a obrazovky jakožto výchozích zařízení pro vstup a výstup dat v příkazovém řádku — zpravidla (podle výbavy shellu) je možné:\n\nUvedené řídicí znaky a jejich posloupnosti nejsou závazné, ale jsou de facto standardem.\n\nHistorie pamatuje také to, že standardní výstupy bylo namísto do souboru možno přesměrovat i na zařízení, např. tiskárnu nebo sériový nebo paralelní port.\n\nKvůli tomu, že práce se standardním vstupem je vlastní neinteraktivním programům (programům bez uživatelského rozhraní), které se z desktopových prostředí přímo nespouštějí, a v desktopových prostředích pro standardní proudy neexistují výchozí entity uživatelského rozhraní, čili data ze standardního výstupu a standardního chybového výstupu z aplikace spuštěné mimo terminál se ztrácejí, není využití standardních proudů aplikacemi s grafickým uživatelským rozhraním populární; to se ovšem týká i interaktivních aplikací v textovém režimu, např. počítačových her.\n\nUplatnění standardních proudů grafickými aplikacemi lze rozdělit do několika skupin.\n\nPrvní typ tvoří aplikace, které na standardní výstup nebo na standardní chybový výstup, příp. na oba tyto výstupy, zapisují záznam činnosti nebo chyb; nezajímají se přitom o to, zda takto předaná data budou zpracována. Toto chování je příznačné zejména pro programy určené pro unixové systémy.\n\nPříkladem je správce oken dwm, jenž používá standardní výstup k distribuci stavových informací.\n\nJiný způsob využití standardních proudů aplikacemi s grafickým uživatelským rozhraním reprezentují ty programy, jejichž funkčnost je založena na konzolovém programu. Tyto fungují jen jako uživatelsky přívětivé nástavby, zajišťující snadné ovládání neinteraktivního programu, plně ovladatelného z příkazového řádku. Standardní proudy přicházejí ke slovu při spolupráci s tímto neinteraktivním programem.\n\nReprezentanty programů spadajících do této kategorie lze s úspěchem hledat kupř. mezi archivačními a vypalovacími programy v linuxových distribucích, jež jsou opět unixovými systémy.\n\nDále je v popisu uplatnění standardních proudů v desktopových prostředích namístě zmínit vymoženost některých desktopových prostředí, nacházející se v dialogovém oknu funkce \"Uložit jako\" ( \"\"), která dovoluje přenést výstupní data jednoho programu do programu jiného bez toho, aby tato (byť jen na krátký okamžik) byla uchována v souboru adresovatelném v souborovém systému, podobně jako toho lze docílit využitím tzv. schránky. Desktopové prostředí cílovému programu data předá na standardní vstup.\n\nVýše představený výdobytek je prvkem výbavy desktopových prostředí RISC OS a ROX Desktop.\n\nZa obdobu standardních proudů v desktopových prostředích lze v jistém smyslu považovat rovněž již dotčenou schránku.\n\n"}
{"id": "275210", "url": "https://cs.wikipedia.org/wiki?curid=275210", "title": "Jerzy Samiec", "text": "Jerzy Samiec\n\nJerzy Samiec (* 27. března 1963 v Cieszyně) je polský luterský duchovní a biskup.\n\nV letech 1983–1988 studoval teologii ve Varšavě. Ordinován byl v roce 1989. Kromě služby ve farnostech v Zabrzu Glivicích se v církvi věnoval činnosti evangelizační, mládežnické a vzdělávací. Od roku 2007 byl předsedou synodu Evangelicko-augsburské církve v Polské republice. Dne 17. října 2009 byl zvolen biskupem této církve. Úřadu se ujal v lednu 2010. Roku 2016 byl zvolen předsedou Polské ekumenické rady.\n\nOd roku 1990 je ženat s Beatou roz. Michałek.\n"}
{"id": "275213", "url": "https://cs.wikipedia.org/wiki?curid=275213", "title": "Peltast", "text": "Peltast\n\nPeltast (starořecky \"πελταστής\", \"peltastés\") byl ve starověkém Řecku typ lehkého pěšího ozbrojence. Taktikou peltastů bylo zasypávat nepřítele na dálku oštěpy a s využitím vysoké pohyblivosti se vyhýbat přímému kontaktu.\n\nPeltasté používali jako hlavní obranný prvek pletený štít srpkovitého tvaru nazývaného pelté (latinsky: \"peltarion\") - odsud pochází jejich název. Podle Aristotela štít neměl obrubu a byl pokrytý kozí nebo ovčí kůží. Podle některých literárních pramenů měl být štít kruhový ale ve výtvarném umění je většinou ztvárněn jako srpkovitý. Též se objevuje v umění Skythů, což napovídá, že tento typ štítu mohl být běžně užíván ve Střední Evropě. Štít mohl být upevněn k předloktí popruhem uprostřed štítu a rukou uchopen za okraj, nebo pouze uchopen rukou za popruh. Popruh mohl soužit také k nošení štítu na zádech. Tak činili thráčtí peltasté, když ustupovali před nepřítelem.\nPeltasté byli vyzbrojeni několika vrhacími oštěpy, možná vybavenými vrhacími řemínky, které umožňovaly dát do hodu větší sílu.\n\nV archaické době starověkého Řecka byla dávána téměř výhradně přednost těžké pěchotě a hoplítům.\n\nZpůsob boje peltastů pochází z Thrákie a první řečtí peltasté pocházeli z řeckých měst na thráckém pobřeží. Na vázách a jiných vyobrazeních se objevují oblečeni do thráckého oděvu včetně typické fryžské čapky. Ta byla vyrobena z liščí kůže a měla klapky na uši. Často také mají vzorovanou tuniku, boty ze srnčí kůže a dlouhý plášť, nazývaný \"zeira\", zdobený světlým geometrickým vzorem. Přesto však mnozí námezdní peltasté byli najímáni v Řecku. Některé vázy zobrazují hoplíty (muže s korintskými helmami, nákolenicemi a pancíři a hoplítskými kopími) nesoucí štít peltastů – pelté. Také Amazonky, mytologické ženy-bojovnice, jsou zobrazovány s výzbrojí peltastů.\n\nVýznam peltastů pro starověké řecké vojenství se postupně začal zvyšovat během peloponéské války.\n\nXenofón v knize Anabáze označuje jako peltasty část řeckých žoldnéřských vojsk v bitvě u Kunax roku 401 př. n. l. Podle Xenofóntova popisu byli tito peltasté vyzbrojeni jak mečem tak vrhacími oštěpy, ale nikoli kopími. Když čelili útoku perského jezdectva, tak se rozestoupili a nechali útočící jezdce projíždět formací, zatímco na ně útočili mečem a vrhali oštěpy. \n\nVe 4. století př. n. l. se peltasté stali hlavním typem v řeckých žoldnéřských vojscích. Jejich vybavení bylo levnější než vybavení tradičních hoplítů a mnohem dostupnější chudším vrstvám společnosti. Roku 390 př. n. l. rozdrtil athénský generál Ífikratés v bitvě u Léchea spartskou falangu s armádou složenou zejména z peltastů. Podle Diodóra Sicilského Ífikratés někdy kolem roku 374 př. n. l. opět vybavil svou armádu dlouhými kopími a vytvořil tak nový typ peltastů vybavených malými štíty, meči a kopími místo oštěpů. Někteří odborníci, jako J.G.P. Best, tvrdí, že tito peltasté již nebyli typickými peltasty v tradičním duchu, ale spíše lehce odění hoplíti nesoucí štít pelté a dlouhé kopí. Tato kombinace je považována za přímé předchůdce makedonské falangy. Přesto již na několika vyobrazeních peltastů datovaných do doby před Ífikratem jsou bodací kopí. Někteří peltasté mohli i dříve používat kopí jako doplněk k oštěpům a nikoli jako jejich náhradu. Ačkoli se o tom v žádných záznamech o bitvách nehovoří, tak je možné, že někteří jednotliví peltasté nosili do bitvy kopí nikoli kvůli nařízení nebo reformě, ale ze své osobní volby. Je pravděpodobné, že peltasté ve 4. století př. n. l. někdy nosili helmy a plátěnou zbroj.\n\nAlexandr Veliký najímal peltasty z Thráckých kmenů severně od Makedonie, částečně z Agrijců, kteří potom tvořili elitu jeho lehké pěchoty. Ve 3. století př. n. l. byli peltasté postupně nahrazováni thureofory - těžším typem ozbrojence na pomezí mezi hoplítem a peltastem. Pozdější zmínky o peltastech se již nemusí týkat původního vybavení a stylu boje, neboť se slovo peltast stalo synonymem pro žoldnéře.\n\n"}
{"id": "275214", "url": "https://cs.wikipedia.org/wiki?curid=275214", "title": "Smolkov", "text": "Smolkov\n\nSmolkov (německy \"Smolkau\") je vesnice a katastrální území, ležící ve středu Moravskoslezského kraje, v okrese Opava a spadá pod obec Háj ve Slezsku, od které leží asi 0,5 km západně.\n\nZástavba Smolkova se dělí na dvě urbanisticky výrazně oddělené části: západně položený, větší původní Smolkov a východně položený, o něco menší, Nový Smolkov (územně identický se základní základní sídelní jednotkou „Háj ve Slezsku - Smolkov“), jenž urbanisticky splývá s ne příliš rozlehlou zástavbou vlastního Háje ve Slezsku, jakož i se zástavbou západní části Chabičova. Od obou těchto sídelních celků je Smolkov oddělen katastrální hranicí převážně kopírující koryto zdejšího potoka Hrabyňky. V Novém Smolkově se nachází i zdejší Informační centrum Háj ve Slezsku.\n\nPoprvé je připomínán v dokumentech z roku 1377. Název obce je psán česky. Od roku 1872 a v lidové mluvě Smolkowo. Měl stejné podmínky k osídlení jako Chabičov a původně byl snad malou hlídací tvrzí hrabyňského zboží. Byl zde dvůr a mlýn. Asi v roce 1739 došlo ke stržení smolkovské dřevěné tvrze. Nahradil ji dvouposchoďový barokní zámek.\n\nV druhé polovině 30. let 20. století byla jižně od vesnice budována dělostřelecká tvrz, která byla pojmenováno podle obce.\n\n\n"}
{"id": "275219", "url": "https://cs.wikipedia.org/wiki?curid=275219", "title": "Lomonosovova univerzita", "text": "Lomonosovova univerzita\n\nMoskevská státní univerzita M. V. Lomonosova (; \"Moskovskij gosudarstvennyj universitet imeni M. V. Lomonosova\"; zkratka MGU, ) je nejstarší a největší univerzita v Rusku. Sídlí v Moskvě.\n\nPod názvem Imperátorská moskevská univerzita byla založena 25. ledna 1755 na popud carevny Alžběty Petrovny. Její založení mezi jinými inicioval a značnou měrou na něm participoval ruský vědec, přírodovědec a polyhistor Michail Vasiljevič Lomonosov, který byl také jejím prvním rektorem, podle vzoru univerzity v Götingen.\n\nUniverzitu, která měla vychovávat především mládež neurozeného původu, tvořily původně tři části – filosofie, práva a medicina. Koncem 18. století univerzita dosáhla vysoké úrovně především v přírodních vědách a matematice, v jejích vědeckých i výukových programech dominovaly ideje osvícenství. V roce 1804 nový statut rozšířil autonomii univerzity; tu následně car Mikuláš I. omezil, volnomyšlenkářské ideje na univerzitě však zůstaly stále živé. V roce 1883 byl schválen nový statut výuky, kterým bylo jednak rozšířeno spektrum vědeckých výzkumů, jednak změněn systém vedení univerzity. Reforma cara Alexandra II. v roce 1884 opět universitě odebrala autonomii výuky.\n\nPo roce 1917 se universita stala státní školou a byla podrobena reorganizaci. Název se změnil na Moskevská státní univerzita; později ještě několikrát byla instituce přejmenována: např. v letech 1932–37 se jmenovala Moskevská státní univerzita M. N. Pokrovského, podle v té době známého marxistického historika. Současný název, přijatý na počest slavného Lomonosova, univerzita obdržela v roce 1940 (mezi roky 1955–91 ještě rozšířený o čestné označení \"nositelka Leninova řádu a Řádu rudého praporu práce\"). Od 30. do 50. let 20. století byla existence univerzity a její život zcela podřízen bolševické ideologii a politice. V polovině 50. let 20. století se v epoše všeobecného společenského „tání“ rozvinula – byť omezená – liberalizace a rozvoj výuky. V roce 1992, po rozpadu Sovětského svazu a konci vlády komunistů, vešel v život nový statut zajišťující univerzitě plnou autonomii.\n\nV současné době má univerzita 40 fakult, přes 300 kateder, 360 laboratoří, 163 studijních kabinetů a 9 vědeckovýzkumných ústavů. Rektorem je matematik Viktor Antonovič Sadovničij. V roce 2008 měla univerzita na 32 500 studentů, 4 500 doktorandů, na 10 000 posluchačů přípravného studia – dohromady na 47 000 osob, jež vzdělávalo (včetně externích) na 9 000 vysokoškolských pedagogických pracovníků, dalších cca 15 000 osob pomocného a obslužného personálu zajišťuje chod univerzity. Lomonosovova univerzita pořád dominuje v žebříčku nejlepších vysokých škol v Rusku podle agentury „Expert RA“.\n\nCelkem 11 absolventů školy získalo Nobelovu cenu (z celkového počtu 18 ruských vědců, kteří cenu získali).\n\nPůvodním sídlem univerzity byla budova na Rudém náměstí v Moskvě, v místě Historického muzea. Teprve v letech 1786–1793 vznikla na průsečíku dnešní Gercenovy ulice a Marxova prospektu nová stavba, budovaná v klasicistním stylu již jako objekt univerzity. Budova v roce 1812 při požáru Moskvy za války s Napoleonem vyhořela a v letech 1817–1819 byla přestavěna; je považována za typický příklad ruského empírového stylu. V letech 1833–1836 byly vybudovány nové objekty v těsné blízkosti původní stavby, komplex doplňoval univerzitní kostel, později přeměněný na kulturní dům. Před novou univerzitní budovou byl postaven Lomonosovův pomník. Rotunda kryjící jedno křídlo stavby je sídlem univerzitní knihovny. Před centrální částí budovy se nacházejí pomníky revolucionářů Alexandra Gercena a Nikolaje Ogareva, kteří na univerzitě studovali.\n\nV letech 1948–1970 získala univerzita zcela novou lokalizaci i nový komplex budov (kampus), a to na Vrabčích (tehdy Leninských) horách, jihozápadně od centra města. Bylo tu vybudováno na 320 hektarech na 30 hlavních univerzitních budov a 20 budov obslužných. Založen byl též park a sportovní areál, botanická zahrada a astronomická observatoř. Hlavní budova univerzity, která se velmi rychle stala jedním ze symbolů Moskvy, byla vystavěna v letech 1949–1953.\n\n"}
{"id": "275223", "url": "https://cs.wikipedia.org/wiki?curid=275223", "title": "Rychlobruslení na Zimních olympijských hrách 1928", "text": "Rychlobruslení na Zimních olympijských hrách 1928\n\nZávody v rychlobruslení se na Zimních olympijských hrách 1928 ve Svatém Mořici uskutečnily ve dnech 13. a 14. února 1928 na otevřené dráze Eisstadion Badrutts Park. Nejúspěšnějším rychlobruslařem se stal podobně jako před čtyřmi lety v Chamonix finský závodník Clas Thunberg, který získal dvě zlaté medaile, tu v závodě na 500 m společně s Norem Berntem Evensenem, jenž získal také jednu stříbrnou a jednu bronzovou medaili.\n\nVe Svatém Mořici byly na programu čtyři závody pro muže, startovalo se na tratích 500 m, 1500 m, 5000 m a 10 000 m. Závod na 10 000 m byl kvůli oblevě, kdy se jel doslova na vodě, nejprve přerušen a přeložen, a posléze definitivně zrušen.\n\nV tomto závodě vytvořili Bernt Evensen a Clas Thunberg shodným časem nový olympijský rekord a oba tak získali olympijské zlato. V závodě startovalo 33 závodníků.\n\nZávodů se zúčastnilo 30 závodníků, ale po pádech dvou z nich bylo nakonec klasifikováno 28 závodníků. Los svedl oba vítěze trati na 500 m z předchozího dne do jedné dvojice. Na měkkém ledu prokázal v závěru závodu více sil Clas Thunberg, který před Berntem Evensenem zvítězil. Časům závodníků v této dvojici se dokázal přiblížit pouze Ivar Ballangrud a získal tak bronzovou medaili.\n\nZávodu na 5000 metrů se zúčastnilo 33 závodníků, z nichž jeden závod vzdal. Při samotném závodě velmi záleželo též na směru a síle větru při jednotlivých jízdách. Velký favorit Clas Thunberg při své jízdě podporu větru neměl a skončil nakonec na 12. místě.\n\nTento závod byl sice zahájen, ale v průběhu jízdy páté dvojice byl pro velkou oblevu přerušen. Kvůli tomu se stal neregulérním a přes protesty americké výpravy, jejíž závodník Irving Jaffee byl v té době na prvním průběžném místě, bylo rozhodnuto o jeho přesunutí. Nakonec však byli pořadatelé i přes veškeré úsilí nuceni tento závod zrušit.\n\n\n"}
{"id": "275230", "url": "https://cs.wikipedia.org/wiki?curid=275230", "title": "Kolovratský palác", "text": "Kolovratský palác\n\nBudov zvaných jako Kolovratský palác (též Kolowratský palác) je více:\n\n"}
{"id": "275233", "url": "https://cs.wikipedia.org/wiki?curid=275233", "title": "Edward Conze", "text": "Edward Conze\n\nEberhart (Edward) Julius Dietrich Conze (1904–1979) byl britsko-německý spisovatel, známý díky své překladatelské činnost buddhistických textů.\n\nNarodil se v Londýně. Doktorát obdržel na University of Cologne v roce 1928. Během nacistické éry se stal zastánce komunismu. Byl vědeckým pracovníkem University of London a University of Oxford. Česky vyšla jeho kniha \"Stručné dějiny buddhismu\".\n"}
{"id": "275238", "url": "https://cs.wikipedia.org/wiki?curid=275238", "title": "Big Cheese", "text": "Big Cheese\n\nBig Cheese je skladba americké grungeové skupiny Nirvana. Píseň tvořila B-stranu singlu „Love Buzz“, což je vůbec první nahrávka, kterou kapela oficiálně vydala. Singl vyšel u vydavatelství Sub Pop v roce 1988.\n\nPíseň se dále objevila i na albu \"Bleach\", které následovalo rok po vydání „Love Buzz“. Jako drtivou většinu všech písní Nirvany, i skladbu Big Cheese napsal Kurt Cobain.\n"}
{"id": "275239", "url": "https://cs.wikipedia.org/wiki?curid=275239", "title": "Breed", "text": "Breed\n\nBreed je skladba americké grungeové skupiny Nirvana. Píseň poprvé oficiálně vyšla na jejich klíčovém albu \"Nevermind\" v roce 1991. Text napsal Kurt Cobain, pod hudbou jsou podepsaní všichni tehdejší členové Nirvany, čili Krist Novoselic, Dave Grohl a Cobain.\n\nSkladba nesla původně název „Immodium“ a pod tímto názvem se objevila mimo jiné i na kompilaci \"Outcesticide\".\n"}
{"id": "275240", "url": "https://cs.wikipedia.org/wiki?curid=275240", "title": "Raymond (Washington)", "text": "Raymond (Washington)\n\nRaymond je malé město v americkém státě Washington. Jeho populace nedosahuje ani tří tisíc obyvatel. Město oficiálně vzniklo 6. srpna 1907. Název dostalo po L.V. Raymondovi, což byl první poštmistr města.\n"}
{"id": "275241", "url": "https://cs.wikipedia.org/wiki?curid=275241", "title": "Vojenský hřbitov (Dolní Březinka)", "text": "Vojenský hřbitov (Dolní Březinka)\n\nVálečný hřbitov u vesnice Dolní Březinka v okrese Havlíčkův Brod je kulturní památka v místě, kde byli pohřbíváni vojáci, kteří zemřeli ve Světelském lazaretu. Zde se léčili zranění z francouzsko-rakouské války v letech 1809-1814. Na místě je údajně pochováno až 1200 rakouských, francouzských, ruských a pruských vojáků.\n\nNa místě je žulový obelisk z roku 1841. V 90. letech 20. století bylo místo upraveno a v roce 1995 vyhlášeno kulturní památkou.\n"}
{"id": "275242", "url": "https://cs.wikipedia.org/wiki?curid=275242", "title": "GRUB", "text": "GRUB\n\nGNU GRUB (z GNU GRand Unified Bootloader) je zavaděč patřící do projektu GNU. GRUB je referenční implementací specifikace multiboot. Umožňuje uživateli mít několik různých operačních systémů na jednom počítači současně a mít možnost výběru, který systém spustit při startu počítače. GRUB může být použit k výběru z různých jader operačního systému, stejně jako k předání zaváděcích parametrů příslušnému jádru.\n\nJe často používaný v Unixových systémech. Operační systém GNU i většina linuxových distribucí jej používá jako svůj zavaděč. Solaris používá GRUB jako svůj zavaděč na x86 systémech od vydání Solaris 10 1/06.\n\nGRUB vyvinul původně Erich Boleyn jako součást práce při spouštění operačního systému GNU/Hurd, vyvinutého nadací Free Software Foundation. V roce 1999, Gordon Matzigkeit a Yoshinori K. Okuji vytvořili GRUB, oficiální softwarový balíček GNU Projektu a zveřejnili vývojový proces.\n\nGRUB je dynamicky konfigurovatelný, načítá si svou konfiguraci při startu a dovoluje změny během bootu, jako je například výběr jiného jádra nebo initial RAM disks. Za tímto účelem GRUB poskytuje jednoduché řešení na principu bash příkazového řádku, který umožňuje uživateli zapsat novou bootovací sekvenci.\n\nGRUB je velice dobře přenosný. Podporuje vícenásobné spustitelné formáty, a nezávislé na geometrii disku. V rámci multibootu podporuje non-multiboot operační systém jako je například Microsoft Windows a OS/2 pomocí funkce řetězcového načítání. GRUB podporuje všechny běžné Unixové souborové systémy včetně VFAT a NTFS, které používá Microsoft Windows, a podporuje mód Logical Block Addressing (LBA). GRUB také umožňuje uživateli zobrazovat obsah souborů jakéhokoli podporovaného souborového systému.\n\nGRUB může být použit s paletou různých uživatelských rozhraní. Většina linuxových distribucí převzala výhodu podpory GRUBu pro grafická rozhraní aby poskytly přizpůsobitelné bootovací menu s obrazem na pozadí, a příležitostně s podporou myši. GRUB v textovém rozhraní může být nastaven sériový port pro podporu připojení ke vzdálenému terminálu a zavaděči (boot loader).\n\nGRUB může stáhnout obraz operačního systému ze sítě a může takto podporovat bezdiskové systémy. GRUB podporuje automatické rozbalení obrazů operačních systémů aby z nich mohl na bootovat.\n\nGRUB se liší od dalších bootovacích zavaděčů tím, že je schopen komunikovat přímo s uživatelem prostřednictvím GRUB prompt. GRUB prompt je doba před tím než GRUB načte operační systém a může být spouštěn v textovém módu GRUB bootovací obrazovka, která je kontrolovatelná konfiguračním souborem \"menu.lst\" pomocí stisknutí klávesy \"c\". GRUB prompt (podobný bashi) může být také získán z bootování GRUBu jako samostatného systému, bez připojení dalšího operačního systému nebo v jakékoli jiné GRUB instalaci s operačním systémem když soubor \"menu.lst\" chybí. Z GRUB prompt může uživatel ručně určit a kontrolovat bootování z jakéhokoli nainstalovaného operačního systému použitím bashe jako příkazového řádku. Pro automatické nabootování operačního systému, jsou příslušné příkazy umístěny v konfiguračním souboru \"menu.lst\" v určeném podadresáři.\n\nGRUB má bohatou sadu příkazů pro terminál, které uživateli umožňují v GRUB prompt zobrazit detaily oddílů pevného disku, změnit nastavení oddílu, přemapovat, na stálo, pořadí disků, bootovat z uživatelem libovolně určeného konfiguračního souboru a zobrazovat bootovací konfiguraci dalších bootovacích zavaděčů s podporovanými GRUB formáty. Takto, bez předešlých znalostí toho co je nainstalováno na počítači, můžete použít\n\nGRUB z externího zařízení jako je například floppy disk, USB nebo CD-ROM k nabootování nainstalovaného operačního systému.\n\nGRUB používá rolovací obraz pro výběr operačního systému, který má nabootovat. To znamená, že 150 nebo více bootovacích voleb může být kontrolováno GRUBem jednoduchým přidáním do konfiguračního souboru \"menu.lst\", a vybráním jednoho při bootování pouze pomocí šipek.\n\nJeden zaváděcí soubor může zavést jiný zaváděcí soubor \"postupným (řetězcovým) načítáním\". GRUB používá stejné dva až tři řádky příkazů pro nabootování jakéhokoli DOSu, Microsoft Windows, Linuxu, BSD nebo systému Solaris, umožňující snadnou práci.\n\nPřestože může být GNU GRUB připraven v balíčku nebo zabudované do Unixových systémů, jsou zde také specifické provedení GRUBu pro DOS a Windows.\n\nGRUB může být také nainstalován jako samostatný systém bez připojení k jakémukoli operačnímu systému. jeho implementace vyžaduje jeden soubor pro bootování z CD a dva soubory pro floppy disk, hard disk nebo USB. Tyto soubory jsou dostupné na jakémkoli linuxovém live CD, které podporuje GRUB, snadno dosažitelné a zdarma pro všechny počítačové uživatele.\n\nKdyž je počítač zapnut, pak jeho BIOS najde primární zařízení schopné bootu (většinou hard disk počítače) a přesměruje řízení na master boot record (MBR), to je prvních 512 bytů hard disku. MBR obsahuje GRUB prvního stupně. S danou malou velikostí udělá tento stupeň o něco málo více než jen to, že by načetl další stupeň GRUBu (který se může fyzicky nacházet jinde na disku). Stupeň 1 buď načte stupeň 2 přímo nebo může načíst stupeň 1.5. GRUB stupně 1.5 se nachází v prvních 30 kilobytech disku ihned po MBR. Stupeň 1.5 načte stupeň 2.\n\nKdyž GRUB stupně 2 převezme řízení, zobrazí uživateli rozhraní s možností výběru operačního systému, který chce spustit. To obyčejně mívá podobu grafického menu. GRUB má své vlastní prompt příkazy, kde si uživatel ručně nastaví specifické parametry pro bootování. GRUB může být také nastaven k automatickému načítání nastaveného jádra (kernelu) po uplynutí jistého časového limitu.\n\nPoté, co byla volba bootu poprvé vybrána si GRUB zapamatuje zvolený kernel a předá řízení jádru. U tohoto stupně může GRUB pověřit řízením bootovacího procesu jiný zavaděč využitím postupného zavádění, pokud je toto vyžadováno operačním systémem.\n\nV případě použití zavaděče GRUB může útočník využít zavaděč, respektive jeho příkazovou řádku pro změnu výběru OS nebo změnu parametrů spouštěného OS. Pomocí Single User Mode může dokonce získat práva správce. Z toho důvodu je vhodné příkazovou řádku a možnosti konfigurace ochránit heslem. Heslem lze zabezpečit i přístup k jednotlivým systémům, které zavaděč nabízí. Heslo můžete nastavit pomocí následujícího postupu:\n\n\nSamozřejmostí je vhodné nastavení práv konfiguračního souboru tak, aby ho mohl prohlížet a upravovat pouze správce. Všechny tyto ochrany ale nezabrání spuštění jiného operačního systému z Live CD. Proto je vhodné zaheslovat i BIOS (bohužel i potom není bezpečnost zcela 100% z důvodů možnosti resetu CMOS).\n\nObčas se stane, že některý z operačních systémů poškodí zaváděcí sektor GRUBu, například při reinstalaci Windows. Postup opravy:\n $ grub\nZdroj: \n\nInstalační nástroje v použití různých distribucí často obsahují moduly k nastavení GRUBu, například: YaST2 pro SUSE/openSUSE distribuce a Anaconda na Fedora/RHEL distribucích. StartUp Manager je grafický konfigurační editor pro Debian základní distribuce GRUBu.\n\nPro GRUB 2 jsou KDE ovládací moduly. GRLDR ICE je jednoduchý nástroj pro modifikaci základní konfigurace grldr souboru pro GRUB4DOS.\n\nGRUB nástroje jsou kolekce multiplatformních nástrojů pro GRUB Legacy, GRUB 2 a GRUB pro DOS.\n\nBoot-Repair je jednoduchý grafický nástroj pro obnovu častých bootovacích problémů s GRUB a Microsoft Windows bootloaderem. Tato aplikace je k dispozici pod GNU GPL licencí. Boot-Repair může opravit GRUB na různých linuxových, ale ne na limitovaných distribucích, například: Debian, Ubuntu, Mint, Fedora, OpenSuse, Arch Linux a bude vložen v budoucí verzi Ubuntu.\n\n"}
{"id": "275243", "url": "https://cs.wikipedia.org/wiki?curid=275243", "title": "Mezi proudy", "text": "Mezi proudy\n\nTrilogie Mezi proudy Aloise Jiráska popisuje počátky českého odboje proti německému utlačování za doby krále Václava IV. První svazek „Dvojí dvůr“ (1887) se věnuje zejména sporům mezi dvěma národy. Češi se snaží všemožně domoci svého práva, což se jim nakonec aspoň částečně podaří. Druhá část „Syn ohnivcův“ (1888) přetřásá téma rozpínavosti českých pánů. Ti se snaží podrýt autoritu krále ve svůj vlastní prospěch. Třetí svazek „Do tří hlasů“ (1890) vypráví o nástupu českého lidu do boje a vrcholí dosáhnutím tří hlasů na universitě. Děj trilogie zahrnuje s přestávkami léta 1381–1409.\n\nCelou trilogií pak prostupuje problém církve. Je zde popisována špatná morálka vysoko i nízko postavených členů křesťanské církve. Oproti tomu několik dobře smýšlejících Čechů se snaží o nápravu a o prosazení dobrých mravů a českého jazyka.\n\nAutor zde vycházel z doložených historických faktů, avšak nechal zde prostor také své představivosti. Skutečné postavy (Jan Žižka, Jan Hus, Jan z Jenštejna, král Václav IV., král Zikmund) se prolínají se smyšlenými a do fiktivního příběhu jsou citlivě zasazeny skutečné události. Většina postav, které se v knize objevují, má jasně vyhraněný charakter – buď se jedná o správně smýšlející, pobožné Čechy bojující za svou vlast, řeč a práva nebo o záporné hrdiny, většinou Němce nebo pyšné české pány libující si v moci a penězích. Jen u krále Václava je ukázáno, že kromě kladných vlastností a oddanosti Čechám, má také své velké vady, kterými jsou zejména slabá vůle, neovladatelný temperament a problémy s pitím.\n\nPříběh začíná putováním tří studentů vysokého učení Jana, Martina a Bernáška, kteří se o prázdninách ztratili v křivoklátských lesích. Už je tma, a tak si udělají oheň a chystají se v lese přespat. Přepadnou je však maskovaní lidé a odvedou na hrad Jivno, kde je zavřou každého do jiné místnosti. Pro každého z nich mají připravenu jednu zkoušku – podle toho, co vyslechli z rozhovoru studentů.\n\nMartin neustále toužil po své Adličce, ale když ho (již trochu opilého) přišla na hradě svést jiná dívka, nechal se. Za trest pak dostal výprask. Bernášek pro změnu pořád vyprávěl o tom, jak se stane duchovním, který se má pořád dobře a má hodně jídla. Na hradě mu tedy přikázali, aby se dlouho do noci modlil a hned brzy ráno v tom pokračoval. Ani on si ve zkoušce nevedl moc dobře. Jan se oproti tomu chtěl stát učitelem, aby mohl vědomosti předávat dál. S jedním z únosců si dobře povykládal o situaci v Čechách a dostal od něj dokonce dva zlaťáky na bakalářský talár.\n\nRáno byli studenti propuštěni a rozešli se každý jiným směrem. Jan se vydal za svým strýcem Šípem, jenž bydlel na samotě v lese, o který se staral. Žil se svou druhou manželkou a malým synkem Janem (z prvního manželství). Šípová ovšem nebyla na samotě spokojena – chtěla se bavit ve společnosti. Když byla sama doma, zavítal k jejich domu arcibiskup Jan z Jenštejna, kterému se Šípová velmi líbila. Nasliboval ji mnoho a ona se do něho zamilovala. Jan z Jenštejna skrytě pomohl Šípovi stát se královským ohnivcem, aby se musel i s ženou přestěhovat blíže k domovu arcibiskupa. Šíp po uznání vždy trochu toužil, ale nyní si nebyl jistý, jestli mu ve staré hájovně nebylo lépe. Navíc se dozvěděl o tužbách své ženy, jejíž srdce už patřilo jinému. Strašně se rozzlobil a s ženou se pohádal. Ta od něj uprchla a doma se už neukázala.\n\nSe začátkem nového semestru se student Jan, jeho strýc Šíp i malý Jeník vydali do Prahy. Jeník se také chtěl dát zapsat na školu a Šíp pro něj šel shánět ubytování. Nakonec se oba studenti ubytovali u rodiny Chvalů, Janových známých. Tam s nimi žili bratři Chvalové, jejich sestra Elška a mladý pan Ctibor.\n\nMezitím se Šípová taky dostala do Prahy a sháněla se po arcibiskupovi. Ten na ni ovšem dávno zapomněl, protože toužil po jedné šlechtičně. Šípovou nicméně dal zavřít a uvěznit, aby ho nemohla usvědčit z hříchu. Arcibiskup však neměl ani tak svědomí čisté – již kdysi byl velmi těžce nemocný a nasliboval, že se po uzdravení vzdá všech světských zábav. Jakmile ale nemoc přešla, dál se účastnil honů krále Václava a také mnohých plesů. Jenže Šípová se nevzdávala a když ji arcibiskup odmítnul, poranila se nožem. Arcibiskup z toho byl tak zděšený (k tomu se přidala i zpráva o smrti jednoho jeho kolegy), že se dal znovu na pokání a už nikdy se žádných radovánek nezúčastnil. Místo toho se zavíral ve svých komnatách a tam se bičoval důtkami a neustále odříkával modlitby.\n\nV Praze se v té době vyhrocovaly spory mezi Čechy a Němci. Čechům bylo upíráno právo na studium, na předsednictví na školách, atd. Jenže Elška, spolubydlící Jana, se zamilovala do jednoho Němce, který ji chodil tajně navštěvovat na zahrádku. To se velmi nelíbilo panu Ctiborovi, jenž zaprvé takovéto svazky moc neschvaloval a zadruhé Elšku sám miloval.\n\nJenže spory mezi Němci a Čechy došly až tak daleko, že se zástupci obou národů spolu často pobili. Po německém ctiteli Elšky se slehla zem a mladá dívka z toho byla velmi špatná. Pan Ctibor však Flovina vypátral a chtěl Elšku pomstít. Jenže Němců se seběhlo více a Ctibor utrpěl vážná zranění. Těm nakonec podlehl, když všechno své jmění stihnul ještě odkázat na výstavbu první čistě české koleje.\n\nFlovin se už neukázal a Elška se dověděla pravdu. Nechtěla takto dále žít, a tak se dala do kláštera. Už tam chvíli sloužila, když dostala nezvyklý úkol – starat se o uvězněnou ženu. Ta byla slabá a hodně nemocná, a tak se Elšce rozvykládala o svém trápení. Ukázalo se, že je to Šípová, kterou arcibiskup ukryl, aby ji nikdo z králova okolí nevypátral. Elška však znala jak Šípa, tak jeho synovce Jana. Šípová se chtěla usmířit se svým manželem a litovala toho, co udělala. Elška ji chtěla pomoct, jenže než se podařilo schůzku zorganizovat, Šípová zemřela.\n\nJan se mezitím stal bakalářem a pak také mistrem. Prošel si ale mimo jiné výslechem u inkvizitora, kde jako zapisovatel seděl Bernášek a ke svému bývalému kamarádovi se neznal. Jan potkal i Martina, který se přiženil do rodiny věčně opilého faráře, ale byl nešťastný, protože jej manželka i tchyně neustále komandovaly.\n\nPrvní svazek končí vyvrcholením souboje mezi Němci a Čechy, ve kterém dává král zapravdu Čechům a dává jim větší pravomoc na vysokém učení.\n\nKniha navazuje na předešlý svazek, ale postavy mezitím o několik let zestárly. Zatímco v minulé části byl hlavní postavou student Jan (později bakalář a mistr), synovec královského ohnivce Šípa, tentokrát se děj točí kolem Jeníka, Šípova syna. Ten už je nyní také studentem.\n\nPříběh začíná velkým pozdvižením ve městě pražském – žid Šalun hodil kamenem po křesťanském knězi a vyvolal tak bouři nevole. Byl okamžitě zajat a předveden do radnice. Lid se o incidentu dozvěděl a v hojném počtu se sešel na náměstí. Všichni byli nespokojeni a stěžovali si na rozmach židů. Dav se brzy rozčílil a šel se pomstít do židovského města. Brzy prorazil brány a začal vraždit a drancovat. Spousta židů byla při nepokojích zavražděna a jejich majetek byl vyrabován.\n\nŽidovská dívka Malka, dcera Šaluna, který nepokoje započal, se ještě před proražením bran snaží dostat za svým otcem, ale neuspěje. Místo toho na ni její souvěrci zanevřou a málem zlynčují. Malka ale uprchne a najde ochranu u mladého Josefa. Ten ji chce pomoci, a tak se v přestrojení za studenta vysokého učení vydá k radnici. Než se ale vrátí, je Malka pryč a židovské město vydrancováno. Sám se musí schovat a shodou okolností tak učiní u studenta Jana doma. Jan ho sice zajme a zamkne, ale poté se vydá ven a Josef mu uteče. Jan se dostává do židovského města a snaží se zabránit nepokojům. Jenže v boji utrpí zranění hlavy a přátelé jej musí odvést pryč. Po cestě se snaží najít pomoc a narazí na dům lékaře Osvětla a jeho dcery Aleny. Jan se nechá ošetřit a přespí u něj.\n\nRáno už se chystá pryč, když Osvětlo přivede domů těžce zraněnou Malku. Ošetří ji a i když ví, čí je dcera, nechá ji u sebe. Malka se postupně uzdravuje a všichni okolo ji vnucují, aby se stala křesťankou. Až je tedy zdráva, odchází do kláštera, kde se připravuje na přijetí nové víry. Jenže není šťastná, neustále myslí na Josefa, zda na ni nezanevřel a zda je vůbec v pořádku. Den před jejím křtem se však Josef zjeví u jejího okna a snaží se ji přemluvit, aby s ním odešla. Načapá ho ale zahradník a Josef musí prchnout. Vrátí se tedy za několik dní (to už je Malka pokřtěna) a společně utečou.\n\nJan mezitím pravidelně dochází za doktorem Osvětlem, jehož se stal přítelem. Má pro to však důvod – zamiloval se do jeho dcery Aleny a ta zase do něj. Společné chvíle přeruší Janův odchod do rodných končit. Student se vydal za svým otcem Šípem, aby si u něj vyprosil odchod ze školy. Nechce se stát knězem, nýbrž má možnost sloužit u pana Jana Jíry, milce královského. Těsně než Jan dorazí za otcem, přijdou na dvůr Josef a Malka. Šípa uprosí, aby u něj mohli přespat. Když poté dorazí Jan, musí židé kvapně vyrazit na cestu. Jan je sice se svým otcem chvíli honí, ale bezúspěšně.\n\nVrací se tedy do Prahy, kde slouží u pana Jíry. Má důležitý úkol, králi totiž hrozí nebezpečí ze strany mocných českých pánů, ale nikdo neví jaké. Nejvíce se v boji proti hlavě státu angažuje pan z Rožmberka, který najme kejklíře Žita. Ten se dostane do královy blízkosti a společně se svým nedobrovolným pomocníkem, Martinem Tkaničkou (přítelem Jana), připravují obveselení pro celý dvůr. Nicméně při jedné ze slavností se Žito pokusí krále otrávit. Jan však jeho počínání odhalí a včas krále Václava varuje. Král se sice už z otráveného poháru napil, ale ne moc, a tak mu je včas dán protijed.\n\nJosef má v plánu na odstranění krále také prsty. Za vyvraždění židovského města slíbil pomstu, a tak pomáhá udržovat spojení mezi panem z Rožmberka a Žitem. Poté se sám vydává do Prahy, kde chce mimo jiné uzavřít sňatek s Malkou. To se ale doví židovka Recha, která si Josefa kdysi oblíbila. Malku z duše nenávidí, a tak udá její bydliště. Vojáci se vypraví Malku zatknout, jenže to už se domů vrátil také Josef. Vojáci chtějí oba dva zatknout, ale židé se brání a v boji utrpí smrtelná zranění.\n\nNa konci knihy dojde ke splnění snu všech Čechů – je vystavěn a vysvěcen kostel, kde se bude kázat výlučně česky. Těsně předtím se ještě koná svatba Jana a Aleny.\n\nLetopočet se opět o něco posunul a děj se nyní odehrává na přelomu 14. a 15. století. S hlavními postavami předešlých svazků se setkáváme i zde, nicméně těžiště příběhu se nyní posouvá na trocnovský dvůr. Tam hospodaří mladí zemané Jan Žižka, jeho bratři Jaroslav a Mikeš, sestra Anežka, jejich matka a strýc. Trocnovské panství sousedí s rožmberským a tyto rodiny se nemají vůbec v lásce.\n\nNa začátku se Žižkovi seznámí s Janem Ohnivcem, královským dvořenínem. Ten byl raněn na cestě z Prahy do Budějovic místními zloději a Žižkovi se jej ujímají společně s kupcem Křížem mladším, jehož zranění je ještě vážnější.\n\nSoused Rožmberk usiluje o převzetí moci krále a společně s dalšími pány krále Václava IV. unesou. Drží ho na svých hradech a snaží se na něm vynutit přední funkce ve státě. Král se však nechce dát a jeho oddaní služebníci mezitím připravují plány na záchranu. Velitelé vojsk v čele s knížetem Janem, královým bratrem, se snaží dostat na svou stranu co nejvíce vlivných lidí. Podaří se jim získat Pražáky, kteří původně přislíbili pomoc Rožmberkovi. S velkou armádou, k níž se přidají také Jan a Jaroslav Žižkovi, obléhají rožmberské hrady a jejich pán je nakonec donucen vzdát se. Nepodařilo se mu včas zlomit krále, protože Jan Ohnivec vladaři včas doručil zprávu o posilách. Ohnivec byl sice zajat a mučen, ale oddaně krále hájil.\n\nKrál byl osvobozen a z radosti nad svobodou raději nechtěl řešit potíže se zpupnými pány. Místo toho by rád rozseknul problém dvou papežů – požadoval sesazení obou a volbu nového. Vydal se tedy na cestu do Německa a Francie a vládu nad zemí zatím převzal Zikmund.\n\nV době míru mají trocnovští čas spravovat svůj statek. Jan Žižka se seznámí s Annou, dívkou ze sousedního dvora. Plánuje svatbu, jenže zase musí odjet do boje. Tentokrát se v ohrožení ocitla Praha, do které si Zikmund povolal uherské vojsko. Pražané nejsou jednotní, a tak není ani jejich obrana účinná – Uhrové se dostali k moci. Král Václav je na cestě zpět do Čech znovu zajat a všechny jeho práva si přiřknul Zikmund. Pod jeho vládou český lid trpí a uvězněn je rovněž kupec Kříž. Nicméně Zikmund po několika letech musí pryč ze země – většina pánů se proti němu nakonec vzbouřila a na trůn se opět vrací Václav.\n\nDobré roztržky však pokračují nadále – zejména mezi Čechy a Němci. Nejmladší z trocnovských, Mikeš, se v Budějicích dostane do potyčky s Němcem a je při rvačce ubodán. Aby nebylo pro Jana Žižku špatných zpráv dost, Rožmberk se mu hodlá mstít za pomoc nepříteli. Přepadne jeho dvůr a celý jej vypálí. Na Žižkovu hlavu navíc vypíše odměnu, a tak se Jan musí schovávat, kde se dá. Nezapomíná ovšem na svůj šlechtický původ a chce se spravedlivě hájit. Rožmberským vypoví válku a škodí jim, kde se dá. Přepadá jejich dostavníky, pálí jejich dvory a společně s místními lapky se pokusí dobýt i hrad Velešín. Musí se však neustále schovávat, protože mu každou minutou jde o život. V jednom z bojů je dokonce raněn a Rožmberk se mu dostává na stopu. Nechybí mnoho a už by byl Jan Žižka zajat, jenže v pravé chvíli zasáhne král Václav, u něhož se přimluvil Jan Ohnivec.\n\nKe konci knihy se opět dostane do popředí problém zkažené církve, proti které ve svých kázáních vystupuje Jan Hus, a nespravedlivému rozložení moci na vysokém učení. Václav, rozezlen z neúspěšného vyjednávání o papežích, má vztek na domácí představitele (německé), a tak jim sebere hlasy na universitě. Kutnohorským dekretem uděluje českému národu tři hlasy a německému pouze jeden. Spousta Němců se tedy rozhodne odejít z Prahy zpět do své říše.\n\nPo druhé světové válce vyšla trilogie několikrát, uvádíme vydání ve Státním nakladatelství krásné literatury a umění:\n\n"}
{"id": "275251", "url": "https://cs.wikipedia.org/wiki?curid=275251", "title": "Naos (architektura)", "text": "Naos (architektura)\n\nNaos tvoří v antickém chrámu jeho vnitřní prostor, bez ohledu na to, zda se jedná o chrám jednolodní nebo vícelodní .\n\nV současné době se termín \"naos\" používá ve chrámu peripteros (Ringhallentempel) pro prostor uvnitř chrámových zdí. Zahrnuje v sobě cellu jako hlavní místnost, ale také vstupní vestibul, nazývaný pronaos, opisthodomos (zadní síň) a adyton, místnost vyhrazenou pro kněze. Podle staroegyptské mytologie naos představoval „vnitřek nebe“, to jest místo, kde sídlili bohové.\n\nZadní část naosu tvořila v dórských chrámech obvykle zadní síň,( opistodom), která symetricky odpovídala pronaosu, ale neměla vstup do celly. V chrámech iónského řádu se opistodom objevuje jen v některých chrámech pozdního klasického a helénistického období (poprvé doložený athéniným chrámem v Priéné). Nevyvinul se z nějaké nutnosti, ale z estetického důvodu, aby totiž pohled na zadní stranu chrámu symetricky odpovídal vzhledu jeho přední fronty, kde se nachází pronaos.\n\nVe chrámech Velkého Řecka („Magna Graecia\") na Sicílii a v jižní Itálii je často kněžím vyhrazena další místnost, adyton, a to již v antice i v raných klasických obdobích. Opistodom byl v těchto oblastech převzat později, pravděpodobně teprve v raném klasickém období.\n\nVe chrámech pravoslavné církve tvoří naos společný prostor mezi vestibulem (pronaos) a oltářem. Ve chrámech s křížovou klenbou se stává centrem kostela.\n\nV moderní řečtině má slovo naós (ναός) několik významů:\n\n\n\n"}
{"id": "275253", "url": "https://cs.wikipedia.org/wiki?curid=275253", "title": "Cella", "text": "Cella\n\nCella (latinsky: \"malá místnost\") neboli naos (řecky: \"vαός\", \"naós\", \"místnost nebo chrám\") je vnitřní místnost antického chrámu nebo obchod přilehlý k ulici v římské domovní architektuře (viz domus).\n\nVe starověké řecké a římské architektuře je cella místnost ve středu chrámu, ve které se většinou nachází kultovní obraz nebo socha, které raní křesťané zatracovali jako \"idoly\", a které reprezentovaly božstva uctívaná v chrámu. Dále se v cele může nacházet stůl nebo podstavec určený pro votivní (děkovné) dary jako jsou votivní sochy, drahokamy a polodrahokamy nebo zbroje a zbraně a další předměty. Množství a cena shromážděných darů, které musely být chráněny, přiblížily funkci chrámu k pokladnici a mnohé z antických chrámů skutečně jako pokladnice sloužily. \n\nCella je většinou jednoduchá podélná místnost bez oken s dveřmi nebo otevřeným vstupem uvozeným sloupovým portikem na jedné z kratších stran. Ve větších chrámech bývá cella rozdělena dvěma řadami sloupů na jednu centrální loď a dvě postranní, někdy pouze na dvě lodi. Cella bývá zastřešena většinou ploše, u římských chrámů i klenutím a osvětlena u menších budov pouze světlem od vstupu, u větší potom otvorem ve střeše (hypetrální chrám). Někdy bývá před sochou božstva mělká nádrž s olejem, jehož hladina odráží světlo zespoda na sochu božstva. V celle může být též ohraničený prostor - adyton, což je vnitřní místnost přístupná pouze knežím (u náboženství, kde se kněžství získávalo zasvěcením), nebo strážcům chrámu.\n\nKromě několika málo výjimek byly řecké budovy ve peripterálním stylu (se sloupořadím kolem celé budovy) a cella (neboli naos) byla umístěna v centru budovy. Tak to je například u Parthenónu, nebo u Apollonova chrámu v Paestu.\n\nŘímané upřednostňovali pseudoperipterální (sloupy naznačeny polosloupy) s bohatým a širokým portikem, který cellu odsouvá k zadnímu okraji chrámu. Polosloupy jsou pak podél bočních a zadní stěny celly.\n\nNěkteré římské chrámy jsou dvoustranné, a mají tedy dvě celly, které k sobě přiléhají kratšími stranami. Celá budova potom vypadá jako klasický peristyl, resp. pseudoperistyl. Takový je i chrám Venuše a Romy v Římě vystavěný za císaře Hadriána.\n\nPodle Vitruvia (kniha IV.7) měl etruský typ chrámu (jako je např. v Portonacciu poblíž Vejí) tři celly, které byly vedle sebe a ukončovaly podélný prostor uvozený portikem se dvěma řadami sloupů. Tento zvláštní styl byl užíván Etrusky a na území kolem Tyrhénského moře a vedle řeckého stylu významně ovlivnil pozdější chrámový styl římský. \n\nV rané křesťanské a byzantské architektuře se cellou myslí ohraničená oblast v centru chrámu vyhrazená pro konání liturgie.\n\nV pozdějších obdobích se jako cella označuje malá kaple nebo klášterní cela.\n\n"}
{"id": "275256", "url": "https://cs.wikipedia.org/wiki?curid=275256", "title": "Bulvár", "text": "Bulvár\n\nBulvár je široká městská ulice, která bývá často postavena na místech bývalých městských hradeb.\n\n\n"}
{"id": "275259", "url": "https://cs.wikipedia.org/wiki?curid=275259", "title": "Josef Štolba", "text": "Josef Štolba\n\nJosef Štolba (3. května 1846 Hradec Králové – 12. května 1930 Praha) byl český dramatik, vychovatel, právník a spisovatel.\n\nNejdříve začal se studiem na gymnáziu v rodném Hradci Králové, dokončil jej v Praze na akademickém gymnáziu. V Praze také vystudoval práva. Roku 1869 debutoval jako autor divadelních her v Prazatímním divadle. V roce 1870 přijal místo vychovatele u šlechtické rodiny Kouniců. S hrabětem Arthurem Desfours-Walderode podnikl roku 1873 roční cestu do Ameriky a později s jinými osobnostmi procestoval celou Evropu a dostal se i do Západních Indií a ve společnosti cestovatele Kořenského až za polární kruh. Poté co se vrátil domů, působil v Národním divadle a také získal roku 1874 doktorát práv. Vykonával pět let soudní a advokátní praxi. Byl koncipientem v notářské kanceláři a časem i notářem v Nechanicích, Pardubicích a v Královských Vinohradech. V Pardubicích se angažoval roku 1880 ve Spolku pro zřízení divadelního domu.\n\nHlavním oborem jeho spisovatelské činnosti byly fejetony a dramatická tvorba. Ve svých cestopisech uměl barvitě vylíčit své zážitky ze zahraničních cest. Podílel se na založení časopisu Paleček. Dramatická tvorba se týkala hlavně veseloher, ale zkusil i jiné žánry. Řada jeho her se hraje dodnes. Debutoval s nimi v Prozatímním divadle a později se prosadil i v Národním divadle. JUDr Josef Štolba napsal i svou autobiografii.\n\n\n\n\n\n"}
{"id": "275263", "url": "https://cs.wikipedia.org/wiki?curid=275263", "title": "OP", "text": "OP\n\nSpojení písmen O a P může mít různé významy:\n\n\n\n"}
{"id": "275264", "url": "https://cs.wikipedia.org/wiki?curid=275264", "title": "Edafon", "text": "Edafon\n\nEdafon (z řeckého \"edaphon\", ἔδαφος), dříve živěna půdní je společenstvo organismů žijících v půdě. Edafon představuje 1 % až 10 % organické hmoty v půdě.\n\nTermín edafon, resp. \"edaphon\" použil poprvé rakousko-uherský biolog Raoul Heinrich Francé (*1874 jako Rudolf Heinrich Franze, † 1943) ve studii o ekologii půdních mikroorganismů (r. 1911, 1913). Ve druhém vydání monografie (1921) vztáhl označení na všechny organismy vázané způsobem života na půdu.\n\nPůda je prostorově-časové hmotné kontinuum, reprezentující složitý polyfunkční otevřený čtyřfázový strukturovaný systém pevné fáze, půdního roztoku, plynné fáze a živé hmoty v povrchové části zvětralin, respektive zemin, který je komplexní dynamickou funkcí matečného materiálu, organismů, reliéfu a času.\n\nPůdní organismy jsou živou složkou půdy. Vytvářejí z půdy unikátní přírodní dynamický systém s charakteristickými vlastnostmi a schopností zabezpečovat růst a vývoj rostlin. Půdní mikroorganismy v interakcích s půdními živočichy zabezpečují nepřetržitý tok látek a energie půdou: rozkladné a syntetické procesy, procesy přeměny jednotlivých prvků a živin, interakci mezi půdou a jejím okolím. V tom je jejich naprosto nenahraditelná úloha. Půdní organismy žijí na povrchu pevných částic v půdních pórech – mikroorganismy a nejmenší živočichové jsou vázáni na vodní film a vodou zaplněné drobné póry, větší půdní živočichové obývají póry zaplněné vzduchem. Velcí půdní živočichové si razí půdou vlastní chodby.\n\nBez edafonu by se půda stala mrtvou skládkou surového humusu.\n\nOrganismy, které tvoří edafon, sice představují jen dílek z půdní masy (zhruba tisícinu hmotnosti z celku), ale jsou naprosto nepostradatelné pro fungování celého půdního ekosystému a všech ekosystémů navazujících na půdu. Bez rozkladné funkce edafonu by nemohl život na Zemi dlouhodobě existovat.\n\nStěžejní složkou edafonu z hlediska hmotnosti i počtu jsou mikroorganismy. Například bakterií žije v jednom gramu půdy asi 40 miliónů.\n\nEdafon se tradičně dělí na fytoedafon (tvořený půdní mikroflórou) a zooedafon (tvořený půdní faunou).\n\nEdafon čili společenstvo půdních organismů se klasifikuje (třídí) podle organismů, jež jsou do edafonu řazeny. Kritériem je (sleduje se jejich):\npřičemž velikost organismu a ekologická funkce organismu jsou hlediska do určité míry provázaná.\n\nPři členění podle velikosti je zásadní rozdíl v tom, zda je jako míra velikosti brána délka těla, nebo šířka (průměr, tloušťka) těla. Klasifikace na základě průměru těla má smysl jak po stránce metodické, tak z hlediska autekologie druhu a jeho funkce v půdě. Při obou přístupech se užívají kategorie:\nPoznámka: Obecně je zvykem do jedné z velikostních kategorií řadit zástupce celé naddruhové taxonomické kategorie; ve skutečnosti zpravidla přesahují z jedné velikostní kategorie do druhé. Jednotlivé druhy organismů v dané taxonomické kategorii mohou být totiž různě velké. Velikostní rozdíl může být také mezi dospělci a juvenilními čili nedospělými stadii (larvami, nymfami) jednoho druhu organismů nebo mezi jednotlivými instary nymf či jednotlivými instary larev různého stáří (jednoho druhu organismů) atp.\n\nZástupci jednotlivých velikostních kategorií:\nNěkteří autoři nevyčleňují obratlovce a největší bezobratlé do megafauny; začleňují je do makrofauny. Na 1 m se vyskytuje 1–200 000 jedinců makrofauny.\n\nVýznamným tříděním užívaným v odborné literatuře napříč obory je třídění:\n\nTřídění podle pozice v systému biologické klasifikace. (Biologická klasifikace může být postavena na různých principech, proto taxonomické zařazení odpovídá určité biologické klasifikaci. S rozvojem molekulární fylogenetiky a molekulární taxonomie v 21. století se taxonomické jednotky mění.)\n\nTřídění podle pozice v systému biologické klasifikace je zpravidla kombinováno s tříděním podle velikosti, přičemž je zvykem řadit zástupce celé naddruhové taxonomické kategorie do jedné z velikostních kategorií (viz výše „Poznámka“ a stať „Zástupci jednotlivých velikostních kategorií“). Příklad grafického znázornění třídění edafonu z hlediska taxonomie a velikosti viz \"Figure 1: Soil fauna size distribution using body length as a classifying criterion\".\n\nUrčitou kombinací řazení podle taxonomie a podle velikosti je řazení do skupiny mikroarthropoda (microarthropods) ve smyslu skupiny drobných půdních členovců. Zpravidla se mezi mikroarthropoda zahrnují roztoči a chvostoskoci, ovšem patří sem podle velikosti a taxonomie přinejmenším ještě hmyzenky, vidličnatky a drobnušky.\n\nOrganismy, které se živí mrtvou rostlinnou či živočišnou hmotou, jsou označovány jako rozkladači či dekompozitoři. Jsou to saprotrofní mikroorganismy (včetně hub) a saprofágní (detritovorní) živočichové. Organismy, které odbourávají organickou hmotu a přeměňují ji v minerální látky (provádějí mineralizaci), jsou označovány jako reducenti či destruenti. V užším slova smyslu jsou míněny bakterie a houby, které provádějí skutečnou mineralizaci. V širším smyslu se označení reducent používá jako synonymum k označení rozkladač, což však není příliš vhodné, protože (bio)chemické procesy, kterými k mineralizaci dochází, jsou většinou oxidační, nikoli redukční.\n\nPodle trofické pozice lze organismy tvořící edafon členit na primární producenty, destruenty, saprofágy, fytofágy a zoofágy:\n\nPodle prof. Josefa Kratochvíla:\nTuf uvádí, že toto velmi inspirativní třídění je tradiční, ovšem v moderní (tzn. v současné anglosaské) půdní zoologii se neujalo. Nicméně zmiňováno a publikováno je dodnes, zejména v literatuře z oboru ekologie. Vycházel z něho i Dr. Jaroslav Pelikán v \"Ekologickém slovníku\".\n\n\"Ekologický slovník\" uvádí, že podle vztahu k půdě se organismy rozlišují na:\n\nNapříklad Dunger (1983) označuje organismy přizpůsobené životu v půdě „edafobionty“. Uvádí, že stupeň jejich vázanosti na půdu je příznačný pro určitý druh organismu, přičemž závisí na vnejších podmínkách i na vývojových stadiích organismu. Podle stupně vázanosti rozlišuje Dunger formy:\n\nVýskyt půdních organismů a jejich aktivita v průběhu času nejsou stabilní. Vyschne-li půda či promrzne-li, přejdou organismy do klidového stadia. V extrémním půdním prostředí se vyskytují pouze organismy s velkou schopností nepříznivé období přežít (např. mikroorganismy, vířníci, hlístice, někteří roztoči). Protože půda tlumí výkyvy teploty, je sezónní závislost půdních organismů výrazně nižší než závislost organismů žijících mimo půdu. Tím spíše, pokud půdu dlouhodobě pokryje sníh (dobrý tepelný izolant); pod hlubokou sněhovou pokrývkou může činnost půdních organismů nerušeně pokračovat. Další příčinou kolísání aktivity může být jednak zvýšená mortalita kvůli zhoršeným životním podmínkám a zvýšená natalita při zlepšení podmínek, jednak konkurence nebo predace. Výrazná je přirozená migrace (přesun) půdních populací druhů, které v půdě žijí v některém stadiu životního cyklu. Aktivita určitého druhu hmyzu v larválním stadiu ustává zakuklením a pokračuje nakrátko, až když imago opouští půdu – viz životní cyklus chrousta obecného: z vajíčka v půdě se líhne larva I. instaru, na podzim migruje do větší hloubky (30–60 cm), přezimuje, na jaře migruje blíže k povrchu půdy, svléká se a larva II. instaru migruje stejným způsobem; larva III. instaru ve vrcholném létě třetího roku migruje do hloubky okolo 50 cm a zakuklí se. Asi po měsíci se líhne dospělec (imago), zůstává v půdě a opouští ji na jaře následujícího roku.\n\nČlenění půdní fauny podle životního cyklu navrhl např. Kevan (1962):\n\nTo, jakou půdní vrstvu daný organismus preferuje, vypovídá o míře přizpůsobení organismu půdnímu prostředí. Schlaghamerský upozorňuje, že obecné členění edafonu na základě výskytu v určité hloubce půdního profilu je nejednotné, a navíc i kategorie shodných jmen jsou definovány odlišně. Například euedafon definuje Schaefer jako společenstvo organismů žijících ve větší hloubce, zatímco ekologický slovník jako společenstvo organismů žijících v půdě trvale. Hemiedafon definuje Schaefer jako společenstvo organismů žijících v nejsvrchnější vrstvě minerální půdy a v opadové vrstvě, zatímco ekologický slovník jako společenstvo organismů vyskytujících se v půdě příležitostně.\n\nInformativně uveďme Dungerovo pojetí (1983) zaměřené na faunu:\n\nInformativní je i toto dělení edafonu, resp. zooedafonu podle místa výskytu v půdním profilu:\n\nNepostradatelné funkce půdních organismů a jejich význam pro ekosystém:\n\nEdafon je nezbytný při tvorbě půdních agregátů, rozhoduje o bilanci živin a je významným činitelem biologického samočištění půdy. Půdní organismy tvoří z půdy autotransformační systém schopný racionálně hospodařit s energií, a tím se vyrovnávat s negativními vlivy. Organismy se účastní na změnách prostorového uspořádání půd tvorbou chodeb (bioturbace), tmelením částic a promícháváním půd. Jsou spolutvůrci úrodnosti půd. Snižování biologické aktivity v půdě neuváženým technologickým zásahem (neúměrná chemizace, poškození půdní struktury aj.) vede ke snížení úrodnosti půdy.\n\nPůdní organismy se významně podílejí na půdotvorném procesu.\n\nMikroorganismy se zúčastňují metabolismu uhlíku, dusíku i síry, biologické sorpce živin, humifikačních a jiných procesů v půdě. Jejich přítomnost je zásadní podmínkou úrodnosti každé půdy. Svou životní činností produkují řadu fyziologicky aktivních látek (vitamíny, antibiotika, auxiny a jiné růstové stimulátory), vesměs sloučenin ovlivňujících metabolismus rostlin; některé jsou složkami enzymů, jiné zvyšují baktericidní vlastnosti buněčné šťávy. Optimální podmínky k rozvoji zemědělsky významných mikroorganismů zajišťuje: dostatek snadno rozložitelných organických látek, příznivá vlhkost půdy (asi 60 % max. kapilární vodní kapacity), teplota kolem 25 °C, půdní reakce a přístup vzduchu podle charakteru jednotlivých skupin mikroorganismů.\n\nRozklad pesticidů v půdě půdními mikroorganismy je tzv. mikrobiální degradace. O intenzitě rozkladu rozhoduje obsah a kvalita organické hmoty v půdě, teplotní a vláhové podmínky, obsah kyslíku a provzdušněnost půdy, reakce půdy a obsah dostupných živin. Schopnost rozkládat pesticidy včetně herbicidů mají některé bakterie, aktinomycety a houby. K těmto mikroorganismům patří rody \"Pseudomonas\", \"Achromobacter\", \"Arthrobacter\", \"Agrobacterium\", \"Bacillus\", \"Corynebacterium\", \"Nocardia\", \"Streptomyces\", \"Micromonospora\", \"Trichoderma\", \"Alternaria\", \"Aspergillus\", \"Penicillium\", \"Saccharomyces\", \"Fusarium\" a některé basidiomycety. Na přítomnost herbicidů jako cizorodých látek v půdě citlivě reagují mikroskopické řasy, které vážou vzdušný dusík. Již velmi nízká koncentrace (0,01 ppm) inhibuje jejich růst, početnost a fixační aktivitu. Výsledkem činnosti půdních mikroorganismů může být úplná detoxikace herbicidů, což je z hlediska dekontaminace půdního prostředí nejžádanější efekt. Mikroorganismy se přizpůsobují buď náhodnou genetickou mutací, nebo indukcí adaptačních enzymů. Výsledkem těchto změn působení mikroorganismů je, že po opakovaném použití stejné účinné látky herbicidů nastává rozklad za podstatně kratší dobu. Na půdách, na nichž byl určitý herbicid aplikován dlouhodobě, se mohou postupně adaptovat mikrobiální společenstva se zvýšeným degradačním potenciálem. Významný vliv mají také rostliny, přestože nejsou součástí edafonu. Jednak mohou podpořit degradaci herbicidů v půdě příjmem účinné látky kořenovým systémem a následnou metabolizací, jednak vrstvičku půdy přiléhající ke kořenům (rhizosféru; viz níže) osídlují mikroorganismy, zvláště bakterie, jejichž populační hustota je zde mnohem vyšší než ve volné půdě.\n\nRhizosféra je tenká vrstvička půdy přiléhající ke kořenům rostlin. Rhizosféru poprvé definoval německý biolog Lorenz Hiltner v roce 1904.\n\nRhizosféra je velmi složité prostředí, kde téměř každá změna vyvolává komplex řetězových reakcí mezi půdou, kořeny rostlin a půdními mikroorganismy. Populace mikroorganismů v rhizosféře je závislá zejména na složení rhizosféry, na vlhkosti a množství kyslíku v půdě. Protože kořeny rostlin působí jako zdroj organického uhlíku, je populační hustota mikroorganismů v rhizosféře mnohem vyšší než ve volné půdě. Relativní vzestup počtu mikroorganismů se udává jako poměr R/S, kde R je počet mikroorganismů v 1 g půdy rhizosféry a S je počet mikroorganismů v 1 g volné půdy. Poměr R/S nabývá hodnot od 5 do 50. Mikroorganismy v rhizosféře zvyšují rhizodepozici (uvolňování uhlíku). Rhizodepozice je velice proměnlivá; pro jednoleté rostliny činí asi 40 %, pro lesní stromy, jako je douglaska tisolistá, zpravidla 70 % z množství uhlíku transportovaného do kořenů. Četnější tedy bývá populace mikroorganismů v rhizosféře přilehlé ke kořenům stromů než polních plodin (přičemž na mikroorganismy nejbohatší půdy jsou pod bobovitými, chudší pod okopaninami a nejchudší pod obilninami).\n\nDominantní skupinou mikroorganismů v rhizosféře jsou bakterie. Vyskytují se tu především gramnegativní bakterie, zatímco ve volné půdě převažují grampozitivní bakterie (schopné rozkládat i složitější látky z půdní organické hmoty).\n\nRhizosféra se dělí na vnitřní rhizosféru, vnější rhizosféru (vrstvička půdy v tloušťce asi 0,5 mm), příkořenovou zónu (půda v těsné blízkosti kořenů, asi 1 mm) a širší rhizosféru (půda vzdálenější od kořenů více než 1 mm). Ve vnitřní rhizosféře je nejvyšší tzv. rhizosférní efekt.\n\nVětšinu přísunu celkového organického uhlíku pro mikrobiální aktivitu rhizosféry představují odumřelé buňky povrchu rostlin a pletiv. I přes značný přísun sloučenin organického uhlíku může být zásobování mikroorganismů živinami (zejména dusíkem) limitováno. Proto zpravidla u nebobovitých rostlin vzroste počet, aktivita a rychlost obratu bakterií rhizosféry po hnojení dusíkem. Limitace množství dusíku je patrně také hlavní důvod drastického poklesu rychlosti obratu bakterií ve vrstvě půdy přilehlé k povrchu kořene (rhizoplane) řepky (\"Brassica napus\") z 9,2 hod. pro rostliny 6 dnů staré na 160 hod. pro rostliny staré 26 dní.\n\nInterakce půdních mikroorganismů a rostlin může být neutrální nebo rostlinám prospěšná (symbiotická fixace dusíku, mykorhiza, biokontrolní organismy, podpora růstu rostlin) nebo škodlivá – např. parazitismus: houba václavka (\"Armillaria\") odebírá rostlině asimiláty. Mikroorganismy žijící v rhizosféře se podílejí mj. na mikrobiální degradaci (viz výše).\n\nZemědělská činnost prohlubuje osídlený půdní profil. Zatímco na loukách a pastvinách se většina drobnější půdní fauny soustředí v několika horních centimetrech půdy, na poli bývá přítomna v pozoruhodných počtech i v hloubce několika desítek centimetrů. Obracením půdy orbou se dostává odumřelá organická hmota do větší hloubky a je zajištěn i přístup vzduchu. Početnost organismů v půdě se může zvýšit také aplikací organického hnojiva (hnůj, kompost, močůvka, hnojůvka).\n\nOvšem zemědělskou činností se zvyšuje riziko vysychání horní vrstvy půdy. Dochází i k narušení půdních společenstev, k přenesení organismů do takové hloubky, jejímž podmínkám nejsou organismy přizpůsobeny. Celková hustota půdních organismů tak může být navzdory větší hloubce osídlení nízká. Kromě narušení půdního prostředí mechanickými změnami (orbou, zhutněním) může být zvýšená mortalita organismů také důsledkem odvodnění pozemku, aplikací hnojiv, vápna, pesticidů, kontaminace toxickými látkami atd.\n\nPříkladem negativní činnosti člověka je masové používání pesticidů v ČR ve druhé polovině 20. století, kvůli kterému zmizely z naší přírody nebo jsou ohroženy desítky druhů entomofauny. DDT používané od 50. do poloviny 70. let 20. století je těžko odbouratelný perzistentní a bioakumulativní jed, který se hromadí ve vrcholných článcích potravního řetězce (člověk a masožravci). Namísto prvoplánového „vítězství zemědělců a lesníků nad škůdci“ s sebou neslo užívání DDT poškozování přírodního prostředí a někdy poškození nenávratné.\n\nAntropogenními zásahy – zemědělskou činností, těžebním a zpracovatelským průmyslem, dopravou aj. – je půdní prostředí ovlivňováno do té míry, že může docházet k narušení celých ekosystémů. K rizikovým vstupům látek do půdy patří také kaly z čistíren odpadních vod. Znehodnocenou půdu již nelze využít k původnímu účelu, lze ji pouze částečně rekultivovat, částečně jí vrátit přirozený ráz.\n\nPůda je neobnovitelným přírodním zdrojem; je plošně omezena, a proto ochrana a zachování jejích ekologických funkcí patří ke státní strategii. (Evropská charta o půdě vyhlášená Evropskou radou v roce 1972. Zdůrazňuje význam půdy jako biofyzikální složky životního prostředí.)\n\nOrganismy žijící v půdě zkoumá biologický obor pedobiologie; zabývá se půdní biologií. Edafon je předmětem zájmu odborníků z oboru zemědělství, lesního hospodářství a interdisciplinárního oboru ekologie. Úzce souvisí s pedologií, naukou o půdě. S informacemi o edafonu pracuje řada hraničních oborů. Pro zajímavost: slovník přírodních věd z roku 1940 uvádí, že „Studiem edafonu se zabývá souborně biologie půdy (edafologie, geobiologie), v jejímž rámci se věnuje mikroorganismům půdní mikrobiologie či pedomikrobiologie.“\n\nNázvosloví, které se v jednotlivých souvisejících oborech v současnosti užívá, příp. preferuje, se může lišit. Liší se také názvosloví užívané v odborné literatuře 19. a 20. století od názvosloví preferovaného či zaváděného po roce 2000. Vysvětlením může být jednak příklon k latině vs. angličtině, jednak nové poznatky související s rozvojem molekulární fylogenetiky a molekulární taxonomie.\n\nProtože termín edafon pochází z řeckého \"edaphon\", je z historického důvodu užívaný v němčině a užívá se v maďarštině, slovenštině, francouzštině, portugalštině, rumunštině, ukrajinštině (едафон). Rusky эдафон, ale neužívá se.<br>\nV současné (2013) odborné literatuře psané anglicky se pojem edafon příliš neužívá, nahrazují jej spíše pojmy půdní organismy (soil organisms) či půdní živěna (soil biota). Důvodem je patrně obecnější srozumitelnost, ovšem jednoslovný pojem má jistě svůj půvab.\n\nV souvislosti s organismy řazenými do edafonu se užívají mj. pojmy hypogeický (z řec. \"hypo-\" spodní, \"geo-\" země) čili podzemní, epigeický (z řec. \"epi-\" nad, při, na, na povrchu, \"geo-\" země) čili žijící na povrchu půdy (soubor živočichů žijících povrchu půdy, příp. ve svrchní vrstvě je epigeon), terikolní, terikol (z lat. \"terra\" – zem, země) čili vázaný na život v půdě. Latinské \"edaphicus\" znamená půdní; edafické společenstvo je půdní společenstvo. (Proto také slovní spojení „půdní edafon“ je pleonasmus.)\n\n\n\n"}
{"id": "275265", "url": "https://cs.wikipedia.org/wiki?curid=275265", "title": "Obchodní loď", "text": "Obchodní loď\n\nObchodní loď je loď sloužící k přepravě nákladu, v některých případech i k omezené přepravě osob. Během válek obchodní lodě obvykle pomáhají námořnictvům svých zemí a často dopravují vojáky a válečný materiál (lodní konvoje přes Atlantský oceán dopravující z USA válečný materiál do Velké Británie nebo do Sovětského svazu).\n\nObchodní lodě se dělí do různých kategorií podle velikosti, účelu a podle režimu plavby na pobřežní, linkové a trampové.\n\nVětšina států vlastní svou obchodní flotilu. Vzhledem k vysokým provozním nákladům ale mnohé z nich plují pod vlajkou třetích zemí, které mají nízké daně či poskytují posádky a údržbu. Patří k nim Libérie a Panama.\n\nNejvětší obchodní flotilu vlastní Řekové. K roku 2007 tvořily řecké lodě 16 % světové obchodní tonáže.\n\nDopravní loď je jakékoliv plavidlo, dopravující zboží, nebo materiál. Po světových mořích plují tisíce dopravních lodí a zajišťují podstatnou část mezinárodního obchodu. Nákladní lodě se obvykle dělí dle typu nákladu, bývají vybaveny jeřáby a dalšími nástroji pro nakládku a vykládku jejich nákladu.\n\nDvě hlavní kategorie tvoří lodě pro přepravu sypkých materiálů (uhlí, rudu, obiloviny apod.) a kontejnerové lodě, které slouží pro přepravu zboží v kontejnerech.\n\nTanker je obchodní loď, která ve svém trupu přepravuje tekutý náklad. Nejčastěji přepravují ropu, olej či zkapalněný plyn, ale mohou přepravovat i potraviny, například víno či rostlinné oleje. Někdy přepravují i vodu. Tankery v současnosti představují přibližně třetinu celkové tonáže všech obchodních lodí.\n\nTankery mohou být všech velikostí od výtlaku několika stovek tun až po několik stovek tisíc tun u tankerů pro dálkovou dopravu. Tankery přepravující různé náklady k tomu jsou speciálně konstruovány. Ropný tanker se velmi liší od poměrně vzácného typu tankeru na přepravu plynu.\n\nNejvětší ropné tankery jsou nazývány supertankery, které obvykle dopravují ropu z Blízkého východu trasou kolem mysu Horn, jelikož se nevejdou do Suezského průplavu. Tanker \"Knock Nevis\" je v současnosti největším plavidlem na světě.\n\nKromě ropovodů jsou tankery jediným dalším způsobem, jak přepravovat velká množství ropy. Při nehodách však tankery působí ropné skvrny z jejich nákladu značné škody na přírodě a životním prostředí. Nejznámějšími případy nehod ropných tankerů jsou tankery Exxon Valdez, \"Braer\", Prestige, Torrey Canyon a Erika.\n\n"}
{"id": "275266", "url": "https://cs.wikipedia.org/wiki?curid=275266", "title": "Církevní gymnázium Plzeň", "text": "Církevní gymnázium Plzeň\n\nCírkevní gymnázium Plzeň je katolické gymnázium, která poskytuje osmileté všeobecné gymnaziální vzdělání denní formou studia a čtyřleté gymnaziální vzdělání dálkovou formou studia. Jde o jediné církevní gymnázium v západních Čechách a plzeňské diecézi.\n\nGymnázium zřizované plzeňskou diecézí sídlí na Mikulášském náměstí v budově náležící městu Plzni. Čelní strana byla zrekonstruována během roku 2012 a pravá boční strana během roku 2013.\n\nBudova bývalé měšťanské školy a dnešního Církevního gymnázia byla postavena v letech 1869-97. Dostavba dvoupatrové školy probíhala v letech 1907-08. Autorem architektonických plánů se stal arch. František Auer. Škola je postavena v novorenezančním slohu s půdorysem ve tvaru „U“. Škola se stala hlavní dominantou Mikulášského náměstí. Dříve byla nazývána školou „Pod hodinami“, kvůli střednímu mohutnému rizalitu s dvěma portály a hodinovým štítem pod kopulí. Tento název vydržel škole až do šedesátých let.\n\nMěšťanská škola se dříve rozdělovala na dívčí a chlapeckou. Ve dvorním traktu byla dříve umístěna tělocvična, kaple a školní hřiště. Objekt dále plnil funkci základní školy až do 80. let a dále se stal působištěm pro Vysokou školu strojní a elektrotechnickou. Po této éře bylo nutné podstoupit nákladnou rekonstrukci. V roce 1993 připadla budova nově založenému Církevnímu gymnáziu Plzeň.\n\nStuduje na něm asi 560 studentů (500 denní osmiletý program a 60 dálkový čtyřletý program). Škola klade důraz na výuku jazyků, mezi povinné předměty patří i religionistika. Žáci jsou vychováváni v křesťanském duchu, ovšem převážná část studentů jsou atheisté.\n\nŠkola vytváří projekt Navzdory, který reflektuje moderní české dějiny a seznamuje studenty vyššího gymnázia s osobnostmi, \"„které NAVZDORY režimu, politické moci projevily svoji osobní statečnost“\". Součástí projektu jsou rozhovory s odpůrci nacistického a komunistického režimu (např. biskup Václav Malý, generál Antonín Husník) a pamětníky těchto diktatur, poznávací exkurze (např. Terezín, Lidice), prezentace tematických filmů (např. \"Hitler, Stalin a já\", \"Železná opona\", \"In nomine patris\"), součástí projektu je i prezentace výstav přístupných veřejnosti.\n\nOd 5. září do 11. září 2011 si po cestě kolem Čech vybrala skupina Gen Rosso, do svého projektu. Pozadí scén dodnes visí u schodů v gymnáziu.\n\n\n"}
{"id": "275267", "url": "https://cs.wikipedia.org/wiki?curid=275267", "title": "Antonín Husník", "text": "Antonín Husník\n\nJméno Antonín Husník náleží vícero osobnostem:\n\n"}
{"id": "275269", "url": "https://cs.wikipedia.org/wiki?curid=275269", "title": "Val di Fiemme", "text": "Val di Fiemme\n\nVal(le) di Fiemme (česky \"Údolí Fiemme \"nebo \"Flemské údolí\", německy \"Fleimstal\") je údolí v severní Itálii v autonomním regionu Tridentsko-Horní Adiže.\n\nÚdolí Fiemme se nachází na pomyslné hranici dvou horských celků. Z jihu obepínají dolinu Fleimstalské Alpy a ze severu masiv Latemar v Dolomitech. Údolím protéká řeka Avisio. Val di Fiemme zasahuje na území 11 obcí sdružených ve Společenství obcí údolí Fiemme: Anterivo, Capriana, Carano, Castello-Molina di Fiemme, Cavalese (996 m), Daiano, Panchià, Predazzo (1014 m), Tesero, Valfloriana, Varena, Ziano di Fiemme. Centrem oblasti je město Cavalese odkud vede soustava lanovek až do výšky 2229 m do blasti Malga Nuova.\n\nVal di Fiemme je známým lyžařským střediskem. Je zde řada sjezdařských areálů a síť běžkařských tras. V letech 1991 a 2003 se zde uskutečnilo Mistrovství světa v severském lyžování. Další se zde konalo v roce 2013. Pravidelně se tu také konají závody Světového poháru v běhu na lyžích. Od roku 2007 je Val di Fiemme dějištěm závěrečných dvou etap série závodů Tour de Ski. Tour de Ski zde vrcholí výběhem červené sjezdovky Olympia III ve sjezdařském areálu Alpe Cermis (2000 m, Malga Nuova 2229 m). Běžkaři na 3650 m překonávají převýšení 420 m (tj. třináctiprocentní stoupání), těžkou zkouškou je hlavně „Jelení skrýš“, kde sklon svahu v úseku 50 m dosahuje dokonce 28°, cíl je v nadmořské výšce 1280 m. Ve Val di Fiemme a ve Val di Fassa se rovněž jezdí proslulý běžkařský dálkový závod Marcialonga - sedmdesátikilometrová trať vede z Moeny do Canazei, vrací se zpět do Moeny a míří dál přes Predazzo na Castello-Molina di Fiemme, odkud se vrací do cíle v Cavalese. Závodu se každoročně účastní tři až čtyři tisíce amatérských lyžařů. Nad městem Predazzo se nachází lyžařský areál, kde lze lyžovat z vrcholu Monte Angelo (2357 m).\n\n\n"}
{"id": "275280", "url": "https://cs.wikipedia.org/wiki?curid=275280", "title": "Kvarcit", "text": "Kvarcit\n\nKvarcit (také křemenec, křemenný arenit nebo ortokvarcit) je metamorfovaná hornina regionálního vzniku vyznačující se jemnou až středně hrubou zrnitostí. Na první pohled je možné si kvarcit splést s mramorem.\n\nKvarcity patří mezi zralé sedimenty, velikost jejich velmi dobře opracovaných zrn se pohybuje od 2 do 0,05 mm. Obsahují až 95 % křemenných zrn. Barva je světlá od bílé a šedivé po nažloutlou až načervenalou. Struktura bývá zubovitá až mozaikovitá. Tmel bývá křemitý. Díky svému složení je kvarcit odolná hornina. Může obsahovat i příměsi jako jsou:\n\n\nKvarcit vzniká regionální metamorfózou jiných hornin jako např. pískovec či slepenec. U této přeměny dochází k rekrystalizaci zrn křemene, která následně rostou a zaklesávají se do sebe. Tímto procesem vzniká velmi tvrdá, avšak křehká hornina.\n\nKvarcity vznikají v mělkém mořském - pobřežním nebo říčním prostředí s vysokou dynamikou nebo jde o eolické sedimenty. Podstatné je i intenzivní prokřemenění – vylouhování nestabilních zrn, vápnitých, jílovitých a křemitých sedimentů. Při prokřemenění dochází ke spojení křemitého pojiva se zrny křemene, takže je výsledný materiál opticky kontinuálně orientovaný. Při silné litifikaci křemenců dochází k intersticiálnímu rozpouštění zrn na místech jejich vzájemného styku. Petrologická zralost je důsledkem velmi dokonalé chemické nebo mechanické eroze, pravděpodobně i vícenásobného přepracování během transportu. K jejich vzniku mohlo dojít vícenásobným zvětráváním a opětovným usazením na jiném místě ve více cyklech.\n\nPoměrně velké masy křemenných arenitů se nacházejí na mnoha místech USA a Kanady. Časté jsou i v mnoha oblastech severoevropských a východoamerických kaledonských pohořích. Odrážejí dlouhé etapy kratonizace, nebo krátká období tektonické stabilizace po orogenních událostech. Známé jsou jejich geomorfologické projevy v Jižní Americe, kde tvoří známé stolové hory (tzv. tepui). V některých se vyvinuly i jeskyně. Kvarcity v Českém masivu tvoří skalecké a drabovské souvrství pražské pánve, neogénní uloženiny u Loun, Mostu a Zlivi.\n\n"}
{"id": "275282", "url": "https://cs.wikipedia.org/wiki?curid=275282", "title": "Jindřich Matiegka", "text": "Jindřich Matiegka\n\nJindřich Matiegka [matějka] (31. března 1862 Benešov – 4. srpna 1941 Mělník) byl český lékař a antropolog, profesor a rektor Univerzity Karlovy.\n\nRoku 1886 absolvoval medicínu v Praze a působil jako lékař, od roku 1890 se začal zabývat antropologií, organizoval antropologickou sekci Národopisné výstavy v Praze, zpracoval rozsáhlý výzkum českého obyvatelstva a podílel se na budování ústavů pro postižené. Roku 1897 se habilitoval v oboru antropologie a demografie na pražské univerzitě, roku 1904 jmenován profesorem. V letech 1922–1923 byl děkanem Přírodovědecké fakulty a v letech 1929–1930 rektorem Univerzity Karlovy. Mezi jeho četnými žáky vynikl zejména Emanuel Vlček.\n\nMimo jiné odborně zkoumal a nově uspořádal kostnici při chrámu svatého Petra a Pavla na Mělníku. Na zdejším náměstí má na domě č.p. 15 také pamětní desku.\n\nZaložil obor fyzické antropologie v Čechách a jeho studium v Praze, organizoval rozsáhlé výzkumy obyvatelstva a zejména mládeže a soustavně budoval antropologické muzeum, které založil jeho přítel Aleš Hrdlička. V letech 1923–1941 redigoval časopis \"Anthropologie\" a publikoval přes 200 vědeckých prací, mimo jiné o kostrách různých významných lidí (českých panovníků, Tychona de Brahe, J. A. Komenského, Albrechta z Valdštejna, Jana Žižky aj.) nebo o prehistorických nálezech K. J. Mašky v Předmostí a K. Absolona v Brně a ve Věstonicích.\n\n\n\n"}
{"id": "275290", "url": "https://cs.wikipedia.org/wiki?curid=275290", "title": "Wikiverzita", "text": "Wikiverzita\n\nWikiverzita je projekt nadace Wikimedia Foundation nabízející volně dostupné e-learningové vzdělávání formou výukových jednotek a materiálů, které mohou nabývat podobu projektů, kurzů, hodin apod.\n\nJejí anglická verze byla ve své betaverzi spuštěna 15. srpna 2006. V současnosti existuje Wikiverzita již v několika jazykových mutacích – kromě angličtiny také v němčině, francouzštině, italštině, španělštině, řečtině, japonštině, portugalštině a také v češtině.\n\nHistorie projektu Wikiverzita je úzce spjata s projektem Wikiknihy. Právě zde začaly již v roce 2003, tedy několik měsíců po vzniku projektu, diskuse o vzniku Wikiverzity. Poprvé byl projekt zmíněn 16. srpna 2003 na anglických Wikiknihách uživatelem Loul. Jméno a cíle projektu však vykrystalizovaly v průběhu následujících diskusí nejenom na Wikiknihách, ale i na Metě v mezinárodním prostředí. V roce 2004 pak vznikl přípravný projekt anglické a španělské Wikiverzity na Wikiknihách mající za cíl přípravu nového projektu.\n\nHistorie anglické Wikiverzity začíná na anglických Wikiknihách, od kterých se později odštěpila jako samostatný projekt. První zmínka o Wikiverzitě sahá hluboko do roku 2003. Konkrétně jeden ze zakladatelů anglických Wikiknih uživatel Maveric149 (používající též účet Mav) polemizuje na diskusní stránce Wikiknih o názvu projektu a navrhuje název „WikiUniversity“. Jak sám říká:\nVím, že jsem jméno „Wikiknihy“ vymyslel a podporoval. Bylo to ale v době, kdy jsme neměli vytyčeny cíle projektu (tedy stát se zdrojem výukových materiálů). Slovo „Wikipedie“ je očividně označení pro encyklopedii a slovo „Wikislovník“, je očividně označení pro slovník. Ale Wikiknihy? Nic vás nenapadne. Tak co byste řekli názvu „WikiUniverzita“? Naším cílem je vytvořit ohromný zdroj výukových materiálů a myslím si, že jméno WikiUniverzita by nejlépe odpovídalo naší snaze.\nNásledně uživatel Loul reaguje na tento příspěvek návrhem vyhradit jméno WikiUniversity pro nový projekt a prozatímně ho uchovat do budoucnosti. Kolem návrhu se však rozhořela diskuse a následně v průběhu několika dní vykrystalizovalo jméno „Wikiversity“ (které navrhl Sanford Forte přes mailing list). Toto jméno bylo prozatímně zvoleno a diskuse se přesunula na Metu. Začal též krystalizovat cíl nového projektu a byly zaregistrovány domény wikiversity.com a wikiversity.org. Následně v průběhu několika dalších měsíců (zima 2003/2004) probíhaly další diskuse zabývající se jménem a cíli projektu.\n\nKdyž pak 16. května 2004 navrhl uživatel Javier Carro směrování diskusí k organizační struktuře nového projektu, vznikl i inkubační projekt na wikiknihách. 19. května 2004 pak přistála anglická verze na wikiknihách. V průběhu několika dalších měsíců pak probíhaly diskuse na Metě, nejenom o organizační struktuře, ale i cílech projektu. Nechybělo též několik pokusů o přejmenování projektu, které se objevovaly již od samého počátku přípravy nového projektu.\n\nPojem Wikiverzita ( \"Wikiversity\") vznikl spojením dvou slov: první část, \"wiki\", označuje technologii wiki, na které projekt funguje, druhá část pak pochází ze slova \"univerzita\" (). Tedy z latinského \"universitas\" – společenství. Slovo \"universitas\" je vlastně zkrácenina latinského \"universitas magistrorum et scholarium\".\n\nDo češtiny se pak anglické slovo \"Wikiversity\" překládá jako Wikiverzita. V jiných jazycích se projekt jmenuje obdobně: , , , .\n\nCílem Wikiverzity je vytvořit volně dostupné kurzy, projekty a další vzdělávací moduly pro všechny zájemce ve všech oborech. Nejedná se pouze o vysokoškolské vzdělávání, ale vzdělávání obecně pro všechny věkové kategorie. Wikiverzita by též měla nabídnout vlastní výzkum.\n\n"}
{"id": "275294", "url": "https://cs.wikipedia.org/wiki?curid=275294", "title": "Konjugace", "text": "Konjugace\n\nTermín konjugace má několik významů:\n\n"}
{"id": "275295", "url": "https://cs.wikipedia.org/wiki?curid=275295", "title": "William Gilbert Grace", "text": "William Gilbert Grace\n\nWilliam Gilbert Grace (18. července 1848, Downend, hrabství Bristol - 23. října 1915, Mottingham, Kent) byl anglický lékař a hráč kriketu, všeobecně považovaný za nejlepšího anglického hráče kriketu 19. století. Měl velkou zásluhu na obrovském nárůstu popularity tohoto sportu u anglické veřejnosti a vyvinul celou řadu nových technik hry, z nichž některé se v kriketu používají dodnes. Zejména změnil způsob pálkování. Poslední zápas absolvoval ve svých 66 letech. I jeho bratr Edward Mills (1841–1911) byl známým hráčem kriketu.\n"}
{"id": "275302", "url": "https://cs.wikipedia.org/wiki?curid=275302", "title": "Lodní plachta", "text": "Lodní plachta\n\nPlachta je jeden ze základních prvků na lodích nazývaných plachetnice. Lodě ji při plachtění používají jako pohon (v tomto smyslu jde o první využití přírodní síly člověkem vůbec.) Plachty mohou fungovat ve dvou režimech – odporovém, či jako křídlo letadla. Správný tvar plachty připomíná prohnutou desku, kolem které proudí vzduch (vítr). Když proudí vhodným směrem, vzniká na jedné straně plachty podtlak a na druhé přetlak, jako je tomu u křídla letadla.\n\n\n\nZahrnuje ráhnové plachty. Příčné ráhnové oplachtění měly lodě staroegyptské, řecké, římské, skandinávské drakkary a snékary, hanzovní kogy a další. S příchodem karavel, karaků a galeon se rozvíjí, pozdější typy lodí mají ráhnové oplachtění kombinováno s podélným (předozadním).\n\nZahrnuje plachtu latinskou, lugovou, vratiplachtu, rozpěrovou plachtu, bermudskou plachtu a plachty z dálného východu a Polynésie.\n\n\nMěsíční a oblohová nejsou příliš obvyklé.\n\n"}
{"id": "275304", "url": "https://cs.wikipedia.org/wiki?curid=275304", "title": "Skelná Huť (Brdy)", "text": "Skelná Huť (Brdy)\n\nSkelná Huť je lokalita v Třemošenské vrchovině v Brdech. Leží v jihovýchodním svahu vrchu Brdce (839 m) v nadmořské výšce cca 715 m.\n\nV současnosti jsou zde rozsáhlé lesní louky, v 18. století (1749 – 1783) zde stávala sklárna \"Tobiáše Matěje Adlera\", která využívala k provozu dřeva z rozsáhlých lesních polomů po velké větrné smršti. Po ukončení činnosti byla sklárna rozebrána a materiál byl použit ke stavbě hájenky (později myslivny) na stejném místě. Ta byla po zřízení vojenské střelnice ve 20. letech minulého století zrušena. Na místě pak zůstal jen seník a velkolepá douglaska.\n\nNajdeme tu také ohradu s dvoupatrovým krmelcem, která slouží k občasnému umístění vysoké zvěře v zimním období.\n\nPo lesní silničce z obce Láz 2,6 km na západ (kolem severního břehu Lázské nádrže). Silnice odtud uhýbá k severu, překračuje mělké sedlo mezi vrchy \"Brdce\" a \"Závirka\" a klesá do údolí Pilského potoka nad Pilskou nádrží, kde se napojuje na silnici (neveřejnou) z \"Kozičína\" přes \"Borské sedlo\" na Tři trubky a Strašice.\n\nÚzemí se nachází na území bývalého vojenského újezdu Brdy, přesto však bylo hojně navštěvováno turisty, cyklisty a v zimě běžkaři.\n"}
{"id": "275305", "url": "https://cs.wikipedia.org/wiki?curid=275305", "title": "The Lost Vikings", "text": "The Lost Vikings\n\nThe Lost Vikings je počítačová hra (logická skákačka) vydaná roku 1992 společností Blizzard Entertainment.\n\nV roce 2014 byla hra přidána na Battle.net ke stažení zdarma v úpravě pro Windows (na bázi DOSBoxu).\n\nV dobách dávných vikingů žili v míru 3 přátelé Erik, Olaf a Baelog se svými rodinami. Jednu noc je ale unesla mimozemská loď. Všechny tři vikingy ovládá hráč a cílem je bezpečně dostat trojici domů.\n\nKaždý z vikingů má speciálni schopnosti:\n\nJejich postavy jsou i ve hře World of Warcraft v dungeonu jménem Uldaman.\n\nZa jejich postavy lze zároveň hrát ve hře Heroes of the Storm.\n"}
{"id": "275308", "url": "https://cs.wikipedia.org/wiki?curid=275308", "title": "Digital Mars", "text": "Digital Mars\n\nDigital Mars je americká softwarová společnost vlastněná Waltrem Brightem, která vyrábí C a C++ překladače (a přidružené utility, např. IDE) pro Windows a DOS. Na svých webových stránkách distribuují také překladače k bezplatnému použití.\n\nPřekladače jazyka C byly dlouho známé jako Datalight C kompilátor, poté Zorland C a také Zortech C. C++ překladače byly Zortech C++ (vůbec první C++ překladač pro Windows), později Symantec C++, nyní Digital Mars C++ (DMC++).\n\nSpolečnost upoutala pozornost softwarových vývojářů svým programovacím jazykem D, který vyvinula uvnitř společnosti (hlavní podíl měl však vývojář Walter Bright).\n\n"}
{"id": "275311", "url": "https://cs.wikipedia.org/wiki?curid=275311", "title": "Tavíkovice", "text": "Tavíkovice\n\nObec Tavíkovice () se nachází v okrese Znojmo v Jihomoravském kraji. Žije zde obyvatel.\n\n\nPrvní písemná zmínka o obci pochází z roku 1349.\n\n\n\n"}
{"id": "275312", "url": "https://cs.wikipedia.org/wiki?curid=275312", "title": "Konjugace (biologie)", "text": "Konjugace (biologie)\n\nKonjugace (spájení) je typ horizontální výměny genetické informace (tedy DNA) mezi dvěma buňkami, které jsou za tímto účelem dočasně spojené. Je typická zejména pro bakterie, ale v obměněné podobě se vyskytuje i u archeí a některých eukaryot, např. nálevníků (trepka) nebo řas (spájivky). Konjugaci bakterií v roce 1946 objevili Joshua Lederberg a Edward Tatum.\n\nNěkdy se bakteriální konjugace nesprávně považuje za způsob pohlavního rozmnožování bakterií, ale ve skutečnosti není pohlavní, protože nezahrnuje splynutí pohlavních buněk (oplození), ani vznik zygoty, a genetická informace se u pohlavního rozmnožování nevyměňuje recipročně, oboustranně. Podobnost konjugace s pohlavním rozmnožováním lze vidět jen díky tomu, že ani konjugace nemusí být reciproká, vzájemná: Jedna bakterie v takovém případě daruje DNA, ale sama nedostává žádnou.\n\nPro připojení bakterií k sobě jedinci užívají takzvané pili, které lze přirovnat k dlouhým trubičkám zakončeným hákem. Jako \"donor\" (někdy také \"samčí buňka\") se označuje jedinec, který DNA předává, a to ve formě mobilních genetických elementů, zvaných plazmidy či transpozony. Jsou to malé kruhové kružnicové molekuly DNA, které se předávají \"recipientovi\" (příjemci, někdy tzv. \"samičí buňka\") přes pilus. \n\nRozdíl mezi samičí a samčí buňkou je dán fertilním faktorem, ten je přítomen jenom u samců F+. Samice jsou označeny jako F-. Fertilní faktor je buď přítomen v chromozomu nebo je v F+ buňce volně jako malý chromozom, který se také při každém dělení replikuje (jednou), ale v takovém případě se samčí buňka nemůže rozmnožovat pohlavně (nemůže přenášet své geny do F- buněk) nazýváme ji proto potenciálně samčí.\n\nGenetická informace plazmidu je velmi často pro příjemce výhodná. Může zahrnovat odolnost proti antibiotikům nebo např. schopnost vytvářet určitou novou chemickou látku (metabolit). Někdy se pak tyto plazmidy mohou považovat za endosymbionty, často i za genetické parazity.\n\nNěkteří nálevníci, jako například trepka (\"Paramecium\"), jsou schopni jisté formy pohlavního rozmnožování spojeného s horizontálním přenosem genetické informace. Označuje se rovněž jako konjugace. Trepka obsahuje v normálním případě dvě jádra, mikronukleus a makronukleus, ale pouze první z nich se účastní konjugace. Nejprve se dva jedinci spojí svými buněčnými ústy. Mikronukleus je před konjugací diploidní, ale v první fázi projde meiotickým dělením a tím se de facto rozdělí na čtyři haploidní jádra. Tři zanikají a čtvrté zbývající se ještě jednou dělí - tentokrát mitoticky, čímž z něj vznikají dvě jádra. Jedno z nich je tzv. „migratorní“, tato migratorní jádra si vymění oba jedinci (konjuganti) mezi sebou. Následně jedno právě přenesené migratorní jádro splyne v každém jedinci s druhým (původním, též stacionárním) jádrem. Takto vzniklé jádro se v každé buňce třikrát mitoticky dělí za vzniku 8 jader. Zaniká starý makronukleus a z osmi jader čtyři použijí na vznik nových makrunukleí. Čtyři zbývající zůstávají mikronuklei. Následně se každý konjugant dvakrát po sobě mitoticky rozdělí (bez kopírování genetické informace), čímž se nakonec v každém jedinci vyskytuje jeden mikronukleus a jeden makronukleus.\n\n"}
{"id": "275316", "url": "https://cs.wikipedia.org/wiki?curid=275316", "title": "Paskov", "text": "Paskov\n\nMěsto Paskov () se nachází v okrese Frýdek-Místek v Moravskoslezském kraji. Žije zde obyvatel. Téměř celé katastrální území Paskova se rozkládá na Moravě, ale malé okrajové části území Paskova zasahují do Slezska.\n\n\nPrvní písemná zmínka o obci pochází z roku 1267. Původně existovaly dva Paskovy: \"Ves Paskov\" (na severozápadě) a \"Městys Paskov\" (na jihovýchodě), přičemž zástavba obou spolu těsně sousedila a v obou případech se jednalo o samostatné obce, sloučené roku 1870. Od roku 1871 leží na železniční trati Ostrava – Valašské Meziříčí. V roce 2011 byl Paskov povýšen na město.\n\nVětšina obyvatel Paskova a přilehlého okolí byla závislá na společnosti OKD, která v Paskově provozovala uhelný důl. Historie těžby v Paskově začala v roce 1960 výstavbou těžební infrastruktury. Produkce v roce 2012 dosáhla 0,95 mil. tun uhlí a rozloha důlního pole činila 40 km². V roce 2014 bylo oznámeno, že důl ukončí činnost do roku 2017. \n\nTěžba černého uhlí v Dole Paskov byla ukončena 31. března 2017 v ranních hodinách po vyfárání poslední noční směny. K tomuto datu v Dole Paskov bylo zaměstnáno více než 1300 pracovníků, z nichž asi jen 200 mělo přejít do karvinské části OKD, konkrétně do Dolů ČSA a ČSM.\n\nV letech 1979–1983 byla v Paskově postavena na „zelené louce“ celulózka pro výrobu sulfitové buničiny, dnes nesoucí název Lenzing Biocel Paskov. Zaměstnává téměř 400 lidí.\n\n\n\n"}
{"id": "275318", "url": "https://cs.wikipedia.org/wiki?curid=275318", "title": "Vendée", "text": "Vendée\n\nVendée [vɑ̃.de] je francouzský departement ležící v Pays de la Loire na pobřeží Atlantského oceánu.\nDo roku 1789 byl součástí provincie Poitou. Člení se na 3 arrondisementy. Známý je především masakrem katolíků republikány označovaným jako první genocidu moderních dějin.\n\n\n\n\n"}
{"id": "275323", "url": "https://cs.wikipedia.org/wiki?curid=275323", "title": "Publikace", "text": "Publikace\n\nCizí slovo publikace či publikování, česky zveřejnění či vydání, označuje uvedení nějaké informace, textu či zprávy ve známost, nejčastěji v tisku nebo na internetu. Příkladem je publikace výsledků vědeckého výzkumu nebo publikování nově platných právních norem ve Sbírce zákonů.\n\nVýraz \"publikace\" také označuje konkrétní dílo vydané tiskem (před vynálezem knihtisku i dílo zveřejněné v ručním opisu), případně i na webu (internetová publikace).\n\n\n\n"}
{"id": "275339", "url": "https://cs.wikipedia.org/wiki?curid=275339", "title": "Walter Bright", "text": "Walter Bright\n\nWalter Bright je počítačový programátor, známý návrhem programovacího jazyka D. Byl také hlavní vývojář prvního nativního C++ překladače Zortech C++ (později Symantec C++, nyní Digital Mars C++). Před C++ překladači vyvinul překladač Datalight C, komerčně úspěšný byl také Zorland C a později Zortech C.\n\nJe také znám jako tvůrce Classic Empire, jedné z prvních strategických počítačových her, byla napsaná v letech 1971-1977 na PDP-10.\n\nBright graduoval na Caltechu v roce 1979 jako bakalář v mechanickém inženýrství.\n\n"}
