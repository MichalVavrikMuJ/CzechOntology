{"id": "323213", "url": "https://cs.wikipedia.org/wiki?curid=323213", "title": "Fantom opery (muzikál)", "text": "Fantom opery (muzikál)\n\nFantom Opery (anglicky The Phantom Of the Opera) je muzikál Andrewa Lloyda Webbera z roku 1986. Jde o adaptaci stejnojmenného románu francouzského spisovatele Gastona Lerouxe, jenž poprvé vyšel v roce 1909. \n\nSvětová premiéra muzikálu proběhla 9. října 1986 v Her Majesty’s Theatre v Londýně, kde se uvádí dodnes. Jde o druhý nejdéle uváděný muzikál na světě, hned po světové jedničce \"Bídníci\". Dva roky po světové premiéře muzikál byl uveden v New Yorku na Broadwayi; drží prvenství jako nejdéle uváděný titul Broadwaye.\n\nMuzikál byl hrán ve 27 zemích. V Česku byl uveden poprvé v divadle Goja Music Hall, jakožto projekt producenta Františka Janečka. Premiéra proběhla 13. září 2014 a poslední uvedení původní pražské výpravy se uskutečnilo v červnu 2019. Následně jej vystřídal muzikál \"Ples upírů\", po němž se \"Fantom opery\" vrátil v nové výpravě a alternaci rolí. Libreto přeložil Jaroslav Machek.\n\nKromě mnoha hudebních nahrávek (evidováno bylo téměř 40 oficiálních nahrávek) vznikla také celovečerní filmová verze muzikálu z roku 2004. Režíroval ji Joel Schumacher a hlavní role si zahráli Gerard Butler (Fantom), Emmy Rossum (Christine) a Patrick Wilson (Raoul). Film získal tři nominace na Oscara, které však neproměnil. S rozpočtem 70 milionů dolarů se stal nejdražším nezávislým snímkem, neboť se na jeho výrobě nepodílelo žádné velké filmové studio.\n\nNejznámějšími písněmi z muzikálu se staly ústřední duet „The Phantom of the Opera“, árie Fantoma „Music of the Night“, sborové „Masquerade“ nebo romantický duet Christiny a Raoula „All I Ask Of You“.\n\n\n\n\n\n\nRok 1907, dražba na jevišti pařížské opery, draží se položka 665: hrací stojek v podobě opičky z papírmašé s varhanami. Kupuje ji sedmdesátiletý Raoul, sedí na invalidním vozíku a vzpomíná si na Christine, že mu o hracím strojku vyprávěla. Draží se následující položka - položka 666: patrový lustr z jeviště opery, který byl po tragické události rekonstruován a elektrifikován.\n\n\nRok 1870, mladá dívka Christine Daaé tančí v baletním souboru v pařížské Opeře Populaire. Italská primadona Opery Carlotta s partnerem Ubaldem tam excelují v sólových partech při nastudovávání opery Hannibal. Během zkoušky této opery se však Carlotta náhle rozhodne, že v chystané premiéře opery nebude účinkovat, protože dirigent jejího partnera peskuje a operní dům ovládá Fantom, který posílá stálé hrozby. Právě přišli noví majitelé opery, Monsieur Firmin a Monsieur André. Fantóm jim vzkazuje, že majitelem, skladatelem a hybatelem celé opery je ve skutečnosti on a klade si podmínky, jimiž se má jeho opera řídit (od peněz, přes obsazení rolí až po výhradní rezervaci lóže číslo 5 pro něj). Nešťastní majitelé nevědí, jak ohlášenou premiéru uskutečnit, rozhodnou se proto vyzkoušet baletku Christine, kterou její kolegyně doporučí a ona se projeví krásným hlasem. Už za pár hodin úspěšně odzpívá sólový part před vyprodaným hledištěm. Po představení se k ní přihlásí sponzor opery Raoul, její dávný ctitel a přítel, do kterého se zamiluje a spolu si plánují sňatek. V jejím pokoji se jí v zrcadle zjeví Fantom, jehož považuje za Anděla Hudby, který ji naučil zpívat. Fantom ji láká k sobě a na loďce odváží do podzemí, kde se má stát jeho ženou. Christine však odmítne a omdlí. Když se vzbudí, pamatuje si jen matně, co se stalo. Pátrá po Fantomově identitě, sundá mu masku a objeví zohavenou tvář. Fantom vybuchne vztekem a Christine mu ze strachu masku vrátí. Fantom se s Christine vrací zpět na povrch. Primadona Carlotta se také vrátí, i přes zákaz ji přemluví, aby zpívala sólový part v inscenaci Il Muto. Fantoma to velmi rozčílí. Jakýmsi kouzlem vezme primadoně hlas a ta náhle místo zpěvu vyluzuje žabí skřeky. Musí ji tedy nahradit Christine. K Fantomově vzteku přispělo i slídění personálu divadla a porušení zákazů: do jeho lóže usedl Christinin přítel Raoul, vikomt de Chagny. Při baletu, který jen vyplňuje potřebný čas pro přípravu Christine, Fantom oběsí zvědavého šéfa provaziště Biqueta. Christine s Raoulem uprchnou na střechu operní budovy a tam si vyznávají lásku. Fantom jim naslouchá, ukrytý za sochou múzy. Nevydrží své ponížení a na konci představení opery ze vzteku a ze žárlivosti na Christine svrhne patrový lustr z hlediště, ale Christine stihne utéct. \n\nUběhl půlrok a Fantom mezitím složil novou operu Don Juan, ve které má Christine hrát hlavní roli. Ředitelům Firminovi a a Andréovi je libreto Dona Juana předáno na oslavách Nového roku. Po Fantomově příchodu na oslavy pompézní novoroční karneval okamžitě skončí a ansámbl se rozprchne. Firmin vyzpovídá choreografku a šéfovou baletu madame Giry o Fantomově minulosti, protože ví, že ona je v divadle nejdéle a nosívá od něj příkazy. Dozví se, že Fantoma kdysi cirkus vozil v kleci, protože byl znetvořený a současně ohromoval publikum svou genialitou a všestranností nadání.\n\nCarlotta se hádá, že nemá hlavní roli. Od Fantóma přišel další dopis se striktními požadavky na ředitele, herce i ostatní personál. Mezi nimi jmenuje Christine, že se má vrátit ke svému Andělu hudby. Raoul vymyslí plán, jak se Fantoma zbavit, Christine by měla být návnada. Ta ze strachu utíká.\n\nPo záhadné zkoušce na Dona Juana se Christine vydá ke hrobce svého otce. Tam ji překvapí a láká povědomý hlas, připomínající jejího otce. K očarované Christine přiběhne Raoul, přemlouvá ji, že to není její otec, ale Fantom.\n\nPříprava policejního sboru na chycení a zabití Fantoma je hotová. Jeho tajemný hlas se jim ale vysmívá a rozkazuje, ať opera začne. Christine v opeře zazpívá duet s Donem Juanem, převlečeným za sluhu. Když zjistí, že je to Fantom, sundá mu roušku a poté strhne i masku. Tenorista Piangi, který nastudoval Dona Juana a Fantom ho vystřídal, je objeven na jevišti v posteli mrtev. Fantom unáší Christine do podzemí a madame Giry odvádí Raoula za nimi. Raoul se setkává s Fantomem, který mu lstivě nasadí oprátku. Christine se má rozhodnout. Když bude žít s Fantomem, může Raoul jít. Když ale odmítne, Fantom Raoula zabije. Christine se rozhodne pro Fantoma, avšak Fantom si uvědomil, jak se choval a propustí Raoula i Christine. Fantom celý zničený a smutný se zahalí za závěs a zmizí. Jediné, co je po něm nalezeno, je jeho bílá maska.\n\n\nNa produkci Fantoma Opery se Andrew Lloyd Webber snaží navázat volným pokračováním příběhu fantoma, a to muzikálem s názvem Love Never Dies (Láska nikdy neumírá), který měl premiéru 9. března 2010 v londýnském \"Adelphi Theatre\". Texty k muzikálu napsali Glenn Slater a Charles Hart a scénář pochází z pera Andrew Lloyd Webbera, Bena Eltona a Glenna Slatera. Muzikál zrežíroval Jack O'Brien. Love Never Dies drží prvenství na slavném West Endu, je to totiž poprvé, co se tam uvedlo pokračování nějakého muzikálu. Autoři plánují uvedení na Broadwayi, ale stále ladí současné londýnské uvedení podle reakcí publika a odborné kritiky.\n\nHlavních rolí se v původním uvedení ujali Ramin Karimloo (Fantom), Sierra Boggess (Christine), Joseph Millson (Raoul), Liz Robertson (Madame Giry) a Summer Strallen (Meg Giry).\n\nV březnu 2010 vyšlo 2CD s kompletní studiovou nahrávkou muzikálu, kterou nazpívali výše jmenovaní umělci. Nejznámějšími písněmi z muzikálu jsou \"Til I Hear You Sing\", \"The Beauty Underneath\" a \"Love Never Dies\".\n\n"}
{"id": "323215", "url": "https://cs.wikipedia.org/wiki?curid=323215", "title": "Atletika na Letních olympijských hrách 2008", "text": "Atletika na Letních olympijských hrách 2008\n\nAtletické disciplíny na Letních olympijských hrách 2008 se uskutečnily od 15. do 24. srpna v Pekingu na ústředním Pekingském národním stadiónu (; „Ptačí hnízdo“) a v jeho okolí.\n\nRozděleno bylo celkem 24 sad medailí v mužských a 23 sad v ženských disciplínách (chyběl ekvivalent k mužské chůzi na 50 km).\n\nNárodní olympijský výbor může do atletických soutěží vyslat celkem 138 atletů (z toho maximálně 72 mužů a 66 žen), pokud v jednotlivých disciplínách splnili kvalifikační kritéria.\n\nNárodní olympijský výbor může do jedné disciplíny nominovat maximálně 3 reprezentanty, kteří v daném kvalifikačním období splnili „A-limit“ vypsaný Mezinárodní asociací atletických federací (IAAF). Pokud žádný reprezentant dané země v kvalifikačním období „A-limit“ nesplnil, může národní olympijský výbor dané země do disciplíny nominovat 1 zástupce, který splnil „B-limit“ IAAF.\n\nVe štafetách (vypsány 2 mužské a 2 ženské) může startovat maximálně 16 družstev. Žebříček zemí je vytvořen z průměru dvou nejlepších výkonů štafety reprezentující daný stát, přičemž brány v potaz jsou pouze výsledky z mezinárodních závodů oficiálně uznaných IAAF v období od 1. ledna 2007 do 23. července 2008.\n\nPokud žádný sportovec dané země nesplní „A-limit“ ani „B-limit“ v žádné z disciplín, může národní olympijský výbor nominovat 1 reprezentanta do kterékoli disciplíny, vyjma běhu na 10 000 metrů, běhu na 3 000 metrů překážek a vícebojů.\n\nTabulka limitů IAAF:\n\n"}
{"id": "323218", "url": "https://cs.wikipedia.org/wiki?curid=323218", "title": "Friba Razayee", "text": "Friba Razayee\n\nFriba Razayee (Persky: \"فریبا رضایی\") (narozena 3. září, 1985) je afghánská judistka. V roce 2004, byla spolu s Robin Muqimyarovou první afghánskou ženou, která se účastnila Olympijských her.\n\n"}
{"id": "323219", "url": "https://cs.wikipedia.org/wiki?curid=323219", "title": "Panoráma", "text": "Panoráma\n\nPanoráma je jakýkoliv široký, celkový rozhled / výhled / pohled na krajinu nebo nějaký celek. Používá se často také na označení širokoúhlé reprezentace obrazu v malbě, kresbě, fotografii, filmu a videu nebo v trojrozměrném modelu.\n\nFotografie, která zobrazuje velký úhel pohledu. Může být planární, cylindrická nebo sférická (kubická).\n\n\n\n"}
{"id": "323220", "url": "https://cs.wikipedia.org/wiki?curid=323220", "title": "Paul Hindemith", "text": "Paul Hindemith\n\nPaul Hindemith (16. listopadu 1895 Hanau – 28. prosince 1963 Frankfurt nad Mohanem) byl původem německý hudební skladatel, violista, učitel, hudební teoretik a dirigent.\n\nScénická díla:\n\n\nOrchestrální tvorba:\n\nKomorní tvorba:\n\nHudební teorie:\n\n"}
{"id": "323222", "url": "https://cs.wikipedia.org/wiki?curid=323222", "title": "Scaphidiinae", "text": "Scaphidiinae\n\nScaphidiinae je podčeleď malých brouků (do 2,5 mm délky). Tato skupina byla dříve uváděna jako samostatná čeleď Scaphidiidae.\n\n\nScaphidiinae na BioLib\n"}
{"id": "323228", "url": "https://cs.wikipedia.org/wiki?curid=323228", "title": "Fantom", "text": "Fantom\n\nFantom může být:\n\n\n\n\n"}
{"id": "323230", "url": "https://cs.wikipedia.org/wiki?curid=323230", "title": "Norské dřevo", "text": "Norské dřevo\n\nVýraz Norské dřevo může znamenat vícero věcí:\n"}
{"id": "323231", "url": "https://cs.wikipedia.org/wiki?curid=323231", "title": "Panoramatická fotografie", "text": "Panoramatická fotografie\n\nPanoramatická fotografie je fotografický žánr, který zachycuje velký úhel pohledu, nejčastěji krajiny nebo jakéhokoliv jiného celku. Panoramatický formát je divácky vděčný, je bližší způsobu, kterým lidé vnímají svět kolem sebe, a proto patří k atraktivním oblastem fotografie.\n\nK samotnému získání fotografie vede více cest:\n\n\nPanoramatická fotografie může být planární (rovinná), cylindrická (válcovitá) nebo sférická (kulová).\nPanoramatický (velkoformátový) fotoaparát je obecně větší než fotoaparát pro střední a malé formáty. Nejvíce se používá pro studiovou, krajinnou nebo architektonickou fotografii. Tyto fotoaparáty používají velkoformátové filmy, které poskytují mnohem větší detail a ostrost než menší filmové formáty. Panoramatické fotoaparáty mají kovovou nebo dřevěnou základnu s ozubenou dráhou, na které \"běží\" dvě kovové standarty, jedna vepředu a jedna vzadu, spojeny měchy. Přední standarta obsahuje objektiv a závěrku; zadní drží zarámovaný panel z matného skla (matnici), před který je vložena filmová příchytka. Složení těla panoramatického fotoaparátu je – na rozdíl od většiny aparátů na obecné použití – přizpůsobitelný. Přední a zadní standarty mohou být posunuty, nakloněny, nadzvednuty nebo zhoupnuty, což umožňuje fotografovi nevodorovné ovládání perspektivy a zaostření.\n\nPříkladem digitálního panoramatického fotoaparátu je Panoscan.\n\nPokud pořizujeme jednotlivé snímky, které se později spojí v počítači (tzv. \"stitching\"), doporučuje se dělat snímky se zamčenou expozicí a pevně nastaveným vyvážením bílé. Také je potřeba držet vodorovnou rovinu, k tomu slouží stativ a vodováha. Jednotlivé fotografie by se měly překrývat alespoň o 30%. Snímky pro horizontální panorama je vždy lepší pořizovat „na výšku“, aby pás vzniklý jejich spojením nebyl zbytečně úzký.\n\nA obsahuje-li obraz i nějaké objekty v popředí, je navíc žádoucí, aby se fotoaparát na stativu mezi záběry pootáčel kolem tzv. \"nodální osy\" objektivu. Jinak se totiž často nepříznivě projeví tzv. paralaxa a sousední snímky pak není možné uspokojivě sesadit, protože jeden má na kraji třeba dva stromy v zákrytu, zatímco na sousedním jsou tytéž stromy kus od sebe. Otáčení kolem nodální osy umožní speciální panoramatická hlava, namontovaná na stativu, ale dá se použít i jednoduchý amatérsky vyrobený přípravek (návody lze najít na Internetu).\n\nS vhodným softwarem je možné panorama vytvořit i z fotografií pořízených bez stativu. Některé programy totiž umožňují poskládat jednotlivé fotografie, i když jsou mírně natočené vůči sobě, navrhnou optimální ořez, mají možnost manuální korekce kde je možné ručně ovlivnit spojení snímků i jejich vzájemné natočení. Dokáží vyrovnat rozdílné expozice snímků snímané s plně automatickým režimem.\n\nCylindrické panorama neboli válcové se podobá pohledu jako by pozorovatel stál uvnitř válce...\n\nKrychlové panorama neboli kubické je složené z šesti virtuálních stran krychle...\n\nKulové panorama neboli sférické panorama nebo v jistém případě malá planeta je prezentace panoramatické fotografie v rovinném charakteristickém zkreslení. V obrazu jsou zastoupeny všechny úhly pohledu, které jsou vidět z místa pořízení. Oproti panoramatu cylindrickému (válcovému) je doplněno vrchlíkem i podstavou, tedy pohledem kolmo nad fotoaparát a pod fotoaparát.\n\nPanografie je fotografická technika, při které je jeden obrázek sestaven z několika překrývajících se fotografií. Může být provedena ručně s vytištěnými fotografiemi nebo pomocí softwaru na úpravu obrazu.\n\nJeden z prvních zaznamenaných patentů na panoramatickou kameru předložil Joseph Puchberger v Rakousku v roce 1843. Jeho fotoaparát dokázal zaznamenat zorné pole s úhlem 150°, ohniskem 20,32 centimetrů na daguerrotypické desky dlouhé 61 centimetrů.\n\nÚspěšnější a technicky dokonalejší panoramatickou kamerou zkonstruoval Friedrich von Martens v Německu v roce 1844. Jeho kamera dostala jméno Megaskop.\n\nPo příchodu mokrého kolódiového procesu se nejen panoramatická fotografie stala technicky mnohem jednodušší a levnější než daguerrotypie.\n\nFotografové využívali jednoduché triky. Francouz Édouard Baldus okolo roku 1855 používal papírové negativy o rozměru 10×14 palců, ze kterých pořizoval kontaktní otisky 1:1. Když chtěl pořídit obraz větší, pokládal kontaktní kopie vedle sebe, což mělo panoramatický účinek. Baldus poskládal z několika negativů panorama dlouhé přes dva metry.\n\nPříchod fotografického filmu v roce 1888 způsobil převrat v panoramatické fotografii. Na trh byly uvedeny desítky kamer. Mezi nimi fotoaparáty jako například Cylindrograph, Wonder Panoramic, Pantascopic nebo Cyclo-Pan.\n\nSlavné panoramatické fotografie San Francisca po zemětřesení v roce 1906 pořídil pionýr letecké fotografie z draků George R. Lawrence velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 43 x 122 cm. Fotoaparát vážil 22 kilogramů a používaly se v něm celuloidové desky.\n\nSpolečnost Haines Photo Company se specializovala na panoramatické snímky populárních amerických turistických destinací. Fungovala od roku 1908 až do pozdních desátých let dvacátého století.\n\n\n\n"}
{"id": "323233", "url": "https://cs.wikipedia.org/wiki?curid=323233", "title": "HC Bobři Valašské Meziříčí", "text": "HC Bobři Valašské Meziříčí\n\nHC Bobři Valašské Meziříčí (celým názvem: Hockey Club Bobři Valašské Meziříčí) je český klub ledního hokeje, který sídlí ve Valašském Meziříčí ve Zlínském kraji. Založen byl v roce 1931 pod názvem SK Valašské Meziříčí. Svůj současný název nese od roku 2006. Od sezóny 2004/05 působí ve 2. lize, třetí české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Valašské Meziříčí s kapacitou 1 200 diváků.\n\nZdroj: \n\nPočátky hokeje ve Valašské Meziříčí se údajně datují již od roku 1923. Avšak k založení hokejového klubu, konkrétně tedy ledového odboru pod SK Valašské Meziříčí, dochází v 12. prosince 1931. Historicky první zápas byl odehrán proti týmu SK Slovan Moravská Ostrava, tehdy ještě na dnes již neexistujícím rybníku Mlynářka. V roce 1959 byl ve městě založen vojenský hokejový klub VTJ Dukla Valašské Meziříčí, jehož činnost však neměla dlouhého trvání a byla armádou zrušena. Důležitým mezníkem v historii klubu bylo otevření zimního stadionu s umělou ledovou plochou v roce 1977, ke které byla v roce 1982 přistavěna nová tribuna s potřebným zázemím. V následující sezóně se dokonce hokejistům podařilo na novém stadiónu vyhrát soutěž severomoravského kraje. V 90. letech úspěchy klubu brzdil zastaralý stadion, který jim neumožňoval postup do 2. ligy. Situace se změnila až po rekonstrukci a zastřešení stadionu v roce 2003, kdy mohli hokejisté konečně postoupit z krajského přeboru, který s přehledem vyhráli, avšak v kvalifikaci jim postup do baráže unikl pouze o jednu branku. Avšak hned v sezóně 2003/04 zaváhání napravili a postoupili do 2. národní hokejové ligy. 1. ledna 2006 byl změněn původní název klubu TJ Valašské Meziříčí na HC Bobři Valašské Meziříčí.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "323234", "url": "https://cs.wikipedia.org/wiki?curid=323234", "title": "Fantom opery", "text": "Fantom opery\n\nFantom opery může být:\n\n\n"}
{"id": "323240", "url": "https://cs.wikipedia.org/wiki?curid=323240", "title": "Webber", "text": "Webber\n\nPříjmení Webber nosí více významných osobností:\n\n"}
{"id": "323245", "url": "https://cs.wikipedia.org/wiki?curid=323245", "title": "Zimní stadion Valašské Meziříčí", "text": "Zimní stadion Valašské Meziříčí\n\nZimní stadion ve Valašské Meziříčí je sportovní stadion, který se nachází v západomoravském Valašském Meziříčí. Své domácí zápasy zde odehrává klub ledního hokeje HC Bobři Valašské Meziříčí.\n\nStadion byl postaven v roce 1977. Tehdy mu však chyběla tribuna, která byla i s potřebným zázemím postavena až o pět let později. Na konci devadesátých let se začalo uvažovat o zastřešení nevyhovujícího stadionu. K rekonstrukci nakonec došlo až v roce 2003, kdy byl chátrající stadion změněn v moderní halu.\n\nSoučasná kapacita stadionu je 1 200 stojících diváků.\n\n"}
{"id": "323249", "url": "https://cs.wikipedia.org/wiki?curid=323249", "title": "Rob Dyrdek", "text": "Rob Dyrdek\n\nRobert Stanley Dyrdek, přezdívaný \"\"Diesel\"\" nebo \"\"Bobby Light\"\" je americký profesionální skateboardista, herec, podnikatel, producent a reality TV star. Nejvíce ho proslavily role v reality show \"Rob and Big\" a \"Rob Dyrdek's Fantasy Factory\". Rob Dyrdek je také zapsán v Guinessově knize světových rekordů.\n\nRob začal se skateboardingem již ve 12 letech a ve svých 16 se stal profesionálním skateboardistou. V roce 2009 otevřel skate park, tzv. SafeSpot SkateSpot v Los Angeles, jehož sponzorem byl \"Carl's Jr.\", a kde také představil největší dosud postavený skateboard na světě. Při grand-openingu se spolu s Robem projel na tomto skateboardu dokonce i sám starosta Los Angeles \"Antonio Villaraigosa\".\n\nV roce 2006 si Rob zahrál v reality seriálu Rob & Big na MTV (vysíláno od listopadu 2006 do dubna 2008) s jeho nejlepším přítelem a bodyguardem Christopherem \"Big Black\" Boykinem a jeho bratrancem Chris \"Drama\" Pfaffem. Po natočení třetí řady přestal Christopher \"Big Black\" Boykin účinkovat v tomto seriálu. Krátce nato se mu narodila dcera Isis Rae Boykin.\n\nRob Dyrdek si zahrál ve filmu \"Street Dreams\", který měl premiéru v USA na jaře 2009.\n\nOd začátku téhož roku se vysílá na MTV seriál Rob Dyrdek Fantasy Factory. Během natáčení první řady Rob Dyrdek Fantasy Factory Rob Dyrdek otevřel první tzv. SafeSpot SkateSpot, jehož sponzorem byl \"Carl's Jr.\", a kde také představil největší dosud postavený skateboard na světě, zapsaný v Guinessově knize světových rekordů. Při grand-openingu se spolu s Robem projel na tomto skateboardu dokonce i sám starosta Los Angeles \"Antonio Villaraigosa\".\n\nRob Dyrdek se také objevil ve videohrách \"Skate\" a \"Skate 2\", spolu s Christopherem \"Big Black\" Boykinem od \"Xbox Live Marketplace\" a \"PlayStation Store\".\n\nOd srpna 2010 do března 2011 se na MTV vysílala již třetí řada Rob Dyrdek Fantasy Factory.\n\nZačátkem dubna 2011 na MTV odstartovala již čtvrtá řada reality show Rob Dyrdek Fantasy Factory. Premiérový díl nové řady byl odvysílán na MTV čtvrtý dubnový den.\n\nPrvním obchodem společnosti Dyrdek Inc. byla společnost Orion Trucks. Během svého času s DC zahájil Dyrdek svůj průzkum podnikání prostřednictvím designu obuvi a to vedlo k tomu, že Dyrdek představil hip hop label a skate shop, \"Wild Grinders\" (animovaný seriál v síti Nickelodeon) a Street League Skateboarding (SLS). Navíc má partnerství s různými značkami, např. Rogue Status.\n\nRob Dyrdek je také zakladatelem podnikatelského inkubátoru Dyrdek Machine, kterou získala společnost DNA Distribution, holdingovou společnost Alien Workshop. Dyrdek je také investorem v UFC,  Beach Whisky (kde je členem poradního výboru),  Beatbox Beverages  a Stance.  \n\nProstřednictvím své produkční společnosti Superjacket Productions produkoval seriál Ridiculousness; stejně jako série CMT The Dude Perfect Show,  založené na práci eponymního internetového komediálního souboru (16 epizod po 30 minutách). Ridiculousness se na MTV vysílal od června 2011.\n\nV roce 2017 se stal Dyrdek spoluzakladatelem Whiskey Black Feather.  Dyrdek je také spoluzakladatelem a členem představenstva společnosti Ultracast, který spolupracuje s NASCAR na produkci živých vysílání 360 virtuální reality a v prosinci se Dyrdek stal televizním rozhodčím pro talentovou show Amazingness.\n\nDyrdek založil tuto nadaci v roce 2003 a sloučil se s nadací SLS. Tato nadace vytváří právní skate parky pro skateboardisty ve svých komunitách. Provozování tohoto sportu je náročné, protože skateboarding je v ulicích většiny států nezákonný a tyto komunity často nemají k dispozici právní skate parky. Dyrdek se domnívá, že \"skate plaza je pro budoucnost skateboardingu nezbytná.\"\n\nRob Dyrdek překonal celkem 21 světových rekordů, většinu z nich v roce 2007 v jeho show Rob and Big.\n\n\n"}
{"id": "323255", "url": "https://cs.wikipedia.org/wiki?curid=323255", "title": "Jelito", "text": "Jelito\n\nJelito (polsky: kaszanka; německy: grützwurst) je masný výrobek z vepřového masa a krve. Kromě toho obsahuje kroupy nebo drobné kousky pečiva. Jelito je běžným produktem domácích zabijaček. Podobně jako u jitrnic, i zde jsou základními surovinami méně hodnotná masa – hlava, játra, bůček, kůže, plíce apod. Dalšími ingrediencemi bývá tučný vývar odebraný z povrchu zabíjačkové polévky, rozpuštěné vnitřní sádlo, škvarky, osmažená cibule, česnek, sůl a koření, mezi které patří zejména pepř, majoránka, kmín a nové koření. Složení jelit se liší, každý řezník či výrobce se liší svojí původní recepturou. \n\nJelita se řadí do dvou hlavních kategorií, kterými jsou jelita kroupová a jelita žemlová. Existují i výrobky, ve kterých jsou jak kroupy, tak žemle. \n\n\n"}
{"id": "323262", "url": "https://cs.wikipedia.org/wiki?curid=323262", "title": "Jan Zrzavý", "text": "Jan Zrzavý\n\nJan Zrzavý (5. listopadu 1890 Vadín, část Okrouhlice u Havlíčkova Brodu – 12. října 1977 Praha) byl český malíř, grafik, ilustrátor, scénograf a příležitostný publicista, významná postava českého výtvarného umění, představitel avantgardy nastupující začátkem 20. století.\n\nPostupně vystřídal několik škol: gymnázium v Havlíčkově Brodě, měšťanskou školu v Kutné Hoře a v Přibyslavi, pak se vrátil do Havlíčkova Brodu, v roce 1905 studoval na stavební průmyslovce v Brně. V moravské metropoli vážně onemocněl. Protože u přijímacích zkoušek v Praze neuspěl, učil se soukromě malovat u Karla Reisnera, Vladimíra Županského a Františka Ženíška. Od roku 1907 studoval několik roků na UMPRUM u profesora Dítěte. Byl ale po školním roce 1908-1909 vyloučen. Ještě se čtyřikrát neúspěšně pokusil dostat na pražskou Akademii, dále byl samouk. V roce 1924 navštívil Francii (Paříž, Bretaň) a až do roku 1939 se do ní opakovaně vracel.\n\nV roce 1910 se stal členem sdružení Sursum. V letech 1912–1917 a 1919–1923 byl členem Spolku výtvarných umělců Mánes, od roku 1923 Umělecké besedy.\n\nV roce 1931 realizoval svou první scénickou výpravu pro Národní divadlo v Praze (Mozart: \"Idomeneus, král krétský\") a pokračoval spoluprací až do roku 1959. Jeho režijním partnerem byl především Ferdinand Pujman, režisér a dramaturg Opery Národního divadla, neboť scénografie J. Zrzavého byla věnována téměř výhradně hudebnímu divadlu. V letech 1947-1950 byl profesorem malby a kompozice na Katedře výtvarné výchovy Filozofické fakulty Univerzity Palackého v Olomouci.\n\nV roce 1966 byl jmenován národním umělcem.\n\nJe pochován na hřbitově u římskokatolického kostela v Krucemburku, pískovcový náhrobek, reliéfní kříž v půlkulaté desce, navrhl malíř sám. V Krucemburku se nachází Pamětní síň Jana Zrzavého.\n\n\nČasto ho motivovaly pozoruhodné krajiny – cizí (Francie, Itálie, Řecko) i domácí (Vodňany, Okrouhlice, Praha). Své náměty často opakoval.\n\n\n\n\n\n"}
{"id": "323266", "url": "https://cs.wikipedia.org/wiki?curid=323266", "title": "Tomáš Garrigue Masaryk", "text": "Tomáš Garrigue Masaryk\n\nTomáš Garrigue Masaryk, označovaný T. G. M., TGM nebo prezident Osvoboditel (7. března 1850 Hodonín – 14. září 1937 Lány), byl československý státník, filozof, sociolog a pedagog, první prezident Československé republiky. K jeho osmdesátým narozeninám byl roku 1930 přijat zákon o zásluhách T. G. Masaryka, obsahující větu \"„Tomáš Garrigue Masaryk zasloužil se o stát“\", a po odchodu z funkce roku 1935 ho parlament znovu ocenil a odměnil za jeho osvoboditelské a budovatelské dílo.\n\nTomáš Masaryk pocházel z chudé rodiny. Otec, původem Slovák, byl kočí, matka pracovala jako kuchařka. Po studiích ve Strážnici, v Brně a ve Vídni roku 1876 promoval filosofickou prací o Platónovi. Za studijního pobytu v Lipsku se roku 1877 seznámil se svou budoucí ženou, Američankou Charlottou Garrigueovou, a roku 1878 se s ní v New Yorku oženil. Následujícího roku se ve Vídni habilitoval sociologickou prací o sebevraždě. Po vzniku české univerzity v Praze byl 1882 jmenován profesorem filosofie. Založil a redigoval měsíčník \"Athenaeum\", inicioval Ottův slovník naučný a zapojil se do veřejného života kritikou tzv. Rukopisů. Své studenty vedl ke kritičnosti a vědeckosti v duchu Augusta Comta a jeho program „realismu“ se soustředil kolem týdeníku \"Čas\".\n\nRoku 1890 vstoupil s přáteli do mladočeské strany a v dalším roce byl zvolen poslancem Říšské rady. Hájil jak větší autonomii českých zemí, tak také zájmy jihoslovanských národů, ale pro spory s radikálním vedením strany se roku 1893 mandátu vzdal. Ve snaze kultivovat české politické myšlení se Masaryk začal zabývat dějinami. Navázal na koncept Františka Palackého a přemýšlel o historickém poslání českého národa. Česká reformace a národní obrození jako projevy humanity mají podle něho širší, všelidský význam. Zároveň se ovšem Masaryk zabýval i sociálními otázkami, podporoval osmihodinovou pracovní dobu a všeobecné volební právo. Roku 1899 vystoupil s požadavkem na revizi procesu s Hilsnerem (tzv. hilsneriáda) a proti antisemitským pověrám a předsudkům. Roku 1900 založil Českou stranu pokrokovou, za niž byl roku 1907 a 1911 znovu zvolen (jejím jediným) říšským poslancem. Na základě dlouhodobého studia a četných návštěv v Rusku publikoval od roku 1913 nejprve v němčině své nejrozsáhlejší a ve světě nejslavnější dílo „Rusko a Evropa“, které bylo posléze vydáno i v češtině a přeloženo do několika jazyků.\n\nSvých styků, znalostí i zkušeností Masaryk bohatě využil, když roku 1914 několikrát cestoval na západ Evropy a prostřednictvím R. W. Setona-Watsona i dalších osobností seznamoval světové politiky s českými požadavky. Roku 1915 pak odcestoval společně s dcerou Olgou do Švýcarska. Nemohl se již vrátit, protože v Rakousku-Uhersku na něho byl vydán zatykač. Jeho spojkou s domovem pak byli Edvard Beneš a další přátelé. Obeslal české krajany po světě, získal jejich podporu a v červnu 1915 v Ženevě poprvé veřejně vyhlásil požadavek samostatného státu. Téhož roku odjel do Londýna, kde se stal profesorem na King's College a přitom neúnavně publikoval a přesvědčoval. Roku 1916 mu Milan Rastislav Štefánik připravil přijetí u francouzského premiéra Aristida Brianda v Paříži, kde posléze vznikla Československá národní rada.\n\nV únoru 1917, když velmoci uznaly tehdy formulovaný československý požadavek, odjel Masaryk do Ruska shromažďovat vojsko, aby svému programu dodal větší váhu. Československé legie měly postupně až 50 tisíc mužů a operovaly hlavně v Rusku, byly však podřízeny Národní radě a zařazeny jako spojenci do francouzské armády. Masaryk sám řídil organizování legií. Po říjnové revoluci a separátním míru Ruska s Německem se vydal z Moskvy přes Sibiř do Japonska, aby připravil přepravu legií do Francie. 7. března 1918 se vydal lodí do Spojených států amerických, protože věděl, že prezident Woodrow Wilson bude mít v poválečném uspořádání světa a zejména Střední Evropy velmi významné slovo. V dubnu 1918 do USA dorazil. Přednášel, psal a agitoval zejména mezi krajany a dosavadní velké úspěchy legionářů byly pádným argumentem. Masarykova kniha „Nová Evropa“ přispěla k tomu, že prezident Wilson odmítl rakouské návrhy na federalizaci monarchie a postavil se za sebeurčení slovanských i jiných národů.\n\nZpráva o revoluci v Praze a vzniku Československa dne 28. října 1918 zastihla Masaryka ještě v Americe, stejně jako zpráva o jeho zvolení prezidentem. Cestou domů navštívil už jako prezident Anglii, Francii a Itálii i české legionáře a 21. prosince 1918 byl triumfálně uvítán v Praze. Hned po volbách roku 1920 byl znovu zvolen, i když získal jen asi 65 % hlasů, a podobně i v dalších volbách roku 1927. Teprve při třetí volbě, v roce 1934, kterou ústava presidentu Osvoboditeli dovolovala a která proběhla jako manifestace pro demokracii, získal 73 % hlasů. Komunisté a slovenští nacionalisté pro Masaryka nehlasovali nikdy. Koncem roku 1935 Masaryk ze zdravotních důvodů abdikoval a 14. září 1937 zemřel. Jeho pohřeb se stal velkou národní manifestací za svobodu a demokracii.\n\nMasaryk se narodil jako „Tomáš Jan“ krátce po bouřlivém revolučním roce 1848 na Slovácku. Rodiče byli zaměstnanci na statku Nathana Redlicha. Tomášova matka Terezie Masaryková roz. Kropáčková (1813–1887) z Hustopečí, pocházela z Hané. Mluvila lépe německy než česky. Jeho otec Jozef Maszárik (také Masarik, či Masaryk, 1823–1907) byl Slovák a pracoval jako kočí. Byl dlouho negramotný a psát ho naučil až syn Tomáš. Narodil se 25. února 1823 v Kopčanech na Slovensku, které tehdy patřilo do Uherského království; tak vznikla úřední podoba jeho příjmení (Maszárik). Tomáš Masaryk měl dva mladší bratry, Martina (1852–1873) a Ludvíka (1854–1912), jehož hustopečská tiskárna později svou produkcí výrazně podporovala Masarykovo veřejné působení. Další sourozenci, Jan a Františka, zemřeli ještě jako malé děti.\n\nPo absolvování čejkovické školy studoval Tomáš Masaryk na reálném gymnáziu v Hustopečích a později na gymnáziu ve Strážnici, které však nemohl dokončit. Praktikoval krátce v hodonínské škole, učil se zámečníkem ve Vídni, později kovářem v Čejči, ale brzy nastoupil jako podučitel hustopečského reálného gymnázia a s pomocí vlasteneckého kněze a kaplana P. Františka Satory se chystal ke studiu na německojazyčném klasickém gymnáziu v Brně. Jeho nemajetní rodiče (otec pracoval jako panský kočí a posléze správce, matka jako kuchařka v panských službách) ho nemohli na studiích vydržovat. Dával proto kondice, jak bylo již tehdy obvyklé.\n\nNěkteří publicisté Masarykův původ po otci zpochybňovali především kvůli věkovému rozdílu 10 let mezi jeho rodiči, jejich odlišnému společenskému postavení a vzdělanosti. Vyskytly se i snahy „připsat“ k otcovství TGM jména statkáře Redlicha či dokonce rakouského císaře Františka Josefa I. (císaři bylo v roce narození Tomáše Masaryka 20 let, narodil se 1830). Tato neprokázaná hypotéza rozvádí údajnou císařovu poznámku v osobním deníku z roku 1849 „Kropaczek erl.“ (česky „Kropáček/Kropáčková vyřízeno“) jako vztahující se k Masarykově matce. Na přelomu let 2016 a 2017 měla proběhnout analýza DNA Masarykových příbuzných, která by vyvrátila nebo potvrdila domněnku o jeho příbuznosti s Františkem Josefem I. Výzkum byl však pozastaven na žádost pravnučky Tomáše Garrigua Masaryka Charlotty Kotíkové.\n\nOd 15 let se živil sám jako domácí učitel dětí bohatých rodičů. Na gymnáziu (studia přerušila prusko-rakouská válka 1866) v Brně byl podporován rodinou policejního ředitele Antona Le Monniera, s níž v roce 1869 odešel do Vídně, kde dostudoval na Akademickém gymnáziu. Po maturitě 1872 pokračoval na filosofické fakultě, kde ho silně ovlivnil nový profesor filosofie Franz Brentano, který přišel do Vídně v dubnu 1874. Brentano začínal jako kněz a později se s církví rozešel, ale jeho realistická, i když nikoli ateistická filosofie založená na aristotelismu Masaryka natrvalo poznamenala.\n\nPo smrti Antona Le Monniera si v roce 1873 našel nové místo v rodině Rudolfa Schlessingera, generálního rady Anglo-rakouské banky, jehož syna vyučoval. Jako odměnu za úspěšnou maturitu mladého Schlessingera odjeli roku 1876 společně po Masarykově doktorátu (disertační práce „Podstata duše u Platona“) na cestu po Itálii a Masaryk pak na roční pobyt na univerzitě v Lipsku. Tam se setkal s mladším krajanem E. Husserlem a seznámil s mladou klavíristkou Charlottou Garrigue, dcerou newyorského podnikatele, a 10. srpna 1877 se zasnoubili.\n\nMasaryk chtěl ale před sňatkem získat docenturu filosofie na vídeňské univerzitě, což sňatek, narychlo uspořádaný rodinou Charlotty v New Yorku 15. března 1878, pozdrželo. Ve Vídni Masaryk živil rodinu a sebe suplováním na střední škole, přednáškami a kondicemi, ale půjčoval si také od přátel. Habilitoval se v březnu 1879 prací \"Der Selbstmord als soziale Massenerscheinung der Gegenwart\" (Sebevražda jako masový sociální jev současnosti) a začal bezplatně přednášet na univerzitě jako soukromý docent. Jeho habilitační práce tam vyšla roku 1881 a vzbudila zájem i v zahraničí. V roce 1879 se narodila dcera Alice a 1880 syn Herbert.\n\nUž jako student byl Masaryk literárně činný, napsal řadu studií a odborných statí. V lednu 1875 se stal předsedou Českého akademického spolku ve Vídni a začal se pravidelně stýkat s rodinou Aloise Šembery (1807–1882), profesora české řeči a literatury na vídeňské univerzitě.\n\nTomáš Garrigue Masaryk byl člověk nábožensky založený, vychovávaný svou matkou v přísně katolickém duchu. Během studií na gymnáziu však začal o smyslu své víry pochybovat, vadila mu povinná zpověď a pokrytectví katolického náboženského života. Ovlivnilo jej i protestantské prostředí během studií v Lipsku. Pro přestup ke kalvinistické reformované církvi, po roce 1918 sloučené do Českobratrské církve evangelické, se rozhodl po sňatku s Charlottou, vychovanou v unitářském duchu. Událost připomíná nápis na pamětní desce v předsíni evangelického kostela v Heršpicích: „V tomto chrámě dne 31. srpna 1880 byl přijat do církve naší prof. T. G. Masaryk, náš první president.“\nDalší pamětní deska na evangelickém kostele v Kloboukách u Brna informuje o účasti T. G. Masaryka na bohoslužbách v letech 1878–1882.\n<br>Jeho kritický duch jej často vedl do sporů s klerikály. Roku 1908 vystoupil na říšské radě s projevem k tzv. Wahrmundově aféře, jež byla zároveň bojem o svobodu slova na univerzitách. Požadoval, aby náboženské vyučování ve škole bylo prohlášeno za nepovinné a rodiče mohli rozhodnout o náboženské výchově svých dětí, chtěl nahradit náboženské vyučování ve škole mravní výchovou, ale v duchu křesťanském.\n\nSpor o pravost rukopisů Královédvorského a Zelenohorského se stal celonárodní aférou, využívanou i politicky. Masaryk se postavil hned na počátku sporu (1877) za vědecké prozkoumání jejich původu, a tak se pro velkou část českých vlastenců (např. Jan Neruda, spisovatelka Eliška Krásnohorská nebo básník Adolf Heyduk) stal dokonce „vlastizrádcem“. Poprvé se tehdy dostal do rozporu s veřejným míněním a šel proti názoru „Otce národa“ Františka Palackého. Rukopisné spory pak rušily i relativní klid a pohodu, kterou Masaryk po příchodu do Prahy v období 1882 až 1884 původně měl. Stalo se tak po 13. únoru 1886, kdy v \"Athenaeu\" vyšel s jeho doporučením Gebauerův článek, v němž žádá důkladné jazykové, estetické, historické, paleografické i chemické analýzy rukopisů.\n\nDíky rozdělení Univerzity Karlo-Ferdinandovy na českou a německou část dostal místo mimořádného profesora filosofie na nově založené české univerzitě, proto se v létě 1882 s rodinou odstěhoval do Prahy a začal zde přednášet.\n\nV českém prostředí – mnohdy ještě provinčním a politicky určovaném ambicemi českého nacionalismu – si vytvořil mnoho odpůrců. Jak svým otevřeným, rovnostářským přístupem ke studentům, kritikou romantického vlastenčení a přísně vědeckým přístupem k vykládaným tématům, tak u konzervativních katolíků a představitelů katolické církve svými názory na ni. Masaryk z racionálních pozic kritizoval některé rysy katolické církve, její centralismus a dogma o papežské neomylnosti. Viděl nutnost náboženství pro moderní společnost, ale náboženství chápal jako vnitřní a mravní postoj bez mocenských ambicí, jak ho s ním seznámil Brentano a jak je zažil zejména v americkém prostředí své ženy. Jako činorodý člověk se širokým rozhledem a světovými zkušenostmi si ale získal mnoho přátel mezi svými studenty a později i v okruhu lidí kolem revue \"Athenaeum\", kterou založil. Na jejích stránkách poukazoval již v roce 1885 na nutnost zřízení druhé české univerzity (z univerzity v Olomouci, založené roku 1573, již fungovala pouze Teologická fakulta).\n\nMasaryk začal svou činnost na poli politiky. Zde našel spolupracovníky v Josefu Kaizlovi a Karlu Kramářovi a formuloval nový politický směr, který prosazoval „přesné vědecké poznávání věcí proti romantické fantastice“ – realismus. Revue \"Čas\" se stala od prosince 1886 tribunou realistů, v níž předávali své názory a postoje poměrně úzkému okruhu veřejnosti, i když podstatně širšímu než intelektuálního periodika \"Athenaeum\". Profesoru Václavu Vlčkovi, v jehož vile „Osvěta“ nad Nuselským údolím od roku 1884 bydlel, pomáhal založit a rozvíjet časopis \"Osvěta\". V této vile se 14. září 1886 narodil jeho mladší syn Jan. Když však propukly rukopisné spory, právě kolem tohoto měsíčníku „Osvěta“ se zformovala skupina obránců rukopisů vedená profesory historie V. V. Tomkem a J. Kalouskem a Masaryk musel Vlčkovu vilu opustit. Také se vzdal funkce vedoucího redaktora Ottova slovníku naučného, aby neohrozil jeho vycházení.\n\nMasaryk hledal politické uskupení, kde by mohl prosazovat své zásady a názory. Po neúspěšných jednáních realistů se Staročechy byli koncem roku 1890 přijati k Mladočechům, s nimiž na jaře 1891 získali mandáty do Říšské rady (celorakouského parlamentu), v prosinci 1891 byl Masaryk zvolen do českého zemského sněmu. Ještě v témž roce předložil ve Vídeňské říšské radě návrh na zřízení druhé české univerzity na Moravě. Této otázce se věnoval i v dalších letech – ve svých článcích a sháněním podpory mezi vědeckou veřejností a studenty. V září 1893 se ale obou mandátů vzdal kvůli sporům s radikálním vedením strany. Přispěla také skutečnost, že se mu rodina rozrostla o další dvě děti – Jana a Olgu.\n\nV roce 1897 byl jmenován řádným profesorem a i nadále byl literárně činný. Napsal mnoho studií i vědeckých statí, inicioval vznik Ottova slovníku naučného a také psal články do odborných časopisů, jako byly \"Naše doba\" nebo \"Čas\" (který v letech 1901–1915 vycházel jako deník), na jejichž vzniku se aktivně podílel.\n\nMasaryk kritizoval omezený rozhled a okruh zájmů českých politických i kulturních kruhů. Příčil se mu český nacionalismus a vystupoval i proti pověrám antisemitismu. Ve svém projevu na Slovensku naopak antisemitismus obhajoval. V roce 1899 se zasadil o obnovení procesu se Židem Leopoldem Hilsnerem, který byl odsouzen za vraždu mladé Češky Anežky Hrůzové v Polné. Podle pověry, že Židé užívají krev mladých křesťanů při svých obřadech, část veřejnosti vraždu považovala za „rituální“. Podobně jako za sporů o Rukopisy byl opět vystaven ostrým útokům, a to i ze strany studentů, dokonce uvažoval o odchodu do země své ženy, ale Charlotta jej utvrdila, že jeho místo je právě v Čechách. V Čapkových „Hovorech“ Masaryk vzpomíná na proces v Polné a tzv. hilsneriádu takto: „Zlá kampaň byla ta „hilsneriáda“, když jsem se musel rvát s pověrou o rituální vraždě. Já jsem se zprvu o ten Hilsnerův proces nezajímal, ale přijel za mnou můj bývalý žák z Vídně, spisovatel Sigismund Münz, Moravan, a ten mě přiměl k tomu, že jsem vystoupil. O rituální pověře jsem znal knihy berlínského teologa Starcka, který vypsal vznik a historii té pověry. Řekl jsem panu Münzovi svůj názor o věci a on to oznámil veřejnosti v Neue Freie Presse. Tím jsem se dostal do té mely.“ Krom jiného sepsal a vydal dvě brožury o nutnosti revize polenského procesu, které jsou pracemi téměř detektivními.\n\nNa přelomu března a dubna 1900 založil Masaryk Českou stranu lidovou – pokrokovou, později známou jako Realistická strana. V té době nejen usilovně publikoval, ale i přednášel v různých českých i moravských městech.\n\nV letních měsících roku 1902 přednášel na pozvání milionáře Charlese R. Cranea na Chicagské univerzitě a uspořádal mnoho veřejných vystoupení zejména pro americké Čechy a Slováky. Podobně v roce 1907, kdy se účastnil kongresu o náboženské svobodě v Bostonu.\n\nV letech 1907 a 1911 byl dvakrát zvolen poslancem vídeňské Říšské rady. V roce 1909 odhalil domnělé dokumenty o velezradě Chorvatů a Srbů jako podvrhy z dílny ministra zahraničí von Aehrenthala, který jimi chtěl legitimovat rakouskou anexi Bosny. Roku 1912 předložil návrh na zřízení druhé české univerzity v Brně, a na podporu této interpelace přiložil přes sedm tisíc petic, v nichž se česká, moravská i slovenská města a obce vyslovily pro její urychlené zřízení. Roku 1913 začal v němčině vydávat své nejrozsáhlejší dílo \"Rusko a Evropa\", hojně překládané a stále citované, protože je založeno nejen na důkladném studiu ruské odborné i krásné literatury, ale také na osobních setkáních a vlastních zkušenostech z cest do Ruska (1888, 1889, 1910).\n\nZpráva o vyhlášení první světové války jej zastihla v červenci 1914 na dovolené v saském Bad Schandau. Viděl, jak Němci rukují s nadšením a „spořádaně“, což u Čechů nepozoroval. Po špatných zkušenostech z Říšské rady s Rakouskou vládou a zahraniční politikou Masaryk na začátku první světové války opustil svůj původní názor, že bude možné Rakousko-Uhersko reformovat do moderní federace, svazku autonomních zemí. Začal naopak promýšlet a připravovat nezávislost národů a vystoupení českého národa z Rakouska-Uherska. V knize „“ ospravedlňoval boj proti monarchii a nutnost lepšího státoprávního uspořádání ve východní Evropě, zároveň pokračoval v tradici úvah o možném uspořádání Evropy jako federace demokratických států. O 50 let později na jeho myšlenky navázali zakladatelé Evropské unie.\n\nV úsilí o dosažení politické samostatnosti působil jako hlavní činitel mezi těmi, kteří na zviditelnění českého národa pracovali. Během války přesvědčoval státníky velmocí o potřebnosti a užitečnosti samostatného českého státu.\n\nUž na podzim 1914 se Masaryk vydal na kratší zahraniční cesty do západní Evropy, jak kvůli předání tajných dokumentů, tak aby získal doma těžko dostupné informace. V prosinci se pak vypravil do Itálie a odtud do Švýcarska. V Ženevě jej pak zastihlo varování přátel, že na něj byl v Rakousku-Uhersku vydán zatykač a že se za žádnou cenu nemá vracet.\nV Reformačním sále univerzity v Ženevě pronesl Masaryk 6. července 1915 svůj slavný projev k pětistému výročí upálení Mistra Jana Husa, ve kterém vyhlásil boj habsburské nadvládě: „Odsuzujeme násilí, nechceme a nebudeme ho užívat. Avšak proti násilí budeme se hájiti třeba železem.“ V blízkém Chamonix pod horou Mont Blanc ve Francii se setkal s Milanem Rastislavem Štefánikem, který tam působil jako meteorolog a k Masarykovi se sám přihlásil. Ve Švýcarsku získal Masaryk srbský pas. Obdivoval organizovanost a dobré utajení sicilské Mafie, proto se česká odbojová organizace, jako tajný spolek, nazvala Maffie. Masarykovy přátele nazval „mafiány“ již v osmdesátých letech devatenáctého století rozzlobený Julius Grégr, protože neustále a vytrvale zneklidňovali tehdejší politickou elitu svojí kritikou, připomínkami a návrhy. Právě oni se za první světové války stali hnací silou odboje a profesor Masaryk je poháněl z exilu.\n\nV září 1915 emigroval za Masarykem Edvard Beneš a oba přesídlili do Francie, kde se k nim připojil Milan Rastislav Štefánik (1880–1919), ve Francii naturalizovaný a s potřebnými styky. Masaryk oba dobře poznal v dobách jejich pražských studií (byl jejich učitelem na univerzitě), kdy je podporoval. Československé akce v Paříži svěřil Benešovi a sám ještě v září toho roku přesídlil do Londýna. Na londýnské univerzitě King’s College dostal Masaryk profesuru „pro slovanské věci“ a pozornost si získával přednáškami, veřejnými vystoupeními (například proti rakouskému ministrovi Aloisi Aehrenthalovi), žurnalistickou činností a osobními styky.\n\nTaké svou literární prací o Rusku, na které stále pracoval a jejíž části zveřejňoval – \"Rusko a Evropa\", \"Rusko a Evropa a svět\" \"(Russia and Europe, The Spirit of Russia, The Spirit of Russia and the World)\". Jako předseda Československé národní rady, založené v roce 1916 v Paříži, budoval vytrvale zahraniční odboj a zdaleka se nespokojil pouze s vytvořením politické organizace. Koordinoval také zpravodajskou činnost nejen nitkami z domova, ale i z celého světa. Dostával dokonalé informace o špionážní, sabotážní a záškodnické činnosti Německa a Rakousko-Uherska v USA, kde mu informační službu zprostředkoval Emanuel Voska. Měl přehled i o situaci v Rusku.\n\nVe vybudování silných zahraničních jednotek budoucího státu viděl Masaryk další nutný krok k jeho uskutečnění. Po únorové revoluci v Petrohradě přesídlil do Ruska, kde dal rozhodující podnět k sestavení dalších samostatných československých legií z českých a slovenských přeběhlíků, zajatců i Čechoslováků žijících na Rusi. Po Zborovské bitvě (2. července 1917) vybudoval do konce roku 1917 více než padesátitisícovou armádu a zasloužil se o stejný počet dobrovolníků v zajateckých spolcích, kteří byli zálohou pro vstup do čs. legií. Tehdejší Pražský pluk legií (později jejich pátá divize) nabídl T. G. Masarykovi symbolické „vlastnictví“ pluku, které TGM přijal a ještě za demokratické poúnorové ruské vlády bylo realizováno a schváleno.\n\nVojskem byl přijímán jako jeho nejvyšší velitel–„tatíček“ a ruská generalita mu prokazovala úctu, náležející prezidentovi ještě neexistujícího státu: čestné stráže, vojenské přehlídky a vítání místním obyvatelstvem. Masaryk byl oslovován jako „gospodin preziděnt“. K budování legií využíval Masaryk prostřednictví českých časopisů v Rusku (\"Čechoslovák\" a další), ale angažoval se i přímo na místě, návštěvami zajateckých táborů, nemocnic s raněnými vojáky i vzniklých osmi pluků vojska pěšího, několika jednotek dělostřeleckých a záložního korpusu. Jako příznivec letectví zřídil u legií v Rusku i leteckou školu. Podporoval též kronikáře, fotografy a filmaře pluků a dbal, aby u každého pluku byla i dobrá vojenská hudba, jejichž kapelníky byli i známí hudební skladatelé (např. skladatel Novotný padl v bitvě proti bolševikům na Mechové hoře po incidentu u Zlatoústu). Zařizoval jim zimní ubytování, promýšlel jejich taktiku, jmenoval velitele, zasloužil se o uznání legií jako součásti francouzské armády, propočítával a navrhoval cestu legií na francouzská bojiště včetně potřeby 256 ešalonů, byl „kvartýrmajstrem“ legií na transsibiřské magistrále.\n\nDo první světové války vstoupily v dubnu 1917 na straně západních spojenců i Spojené státy americké. Po tzv. Velké říjnové revoluci a svržení Prozatímní vlády Alexandra Kerenského v listopadu 1917 se zcela změnila celková situace v Rusku, když byl v Brest-Litevsku uzavřen separátní mír bolševického Ruska s Německem, a tím i podmínky pro působení československých legií na jeho území. Z tohoto důvodu se Masaryk rozhodl k daleké cestě přes Sibiř a Japonsko do USA, aby tam působil na prezidenta Woodrowa Wilsona, který tehdy již převzal evropské názory o možné transformaci rakouské monarchie do národnostně svobodného svazku autonomních států. To ovšem ještě neznamenalo podporu vzniku zcela samostatných států a zánik mnohonárodnostního Rakouska-Uherska. Během strastiplné cesty lazaretním vlakem, na kterou se vydal v den svých 68. narozenin 7. března 1918, nejen zajišťoval místa budoucího pobytu legií, ale tvořil též svůj známý spis „Nová Evropa“. Ještě z Tokia, kam dorazil z Vladivostoku přes tehdy Japonskem okupovanou Koreu a poté na lodi, poslal prezidentu Wilsonovi memorandum o stavu Ruska, v němž zdůraznil význam a úspěchy Československých legií. Dosáhl tak předpokládané pozornosti a účinku. Doporučoval tehdy západním spojencům, aby uznali ruskou bolševickou vládu.\n\nDne 29. dubna 1918 Masaryk dorazil do kanadského Vancouveru a 5. května byl ke svému překvapení přijat jásajícími davy u Michiganského jezera v Chicagu a bezmála dvousettisícovým průvodem na jeho počest. Byl žádán o projevy a zasypáván květinami. V Americe zorganizoval velkou přesvědčovací kampaň mezi americkými Čechy a Slováky na podporu samostatného československého státu. K nim se připojili i představitelé Rusínů. Po sepsání Clevelandské dohody pak následně 31. května 1918 podepsali zástupci krajanů v Pittsburghu Pittsburskou dohodu o společném státu.\n\nMasaryk jednal s diplomaty řady zemí, organizoval zpravodajství, psal do novin a přednášel. K přesvědčení americké veřejnosti a státníků o československé věci pomohly i Masarykovy dobré styky s představiteli krajanů a vlivnými osobnostmi z jeho předcházejících návštěv u rodiny jeho manželky Charlotty a z tehdejších veřejných vystoupení. Prezidentovi Wilsonovi jeho poradci doporučovali, aby k poradám o ruské otázce přizval Masaryka jako znalce ruské problematiky. Do Bílého domu dorazil Masaryk 19. června. Přesvědčoval Wilsona, že válku je možno vyhrát jedině tehdy, bude-li rozbito Rakousko-Uhersko, největší spojenec Německa. Žádal o americkou pomoc s dopravou Československých legií z Ruska do Evropy, vyslovil se ale proti zamýšlené západní intervenci v občanské válce v Rusku.\n\n18. října 1918 Wilson veřejně změnil svoje dosavadní stanovisko a přispěl tak rozhodujícím způsobem k rozpadu Rakouska-Uherska. Podpořil tím i vznik samostatného Československa. Masarykova Washingtonská deklarace se tak stala v podstatě zakládající listinou nového demokratického československého státu, Republiky československé, ke dni 28. října 1918.\n\nČeskoslovensko bylo mezinárodně uznáno za samostatný stát a Masaryk byl 14. listopadu 1918 zvolen prvním prezidentem. Spolu s dcerou Olgou se ze Spojených států do vlasti vrátil lodí \"Carmania\", po přistání v Británii a přeplavení do Francie pak dále vlakem přes Itálii a Rakousko až do Prahy. Ve Francii se setkal s prezidentem Raymondem Poincaré a 9. prosince 1918 provedl v Darney přehlídku Československých legií. Citát z jeho tamějšího projevu zní: „Bratři, vy jste to vyhráli, dejme teď jen pozor, když jsme na kopečku, abychom tam zůstali!“.\n\nV Itálii přijal Masaryka se všemi poctami král Viktor Emanuel III.\n\nČerstvě vytyčené československé hranice překročil Masaryk se svým doprovodem (jeho vlak měl 19 vagonů a dvě lokomotivy, před ním jel vlak s legionáři) v pátek 20. prosince 1918 v Horním Dvořišti na rakousko-české hranici, kde ho přivítalo nově zvolené Revoluční národní shromáždění Republiky československé. První veřejné vystoupení měl v Českých Budějovicích na zcela zaplněném hlavním náměstí, které bylo po něm pojmenováno. Triumfální prezidentův návrat do vlasti natáčel pozdější filmový režisér Svatopluk Innemann. Následující den 21. prosince Masaryk krátce veřejně vystoupil ve Veselí-Mezimostí, v Táboře a Benešově a pak pokračovala jeho cesta do Prahy, kde byl přijat davy občanů v průběhu slavnostní cesty hlavním městem. Začala projevy po vystoupení z vlaku na Wilsonově nádraží, kde hlavní uvítací projev přednesl spisovatel Alois Jirásek, kantátou Vítězslava Nováka „Sláva Tobě, Masaryku“, pokračovala triumfální jízdou přes Václavské náměstí, slavnostními fanfárami ze Smetanovy opery \"Libuše\" z lodžie Národního divadla, dále na zcela zaplněné Staroměstské náměstí a odtud po slavnostních projevech krásně vyzdobenou Mikulášskou ulicí (dnes Pařížskou třídou) na Malou Stranu.\n\nVe Sněmovní ulici pak Masaryk složil první oficiální slib prezidenta republiky Národnímu shromáždění. Odmítl Kramářův návrh ústavy, podle kterého měl být prezident Československa spíše ceremoniální postava bez velkých pravomocí. K triumfální cestě rozjásanou Prahou použil spolu s předsedou sněmovny Františkem Tomáškem zcela odkrytý automobil Laurin & Klement 200 řady S (místo císařského kočáru, který mu byl nabízen) „jakožto dopravní prostředek nový a demokratický“. Do kočáru rakouského císaře, který pro slavnostní jízdu opatřil ve Vídni vyslanec Vlastimil Tusar, zasedli Masarykův syn Jan a dcera Olga, která prezidenta doprovázela na cestě z Ameriky.\n\nTeprve pak mohl navštívit svou manželku Charlottu Masarykovou ve veleslavínském sanatoriu a vyzvednout ji odtud.\n\nV neděli 22. prosince 1918 přednesl na Pražském hradě své „První poselství“.\n\nV roce 1919 podepsal jako prezident zákon č.50 Sb.z. a n., kterým byla v Brně zřízena druhá česká univerzita se čtyřmi základními fakultami, která dostala jméno po svém zakladateli – Masarykova univerzita. 28. ledna 1919 tam byly ustaveny fakulty lékařská, právnická, přírodovědecká a filozofická.\n\nV Praze v témže roce zahájila s Masarykovou podporou po několikaleté přípravě svoji činnost badatelská technicko-ekonomická samosprávná instituce nazvaná Masarykova akademie práce, jejímiž členy byli většinou profesoři a vedoucí ústavů technických vysokých škol. Návrh na její zřízení byl podán Národnímu shromáždění v den příjezdu prezidenta do vlasti 20. prosince 1918, vznik byl potvrzen zákonem č. 86 Sb. z. a nařízením ze dne 29. ledna 1920.\n\nPo vzniku Československa v roce 1918 vyhlásili Němci žijící v pohraničních oblastech ve dnech 29. a 30. října 1918 čtyři autonomní provincie, rozkládající se podél hranic s Rakouskem a Německem, jež požadovaly nezávislost na Československu a přičlenění k Německému Rakousku, potažmo k nově vzniklé Německé republice. Sudetští Němci se uchýlili k víceméně pasivnímu odporu vůči českému vojsku, které od 31. října 1918 do 28. ledna 1919 postupně vojensky obsazovalo Sudety.\n\nBěhem sedmidenní války s Polskem v lednu 1919, probíhající v rámci československo-polského sporu o Těšínsko, nastal jeden z řídkých sporů mezi Masarykem a Edvardem Benešem, hlavním československým vyjednavačem na Pařížské mírové konferenci. Zatímco Masaryk ozbrojený vstup na Těšínsko podporoval, Beneš naopak v Paříži vnímal nevoli vedoucích států Dohody k tomuto vstupu a byl proto proti němu.\n\nPočátkem listopadu 1918 začalo docházet ke střetům mezi Maďary a československými vojenskými jednotkami. V dubnu 1919 proběhl v Maďarsku bolševický převrat, po němž se maďarská armáda pokusila dobýt Slovensko a Sedmihradsko, čímž vyvolala válku s Československem a Rumunskem. V této válce Československo získalo kontrolu nad územím Slovenska, které před válkou bylo součástí Uherska.\n\nDne 27. května 1920 byl zvolen TGM prezidentem republiky podruhé a k volbě přijel s Františkem Tomáškem opět zcela otevřeným automobilem, tentokrát Praga Grand, typu G. Prezident Masaryk otevřeně podporoval sionismus, tedy ideový směr, jeho cílem bylo dobrovolné přesídlení Židů do země izraelské a vybudování a udržení židovského státu. I díky vstřícnosti TGM a Československa jako takového, se v ČSR konaly hned tři světové sionistické kongresy. Počátkem roku 1921 Masaryk překonal nebezpečnou trombózu, která vyvolala vážné obavy o jeho život. Manželka Charlotta se ale již nezotavila ze své těžké nemoci a 13. května 1923 zemřela. Již za její nemoci převzala dcera Alice roli „první dámy“ a zodpovědnost za prezidentskou domácnost, mimo svého angažmá v Československém červeném kříži, který založila (pomohly i otcovy styky v Ženevě). Dcera Olga se v roce 1920 provdala za švýcarského lékaře Henriho Revillioda a tehdy byl TGM zvolen prezidentem podruhé. Tento rok byl rovněž rokem VII. Všesokolského sletu a pan prezident, jenž byl členem Sokola již od třinácti let a působil i jako sokolský cvičitel na Malé Straně, přijel na letenský stadion na koni Hektorovi. Syn Jan Masaryk většinou pobýval jako diplomat v zahraničí.\n\nT. G. Masaryk v této době pobýval často na Slovensku, nejen o dovolené (v Bystričce, Topoľčiankách, na Hrušově), ale i služebně (např. 21. září 1921 se zúčastnil vojenské přehlídky bratislavských pluků v Petržalce).\n\nPodporoval budování letectva i armády na základě československých legií. Účastnil se manévrů, přehlídek, navštěvoval letiště a výcvikové prostory (jen v letech 1920–1922 navštívil šestkrát vojenský výcvikový prostor Milovice).\n\nMasaryk představoval světu jeden z moderních a vyspělých států meziválečné Evropy. Pokud jeho síly dovolily, přispíval i k jeho dalšímu rozvoji. V Edvardu Benešovi měl ideálního ministra zahraničí. Další jeho spojenec Milan Rastislav Štefánik, ministr obrany, zahynul v květnu 1919, když se jeho letoun za války s Maďary za nejasných okolností zřítil. Alois Rašín, ministr financí, Masarykův někdejší protivník ale nyní spolehlivý spojenec, předčasně zemřel 1923 na následky atentátu a ve stejném roce zemřela i Masarykova žena Charlotta Garrigue. V Antonínu Švehlovi (agrární strana), předsedovi vlády, měl dalšího spojence. Na druhou stranu se stal Karel Kramář, předseda (Národně demokratické strany), Masarykovým politickým odpůrcem, i když zůstali osobními přáteli.\n\nV říjnu 1923 byl Masaryk jako prezident přivítán ve Francii, Belgii a Velké Británii, když předtím pobýval soukromě v Egyptě a Palestině, na výroční cestě k pátému výročí vzniku ČSR. Překonal též zápal plic, který se dostavil po oslabení vlivem úmrtí jeho ženy a nachlazení na zámku ve Hluboši. V následujícím roce navštívil univerzitu v Brně u příležitosti oslav jejího pětiletého trvání, kde ocenil tuto vysokou školu. Tehdy též vybral sochaře Otakara Španiela a Jaroslava Bendu pro úkol tvorby rektorských insignií. V roce 1924 stál též u zrodu časopisu Přítomnost novináře Ferdinanda Peroutky.\nSpolu s ministrem obchodu USA Herbertem Hooverem, pozdějším americkým prezidentem, převzal v červenci 1924 záštitu nad „Prvním světovým kongresem o vědeckém řízení“ (1. PIMCO – \"First Prague International Management Congress\"), organizovaným Masarykovou akademií práce v Pantheonu Národního muzea v Praze. V roce 1926 také dohlížel na dostavbu nového velkého Sokolského stadionu v Praze na Strahově, kam přijížděl z Pražského hradu na svém oblíbeném koni Hektorovi. O Velikonocích na Bílou sobotu dopoledne vyhlašoval ze schodiště Parlamentu (dnešního Rudolfina na Palachově náměstí v Praze) pravidelně „Mír Československého červeného kříže“ pěti minutami ticha a dopravního klidu po celé Československé republice. V létě 1926 se zúčastnil s celým generálním štábem velkého vojenského cvičení v Milovicích.\n\nV květnu 1927 byl zvolen prezidentem republiky potřetí. Rok poté se zúčastnil osobně slavnostního položení základního kamene k nové budově právnické fakulty Masarykovy univerzity v Brně.\n\nJako prezident Československé republiky též cestoval oficiálně po dalších českých, moravských a slovenských městech. V roce 1927 navštívil jako první hlava státu tehdejší Palestinu, tedy území dnešního Izraele. Vyjádřil tím svoji podporu sionistickému hnutí. V Jeruzalémě se setkal s filosofem Hugem Bergmannem, pražským rodákem a ředitelem tamější Národní a univerzitní knihovny. Navštívil také několik kibuců,\nmj. známý \"Bejt Alfa\". Prezidentovu návštěvu Palestiny dodnes připomíná např. Kavárna Masaryk v tehdy vznikajícím Tel Avivu.\n\nNavštěvoval i zahajoval mnohé významné výstavy po celé republice a veletrhy (Praha, Brno). V roce 1928 i finančně podpořil výstavbu budovy spolku Mánes na dnešním Masarykově nábřeží v Praze. Podporoval též dostihový sport a na koni dojížděl i na závodiště ve Velké Chuchli, kde v květnu 1931 sledoval s předsedou vlády Františkem Udržalem celodenní dostihový program včetně Československého derby.\n\nV roce 1926 a 1932 přijel na koni Hektorovi na VIII. a IX. Všesokolský slet na Strahově a 15. výročí republiky 28. října 1933 oslavil poslední projížďkou na novém koni Prahou v čele přehlídkového jízdního vojska od Muzea na Václavském náměstí až po Rudolfinum na dnešním náměstí Jana Palacha, kde sídlilo Národní shromáždění a byla zbudována slavnostní tribuna.\n\nPrezidentem byl zvolen i 24. května 1934, počtvrté a naposledy i přes svůj špatný zdravotní stav, ve Velké síni Rudolfina, před svojí „Štursovou“ sochou z bílého mramoru (nyní je tato socha umístěna v Rotmayerově sále Pražského hradu). Tam Masaryk osobně vykonal slib prezidenta republiky. Poté odejel otevřeným automobilem přes Mánesův most na oficiální oslavu, tentokrát již ve Vladislavském sále Pražského hradu, kde byl osobně přítomen. Prezidentský slib byl přenášen v přímém přenosu Československým rozhlasem. Po nemoci však již nemohl jezdit na koni, ani „sokolovat“ a úřadovat, tak jak byl zvyklý (ochromená pravá ruka). 14. prosince 1935 abdikoval ze zdravotních důvodů a pobýval pak na zámku v Lánech.\n\nV témže roce předal v Lánech zlatý rektorský řetěz, vytvořený Otakarem Španielem ve spolupráci s Jaroslavem Bendou, tehdejšímu rektorovi Masarykovy univerzity Janu Krejčímu. Jeho poslední veřejné vystoupení bylo 4. července 1937 za Zborovských oslav na zcela zaplněném velkém Masarykově státním stadionu na Strahově. I tehdy použil otevřený automobil české výroby Tatra T80 (dochoval se dodnes jako exponát Národního technického muzea v Praze). O nadšené atmosféře tohoto dne svědčí i Nezvalova báseň \"4. červenec\".\n\nMasarykova osoba bývá spojována většinou pouze s obdobím první republiky, ačkoli značnou část svého díla vytvořil již před ní, zvláště pokud jde o filozofickou realizaci jeho díla knižně, literární časopiseckou činnost a vynikající aktivitu v jeho třech poslaneckých obdobích ve vídeňské říšské radě. Masaryk byl označen za „Prezidenta Osvoboditele“ (oficiální titul zákonem č. 232/1935 Sb. z. a n., z 21. prosince 1935). Ještě za jeho života a prezidentování, k jeho osmdesátým narozeninám 7. března 1930, se národní shromáždění usneslo na zákoně „Masaryk se zasloužil o stát“ (Lex Masaryk).\n\nV září 1937 vážně onemocněl a v pondělí 13. září vzdali lékaři v pozdních nočních hodinách další boj o jeho život. Když T. G. Masaryk 14. září 1937 po zánětu plic zemřel, zemřel pro jeho obdivovatele symbol morální velikosti a velké autority.\n\nStátní pohřeb se konal v úterý 21. září 1937 za zvuku Svatováclavského chorálu z Plečnikovy sloupové síně Pražského hradu a končil po více než devíti hodinách za modlitby „Otčenáš“ uložením do hrobu na Lánském hřbitově. Popsal jej dosti podrobně i Karel Čapek v úvaze „Cesta devíti hodin“ a dny smutku před pohřbem vyjádřil dobře Jaroslav Seifert impozantní básní „Osm dní“ známou jako „To kalné ráno, to si pamatuj, mé dítě“. Pietní chvíle fotograficky velmi podrobně dokumentoval zejména Ladislav Sitenský. Pohřební řeč vedl přítel Masaryka a jeho rodiny kazatel Jednoty českobratrské František Urbánek.\n\n\n\n\n\n\nK jeho osmdesátým narozeninám byl roku 1930 přijat zákon o zásluhách T. G. Masaryka obsahující větu \"„Tomáš Garrigue Masaryk zasloužil se o stát“\" a po odchodu z funkce roku 1935 ho parlament znovu ocenil a odměnil za jeho osvoboditelské a budovatelské dílo zákonem č. 232/1935 Sb. z 21. prosince 1935.\nCelkem sedmnáctkrát byl Masaryk navržen na Nobelovu cenu míru.\n\nPo Masarykovi je pojmenován řád Tomáše Garrigua Masaryka, jedno ze státních vyznamenání České republiky a bývalého Československa. Zasadil se o založení brněnské Masarykovy univerzity, která byla po něm pojmenována již v roce 1919.\n\nRoku 1997 vydala americká skupina Faith No More album \"Album of the Year\" s fotografií Masaryka na obalu.\n\nJméno Tomáše Garrigua Masaryka nese celá řada ulic a náměstí v České republice i v zahraničí.\n\nV seriálu \"Gottwald\" (1986) hrál Masaryka Gustav Opočenský, ve filmu o Karlu Čapkovi \"Člověk proti zkáze\" (1990) Svatopluk Beneš. V seriálu \"České století\" (2013) jej ztvárnil Martin Huba, v televizním filmu \"Zločin v Polné\" (2016) Karel Roden. Ve filmu \"Hovory s TGM\" (2018) jej opět ztvárnil Martin Huba.\n\n\n\n\n\n\n\n\n\n\n\n\nMasaryk zemřel 14. září 1937 na zámku v Lánech za přítomnosti rodiny a svého nástupce, druhého prezidenta Československé republiky Edvarda Beneše.\n\n\n\n\n"}
{"id": "323268", "url": "https://cs.wikipedia.org/wiki?curid=323268", "title": "AMD 10h", "text": "AMD 10h\n\nAMD K10 je jádro procesorů vyvinuté společností AMD. Někdy je označován jako AMD 10h. Nové jádro bylo představeno v roce 2007 a bylo použito v procesorech AMD Phenom a Opteron. Vychází z jádra AMD K8.\n\nJádro v první uvedené revizi obsahovalo TLB Bug, ten se projevoval nestabilitou při maximálním zatížení procesoru a současném využití instrukcí pro hardware virtualizaci, tzv. AMD-V.\n"}
{"id": "323270", "url": "https://cs.wikipedia.org/wiki?curid=323270", "title": "Zálezly (rozcestník)", "text": "Zálezly (rozcestník)\n\nNázev Zálezly má více sídel:\n"}
{"id": "323288", "url": "https://cs.wikipedia.org/wiki?curid=323288", "title": "Diverzita", "text": "Diverzita\n\nDiverzita (v některých oblastech používán český výraz \"rozmanitost\"; z angl. \"diversity\") je základní vlastností systémů, vyjadřující rozrůzněnost jejich prvků (elementů). Zároveň je často vnímána jako míra stability systému, protože uniformní systém v případě krize většinou kolabuje celý, kdežto v systému diverzním prochází krizí jednotlivé jeho části, ale celek zůstává funkční.\n\nObecně lze diverzitu považovat za přirozenou vlastnost přírody, kterou si sama vytváří, jakožto podmínku svého setrvání. Děje se tak na všech úrovních, ovšem různou rychlostí, což komplikuje naši možnost tvorbu diverzity vnímat a ovlivňovat ji ku prospěchu systému. \n\nDiverzity v přírodě vznikají například geologickými a klimatickými pochody, biologickými mutacemi (včetně umělých). K jejich omezování dnes dochází většinou vlivem lidské snahy sjednocovat a podmaňovat si přírodu. Snižování diverzity přírodními mechanismy je z lidského pohledu spíše výjimečné, děje se ponejvíce formou přírodního výběru a kataklyzmatických změn.\n\nMetodika ochrany přírodních diverzit naráží na několik základních překážek. Patří mezi ně především komplexnost celé problematiky, jejíž postižení, zdá se, není v silách současného lidstva. To svádí k selektivní ochraně některých součástí diverzity (např. konkrétních živočišných druhů) a zanedbávání ochrany celků, tedy ekosystémů, dále neživé přírody a konečně přírodního prostředí jako celku.\n\n\nV lidské společnosti vlivem společenských i biologických procesů diverzita vzniká samovolně. Je ale často považována za jev negativní – především za podnět k diskriminaci, konfliktům, válkám. Prvky universalismu, tedy cílené snahy o sjednocování společnosti, můžeme sledovat už od samých základů lidské civilizace (hledání společné měny, společné řeči, způsobů myšlení etc.). V současnosti je v této souvislosti častěji užíván pojem globalizace, který svědčí to tom, že se sjednocování společnosti stalo globálním fenoménem. Na druhou stranu i lidstvo, popřípadě jeho civilizace, jsou systémy a jejich diverzita je základem jejich stability. V demokratických společnostech je tato stabilita většinou zaručena nastavením pravidel, která mají platit pro všechny občany bez rozdílu (tj. vyhlášením předepsaných všeobecně platných zákonů – to je to, co jednotlivé prvky spojuje, u národních států je to třeba i společná kultura, historie apod.), a svobod, ve kterých se jednotlivci mohou odlišovat podle svých vnitřních preferencí (většinou zaručených Listinou základních práv a svobod platných pro každého občana – to je to, co jednotlivé prvky sice odlišuje, nicméně celkově, a to ani v případě krize, nedestabilizuje systém jako celek, jako tomu bývá u totalitních společností, které vyžadují přílišné přizpůsobení se jednotlivců univerzální představě, což časem může vést k totálnímu kolapsu celého systému založeného často na velmi vratkých základech, nebo naopak u anarchistických společností, kdy může zaručením nijak neregulované svobody dojít k totálnímu roztříštění společnosti do té míry, že jednotlivé prvky systému v podobě občanů už vlastně nemají nic společného, tedy ani záležitosti, o které je třeba společně se zasazovat pro dobro a dlouhodobou stabilitu celku).\n\n\n"}
{"id": "323290", "url": "https://cs.wikipedia.org/wiki?curid=323290", "title": "Církevní heraldika", "text": "Církevní heraldika\n\nCírkevní heraldika je část heraldiky, která se zabývá znaky církevních hodnostářů, institucí a úřadů převážně z římskokatolické církve. Živé jsou i heraldiky anglikánské a luteránské. \n\nCírkevní heraldika je přibližně stejně stará jako rodová heraldika, protože církevní hodnostáři provázeli rytíře v křížových výpravách do Svaté země. Někteří hodnostáři se i museli zúčastňovali bojů a tak obvykle měli svůj hodnostní znak nebo znak církevního společenství, do kterého patřili. Do udělování znaku král nezasahoval, znak si vybíral sám hodnostář, nebo dostal znak od papeže.\n\nKaždý církevní hodnostář si vybíral svůj znak, nebo si nechal svůj původní rodový erb (ve středověku pocházela většina vysokých církevních hodnostářů ze šlechtických rodů). U biskupů a arcibiskupů si svoje znaky kombinovali se znakem diecéze, popř. arcidiecéze. V baroku byl štít nahrazován kartuší, které dokazovala, že nositel nebyl válečník.\n\nKaždý církevní hodnostář dostal místo přilby nad štít klobouk (galero) a střapce v dané barvě, která určovala jeho hodnost. \n\n\nHeraldickou autoritu vykonává pro Church of England (ne však pro jiné části anglikánského společenství) londýnská College of Arms. Ta v roce 1976 navrhla jednotný systém příbuzný římskokatolickému, který je nyní oficiální. Netýká se biskupských znaků, ty si zachovávají svou tradiční podobu.\nSystém vypadá následovně:\n"}
{"id": "323293", "url": "https://cs.wikipedia.org/wiki?curid=323293", "title": "NED Hockey Nymburk", "text": "NED Hockey Nymburk\n\nNED Hockey Nymburk je český klub ledního hokeje, který sídlí v Nymburku ve Středočeském kraji. Založen byl v roce 1932 pod názvem SK Polaban Nymburk. Svůj současný název nese od roku 1998. Od sezóny 1997/98 působí ve 2. lize, třetí české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Nymburk s kapacitou 4 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "323298", "url": "https://cs.wikipedia.org/wiki?curid=323298", "title": "Louis-Charles-Antoine Desaix", "text": "Louis-Charles-Antoine Desaix\n\nLouis Charles Antoine Desaix, rytíř de Veygoux (17. srpna 1768 St.-Hilaire d'Ayat – 14. června 1800 u Marenga, dnes Itálie) byl francouzský generál. Díky jeho předvídavosti a včasnému zásahu v bitvě u Marenga (a jezdeckému útoku generála Kellermanna) zvítězili Francouzi pod velením generála Bonaparta v téměř prohrané bitvě proti Rakušanům.\n\nDesaix, syn Gilberta-Antoine des Aix, rytíře de Veygoux a Amable de Beaufranchet, pocházel z vážené starobylé rodiny nižší šlechty. Vyrůstal se svými sourozenci na rodinném statku Veygoux. V osmi letech vstoupil (18. října 1776) do Královské vojenské školy v Effiatu. V 15 letech pak proti vůli svých rodičů vstoupil jako podporučík do pěšího bretaňského pluku. Roku 1791 byl jmenován adjutantem generála de Broglie, jehož pád a poprava znamenaly vážné přerušení jeho slibně se rozvíjející kariéry. \n\nMasové vraždy roku 1792 a hrůzovláda značně zchladily jeho prvotní nadšení pro ideje revoluce, ale po váhání se rozhodl zůstat ve Francii. Roku 1792 byl u rýnské armády a vynikl chladnokrevností i rozhledem. Roku 1793 po odvážné obraně weissenburské fronty proti Rakušanům byl povýšen na brigádního generála. Poté 26. prosince 1793 dobyl Lauterburg. Roku 1794 již jako divizní generál (povýšen 2. září 1794) velel pravému křídku rýnské armády, které velel generál Claude Michaud. Bojoval u Kaiserslauternu a podílel se na obsazení Mohuče (Mainz). Poté kryl ústup do Landau a Pirmasens. Roku 1796 po ústupu generála Moreaua bránil předmostí u Kehlu a teprve po vyčerpávajících bojích je 9. ledna 1797 předal Rakušanům (arcivévoda Karel) pod podmínkou volného odchodu s vojenskými poctami. Na rozkaz Moreaua se mu pak opět za mimořádně obtížných klimatických podmínek (v noci z 19. na 20. ledna 1797) podařilo překročit Rýn, při akci však utrpěl střelné poranění stehna. \n\nPo uzdravení byl převelen do Itálie pod vrchní velení generála Bonaparta, který mu pak v egyptské kampani svěřil velení předvoje armády. Při obsazení Malty 10. července 1798 dobyl Desaix strategicky významný bod Fort St. Julien. Poté byl velmi úspěšný v Egyptě v tuhých bojích s mameluky, včetně srážky u Chebreiss (13. července 1798) a bitvy pod pyramidami (21. července 1798). Po dalších tvrdých srážkách pak obsadil Horní Egypt(boje u Sonaguy, Théb, Sienne, Gosseys) a svou mírností a citem pro spravedlnost si naklonil tamní obyvatelstvo, kterým byl nazýván \"„le Sultan juste“\" (spravedlivý sultán). V pozemní bitvě u Abúkíru (25. července 1799) byl spolu s tehdejšími generály Lannesem a Muratem hlavním realizátorem Bonapartova velkého vítězství. Zůstal v Egyptě i po odjezdu Bonaparta a jeho nástupcem generálem Kléberem byl pověřen podepsat kapitulaci v El Arich (24. ledna 1800). Poté vyplul z Alexandrie do Francie (3. března 1800) předat text smlouvy vládě k ratifikaci. Po cestě byl však zadržen britskou fregatou, dopraven do Livorna a zde měsíc držen jako zajatec admirálem Keithem. Po propuštění spěchal na italské bojiště, kde byl uvítán generálem Bonapartem, který mu svěřil velení rezervního sboru. \n\nV průběhu bitvy u Marenga (14. června 1800) byl vzdálen několik kilometrů od bojiště. Po zaslechnutí kanonády však nečekal na Bonapartovy rozkazy a ihned přikázal rychlým pochodem dostavit se na bojiště. Bitva se vyvíjela pro Francouze velmi špatně a při příchodu Desaixovy divize byla prakticky prohraná. Ten okamžitě zavelel přejít z pochodu do útoku (slavný výrok: \"„La Bataille est perdue, il est trois heures, il reste encore le temps, d’en gagner une autre“\" – bitva je prohraná, jsou tři hodiny, máme ještě čas vyhrát jinou) a tím rozhodl – spolu s jezdeckým útokem generála Kellermanna – o drtivém vítězství Francouzů. Hned v počátku útoku však Desaix utrpěl smrtelné střelné poranění hrudníku. Jeho mrtvola byla balsamována a uložena do hrobu v průsmyku Svatého Bernarda, kde mu nechal Bonaparte postavit pomník. Napoleon měl v plánu statečného generála k sobě připoutat svatbou s nevlastní dcerou Hortensií. Desaix byl po své smrti oslavován a opěvován jako „oficiální hrdina“ francouzského konzulátu a císařství.\n\n"}
{"id": "323301", "url": "https://cs.wikipedia.org/wiki?curid=323301", "title": "Polní maršálové nacistického Německa", "text": "Polní maršálové nacistického Německa\n\nHodnost generál polní maršál (německy \"Generalfeldmarschall\") byla nejvyšší hodnost dvou složek německého Wehrmachtu – Heeru (pozemní vojsko) a Luftwaffe (letectvo). U Kriegsmarine (námořnictvo) jí odpovídala hodnost velkoadmirála.\n\nHodnost generál polní maršál byla převzata z Německého císařství.\n\nDne 19. července 1940, měsíc po pádu Francie, bylo povýšeno 12 generálů do hodnosti generála polního maršála.\n"}
{"id": "323314", "url": "https://cs.wikipedia.org/wiki?curid=323314", "title": "Fragmentace", "text": "Fragmentace\n\nFragmentace (z lat. \"fragmentum\", zlomek) znamená dělení, drobení, tříštění, kouskování celku na menší části, například\n\n\n"}
{"id": "323326", "url": "https://cs.wikipedia.org/wiki?curid=323326", "title": "Generálplukovníci nacistického Německa", "text": "Generálplukovníci nacistického Německa\n\nHodnost generálplukovník, německy \"Generaloberst\", byla druhá nejvyšší hodnost nacistického německého Wehrmachtu, které mohl německý voják sloužící u pozemních sil dosáhnout.\n\n"}
{"id": "323330", "url": "https://cs.wikipedia.org/wiki?curid=323330", "title": "Óm", "text": "Óm\n\nÓm též Aum, (v písmu dévanágarí औम् nebo ॐ) je posvátná slabika známá z Véd. Vyskytuje se jak v hinduismu, tak i v džinismu, buddhismu a sikhismu. Touto slabikou začínají četné hinduistické texty a mantry. Její význam je podrobně vysvětlen v Mándúkja upanišad.\n\nRovněž sikhská dharma používá slova Óm jako názvu jediného božství. Božství slova Óm v sikhismu je mimo jiné vyjádřeno v múl mantře, kterou začíná sikhská posvátná kniha Guru Granth. Tato mantra začíná veršem:\n\ncož se dá přeložit jako: „Existuje (pouze) jediné Jsoucno“, nebo „Jedno Jsoucno jest“, případně „Existuje jediné Bytí“. Mantra dále pokračuje:\n\ncož v překladu znamená: Jeho jméno je Pravda, stvořitel všeho, bez bázně, bez zášti, věčné a bez podoby, nezrozené, jsoucí samo o sobě, objevené darem Učitele.\n\nZápis „Ikk ÓM kár“ v paňdžábském písmu bývá sikhy uctíván jako symbol samotného božstva.\n\nSlabika bývá považována za projev duchovní síly a jako taková tedy většinou nebývá vnímána jako slovo. Touto slabikou též začínají téměř všechny mantry.\n\nAsi k nejznámějším příkladům z mahájánového a vadžrajánového buddhismu patří Avalókitéšvarova mantra óm mani padmé húm.\n"}
{"id": "323336", "url": "https://cs.wikipedia.org/wiki?curid=323336", "title": "Moravské Lieskové", "text": "Moravské Lieskové\n\nMoravské Lieskové je obec na Slovensku v okrese Nové Mesto nad Váhom. Žije zde  obyvatel.\n\nObec leží na úpatí Bílých Karpat v údolí potoka Klanečnice. Asi 8 km severozápadně od Nového Mesta nad Váhom a stejně tak daleko od státní hranice s Českou republikou. Její katastr přímo sousedí z katastrem obce Strání v Česku.\n\nKatastrální výměra obce činí 3652 ha, z toho více jak polovina se nachází v CHKO Biele Karpaty.\n\nObec je od severu chráněna masívem Bílých Karpat, která zabraňují studeným severním větrům. Proto se zde daří teplomilné flóře.\n\nV obci se nachází římskokatolický kostel svatého Martina z počátku 20. století.\n\nMartin Hollý st. – slovenský herec a režisér\n\n"}
{"id": "323338", "url": "https://cs.wikipedia.org/wiki?curid=323338", "title": "Perlinův šum", "text": "Perlinův šum\n\nPerlinův šum ( \"\") je metoda vhodná pro generování grafického šumu, kterou roku 1985 představil Ken Perlin.\n\nTato metoda vychází z tvorby Kena Perlina, který ji vyvinul během prací pro Mathematical Applications Group, Inc. Roku 1997 Ken Perlin získal ocenění Academy Award for Technical Achievement od Akademie filmových umění a věd za spoluúčast na filmu \"Tron\" z roku 1982.\n\nTato metoda funguje na součtu stejné šumové funkce, avšak o různé intenzitě a v různém měřítku. Pro takovouto šumovou funkci se často používá náhodný, deterministický generátor. Výsledkem součtu šumových funkcí je šum, kterým je možné napodobit rozličné přírodní věci, nejčastěji oblaka, vodu, dřevěné materiály a mramor.\n\nPořadí při sčítání se nazývá oktáva. V každé oktávě má šumová funkce různé měřítko a intenzitu. Měřítko lze udávat frekvencí, tedy počtem opakování na jednotku. Intenzitu v tomto případě nazýváme amplitudou.\n\nPerlinův šum je realizován jako funkce buď (x,y,z) nebo (x,y,z,čas), která využívá interpolaci mezi sadou předem vypočítaných vzestupných vektorů, pro konstrukci hodnoty, která se mění náhodně v závislosti na prostoru a/nebo čase. Ken Perlin tuto realizaci šumu vylepšil v roce 2002, potlačením některých vizuálních artefaktů.\n\nPerlinův šum je široce využíván v počítačové grafice pro vytvoření různých efektů, jako jsou např. plameny ohně, kouř, vodní hladiny a tekoucí vody, a také oblaka. Je také velmi často využíván pro generování textur, pokud je velmi omezená paměť nebo nároky na ni, jako např. u demoverzí. Také postupně nalézá uplatnění v GPU při tvorbě real-time grafiky v počítačových hrách.\n\nTrojrozměrný Perlinův šum v C++:\n"}
{"id": "323356", "url": "https://cs.wikipedia.org/wiki?curid=323356", "title": "Landak", "text": "Landak\n\nLandak ( ) je řeka na západě ostrova Borneo v provincii Západní Kalimantan v Indonésii. Je přibližně 200 km dlouhá.\n\nProtéká převážně nížinnou bažinatou rovinou. Ústí na rovníku do Jihočínského moře, přičemž se spojuje s jedním z ramen delty řeky Kapuas.\n\nNa rameni řeky Kapuas, s nímž se v ústí spojuje, leží hlavní město provincie město Pontianak.\n"}
{"id": "323358", "url": "https://cs.wikipedia.org/wiki?curid=323358", "title": "Beckov (okres Nové Mesto nad Váhom)", "text": "Beckov (okres Nové Mesto nad Váhom)\n\nBeckov je obec na Slovensku v okrese Nové Mesto nad Váhom. Žije zde  obyvatel.\n\nVesnice leží na úpatí Považského Inovce, asi 7 km severovýchodně od Nového Mesta nad Váhom.\n\nNedaleko od obce vede slovenská dálnice D1.\n\nPrvní písemná zmínka o obci pochází z roku 1208 a má souvislost se zdejším hradem.\n\nNejvýznamnější historickou památkou, turistickou atrakcí a zároveň hlavní dominantou je zřícenina hradu Beckov, která se majestátně tyčí na 60metrové skále nad obcí. Hradní skála je chráněna coby přírodní památka Beckovské hradné bralo. Další přírodní památka v katastrálním území obce je Beckovská skalka.\n\n\n"}
{"id": "323362", "url": "https://cs.wikipedia.org/wiki?curid=323362", "title": "Výměnek", "text": "Výměnek\n\nVýměnek (lat. \"reservatum rusticum\") je smlouva, jež náleží k tradičním občanskoprávním typům smluv. Jedná se o převedení nemovitého majetku současně se zřízením služebností nebo reálných břemen ve prospěch převodce.   \n\nSubstantivum výměnek, vejminek (a další tvary) pochází od slovesa \"vymínit si\" \"(právo dožití na určitém místě s rentou a službami).\"\n\nOd slova výměnek (vejminek) jsou pak odvozeny výrazy výměnkář(ka), (vejminkář(ka)) jako označení pro někdejšího hospodáře statku (a jeho ženu).\n\nPoněkud zast. ob. výminek, vejměnek, vejminek, \"vejmínek, vejminěk,\" nářečně také \"vejmenek\", \"výměna\", \"výměnka\", \"výminka\" či \"výměnice\", byl venkovský zvykový právní útvar, prostřednictvím něhož se na statek nově nastupující hospodář zavazoval k tomu, že někdejšímu hospodáři, který mu statek předával do užívání a odcházel na odpočinek (tzv. na vejminek, tj. do obydlí většinou v rámci statku nebo v jeho těsném sousedství za tím účelem postaveného), bude doživotně zaručovat ubytování a určité množství nejčastěji naturálních dávek (výjimečně dávek finančních nebo služeb). Odstupujícím hospodářem býval zpravidla otec, který statek předával do užívání svému synu a sám odcházel na vejminek.\n\nV českých zemích byl výměnek jako institut zrušen roku 1948 uzákoněním národního pojištění, jímž byl (vynuceně) nahrazen. Výměnek je též označení pro obydlí výměnkáře (výměnkářů).\n\nZnovu jej zavedl s účinností od 1. ledna 2014 nový občanský zákoník, který úpravu výměnku obsahuje v ustanoveních § 2707 až 2715. Smlouvou o výměnku si vlastník nemovité věci vymiňuje v souvislosti s jejím převodem pro sebe nebo třetí osobu požitky, úkony nebo práva sloužící k opatření na dobu života nebo na dobu určitou, a nabyvatel nemovité věci se zavazuje toto zaopatření poskytnout.\n\nVýměnek obvykle zahrnuje různá dílčí plnění, typicky zajištění bydlení (služebnost bytu), naturální dávky (reálná břemena) a případné různé služby, úkony např. pomoc s úklidem, nákupy, dřevem, dělení o výpěstky na zahradě, zajištění teplé stravy, ale i stálá asistence, ošetřovatelská péče, pravidelné odvozy apod., anebo ve formě nějaké peněžní dávky (důchod). Co vše přesně obsahuje je předmětem smlouvy. Výměnek pamatuje i na pomoc při nemoci, úrazu nebo podobné nouzi, a to i tehdy, i když to nebylo ve smlouvě zakotveno. Jednotlivá práva výměnkáře mohou být s ohledem na právní jistotu zapsána jako věcná práva do katastru nemovitostí.\n\nZmění-li se poměry, soud může naturální výměnek zčásti, nebo zcela přeměnit na peněžitý důchod, ale nesmí dojít k ohrožení zaopatření výměnkáře. Závazek nemůže zaniknout pro nemožnost plnění, protože tím by byl jeho účel zmařen. V případě zkázy stavby, v níž bylo obydlí vyhrazeno, opatří osoba zavázaná z výměnku výměnkáři na vlastní náklad vhodné náhradní bydlení.\n\nVýměnek, který je vyhrazen manželům, se nezkracuje smrtí jednoho z nich. Právo výměnku nelze postoupit – představuje osobní právo výměnkáře, popř. výměnkářů (postoupit je možné jen právo na splatné dávky). Právo výměnku se považuje za právo nezcizitelné a neděditelné, tj. nemůže přecházet na výměnkářovy dědice.\n\nPři jakékoliv změně smlouvy je uplatňována zásada jednat ve shodě s dobrými mravy a místními zvyklostmi.\n\n"}
{"id": "323363", "url": "https://cs.wikipedia.org/wiki?curid=323363", "title": "Šimenawa", "text": "Šimenawa\n\nŠimenawa (: 注連縄 nebo 標縄) je lano vyrobené ze slámy, které bývá šintoisty zavěšováno na různá místa. Často je s tímto lanem spojováno vymezování posvátného či rituálně čistého místa, jako mohou být šintoistické svatyně či přímo nejposvátnější místo svatyně honden. S šimenawami se tak lze setkat na různých místech, např. v již zmíněných svatyních, bránách torii apod. Mohou též sloužit k označení stromu, kde přebývá kami Kodama. Stětí takového stromu pak má přinést neštěstí. \n\nŠimenawy mohou být různých velikostí, některé jsou i několikrát tlustší než člověk. Na šimenawy se často zavěšují papírové proužky zvané gohei.\n\n"}
{"id": "323371", "url": "https://cs.wikipedia.org/wiki?curid=323371", "title": "Skartace", "text": "Skartace\n\nSkartace (z italského \"scarto\", vyřazení, též zmetek) označuje odstranění nepotřebných dokumentů ze spisovny nebo z jednotlivých registratur původce ve smyslu jejich vyřazení. Vyřazené dokumenty mohou být určeny ke zničení (tato skupina se nazývá skart, vlastní fyzické zničení se neprovádí v rámci skartace), nebo k dlouhodobému uložení v archivu.\n\nSkartaci upravuje stát (v Česku ji v současné době upravuje zákon o archivnictví a spisové službě z roku 2004 a na něho navazující vyhlášky – zde je celá skartace vymezena výrazem skartační řízení a jeho specifikací). Jednotlivé úřady, firmy a společnosti (tedy původci) se starají o řádnou skartaci v rámci spisové služby, někteří mají povinnost vydávat skartační řády upravující náležitosti skartačního řízení u nich. Na správný průběh skartačního řízení (a spisové služby vůbec) dohlížejí archivy.\n\nPůvodce vyznačuje na dokumenty (spisy) skartační lhůtu, tedy dobu, po kterou má uzavřený spis u původce zůstat, než bude zařazen do skartačního řízení, a skartační znak, který předjímá, co se spisem ve skartačním řízení stane. K vyznačení skartačního znaku se používají písmena A (archiv), S (skart nebo stoupa) nebo V (výběr), za která se napíše číslice, udávající počet roku skartační lhůty. Skartační lhůta začíná běžet 1. lednem následujícího roku po vyřízení dokumentu nebo uzavření spisu. Například značka S3 znamená dát do skartu (stoupy) za tři roky, A5 znamená předat do archivu k trvalému uložení za pět let a značka V3 znamená po třech letech rozhodnout, zda dát do skartu nebo do archivu.\n\nVíceméně od 16. století se pod skartací rozuměla potřeba uvolňovat místo ve starých registraturách zaplněných nepoužívanými spisy. To se často dělo ad hoc a bez hlubšího promyšlení. To sice zpravidla nepřinášelo problémy fungování instituce, ale do budoucna to mohlo přinést problémy s dokumentací instituce (někdy i přímo doby). Jako největší skartace tohoto typu v českém prostředí se uvádí nařízení Fridricha Viléma Haugwitze, který nařídil roku 1749 po zrušení české dvorské kanceláře prostě spálit většinu písemné pozůstalosti.\n\nZe strany státu poté (postupně během 19. století) začalo docházet k omezování nepromyšlených ničení, čímž došlo k téměř úplnému oddělení fyzického ničení od pojmu skartace. Téměř po celé 20. století se rozumí pod pojmem skartace spíše výběr archiválií (appraisal, Bewertung) a vážení jejich hodnoty.\n\nPůvodce ve svém spisovém plánu určí jeden z následujících skartačních příznaků:\n\nPůvodce určí počet roků, které určují délku skartační lhůty. Skartační lhůta začíná běžet prvním dnem roku následujícího vyřízení dokument a nebo uzavření spisu.\n\nSkartační lhůty (doba, za kterou může být dokument skartován) podle § 31 Zákona č. 563/1991 Sb - zákon o účetnictví:\n\nSkartační lhůty podle § 35 a) zákona č. 582/1991 Sb. o organizaci a provádějí sociálního zabezpečení:\n\nSkartační lhůty podle § 27 zákona č. 235/2004 Sb o DPH:\n\nPůvodce v rámci spisového řádu (jeho předpis, který stanovuje podrobnosti výkonu spisové služby) vydává spisový plán. To je seznam druhů dokumentů, který může být hierarchicky členěn. Vedle toho je vydáván i skartační plán, většinou v kombinaci se spisovým plánem (mluví se o spisovém a skartačním plánu). U každého druhu dokumentu je uveden název a spisový znak (spisový plán) a zároveň se rovnou k dokumentu uvede skartační znak a skartační lhůta (tj. skartační režim, tato část normy je pak skartační plán).\n\n„Vedení úřadu – Sekretariát ředitele – Plná moc zastupovat ředitele [A10]“ znamená, že dokumenty plné moci zastupovat ředitele úřadu jsou zařazeny do skupiny Vedení úřadu a podskupiny Sekretariát ředitele a mají skartační příznak „A“ a skartační lhůtu 10 let. To znamená, že po uzavření spisu a vyřízení dokumentu se tento uloží do spisovny po dobu deset let a poté bude předán jako archiválie archívu k trvalému uložení.\n\n\n\n"}
{"id": "323376", "url": "https://cs.wikipedia.org/wiki?curid=323376", "title": "Simpsonovi (17. řada)", "text": "Simpsonovi (17. řada)\n\nSedmnáctá řada amerického animovaného seriálu Simpsonovi je pokračování šestnácté řady tohoto seriálu. Byla vysílána na americké televizní stanici Fox od 11. září 2005 do 21. května 2006. V Česku pak tato řada měla premiéru 25. listopadu 2007 na druhém kanálu České televize. Řada má celkem 22 dílů.\n\n\n\n<onlyinclude></onlyinclude>\n"}
{"id": "323385", "url": "https://cs.wikipedia.org/wiki?curid=323385", "title": "Papírnictví", "text": "Papírnictví\n\nPapírnictví je běžné označení pro maloobchodní prodejní jednotku, která se zabývá prodejem v sortimentu kancelářských potřeb, školních pomůcek, papírových potřeb pro domácnost, drobných tiskovin apod. Papírnictví někdy bývá často spojeno i s prodejem dalšího drobného průmyslového zboží, kupříkladu s prodejem drobné elektroniky, trafikou, prodejnou suvenýrů či dětských hraček (hračkářství) nebo i s klasickou drogerií. V současné době většina papírnictví prodává i tiskopisy a formuláře, které jsou předepsány pro vedení administrativy při podnikatelské činnosti fyzických i právnických osob.\n\nStarším, již pozapomenutým slovem, bylo papírnictví označováno akronymem \"Narpa\" utvořeným nepochybně podle ruského vzoru ze sousloví \"národní papírny\" či \"národní papír\". Pojmenování vzniklé snad v padesátých letech 20. století se nevžilo, ale jako pozůstatek období socialismu je některým českým mluvčím srozumitelné.\n\n"}
{"id": "323402", "url": "https://cs.wikipedia.org/wiki?curid=323402", "title": "Pankrácká sekyrárna", "text": "Pankrácká sekyrárna\n\nPankrácká sekyrárna jsou tři cely Pankrácké věznice, ve kterých byly za nacistické okupace v období druhé světové války za Protektorátu Čechy a Morava gilotinou popravovány osoby obviněné z tzv. \"protiříšské činnosti\". Mezi 5. dubnem 1943 a 26. dubnem 1945 bylo na Pankráci gilotinou popraveno 1075 osob (z toho 920 mužů a 155 žen) a neznámý počet osob (především židovského původu) byl popraven oběšením na ocelové traverze s osmi háky, zavěšené na stropu vedle gilotiny. Popravy gilotinou prováděl kat Alois Weiss s pomocníky (jeden Němec a tři Češi). Na konci války se Němci neúspěšně pokusili popraviště a důkazy zničit, gilotinu rozebrali na kusy a hodili ji do Vltavy (odkud byla po válce vyzdvižena zpět). Pankrácká sekyrárna je tak dnes součástí Památníku Pankrác spravovaného Kabinetem dokumentace a historie Vězeňské služby České republiky.\n\nV době Protektorátu Čechy a Morava zřídila německá okupační správa v objektu pankrácké věznice německou policejní věznici gestapa \"Polizeigefängnis der Geheimen Staatspolizei\" a vyšetřovací věznici německého soudu \"Untersuchungshaftanstalt\" (v části objektu byla také protektorátní věznice s oficiálním názvem Věznice krajského soudu trestního Praha XIV). Ostrahu areálu zajišťovaly tři čety Waffen-SS. Odsouzení byli nacisty původně odváženi především do Drážďan a Berlína, kde byli gilotinou popraveni obvykle do tří měsíců od odsouzení. Avšak transporty odsouzených výkony rozsudků \"„zdržovaly a prodražovaly“\", takže nacisté nezvládali vykonávat nápor trestů smrti udílených za stanného práva během heydrichiády. Proto bylo rozhodnuto o zavedení popravčího stroje v Praze na Pankráci. Samostatné popravní místo pro výkon trestu smrti stětím bylo v protektorátu oficiálně zřízeno výnosem říšského ministra spravedlnosti dr. Georga Otto Thieracka ze dne 15. dubna 1943 (již o deset dní dříve však proběhla první poprava v sekyrárně).\n\nV březnu 1943 bylo v přízemí levého podélného traktu (křídlo A) objektu věznice zřízeno oddělení II/A, ve kterém byly ve 20 celách umisťovány osoby odsouzené nacistickými okupačními soudy k trestu smrti. Věznici řídil vládní rada Sauerbruch, který měl sídlo v pankráckém justičním paláci. Jeho podřízeným byl vrchní strážmistr Karl Sauer a další němečtí vězeňští dozorci. Pro celé oddělení byly zabrány cely č. 29-52. Čtyři cely sloužily pro hromadné ubytování a šestnáct pro samovazbu. Další místností byla kancelář dozorců. Cely č. 29–31 byly upraveny na pankráckou sekyrárnu.\n\nLidé byli k trestu smrti odsuzováni za delikty politické, hospodářské, za odbojovou činnost, ale i za činy kriminální povahy. Ovšem jak uvádí historik Petr Koura, v době zřízení pankrácké „sekyrárny“ bylo již možné udělit trest smrti prakticky\nza cokoliv, neboť pod vymezení typu „projevy protiněmeckého smýšlení nebo poškozování blaha německého národa nejrůznějším chováním“ bylo možno zahrnout skutečně širokou škálu deliktů.\n\nPopravy v sekyrárně vykonávali dva Němci a tři Češi. Popravčím byl kat Alois Weiss a jeho německým pomocníkem byl Otto Schweiger. Českými pomocníky byli Jan Kříž (později si změnil jméno na německé \"Johann Kreuz\"), bývalý rotmistr Antonín Nerad a Robert Týfa. Zatímco kat Weiss pobíral stálý plat, jeho pomocníci měli asistenci u poprav jako přivýdělek a dostávali za jednu popravu 300 korun.\n\nProvoz sekyrárny byl zahájen dne 5. dubna 1943, kdy bylo popraveno prvních pět odsouzených. Posledních pět poprav bylo zaznamenáno dne 26. dubna 1945. V tomto období bylo podle záznamů kata Weisse gilotinou sťato 1075 osob (z toho 920 mužů a 155 žen), skutečný počet popravených v sekyrárně však byl nepochybně větší.\n\nZastavení poprav v sekyrárně přinesl teprve konec 2. světové války. V noci mezi 30. dubnem a 1. květnem byla gilotina nacisty rozebrána a její kusy vhozeny do Vltavy pod Karlovým mostem. Do popravčí místnosti pak Němci umístili 360 kilogramů výbušniny ekrazitu. Demolici se jim však nepodařilo provést a i gilotinu z řeky o dva měsíce později vylovili potápěči. Na základě výslechu německých dozorců totiž byla objevena u čtvrtého mostního pilíře a brzy vrácena na původní místo.\n\nNěmci z pankrácké věznice odešli po napjatém několikahodinovém vyjednávání 5. května 1945 odpoledne. V oddělení A/II byly osvobozeny 3 ženy a 52 mužů, které Němci již nestihli popravit. Několik stovek dalších vězňů bylo osvobozeno z ostatních prostor věznice (kriminální vězni z protektorátní věznice ovšem propuštěni nebyli). V okolí věznice se však ještě několik dní bojovalo v rámci pražského povstání.\n\nPo osvobození od nacismu byli z pěti popravčích souzeni jen A. Nerad a R. Týfa, které Mimořádný lidový soud odsoudil k trestu smrti oběšením. Ostatní uprchli. Rovněž velitel celého oddělení vrchní strážmistr Karl Sauer byl po válce odsouzen k trestu smrti a na Pankráci popraven.\n\nPankráckou sekyrárnu tvořila zasedací místnost, popravčí místnost a rakvárna. Všechny místnosti byly provedeny v kachlíčkovém obložení nemocničního stylu. Popravy gilotinou probíhaly výhradně v úterý a ve čtvrtek, přičemž vše probíhalo dle stejného řádu.\n\nV 8:30, po snídani, přijel na oddělení smrti II/A státní zástupce a přečetl dozorcům jména odsouzených, kteří měli být tohoto dne popraveni. Ty poté nechal vrchní dozorce Karl Sauer předvést spoutané před státního zástupce, který jim řekl následující zaběhnutou formuli: „\"Jménem Vůdce a říšského protektora se vaše žádost o milost zamítá a zároveň vám oznamuje, že rozsudek bude vykonán dnes po 16. hodině.\"“ Odsouzení byli poté odvedeni do přípravné cely, kde ještě směli napsat svůj poslední dopis, ačkoli již měli vpředu spoutané ruce.\n\nPoté byli odsouzení ve spodním prádle, s rukama spoutanýma za zády, ženy s vlasy nad krkem vyčesanými či ostříhanými, předváděni do zasedací místnosti před pětičlennou komisi, ve které zasedali státní návladní nacistické justice, funkcionář NSDAP, velitel pankrácké vyšetřovací věznice gestapa, zapisovatel a lékař. Po předvedení byla státním zástupcem provedena osobní identifikace a oznámení odsouzeným o vykonání rozsudku. Poté přečetl jméno odsouzeného, který jej potvrdil svým ano. Poté se dostavil kat Alois Weiss, který jej se dvěma pomocníky odvedl do popravčí místnosti, která byla oddělena pouze černým závěsem.\n\nV popravčí místnosti se nacházela gilotina, sestavená z ocelových vodících lišt, vysokých 2,25 m, ve kterých se pohyboval nůž se šikmým ostřím, upevněný ve vodícím rámu o celkové hmotnosti cca 60 kilogramů. Odsouzenci byly zakryty oči a byl položen na břicho na dřevěnou lavici tak, aby se jeho krk nacházel ve výřezu pod ostřím sekery a čelo se opíralo o kožený řemen. Katovi pomocníci odsouzeného drželi, aby se nepohnul v okamžiku spuštění sekyry, zatímco kat Weiss stiskl páku, která sekyru gilotiny spustila. Odťatá hlava byla zachycena do plechového koše. Následně jeden z Weissových pomocníků rozvázal mrtvému pouta na rukou a zbavil jej spodního prádla. Tělo bylo poté odneseno do sousední místnosti rakvárny. Čepel gilotiny byla opláchnuta vodou, zvednuta a celý proces se mohl opakovat. Poprava trvala 1–2 minuty, přičemž odsouzený prakticky neměl možnost jakkoliv se bránit. Hluk ran padající sekyry gilotiny přitom mohli slyšet vězni na celé chodbě, což jim působilo trauma.\n\nZa den takto bylo popraveno 5-6 lidí, avšak dne 4. srpna 1944 bylo takto popraveno 29 lidí, což lze vyčíst z knihy poprav, již Weiss velice pečlivě vedl a kam zapisoval jména popravených a přesné časy popravy. Mimo popravených gilotinou však existoval neznámý počet osob popravených oběšením na ocelové traverze s osmi háky, zavěšené na stropu vedle gilotiny. Zde se údajně popravovalo mimo dny určené k provozu gilotiny a popravy vedli příslušníci SS. Předpokládá se, že na traverze byli popravováni vojenští zběhové a věznění Židé.\n\nV rakvárně byla těla popravených hvězdicovitě pokládána na betonovou podlahu kolem kanálku ve středu místnosti a čekalo se, dokud z nich neodtekla krev. V šedém betonu podlahy jsou dodnes patrné stopy vzniklé chemickou reakcí krve s podlahou. Poté byla těla uložena do rakví z nehoblovaných prken a okolo 17. hodiny nákladním vozem odvezena do strašnického krematoria, kde byla pod dohledem příslušníků gestapa zpopelněna a popel byl vysypán do jam u krematoria.\n\nPankrácká sekyrárna se stala součástí Památníku Pankrác otevřeného v roce 1965. Památník byl původně věnován obětem nacistů, ale opomíjel politické vězně popravené v Pankrácké věznici v éře komunismu. Tento nedostatek byl napraven po Sametové revoluci. V současnosti památník spravuje Kabinet dokumentace a historie Vězeňské služby ČR.\nJelikož vězni na celách smrti museli pracovat, například lepit pytlíky, měli k dispozici materiál k psaní motáků či různým uměleckým projevům. Například akademický malíř dr. Jaroslav Lebeda vytvořil cyklus kreseb s náboženskou tematikou. Básník Jindřich Vichra naopak v cele smrti psal poezii. Na cele číslo 41 dokonce od srpna 1943 vzniklo dvacet čísel vězeňského časopisu, který vězni zasílali pro obveselení na ženskou celu. Většinu čísel časopisu a řadu dalších písemností zachránil vězeň Karel Rameš, který v celách smrti sloužil jako chodbař.\n\nO popravách v Pankrácké sekyrárně pojednává také, mimo jiné, český film \"Klíč\" z roku 1971 scenáristy a režiséra Vladimíra Čecha. Prostory sekyrárny byly použity pro natáčení televizního filmu Dušana Kleina \"I ve smrti sami\" z roku 2003.\n\n"}
{"id": "323405", "url": "https://cs.wikipedia.org/wiki?curid=323405", "title": "Poledne", "text": "Poledne\n\nJako poledne (nebo také občanské poledne) se obvykle označuje 12.00 hod. místního času. Sluneční poledne (nebo také pravé poledne) je okamžik, ve kterém je slunce nad obzorem nejvýš; od občanského poledne se může lišit o hodinu nebo i více.\n\nPoledne rozděluje kalendářní den na dvě stejné poloviny, jež se nazývají půldny. Opakem poledne je půlnoc.\n\nJídlo konzumované v době poledne se nazývá oběd. V mnoha zemích mají zaměstnanci na oběd vyhrazenou přestávku (polední pauzu), někde následuje i čas na siestu.\n\nDoba slunečního poledne se v průběhu roku mění až o 20 minut od střední hodnoty. Je to způsobeno tím, že Země obíhá po elipse a rychlost jejího pohybu vůči Slunci se mění, zatímco rotuje velice pravidelně kolem své osy.\n\nOkamžik slunečního poledne závisí také na zeměpisné délce místa. V Česku je proto rozdíl mezi slunečním polednem v Chebu a Ostravě asi 25 minut.\n\nNa rozdíl mezi pravým slunečním polednem a polednem občanským má také vliv nastavení letního času.\n\nTradice poledního zvonění pochází z dob obléhání Bělehradu v roce 1456. Papež Kalixt III. vyzval evropská katolická království, aby se modlila za vítězství obránců města. Poručil, aby každý kostel v poledne rozezvučel zvony jako připomínku věřícím. \nZvony brněnské katedrály sv. Petra a Pavla tradičně odbíjejí poledne už v 11.00. Tak zvané „brněnské poledne“ má svůj počátek v roce 1645. Odzvonění poledne dříve byla lest, jejíž pomocí se Brno zbavilo obléhajících Švédů.\n\n\n"}
{"id": "323409", "url": "https://cs.wikipedia.org/wiki?curid=323409", "title": "Slogan", "text": "Slogan\n\nSlogan je krátký textový útvar obvykle čistě utilitární povahy a charakteru. Jedná se často jen o stručné heslo či snadno zapamatovatelnou průpovídku, jež slouží primárně k upoutání pozornosti čtenáře či posluchače. Slogan jako takový je využíván zejména v reklamě, při fandění ve sportu, dále také při veřejné politické činnosti. Často obsahuje různé dobově podbarvené a módní myšlenky a jazyková rozličná klišé. Někdy je slogan jen pouhým výkřikem náhodně proneseným z anonymního davu.\n\n"}
{"id": "323410", "url": "https://cs.wikipedia.org/wiki?curid=323410", "title": "Večer", "text": "Večer\n\nVečer je část dne, během které postupně ubývá denní světlo. Leží mezi pozdním odpolednem a nocí. Během večera se obvykle podává večeře. Večer je subjektivní pojem a obvykle začíná těsně před nebo po setmění a končí s příchodem tmy, kdy začíná noc.\n\n\n\n\n"}
{"id": "323416", "url": "https://cs.wikipedia.org/wiki?curid=323416", "title": "Izanagi a Izanami", "text": "Izanagi a Izanami\n\nIzanagi a Izanami jsou stvořitelským párem v japonské mytologii. Společně vytvořili první zemi a zplodili japonské ostrovy a další božstva, při posledním porodu však Izanami zemřela a odešla do podsvětí, zatímco z Izanagiho vzešla tři nejdůležitější japonská božstva. Amaterasu, Cukijomi a Susanoo.\n\nPodle kroniky \"Kodžiki\" z 8. století se na počátku na místě zvaném Takamagahara „Vysoké nebeské pláně“ zrodil neviditelný bůh Ama no Minakanuši „Pán středu nebes“ a po něm další dva: Takamimusubi a Kamimusubi. Následně stvořili dalších pět nebeských božstev a následovalo sedm generací dalších nebeských božstev. Osmou generaci tvořil sourozenecký pár Izanagi no mikoto „Vznešený muž“ a Izanami no mikoto „Vznešená žena“. Ti byli nebeskými bohy požádáni aby dokončili a upevnili dosud plovoucí zemi a tak na „plovoucí klenbě nebes“, snad duze, počali zdobeným kopím míchat slanou vodu a když jej pozvedli z kapek vznikl první ostrov zvaný Onogoro.\n\nNa ostrově dvojice vztyčila „nebeský sloup“, postavila si palác a rozhodla se začít s plozením, čemuž následoval svatební rituál a jejich pohlavní spojení. Prvním dítětem těchto bohů byla Hiroko „dítě-pijavice“, jako následek toho že během svatebního rituálu promluvila Izanami první a porušila tak pravidla. Hiriko byla dána rákosové loďky, odevzdána moři a svatba byla zopakována správným způsobem. Božský pár byl odměněn hojným potomstvem: japonskými ostrovy, bohy větrů, hor a stromů, ale během porodu boha ohně Kagucučiho byla Izanami tak popálena že zemřela. Přesto však z jejích zvratků, výkalů a moči jež z ní vzešli během porodu vznikali další bohové a z jejího mrtvého těla vzniklo osm bohů hromu a další božstva ohně. Izanagi byl nejdříve přemožen žalem a z jeho slz vznikla také další božstva, poté zabil svého syna, z jehož těla se opět zrodili božstva.\n\nIzanagi se následně rozhodl že svoji ženu přivede zpátky z Jomi – podsvětí. U brány světa mrtvých se s Izanami setkal a prosil jí aby se vrátila, ta souhlasila že si o jeho přání promluví s podsvětními božstvy ale vymínila aby se na ni nezkoušel a dívat a počkal před bránou. Když však Izanami dlouho čekal rozhodl se vydat dovnitř kde si posvítil ulomeným zubem z hřebenu. Uvnitř však spatřil svou ženu jako hnijící mrtvolu prolezlou červy a začal utíkat. Izanagi rozezlená nedodržením slibu za ním poslala čarodějnici, osm bohů hromu a skupinu bojovníků. Na svém útěku Izanami odvrátil své pronásledovatele pomocí tří broskví, které jim hodil a nakonec unikl i své manželce a bránu podsvětí zavalil velkým kamenem.\n\nPo návštěvě podsvětí se musel Izanagi očistit a učinil tak u malého potoka ve městě Hjúga na Kjúšú. Z šatů jež před koupelí odložil vzniklo několik dalších bohů, další povstali během jeho očisty, a nakonec došlo ke vzniku tří nejdůležitějších japonských bohů: Amaterasu když si Izanagi čistil pravé oko, Cukijomi když čistil levé oko a Susanoo když si čistil nos. Mezi tyto své děti pak rozdělil vládu nad světem: Amaterasu nad nebesy, Cukijomimu nad nocí a Susanoovi nad oceánem. Zatímco dva starší sourozenci poslušně přijali své místo tak Susanoo se vzepřel tomu vládnout vodám a chtěl raději odejít do říše své matky, na což Izanami zaregagoval tím že svého syna vyhnal. Poté co tak splnil své poslání Izanami odešel pryč, podle některých verzí mýtů odešel na nebesa, podle jiné byl pohřben v městě Taga na Honšú.\n"}
{"id": "323423", "url": "https://cs.wikipedia.org/wiki?curid=323423", "title": "Hodonínka", "text": "Hodonínka\n\nHodonínka je říčka v Kraji Vysočina v České republice. Celý tok řeky má od pramene k ústí do Svratky ve Štěpánově nad Svratkou délku asi 24 km. Horní tok Hodonínky tvoří část historické zemské hranice Čech a Moravy.\n\nPramení v okrese Žďár nad Sázavou v blízkosti obce Nyklovice. Na horním toku se používá místní název Nyklovický potok. Teče přibližně na jihovýchod a v Olešnici se do něj zleva vlévá Veselský potok. Na něm je několik rybníků, nejstarší Obecní rybník byl založen v 16. století. V povodí \"Veselského potoka\" byla po povodni roku 2002 vybudována soustava pěti retenčních nádrží.\n\n\nHorní tok řeky (Nyklovický potok) byl roku 1990 vyhlášen přírodní památkou. Jde o mokřinovou údolní nivu se zbytkem lužního lesa a s výskytem bledule jarní.\nV délce 7 km je část toku od ústí po Olešnici (včetně všech přítoků mimo Olešnický potok) vyhlášena za chovný revír se zákazem lovu ryb.\nVe Štěpánově nad Svratkou bylo po povodni roku 2002 říční koryto v obci regulováno.\n\n"}
{"id": "323427", "url": "https://cs.wikipedia.org/wiki?curid=323427", "title": "John James Adams", "text": "John James Adams\n\nJohn James Adams (14. června 1895, Fort William, Kanada – 2. května 1968) byl hokejový hráč, trenér a manažer.\n\nAdams patřil mezi významné osobnosti zahraniční NHL. Po něm je také pojmenovaná Jack Adams Award, trofej určená pro nejlepšího trenéra, kterého vybírají samotní trenéři. V NHL odehrál 11 sezon a dal 93 gólů. V letech 1927–1962 byl trenérem a následně manažerem týmu Detroit Falcons. Poté co Detroit koupil milionář James Norris, klub byl přejmenován na Detroit Red Wings a Adams obdržel finanční prostředky na vedení mužstva. Detroit pod vedením trenéra Adamse získává v letech 1936, 1937 a 1943 Stanley Cup. Když nastoupil Adams v týmu jako manažer, Stanley Cup získal Detroit ještě 7x. Adams rozvíjel farmářský systém a byl znám, že jeho scouti objevovali mladé talenty (např. Terry Sawchuk a Gordie Howe) a uzavírali s nimi smlouvy v brzkém věku. V roce 1962 byl Adams propuštěn a v roce 1968 zemřel.\n\n\n"}
{"id": "323428", "url": "https://cs.wikipedia.org/wiki?curid=323428", "title": "Fidlovačka", "text": "Fidlovačka\n\nFidlovačka může být:\n\n"}
{"id": "323431", "url": "https://cs.wikipedia.org/wiki?curid=323431", "title": "Dopoledne", "text": "Dopoledne\n\nDopoledne je část dne, která leží mezi ránem a polednem. Přesný začátek a konec dopoledne závisí na subjektivním posouzení a je závislý na životním stylu mluvčího.\n\nPrakticky leží dopoledne mezi dopolední svačinou a obědem, kdy začíná poledne.\n\nPříruční slovník jazyka českého definuje dopoledne jako období mezi ránem a polednem, tj. dvanáctou hodinou, přičemž ráno je dle slovníku „část dne od úsvitu do dopoledne, jitro“.\n\n\n"}
{"id": "323437", "url": "https://cs.wikipedia.org/wiki?curid=323437", "title": "Odpoledne", "text": "Odpoledne\n\nOdpoledne je část dne, která leží mezi polednem a večerem. Některé slovníky definují odpoledne jako „část dne od poledne do podvečera“ (večera, západu slunce). Nebo také od jedné hodiny do páté.\n\n\n\n"}
{"id": "323440", "url": "https://cs.wikipedia.org/wiki?curid=323440", "title": "Češule", "text": "Češule\n\nČešule (\"hypanthium\", \"receptakulum\") je miskovitě rozšířené květní lůžko, často srostlé s dolními částmi květních obalů a tyčinek. Uzavírá pestíky a někdy s nimi i srůstá (u pupalkovitých, \"Onagraceae\"). \n\nČešuli má například růže šípková (\"Rosa canina\"). Po odkvětu z ní vzniká šípek. Jedná se o nepravý plod, obsahuje nažky. Rovněž jablka, hrušky, jeřabiny vznikají větším dílem z češule.\n\nPoužívání slova \"receptaculum\" pro češuli neboli hypanthium je téměř českou specialitou. Naprostá většina světa je používá pro květní lůžko neboli torus. A to i pokud je květní lůžko protažené například v gynofor a ne rozšířené.\n\n\n\n"}
{"id": "323441", "url": "https://cs.wikipedia.org/wiki?curid=323441", "title": "Jana Jacková", "text": "Jana Jacková\n\nJana Jacková (*6. srpna 1982) je česká mezinárodní velmistryně. Jako jediná žena v Česku získala navíc mužský titul mezinárodního mistra. Je členkou oddílu ŠK Duras BVK.\n\nJejí partie s Anatolijem Karpovem z prosince 2008, kdy bývalého mistra světa porazila v krátké útočné partii vyhrála v hlasování o partii roku.\n\nZačátkem prosince 2009 ve svých 27 letech Jana Jacková překvapivě oznámila konec šachové kariéry s tím, že ji vyšší síla vede jiným směrem. Její FIDE ELO se zastavilo na hodnotě 2402, což by ji v případě návratu zařadilo na první místo mezi českými šachistkami i v roce 2015.\n\nZvláštností v jejím repertoáru byla italská hra a hra dvou jezdců v obraně se čtvrtým tahem 4.d3.\n\nV roce 1998 získala titul mezinárodní mistryně. Titul mezinárodní velmistryně získala v roce 2001 a mužský titul mezinárodního mistra pak v roce 2004.\n\nJe mistryní České republiky v šachu z roku 1998 a navíc má stříbrnou medaili z roku 1997 a bronzovou z roku 1999. Je mistryní Česka v rapid šachu z roku 2009 a navíc v této disciplíně má stříbro z roku 2007. Je i mistryní České republiky v bleskovém šachu z roku 2006 a navíc získala dvakrát bronz v letech 2003 a 2005.\n\nŠestrát reprezentovala Českou republiku na šachových olympiádách žen, jedenkrát na Mistrovství světa družstev žen a pětkrát na Mistrovství Evropy družstev žen.\n\nNa šesti šachových olympiádách žen získala celkem 39,5 bodů z 63 partií.\nV České šachové extralize odehrála celkem 71 partií s bilancí 16 výher, 37 remíz a 18 proher. Nastoupila postupně za 7 různých družstev v 10 sezónách. Největším úspěchem byla třetí místa ze sezón 2000/01 a 2007/08.\n"}
{"id": "323442", "url": "https://cs.wikipedia.org/wiki?curid=323442", "title": "Seznam ostrovů Norska", "text": "Seznam ostrovů Norska\n\nNejvětší ostrovy v Norsku (norsky ostrov – \"øy\"). Přehled ostrovů v Norsku s plochou přes 335 km².\n\n"}
{"id": "323447", "url": "https://cs.wikipedia.org/wiki?curid=323447", "title": "Alexandr Oniščuk", "text": "Alexandr Oniščuk\n\nAlexandr Oniščuk (: , * 3. srpna 1975, Simferopol, Sovětský svaz) je americký šachista ukrajinského původu. Jeho FIDE ELO činilo v říjnu 2015 2662, se kterým mu patřilo 78. místo v oficiálním žebříčku nejlepších šachistů a 6. místo mezi americkými šachisty (před ním je Gata Kamsky a Hikaru Nakamura). V žebříčku byl nejvýše v roce 2007, kdy byl 36. s ELO 2701.\n\n"}
{"id": "323448", "url": "https://cs.wikipedia.org/wiki?curid=323448", "title": "Köppenova klasifikace podnebí", "text": "Köppenova klasifikace podnebí\n\nKöppenova klasifikace podnebí je konvenční klasifikace podnebí, která je zároveň nejrozšířenější a nejpoužívanější klasifikací podnebí. Jejím autorem je rusko-německý klimatolog Wladimir Köppen. Klasifikace je utvořena podle rozložení teplot vzduchu a atmosférických srážek ve vztahu k vegetaci. Vznikla již roku 1884 přepracováním tzv. Suppanovy klasifikace a původně byla založena na průběhu ročních izoterem, délce trvání teplot a rostlinstvu a vegetaci. K jejímu přepracování došlo roku 1918 na základě zohlednění většího množství získaných meteorologických dat. Poslední úprava proběhla v roce 1936 ve spolupráci s německým klimatologem Rudolfem Geigerem (někdy je taky proto klasifikace označovaná jako Köppenova-Geigerova klasifikace) a je založena „na teplotním a srážkovém režimu a jeho vlivu na biotu krajiny“.\n\nV Köppenově klasifikaci je stanoveno 5 hlavních klimatických pásem s 11 základními klimatickými typy. Klimatická pásma jsou značeny velkými písmeny: A, B, C, D, E.\n\nV Köppenově klasifikaci je stanoveno 5 hlavních klimatických pásem s 11 základními klimatickými typy. Klimatická pásma jsou značeny velkými písmeny: A, B, C, D, E.\n\n\n\n\n"}
{"id": "323450", "url": "https://cs.wikipedia.org/wiki?curid=323450", "title": "Hikaru Nakamura", "text": "Hikaru Nakamura\n\nHikaru Nakamura (* 9. prosinec 1987, Osaka) je americký šachový velmistr, pocházející z Japonska. Jeho současné FIDE ELO činí 2746. V říjnu 2015 byl nejlepším americkým šachistou. Velmistrem se stal velmi mlád, již ve svých 15 letech a 79 dnech, o tři měsíce dříve než Robert J. Fischer, čímž překonal jeho rekord nejmladšího amerického velmistra.\n\nV roce 2001 se stal mistrem světa do 14 let.\n\nZúčastnil se vyřazovacího turnaje mistrovství světa v šachu FIDE 2004, kde postoupil až do osmifinále a tam prohrál s Michaelem Adamsem.\n\nZvítězil nebo se dělil o první místo na turnajích v Mashantucketu 2005 (\"Foxwoods Open\"), Las Vegas 2007 (\"National Open\"), Barceloně 2007, Gibraltaru 2008 a Philadelphii 2009 (\"World Open\"). V lednu 2011 zvítězil v supervelmistrovském turnaji ve Wijku aan Zee. V letech 2015, 2016 a 2017 vyhrál Gibraltar Chess Festival.\n\n"}
{"id": "323451", "url": "https://cs.wikipedia.org/wiki?curid=323451", "title": "De Havilland Tiger Moth", "text": "De Havilland Tiger Moth\n\nde Havilland Tiger Moth byl britský dvoumístný cvičný dvouplošník, který byl vyvinut Geoffreyem de Havillandem v roce 1931 na základě staršího cvičného letounu de Havilland D.H.60. V roce 1932 vyvinul F. Halford vylepšenou verzi s motorem Gipsy Major pojmenovanou D.H.82A, kterou RAF zavedla do služby jako Tiger Moth II. Celkem bylo postaveno 8 848 kusů tří základních verzí a byl vyráběn licenčně i v Kanadě, Švédsku, Austrálii, Portugalsku a na Novém Zélandu. Kromě RAF byl Tiger Moth používán také ozbrojenými silami dalších více než třiceti zemí a jako soukromá či klubová letadla létaly Tiger Mothy doslova po celém světě.\n\nÚdaje platí pro D.H. 82C\n\n\n\n\n"}
{"id": "323465", "url": "https://cs.wikipedia.org/wiki?curid=323465", "title": "Seznam novin z období Velké francouzské revoluce", "text": "Seznam novin z období Velké francouzské revoluce\n\nNíže je uveden seznam novin a jiných periodik působících v období Velké francouzské revoluce.\n\n\n\n\n\n\n\n\n\n\n\n\n\n\n\n\n\n\n"}
{"id": "323474", "url": "https://cs.wikipedia.org/wiki?curid=323474", "title": "San Frediano in Cestello", "text": "San Frediano in Cestello\n\nSan Frediano in Cestello je katolický kostel v Florencii, ve čtvrti Oltrarno.\n\nNázev \"cestello\" je odvozen od cisterciáků, kteří budovu převzali roku 1628. Původní kostel z 15. století patřil ke karmelitánskému klášteru \"Santa Maria degli Angeli\". V letech 1680-1689 byl kostel přestavěn dle návrhu Silvianiho a Ceruttiho. Impozantní kupole a zvonice byly dostavěny roku 1689 Ferritim.\n\nV klášteře žila a zemřela Maria Maddalena de' Pazzi (1566–1607), původem z florentské šlechtické rodiny. Byla kanonizována roku 1662 a její tělo bylo přeneseno do florenského kostela, který je jí zasvěcen.\n\nInteriér je zdoben freskami od Gabbianiho. V klášteře je socha \"Sv. Marie Maddaleny de' Pazzi\" (1726) od Montatiho a \"Sv. Bernarda z Clairvaux porážejícího ďábla\" (1702) od Piamontiho (1702).\n\nV refektáři je umístěna \"Poslední večeře\" a malby od Poccetiho. V transeptu je \"Madona se svatými\" od Curradiho a malby \"Ukřižování\" a \"Umučení sv. Vavřince\" od Jacopa del Sellaio. V třetí kapli nalevo je polychromovaná dřevěná socha \"Madona s dítětem\" (1350) a fresky \"Scény ze života zakladatele cisterciánského řádu\" (1688–1689) od Piera Dandiniho.\n"}
{"id": "323477", "url": "https://cs.wikipedia.org/wiki?curid=323477", "title": "Microbrachis", "text": "Microbrachis\n\nMicrobrachis (\"Malá paže\") je vyhynulý rod lepospondylního obojživelníka, žijícího v období pozdního karbonu (asi před 307 - 302 miliony let) na území České republiky (Nýřany u Plzně). Šlo o podlouhlého, \"mlokovitého\" tvora o délce pouhých 15 cm. Měl v rámci své vývojové skupiny neobvykle vysoký počet obratlů (40). Živil se zřejmě vodním planktonem a byl pedomorfický (zachovával si v dospělosti larvální žábry podobně jako třeba recentní druh mloka axolotl mexický).\n\nVýzkum unikátně zachovaných fosilií tohoto druhu ukázal, že \"M. pelikani\" byl schopen autotomie ocasu (odhození části ocasu) v případě nebezpečí, a že tento znak byl u něj podobně vyvinutý, jako u současných ještěrek (spíše než u příbuznějších mloků). To dokládá, že schopnost autotomie se u nižších tetrapodů zřejmě vyvinula mnohokrát nezávisle.\n\n\n"}
{"id": "323486", "url": "https://cs.wikipedia.org/wiki?curid=323486", "title": "Edaphosaurus", "text": "Edaphosaurus\n\nEdaphosaurus („Pozemní ještěr“) je rod vymřelého primitivního býložravého pelykosaura. Žil v období konce karbonu a permu (mladší prvohory, asi před 300 miliony let). Jeho zvláštním znakem byla výrazná hřbetní plachta, sloužící zřejmě k termoregulaci.\n\nTento poměrně velký (délka přes 3 metry) starobylý plaz je znám z fosilních nálezů v Texasu (USA). Jeho blízkými příbuznými z České republiky jsou \"Bohemiclavulus mirabilis\" z Kounova v okrese Rakovník a \"Ramodendron obvispinosum\" (nomen nudum) nalezeného na Moravě na haldě dolu Kukla (dříve Nosek), Oslavany, Rosicko-oslavanský revír.\nTvarová a ekologická rozmanitost edafosauridů byla větší, než se dříve paleontologové domnívali. To dokázal objev specializovaného býložravého eupelykosaura druhu \"Gordodon kraineri\" (blízce příbuzného rodu \"Edaphosaurus\") z Nového Mexika.\n\n"}
{"id": "323490", "url": "https://cs.wikipedia.org/wiki?curid=323490", "title": "Ophiderpeton", "text": "Ophiderpeton\n\nOphiderpeton je rodem vymřelého lepospondylního obojživelníka, který žil v karbonském období mladších prvohor (asi před 311-306 miliony let). Jeho tělo bylo silně protáhlé, obratlů bylo nadměrné množství (230). Délka těla se pohybovala kolem 70 cm. Žil pravděpodobně zahrabán v zemi, kterou prohrabával a lovil hmyz a jiné drobné členovce.\n\n\"Ophiderpeton\" byl objeven ve státě Ohio (USA) a také v České republice. Nález z našeho území popsal Antonín Frič v roce 1879.\n"}
{"id": "323495", "url": "https://cs.wikipedia.org/wiki?curid=323495", "title": "Albinův protigambit", "text": "Albinův protigambit\n\nAlbinův protigambit je šachové zahájení začínající tahy 1.d4 d5 2.c4 e5. ECO zahájení je D08 až D09.\n\nPoprvé bylo zaznamenáno v partii Salvioli vs Cavallotti Milan, 1881, pojmenováno je po Adolfu Albinovi, jenž ho hrál proti Laskerovi roku 1893. Jedná se o neobvyklou a dynamickou odpověď na dámský gambit, proto je stále mezi hráči oblíben, i když na velmistrovské úrovni se objevuje jen zřídka. \n\nČerný v hlavní variantě (3. dxe5 d4) získává za obětovaného pěšce silného pěšce na d4 a určité útočné možnosti, přičemž navíc klade bílému nebezpečnou past, známou jako Laskerova léčka, do níž se nepoučení méně zkušení soupeři snadno chytají zdánlivě logickým tahem 4. e3?. Standardními pokračováními jsou 4. Jf3 či 4. e4, kdy se bílý pokouší buďto udržet pěšce navíc, nebo pěšce s časem pouští takovým způsobem, aby za jeho návrat získal poziční výhodu.\n"}
{"id": "323498", "url": "https://cs.wikipedia.org/wiki?curid=323498", "title": "Daňová soustava", "text": "Daňová soustava\n\nDaňová soustava je soustava daní státu. Její ideou je zajistit státu dostatek finančních prostředků, proto je jednou ze základních složek ve státním rozpočtu.\n\nPomocí daňové soustavy lze nastavit i posoudit roli státu v ekonomice. Stát podle své daňové soustavy může poskytovat určité služby (např. armáda). Pokud služeb poskytuje hodně, anebo pokud jedná nehospodárně, je stát nucen daňové zatížení zvyšovat. Pokud se daňové zatížení dostane nad určitou mez, stane se daňová soustava kontraproduktivní a demotivující.\n\n"}
{"id": "323499", "url": "https://cs.wikipedia.org/wiki?curid=323499", "title": "San Marco Equatorial Range", "text": "San Marco Equatorial Range\n\nKosmodrom San Marco Equatorial Range (kód SM) byl plovoucí kosmodrom Itálie u břehů Afriky. Sloužil v letech 1966 až 1988 pro vypouštění menších raket.\n\nItálie se rozhodla problém vypouštění svých družic řešit stavbou netradičního, mobilního kosmodromu. Stavbě v Evropě bránilo příliš husté osídlení v místech uvažovaného střeleckého sektoru, kam dopadají první stupně raketových nosičů. Itálie zvolila dvě ukotvené plošiny (obdoba ropných) na hladině zálivu Formósa v mezinárodních vodách poblíž Keni v Africe, téměř na rovníku. Střelecký sektor mířil nad Indický oceán.\n\nVětší z plošin pojmenovaná San Marco byla obdélníkového tvaru 100x30 metrů. Ukotvená ke dnu byla 20 pneumatickými kesony v hloubce cca 20 metrů. Na plošině byly dílny, zkušebny a rampa. Menší samostatná plošina označená jako Santa Rica byla od hlavní vzdálená několik set metrů. Měla tvar rovnostranného trojúhelníka 30 × 30 × 30 metrů, na ní bylo zbudováno řídicí středisko a také ubytovna s kapacitou 80 osob. Obě plošiny byly propojeny kabely. Součástí kosmodromu byl na pevnině u mysu Ngomeni dislokovaný pracovní tábor a zásobovací středisko. Provozovatelem areálu bylo italské středisko kosmického výzkumu Centro Ricerche Aerospaziali (CRA) při římské univerzitě Univerzita La Sapienza. Projektové práce byly zahájeny roku 1962.\n\n\nPrvní kosmický start se z této základny uskutečnil o pět let později, v roce 1967. Celkem zde vzlétlo 9 amerických raketových nosičů typu Scout, poslední v roce 1988. Tyto nosiče vynesly do vesmíru družice různých států.\n\nKoncem 80. let se Itálie rozhodla využívat kosmodrom Centre Spatial Guyanais v Francouzské Guyaně. Existovaly ovšem nerealizované úvahy o novém využití pro malé italské nosiče typu Vega. V roce 1988 byla základna zrušena.\n\n"}
{"id": "323503", "url": "https://cs.wikipedia.org/wiki?curid=323503", "title": "Od soumraku do úsvitu", "text": "Od soumraku do úsvitu\n\nOd soumraku do úsvitu (\"From Dusk Till Dawn\") je americký horor z roku 1996. Natočil jej Robert Rodriguez podle scénáře Quentina Tarantina, který v něm zahrál po boku George Clooneyho, Harveyho Keitela, Salmy Hayekové a Juliette Lewisové. Film byl do roku 2000 zakázán v Irsku.\n\nBratři Seth a Richie Geckovi vykradli banku. Na útěku do Mexika vezmou cestou tři rukojmí: bývalého pastora, jeho syna a dceru. Přejedou s nimi hranici a zastaví v mexickém baru Titty Twister, kde se mají setkat s převaděči. V baru se ale postupně někteří hosté, kapela, personál baru, a na konci i někteří hrdinové mění v krvelačné upíry. S nimi je stále se tenčící skupina nucena bojovat. Poslední záběr filmu pak ukazuje, že motorest je jen vrcholek obrovské podzemní mayské pyramidy, jejíž okolí je poseto vraky vozidel z různě vzdálené minulosti.\n"}
{"id": "323504", "url": "https://cs.wikipedia.org/wiki?curid=323504", "title": "Alapinova hra", "text": "Alapinova hra\n\nAlapinova hra nebo též Alapinovo zahájení (ECO C20) je šachové zahájení otevřených her. Charakterizují ho tahy\n\n1.e4 e5 2.Je2\n\nCílem tohoto zahájení je podpořit jezdcem z e2 pozdější postup f pěšce. Takové rychlé otevření ale nejde dohromady s uzavření střelce f1, bílý jezdec tak táhne 2x, čímž ztratí tempo. Černý proto nemá žádné potíže a může okamžitě vyrovnat hru. Z toho důvodu je zahájení považováno jen za málo perspektivní a na mistrovské úrovni se nevyskytuje.Autorem hry je ruský mistr Semjon Zinovjevič Alapin.\n\n1. e4 e5 2. Je2\n"}
{"id": "323505", "url": "https://cs.wikipedia.org/wiki?curid=323505", "title": "Alapinova varianta španělské hry", "text": "Alapinova varianta španělské hry\n\nKromě Alapinovy hry existuje také Alapinova varianta ve španělské hře charakterizovaná tahy 1.e4 e5 2.Jf3 Jc6 3.Sb5 Sb4. Ani tato varianta však není z teoretického hlediska příliš významná a bílý zde obvykle získává určitou převahu, například prostřednictvím postupu 4.c3 (buď ihned, nebo po rošádě), po čemž černý ustoupí napadeným střelcem 4..Sa5 (ústup na e7 jen dává bílému jedno tempo k dobru oproti hlavním variantám španělské) na což bílý může zvolit postup 5.Ja3 (braní 5.Sxc6? dxc6 6.Jxe5 De7 nečiní černému potíže) s možným pokračováním 5..Sb6 6.Jc4 Jf6 7.d3 d6 8.a4 a6 9.Jxb6 cxb6 10.Sc4 a bílá pozice je výhodnější.\n"}
{"id": "323506", "url": "https://cs.wikipedia.org/wiki?curid=323506", "title": "Leknínovité", "text": "Leknínovité\n\nLeknínovité (\"Nymphaeaceae\") je čeleď nižších dvouděložných rostlin z řádu leknínotvaré (\"Nymphaeales\"). Jsou to sladkovodní a vesměs vytrvalé byliny s jednoduchými plovoucími, vynořenými nebo ponořenými listy a často s nápadnými květy, které se rozvíjejí nad hladinou. Čeleď zahrnuje asi 70 druhů v 6 rodech a je rozšířena téměř po celém světě. V České republice se vyskytují celkem 4 druhy leknínovitých: leknín bílý, leknín bělostný, stulík žlutý a stulík malý. Lekníny se v ČR pěstují jako okrasné vodní rostliny v celé řadě kultivarů. V tropech a ve sklenících botanických zahrad je pěstována viktorie královská a příbuzná viktorie Cruzova, rostliny známé svými obřími plovoucími listy. Oba zástupci rodu barklaja jsou pěstovány jako akvarijní rostliny.\n\nLeknínovité jsou vytrvalé (pouze výjimečně jednoleté) sladkovodní byliny, kořenící v substrátu na dně. Listy jsou jednoduché, u většiny zástupců dlouze řapíkaté, s čepelí plovoucí na hladině či vynořenou (lekníny, viktorie aj.), řidčeji jsou listy ponořené a krátce řapíkaté (barklaja). Listy vyrůstají střídavě z dlouhého a plazivého nebo krátkého a vzpřímeného, větveného nebo nevětveného oddenku, z něhož vyrůstají adventivní kořeny. Cévní svazky jsou obvykle roztroušené. Čepel listů je celistvá, nečleněná, nejčastěji kopinatá, okrouhlá nebo štítnatá. V řapících a květních stvolech je často přítomno vzduchové pletivo aerenchym. Některé druhy (viktorie, \"Euryale ferox\") mají řapíky a čepele listů zespodu pokryté ostny. V mezibuněčných prostorech a pletivech jsou přítomny mikroskopické, rozvětvené, chlupovité specializované buňky (idioblasty). Květy jsou jednotlivé, dlouze stopkaté a většinou se vynořují nad hladinu, jsou oboupohlavné, pravidelné. Kalich je většinou zelený (žlutě zbarvený u stulíku) a je tvořen 4 až 7 kališními lístky. Koruna je tvořena mnoha volnými lístky a často je nápadná, výjimečně může chybět. Korunní lístky často plynule přecházejí v tyčinky. Tyčinek je mnoho. Gyneceum je tvořeno 5 až mnoha plodolisty, které srůstají s květním lůžkem a tvoří tak druhotně více či méně synkarpní semeník. Semeník může být svrchní (stulík) nebo spodní (leknín, viktorie aj.) a je tvořen mnoha komůrkami které odpovídají jednotlivým plodolistům. Na jeho vrcholu je radiálně rýhovaný bliznový terč. V každém plodolistu je větší počet vajíček. Plodem je mnohasemenná, nepravidelně pukající bobule. Semena mají silný perisperm a tenký endosperm a u některých zástupců (např. leknín) mají míšek.\n\nČeleď leknínovité zahrnuje 6 rodů a asi 70 druhů. Leknínovité jsou rozšířena po celém světě od tropů po teplejší oblasti mírného pásu. Převážná většina druhů roste v tropech. Největší rod je leknín (asi 50 druhů), který má také největší areál rozšíření, zahrnující mírný pás i tropy. Rod stulík (\"Nuphar\") zahrnuje asi 10 druhů a je rozšířen v severním mírném pásu s přesahy do Mexika a Karibiku. V České republice rostou celkem 4 druhy leknínovitých: leknín bílý (\"Nymphaea alba\"), leknín bělostný (\"N. candida\"), stulík žlutý (\"Nuphar lutea\") a velmi vzácný stulík malý (\"N. pumila\"). V evropské květeně je mimo zmíněných 4 druhů zastoupen ještě leknín posvátný (\"Nymphaea lotus\"), který však roste pouze v termálních pramenech v severozápadním Rumunsku.\n\nV České republice jsou 3 druhy leknínovitých chráněny zákonem jako kriticky ohrožené: stulík malý (\"Nuphar pumila\"), leknín bílý (\"Nymphaea alba\") a leknín bělostný (\"N. candida\"). Stulík žlutý (\"Nuphar lutea\") je veden v kategorii druhy vyžadující další pozornost (C4).\nV mezinárodním Červeném seznamu ohrožených druhů IUCN není žádný druh leknínovitých uveden jako ohrožený. Leknín \"Nymphaea thermarum\" ze Rwandy je považován za druh v přírodě vyhynulý.\n\nVonné a často nápadné květy leknínovitých jsou navštěvovány nejrůznějším hmyzem sbírajícím pyl a nektar, nejčastěji brouky, mouchami a včelami. Častá je protogynie (blizny dozrávající dříve než prašníky), zabraňující samoopylení. Květy viktorií a některých leknínů mají na pestících škrobnaté přívěsky poskytující potravu broučím opylovačům. Květy viktorií navíc produkují teplo a silnou ovocnou vůni. Květy se na noc zavírají a často uzavřou i opylovače. Některé druhy leknínovitých mají květy otevřené ve dne, jiné v noci. Květy většinou vydrží 2 až 3 dny a v průběhu vývoje květu mohou měnit barvu.\n\nPlody většiny zástupců s výjimkou stulíku dozrávají pod vodou a po dozrání nepravidelně pukají. Semena jsou na kratší vzdálenosti šířena vodou, na delší pak vodními ptáky, kteří je vyhledávají jako potravu. U stulíku se plody rozpadají na jednoplodolistové díly a díky aerrenchymu plavou na hladině. Mnohé druhy se také šíří vegetativně pomocí oddenků, hlízek a podobně.\n\nU čeledi leknínovité jsou přítomny charakteristické chinolizidinové alkaloidy, které se nevyskytují u žádných jiných rostlin. Náleží mezi ně např. nymfein z leknínu nebo nufaridin ze stulíku.\n\nPojetí čeledi leknínovité bylo v různých botanických systémech různé.\nCronquist odděloval samostatnou čeleď \"Barclayaceae\", Tachtadžjan dokonce i \"Nupharaceae\" (stulíkovité). V systémech APG I a APG II je čeleď leknínovité ponechána nezařazená do řádu v rámci skupiny bazálních dvouděložných a jsou do ní vřazeny i rody čeledi \"Cabombaceae\" (\"Brasenia\" a \"Cabomba\"). V systému APG III z roku 2009 je čeleď leknínovité zařazena spolu s dalšími 2 čeleděmi (\"Cabombaceae\" a \"Hydatellaceae\") do řádu leknínotvaré v rámci heterogenní skupiny starých vývojových větví nižších dvouděložných rostlin, nazývané \"anita group\".\n\nV tradiční taxonomii byly leknínovité často považovány za jakýsi přechodový článek k jednoděložným rostlinám. Sdílejí s nimi např. roztroušené cévní svazky, adventivní kořeny a chybějící kambium v cévních svazcích.\n\nLekníny a stulíky se pěstují v bazénech a vodních nádržích jako okrasné rostliny. V tropech a ve vyhřívaných sklenících botanických zahrad se pěstuje i viktorie. Některé druhy jsou pěstovány jako akvarijní rostliny, zejména \"Barclaya longifolia\" a \"Barclaya motleyi\", řidčeji i některé drobnější druhy leknínu a stulíku.\n\nSemena a oddenky různých druhů leknínovitých obsahují škrob a slouží místně jako potrava a krmivo. Jedlá semena má i viktorie. Jedlá semena \"Euryale ferox\" a některé druhy leknínu jsou využívána v tradiční indické medicíně.\n\n\n\"Barclaya\", \"Euryale\", \"Nuphar\", \"Nymphaea\", \"Ondinea\", \"Victoria\"\n"}
{"id": "323507", "url": "https://cs.wikipedia.org/wiki?curid=323507", "title": "Alstom", "text": "Alstom\n\nAlstom (dříve GEC-Alsthom) je mezinárodní koncern se sídlem ve Francii, který se zabývá výrobou zařízení pro energetiku, zabezpečovacích a signalizačních zařízení pro kolejovou dopravu a kolejových vozidel. Podle webu společnosti měla firma v letech 2010/2011 obrat 20,9 miliard €, přes 92 700 zaměstnanců a pobočky v 100 zemích. Firma byla založena v roce 1928.\n\n\n\n"}
{"id": "323510", "url": "https://cs.wikipedia.org/wiki?curid=323510", "title": "Bukovité", "text": "Bukovité\n\nBukovité (\"Fagaceae\") je čeleď vyšších dvouděložných rostlin z řádu bukotvaré (\"Fagales\"). Jsou to stromy nebo řidčeji keře se střídavými jednoduchými listy. Květy jsou nenápadné, opylované větrem. Plodem je oříšek nebo nažka, plody jsou podepřeny nebo obaleny číškou. Bukovité jsou rozšířeny především v severním mírném pásu, kde často tvoří podstatnou složku lesní vegetace. V České republice se přirozeně vyskytuje 9 druhů, mezi nejběžnější patří buk lesní (\"Fagus sylvatica\"), dub letní (\"Quercus robur\") a dub zimní (\"Quercus petraea\").\n\nVyužití bukovitých je široké. Ceněné a hojně používané je dřevo dubu a buku. Některé druhy poskytují jedlá semena, nejrozšířenější jsou jedlé kaštany z kaštanovníku setého (\"Castanea sativa\"). Mnohé druhy a jejich kultivary jsou používány jako okrasné dřeviny.\n\nBukovité jsou opadavé nebo stálezelené keře a stromy s jednoduchými střídavými listy. Zimní pupeny jsou přisedlé, kryté několika až mnoha šupinami. Palisty jsou přítomny, nejčastěji opadavé. Čepel listů je celistvá nebo laločnatá, na okraji celokrajná, pilovitá nebo zubatá, se zpeřenou žilnatinou. Rostliny jsou obvykle jednodomé, řidčeji dvoudomé. Květy jsou jednopohlavné, nenápadné, pravidelné, v úžlabních nebo koncových klasech, jehnědách nebo hlávkovitých svazečcích, případně jsou květy jednotlivé. Okvětí je redukované, nerozlišené, volné nebo částečně srostlé, obvykle v počtu 6 plátků. Samčí květy obsahují 4 až mnoho volných tyčinek. Samičí květy jsou podepřeny číškou. Semeník samičích květů je spodní, srostlý nejčastěji ze 3 (nebo až 12) plodolistů. Komůrky jsou zpočátku oddělené, později se spojují v jedinou. Čnělky jsou volné. V každém plodolistu jsou 2 vajíčka, všechna s výjimkou jediného ale abortují. Květy jsou obvykle bez nektárií. Plodem je kulovitý oříšek anebo trojboká nažka. Plody jsou podepřeny nebo obklopeny ostnitou nebou šupinatou číškou. Semena jsou bez endospermu.\n\nNenápadné květy dubu a buku jsou větrosprašné. Květy kaštanovníku (\"Castanea\") a \"Castanopsis\" jsou vonné a opylovány mouchami, brouky a včelami. Plody jsou šířeny ptáky a savci, především hlodavci.\n\nČeleď zahrnuje asi 670 druhů v 7 rodech. Největším rodem je dub (\"Quercus\", asi 400 druhů), litokarpus (\"Lithocarpus]]\", 120 druhů) a kaštanovec (\"Castanopsis\", 110 druhů).\n\nPodle kladogramů APG je čeleď bukovité jednou z bazálních čeledí řádu bukotvaré (\"Fagales\"). Bazálním rodem této čeledi je buk (\"Fagus\").\n\nČeleď bukovité byla v tradiční taxonomii členěna nejčastěji na 3 podčeledi: \"Fagoideae\" (rody \"Fagus\" a \"Nothofagus\"), \"Castaneoideae\" (\"Chrysolepis\", \"Castanea\", \"Castanopsis\" a \"Lithocarpus\") a \"Quercoideae\" (\"Quercus\" a \"Trigonobalanus\"). Molekulární systematika s tímto členěním zamíchala a dnes jsou bukovité členěny na 2 podčeledi, přičemž rod pabuk (\"Nothofagus\") je řazen do samostatné čeledi pabukovité (\"Nothofagaceae\").\n\n\nRod dub (\"Quercus\") zahrnuje 2 podrody, někdy pojímané na úrovni rodů: \"Quercus\" a \"Cyclobalanopsis\".\n\nV čeledi jsou zastoupeny především třísloviny, kyselina gallová a kyselina ellagová, katechin, kyselina šikimová, kyselina chinová a triterpeny.\n\nBukovité se vyskytují v severním mírném pásu a v horských oblastech tropů, chybí na Novém Zélandu, většině území Austrálie a v subsaharské Africe.\nNejvětší druhové bohatství je v Mexiku a v jižní Číně a přilehlé oblasti jihovýchodní Asie.\n\nNejvětší areál rozšíření má dub (\"Quercus\"), který se vyskytuje v Eurasii, Severní Americe, severní Africe a jedním druhem je zastoupen i v Jižní Americe (\"Quercus humboldtii\", místně dominující v horských lesích kolumbijských And). Kaštanovník (\"Castanea\"), buk (\"Fagus\") a \"Notholithocarpus\" se vyskytují v Eurasii a Severní Americe. Rod kaštanovec (\"Castanopsis\") je rozšířen pouze v Asii, \"Chrysolepis\" v USA. Rod \"Trigonobalanus\" je zastoupen 2 druhy v Asii a jedním v Kolumbii.\n\nV České republice roste jako původní dřeviny celkem 9 druhů. Buk lesní (\"Fagus sylvatica\"), dub zimní (\"Quercus petraea\") a dub letní (\"Quercus robur\") jsou běžnými dřevinami, tvořícími zásadní složku původních listnatých a smíšených lesů. Dub pýřitý (\"Q. pubescens\") je teplomilný druh, rostoucí především na bazických podkladech v nejteplejších oblastech Čech a Moravy. Dub cer (\"Q. cerris\") je domácí pouze na jižní Moravě. Dub žlutavý (\"Q. dalechampii\") a dub mnohoplodý (\"Q. polycarpa\") jsou velmi podobné dubu zimnímu a občas jsou vedeny jako jeho poddruhy. Byly zjištěny na jižní Moravě, dub mnohoplodý ještě u Roudnice n. Labem a Opočna. Na jižní Moravě se vyskytuje v pahorkatině a vzácně i v nížině dub jadranský (\"Q. virgiliana\"), mnohdy však chápaný jen jako poddruh dubu pýřitého (\"Q. pubescens\"). Z jediné, snad původní lokality na jižní Moravě je znám dub balkánský (\"Q. frainetto\"). Mimo těchto druhů je z našeho území známa celá řada kříženců, převážná většina z jižní Moravy.\n\nV Evropě se vyskytují 3 rody a asi 30 druhů bukovitých, z nichž většinu tvoří středomořské duby.\nDub cesmínovitý (\"Q. ilex\") byl obecně rozšířenou složkou původních středomořských lesů. Po jejich vykácení a nahrazení křovitou vegetací, nazývanou makchie, zde dominuje dub kermesový (\"Quercus coccifera\").\nNěkteré evropské druhy jsou endemické, např. \"Quercus sicula\" na Sicílii a \"Q. congesta\" v Itálii a přilehlých ostrovech (Sicílie a Sardinie).\n\n\nKaštanovník setý (\"Castanea sativa\"), pocházející ze Středomoří, poskytuje jedlé kaštany. Kaštany se pojídají pražené nebo se z nich vyrábí mouka. V Čechách je pěstován od 16. století. Mladá kůra kaštanovníku je tradičním zdrojem tříslovin, kterých obsahuje asi 12,5 %. Používají se při vydělávání kůží. Jedlá semena mají i jiné druhy, např. východoasijské \"Castanea henryi\", \"Castanea crenata\" a \"Castanea molissima\" a severoamerický \"Castanea dentata\". Podobné plody má i rod kaštanovec, v jihovýchodní Asii se sklízejí a někdy i pěstují druhy \"Castanopsis sumatrana\", \"C. boisii\", \"C. javanica\" a \"C. tribuloides\", v Severní Americe \"C. chrysophylla\".\n\nNěkteré subtropické duby mají jedlé žaludy, které jsou pojídány pražené nebo rozemleté jako náhražka části mouky při pečení chleba. Jedlé plody má např. indický dub \"Quercus glauca\", íránský \"Q. persica\" a severoamerické \"Q. emoryii\" a \"Q. obtusifolia\". Jedlé jsou i žaludy středomořského dubu cesmínovitého (\"Quercus ilex\").\nJedlé jsou i plody severoamerického rodu \"Chrysolepis\", obtížně se však vyjímají z ostnitých číšek.\n\nMnohé druhy dubu jsou zdrojem tříslovin. Číšky dubu \"Quercus aegilops\" z Blízkého východu obsahují až 33 % tříslovin. Ještě vyšší obsah tříslovin mají hálky žlabatek, vyvíjející se na dubových listech. Mladé hálky žlabatky \"Cynips gallae tinctoriae\", vyvíjející se na dubu \"Quercus vallonea\", obsahují tříslovin až 70 %. Jsou prodávány pod názvem halepské nebo také turecké duběnky.\nZ dubu korkového, až 20 m vysokého stromu původem v západním Středomoří, je získáván korek. Borka se sloupává přibližně v desetiletých intervalech. Dnes je pěstován i v jiných klimaticky příhodných oblastech. Méně kvalitní druhy korku poskytují i jiné duby, např. \"Q. occidentalis\".\n\nMnohé druhy bukovitých jsou zdrojem kvalitního a hojně používaného dřeva. Obchodováno je dřevo buku lesního (\"Fagus sylvatica\"), různých druhů dubu, např. severoamerického dubu červeného (\"Quercus rubra\") a dubu bílého (\"Q. alba\"), z našich domácích druhů pak především dub letní (\"Q. robur\") a dub zimní (\"Q. petraea\").\nCeněný je tzv. subfosilní dub, dřevo dubových kmenů a větví nalézaných v rašeliništích a ve vrstvách štěrkopísku. Vlivem reakce tříslovin ve dřevě s železitou vodou nabývá toto dřevo nahnědlých až modročerných odstínů a občas obsahuje úzké stříbřité pruhy.\nZe dřeva dubů a kaštanovníku je vyráběno kvalitní dřevěné uhlí.\n\nMnoho druhů bukovitých má využití jako okrasné dřeviny. Často jsou pěstovány různé kultivary buku lesního (např. červenolistý \"Fagus sylvatica\" 'Purpurea'), dubu letního a dubu zimního. Z cizokrajných dubů je nejčastěji pěstován severoamerický dub červený (\"Quercus rubra\"), dále dub balkánský (\"Q. frainetto\"), dub bahenní (\"Q. palustris\"), dub šarlatový (\"Q. coccinea\") a mnohé jiné. Zajímavostí je dub celokrajný (\"Q. imbricaria\") s podlouhlými nelaločnatými listy a dub libanonský (\"Q. libani\") s listy kopinatými a jemně zubatými. V teplých oblastech České republiky je pěstován kaštanovník setý. Spíše vzácně jsou pěstovány také některé druhy severoamerických či asijských buků a kaštanovníků.\n\n\"Castanea\", \"Castanopsis\", \"Chrysolepis\", \"Fagus\", \"Lithocarpus\", \"Notholithocarpus\", \"Quercus\" (včetně \"Cyclobalanopsis\"), \"Trigonobalanus\"\n\n\n"}
{"id": "323513", "url": "https://cs.wikipedia.org/wiki?curid=323513", "title": "Břízovité", "text": "Břízovité\n\nBřízovité (\"Betulaceae\") je čeleď vyšších dvouděložných rostlin z řádu\nbukotvaré (\"Fagales\"). Jsou to keře a stromy s jednoduchými střídavými listy a květy v převislých nebo vzpřímených jednopohlavných jehnědách. Vyskytují se v počtu 145 druhů v 6 rodech v mírném pásu severní polokoule, místy přesahují do tropických hor.\n\nV České republice se vyskytuje celkem 11 původních druhů břízovitých. Některé, především bříza bělokorá (\"Betula pendula\") a líska obecná (\"Corylus avellana\"), patří mezi velmi běžné dřeviny.\n\nBřízovité jsou jednodomé opadavé keře a stromy s jednoduchými střídavými listy s palisty. Borka je hladká nebo šupinovitě odlupčivá, někdy se loupe v tenkých plátech nebo je pokryta vystouplými vodorovnými lenticelami. Chlupy jsou jednoduché, zakončené žlázkou nebo šupinovité. Čepel listů je na okraji (obvykle dvojitě) zubatá, s peřenou žilnatinou, jejíž postranní žilky vedou do zubů na okraji čepele. Květenství jsou vrcholové nebo úžlabní, vzpřímené nebo převislé jehnědy. Na každé postranní větévce květenství jsou obvykle 2 až 3 květy ve vrcholičnaté jednotce asociované s drobnými listeny. Květy jsou jednopohlavné, pravidelné, velmi nenápadné, s okvětím redukovaným na 1 až 6 šupinovitých plátků nebo chybějícím. V samčích květech je 1 až 6 (nejčastěji 4) tyčinek s krátkými nitkami. Někdy se počet tyčinek jeví jako větší vlivem těsného spojení 3 květů. Semeník samičích květů je spodní, srostlý ze 2 až 3 plodolistů, ve spodní části se 2 až 3 komůrkami, v horní části spojenými v jedinou komůrku. Čnělky jsou volné. V každém plodolistů je 1 až 2 vajíčka, placentace je axilární. Plodem je drobný jednosemenný oříšek, nažka nebo dvoukřídlá samara, u některých zástupců je plod obalený vytrvalými listeny. Semeno obsahuje dužnatý endosperm a velké embryo.\n\nKvěty břízovitých jsou opylovány větrem. Okřídlená semena (bříza, olše) a semena s křídlovitými listeny (habr a habrovec) jsou šířena větrem.\nSemena některých druhů olší mají křídla redukovaná a jsou šířena vodou. Plody lísky jsou šířeny hlodavci.\n\nOlše (\"Alnus\") mají na kořenech hlízky se symbiotickými bakteriemi fixujícími vzdušný dusík.\n\nV minulosti byly břízovité většinou řazeny do řádu \"Fagales\" v rámci podtřídy \"Hamamelididae\".\nTradičně byla čeleď členěna na tři podčeledi: \"Betuloideae\", \"Coryloideae\" a \"Carpinoideae\", občas pojímané i jako samostatné čeledi břízovité (\"Betulaceae\"), lískovité (\"Corylaceae\") a habrovité (\"Carpinaceae\").\nV současné taxonomii je čeleď břízovité dělena na 2 podčeledi: \"Betuloideae\" a \"Coryloideae\".\n\nSesterskou větví břízovitých je podle kladogramů APG čeleď \"Ticodendraceae\", zastoupená jen rodem \"Ticodendron\".\nV minulosti bylo od rodu olše (\"Alnus\") oddělováno na základě morfologie 8 druhů do rodu křestice (\"Duschekia\"), např. naše domácí olše zelená (\"Alnus alnobetula\").\n\nČeleď zahrnuje asi 145 druhů v 6 rodech. Je rozšířena v severním mírném pásu, odkud expanduje do jihoamerických And a omezeně i do jihovýchodní Asie. V Severní Americe je čeleď zastoupena všemi rody s výjimkou habru (\"Carpinus\") a rodu \"Ostryopsis\".\nOlše \"Alnus jorullensis\" a \"Alnus acuminata\" rostou od Mexika po jihoamerické Andy v nadmořských výškách asi 2000 až 4000m. Do hor tropické Střední Ameriky proniká ze Severní Ameriky habrovec \"Ostrya virginiana\" a habr \"Carpinus caroliniana\". Rod habr (\"Carpinus\") proniká místně do jihovýchodní Asie, např. \"Carpinus londoniana\" a \"Carpinus viminea\" v Thajsku a ve Vietnamu.\n\nNa území České republiky roste celkem 11 původních druhů ve 4 rodech. Bříza je u nás zastoupena 6 druhy. Nejběžnější je bříza bělokorá (\"Betula pendula\"), která je charakteristickou pionýrskou a světlomilnou dřevinou. Na zrašelinělých půdách se jako pionýrská dřevina objevuje bříza pýřitá (\"Betula pubescens\"). Z dalších stromovitých druhů byla u nás zjištěna bříza tmavá (\"Betula obscura\") a bříza karpatská (\"Betula carpatica\", někdy uváděná jako poddruh břízy pýřité). Z keřovitých bříz je u nás na jediné lokalitě u Kadaně bříza ojcovská (\"Betula oycoviensis\") a v Krušných horách, Jizerských horách a na Šumavě drobnolistá bříza trpasličí (\"Betula nana\"). Z rodu olše (\"Alnus\") rostou v ČR 3 druhy: nejrozšířenější je olše lepkavá (\"Alnus glutinosa\"), charakteristická pro vlhká stanoviště. V horských a podhorských krajích je hojná olše šedá (\"Alnus incana\"). Olše zelená (křestice zelená, \"Alnus alnobetula\") je u nás původní jen v jižních Čechách a na jihozápadní Moravě. Habr obecný (\"Carpinus betulus\") je na většině území jednou z dominantních složek tzv. dubohabřin, klimaxových lesních porostů na minerálně bohatších půdách kolinního stupně. líska obecná (\"Corylus avellana\") je běžnou pionýrskou dřevinou na odlesněných půdách.\n\nBříza nízká (\"Betula humilis\") vyhynula na našem území počátkem 20. století. Poslední reliktní lokalita byla na rašelinné louce poblíž Olomouce.\n\nV původní evropské květeně jsou zastoupeny všechny rody čeledi s výjimkou čínského rodu habrovka (\"Ostryopsis\"). Mimo našich domácích dřevin roste v Evropě olše srdčitá (\"Alnus cordata\") (jižní Evropa), bříza \"Betula borysthenica\" (Ukrajina, Rusko), bříza nízká (\"Betula humilis\"), habr východní (\"Carpinus orientalis\", jihovýchodní Evropa), líska turecká (\"Corylus colurna\", Balkán a jihovýchodní Evropa), líska největší (\"Corylus maxima\", Jugoslávie a Řecko) a habrovec habrolistý (\"Ostrya carpinifolia\", téměř celé Středomoří)\n\nBěžně jsou zastoupeny třísloviny.\nDalšími obsahovými látkami jsou flavonoidy, pentacyklické triterpeny (např. betulin, obsažený v kůře břízy), kyselina ellagová, kyselina gallová a silice.\n\n\nJedlé ořechy poskytují různé druhy lísky (\"Corylus\"). Líska největší (\"Corylus maxima\"), pocházející z jihovýchodní Evropy a pěstovaná i v ČR (nejčastěji v červenolistém kultivaru 'Purpurea'), má větší ořechy než naše domácí líska obecná (\"Corylus avellana\"). V subtropech je pěstována líska \"Corylus pontica\", pocházející z Blízkého východu. Drobné jedlé ořechy v tvrdé skořápce má také stromovitá líska turecká (\"Corylus colurna\").\n\nŠťáva habrovce \"Ostrya virginiana\" a olší \"Alnus acuminata\" a \"Alnus jorullensis\" je v Americe používána k vyčiňování a barvení kůží.\n\nListy a kůra habrovce \"Ostrya virginiana\" jsou v Mexiku používány k medicínským účelům.\n\nJako okrasné stromy je v ČR pěstována mimo našich domácích dřevin (habr, bříza, olše) celá řada druhů bříz, většina spíše ojediněle jako sbírkové dřeviny. Čistě bílou loupavou kůru má např. bříza papírovitá (\"Betula papyrifera\") a bříza mandžuská (\"Betula mandshurica\"). Jiné druhy mají kůru hnědavou až oranžovou, např. bříza užitečná (\"Betula utilis\") a bříza čínská (\"Betula albo-sinensis\"). Naproti tomu některé druhy mají neloupavou a tmavou, pro břízu netypickou borku, např. bříza tuhá (\"Betula lenta\"). Z dalších okrasných stromů je pěstován habr východní (\"Carpinus orientalis\") a některé asijské druhy habru, dále některé druhy habrovce, nejčastěji jihoevropský habrovec habrolistý (\"Ostrya carpinifolia\"). Poměrně často je i v městské zeleni vysazována stromovitá líska turecká (\"Corylus colurna\").\nZ keřovitých okrasných dřevin jsou mimo lísky občas vysazovány drobnolisté břízy, např. bříza nízká (\"Betula humilis\"), bříza drobná (\"Betula pumila\") a bříza trpasličí (\"Betula nana\").\n\nV truhlářství je používáno dřevo olše lepkavé (\"Alnus glutinosa\") a lísky turecké (\"Corylus colurna\"). Dřevo habru obecného (\"Carpinus betulus\") je z našich dřev nejobtížněji opracovatelné, v hustotě, pevnosti v tlaku i v ohybu předčí dřevo dubové. Používáno je i dřevo březové.\n\n\"Alnus\", \"Betula\", \"Carpinus\", \"Corylus\", \"Ostrya\", \"Ostryopsis\"\n\n\n"}
{"id": "323514", "url": "https://cs.wikipedia.org/wiki?curid=323514", "title": "Vrbovité", "text": "Vrbovité\n\nVrbovité (\"Salicaceae\") je čeleď vyšších dvouděložných rostlin z řádu\nmalpígiotvaré (\"Malpighiales\").\n\nStálezelené nebo opadavé stromy a keře se střídavými jednoduchými listy s palisty. Často obsahují fenolické heterosidy\n(salicin, populin), naopak chybějí kyanogenní glykosidy charakteristické pro čeleď \"Achariaceae\". Rostliny jsou jednodomé nebo dvoudomé. Na okraji čepele listů jsou\ncharakteristické, tzv. salikoidní zuby (chybějí však u rodu \"Casearia\" a u druhů s celokrajnými listy), s drobnou žilkou pronikající až ke špici zubu zakončeného kulovitou žlázkou. Žilnatina je zpeřená nebo dlanitá. Některé rody (např. \"Abatia\", \"Casearia\", \"Homalium\" a \"Zuelania\") mají na čepelích listů prosvítavé tečky.\nKvěty jsou jedno nebo oboupohlavné, pravidelné, jednotlivé nebo v úžlabních či vrcholových květenstvích různých typů. Květy mohou\nbýt velké a nápadné nebo zcela nenápadné. Obvykle obsahují nektáriový terč či kruh nektarových žlázek anebo je nektar\nvylučován z přívěsků korunních lístků.\nKalich i koruna jsou složeny ze 3 až 8 lístků nebo jsou silně redukované, koruna někdy zcela chybí. Kališní lístky jsou volné nebo\nkrátce srostlé, korunní jsou volné.\nTyčinek je různý počet (1 až mnoho), jsou volné nebo srostlé.\nSemeník je svrchní nebo polospodní, srostlý ze 2 až 5 (nebo až 13) plodolistů.\nČnělky jsou volné nebo srostlé. V každém plodolistu jsou 2 až mnoho vajíček.\nPlodem je tobolka, bobule nebo peckovice. Semena mají často míšek nebo jsou na bázi opatřena svazečkem chlupů.\n\nČeleď podle dnešního pojetí zahrnuje přes 1000 druhů v asi 55 rodech. Největším rodem je vrba (\"Salix\", asi 450 druhů), \"Casearia\"\na \"Homalium\" (oba rody asi 180 druhů) a \"Xylosma\" (85 druhů).\n\nVrbovité se vyskytují po celém světě, od tropického pásu po arktické oblasti. Málo jsou zastoupeny v Austrálii a chybějí na Novém Zélandu. V české květeně jsou zastoupeny dvěma rody, vrba (\"Salix\") a topol (\"Populus\").\n\nVrbovité jsou převážně opylovány nespecializovaným hmyzem. Některé rody s drobnými bezkorunnými květy (např. topol – \"Populus\") jsou větrosprašné.\nDužnaté plody a semena s míškem jsou šířena ptáky nebo savci. Některé druhy\nmají v tobolkách semena s chmýrem (vrba, topol) nebo s křídly (např. \"Itoa\" a \"Poliothyrsis\") šířená větrem.\n\nVe většině taxonomických systémů (Cronquist, Dahlgren, Tachtadžjan) byla čeleď vrbovité řazena do samostatného řádu vrbotvaré (\"Salicales\").\nČeleď vrbovité v tomto klasickém smyslu obsahovala jen 2 až 3 rody (podle toho, je-li rod \"Chosenia\" považován za samostatný).\n\nS nástupem molekulárních metod byla zjištěna silná příbuznost čeledi vrbovité s některými rody čeledi \"Flacourtiaceae\". Nakonec byla v systému APG II čeleď \"Flacourtiaceae\" zcela zrušena, větší část rodů (celkem 53) byla přesunuta do čeledi vrbovité (\"Salicaceae\"), menší část (27 rodů) do čeledi \"Achariaceae\" a rod \"Gerrardina\" do samostatné čeledi \"Gerrardinaceae\" v rámci nového řádu \"Huerteales\".\n\nPodle kladogramů APG je sesterskou větví čeleď \"Lacistemataceae\".\n\nTopoly a vrby poskytují dřevo a celulosu. Vrbová kůra obsahuje kyselinu salicylovou a je využívána jako prostředek snižující horečku a zmenšující otoky.\n\nNěkteré druhy rodů \"Flacourtia\" a \"Dovyalis\" jsou v tropech pěstovány pro jedlé dužnaté plody.\n\nVrby i topoly jsou využívány jako okrasné dřeviny, drobné poléhavé druhy vrb i jako skalničky. V tropech jsou používány k okrasným účelům např. rody \"Oncoba\", \"Casearia\", \"Idesia\" a \"Samyda\".\n\n\"Abatia\",\n\"Antinisa\",\n\"Azara\",\n\"Banara\",\n\"Bartholomaea\",\n\"Bembicia\",\n\"Bembiciopsis\",\n\"Bennettiodendron\",\n\"Bivinia\",\n\"Byrsanthus\",\n\"Calantica\",\n\"Carrierea\",\n\"Casearia\",\n\"Chosenia\",\n\"Dissomeria\",\n\"Dovyalis\",\n\"Euceraea\",\n\"Flacourtia\",\n\"Hasseltia\",\n\"Hasseltiopsis\",\n\"Hecatostemon\",\n\"Hemiscolopia\",\n\"Homaliopsis\",\n\"Homalium\",\n\"Idesia\",\n\"Irenodendron\",\n\"Itoa\",\n\"Laetia\",\n\"Lasiochlamys\",\n\"Ludia\",\n\"Lunania\",\n\"Macrohasseltia\",\n\"Macrothumia\",\n\"Mocquerysia\",\n\"Neopringlea\",\n\"Neoptychocarpus\",\n\"Neosprucea\",\n\"Olmediella\",\n\"Oncoba\",\n\"Ophiobotrys\",\n\"Osmelia\",\n\"Phyllobotryum\",\n\"Pineda\",\n\"Pleuranthodendron\",\n\"Poliothyrsis\",\n\"Populus\",\n\"Prockia\",\n\"Pseudoscolopia\",\n\"Pseudosmelia\",\n\"Ryania\",\n\"Salix\",\n\"Samyda\",\n\"Scolopia\",\n\"Scyphostegia\",\n\"Tetrathylacium\",\n\"Tisonia\",\n\"Trichostephanus\",\n\"Trimeria\",\n\"Xylosma\",\n\"Zuelania\"\n\n\n"}
{"id": "323518", "url": "https://cs.wikipedia.org/wiki?curid=323518", "title": "Jiří Datel Novotný", "text": "Jiří Datel Novotný\n\nJiří Datel Novotný (8. dubna 1944 Tábor – 27. srpna 2017 Praha) byl český herec, publicista, scenárista a režisér dokumentárních filmů. Významnou část své profesní kariéry strávil po boku Jiřího Suchého v divadle Semafor.\n\n\n\n"}
{"id": "323520", "url": "https://cs.wikipedia.org/wiki?curid=323520", "title": "Státní znak Sovětského svazu", "text": "Státní znak Sovětského svazu\n\nStátní znak Sovětského svazu užívaný v letech 1958–1991 se skládal ze zlatého srpu a kladiva na zeměkouli, zobrazené na paprscích vycházejícího slunce a orámované obilnými klasy. Klasy jsou převázané po obou stranách rudou stuhou s nápisy v 15 jazycích svazových republik: \"Proletáři všech zemí, spojte se!\" Nápis v ruštině je největší a nachází se přímo pod znakem. Na vrcholu znaku se nalézá rudá pěticípá hvězda. \n\nVe znaku užívaném 1956–1991 bylo heslo \"Proletáři všech zemí, spojte se!\" zapsáno:\n\n<div align>\n<div align=\"left\">\n\n"}
{"id": "323522", "url": "https://cs.wikipedia.org/wiki?curid=323522", "title": "Lahore", "text": "Lahore\n\nLahore je plemeno holuba domácího velkého vzrůstu, s charakteristickou kresbou peří a opeřenýma nohama. Je to statný, mohutný holub s dopředu vyklenutou hrudí a delšími křídly a ocasem, z lýtek mu vyrůstají dlouhá supí pera a běháky jsou porostlé krátkými a plnými rousky. Jeho zbarvení je mezi holubími plemeny jedinečné: horní část těla včetně křídel je barevná, dolní část těla včetně ocasu bílá, s barevným rozhraním probíhajícím po stranách krku. Díky důrazu na barvu byl v minulosti řazen také mezi barevné holuby. V seznamu plemen EE je zařazen mezi užitkové holuby, patronát drží Německo a plemeno je zapsáno pod číslem 0037.\n\nLahore patří mezi stará asijská plemena holubů, název získal podle pákistánského města Láhaur. Do Evropy byl dovezen na konci 19. století.\n\nLahore je holub velkého tělesného rámce. Je to právě jeho velikost, a šlechtění zaměřené nejen na zbarvení, ale i na tělesné tvary, co jej odlišuje od barevných holubů a přiřazuje k holubům užitkovým, neboli holubům tvaru. Má velkou, širokou a dokonale zaoblenou hlavu se strmým čelem. Zobák je silný a středně dlouhý, růžové barvy, oči jsou velké a vždy tmavé, vikvové. Obočnice jsou jen jemné a úzké, červeně zbarvené. Krk je silný, není moc dlouhý a široce nasedá na trup s širokou a plnou hrudí. Křídla jsou široká, poměrně dlouhá a složená na ocase, ten je delší a tvořený širokými rýdovacími pery. Nohy jsou porostlé rouskem, který je doplněný výraznými supími pery.\n\nOpeření je dlouhé a uvolněné. Kresba je pro plemeno lahore charakteristická a jedinečná. Líce, hrdlo, přední část krku, břicho, dolní část hřbetu, rousky a supí pera a ocas jsou bílé, horní část hlavy, šije, horní část hřbetu a křídla včetně letek jsou barevné. Mezi barevnou horní částí hlavy a očima je 3-5 mm široký bílý pruh, oči se nacházejí v bílém peří. Vyžaduje se pravidelnost a ostrost přechodu mezi barevným a bílým opeřením, před výstavou se proto peří upravuje nůžkami.\n\nPlemeno se chová v množství barevných rázů: holubi mohou být plnobarevní černí, modří kapratí, pruhoví a bezpruzí, šedohnědí či šedohnědě kapratí, pruhoví a šedohnědě plaví bezpruzí; plnobarevní červení a žlutí, červenoprsí a žlutoprsí, v černé a červené řadě se vyskytují i bělouši a to i v barvách ředěných. Zvláštností je barva plnobarevná mléčná, nesprávně nazývaná též stříbrná.\n\nLahore je vhodný pro volný i voliérový chov. Je to klidné plemeno, které dobře odchovává mláďata, kvůli své velikosti však potřebuje dostatečně velký holubník a budníky.\n\n"}
{"id": "323529", "url": "https://cs.wikipedia.org/wiki?curid=323529", "title": "Ace of Base", "text": "Ace of Base\n\nAce of Base je švédská popová kapela pocházející z Göteborgu. Současnou sestavu tvoří zpěvačka Jenny Berggren, Jonas Berggren a Ulf Ekberg. Často bývají srovnáváni s další velmi známou švédskou skupinou ABBA.\n\nOd svého vzniku v roce 1990 zaznamenali doslova raketový start do světa hudebního byznysu. Debutové album \"Happy Nation\" (1993) přineslo hity jako „All That She Wants“, „The Sign“ nebo „Happy Nation“ a hlavně 23 mil. prodaných kusů. Atakovalo první místo albových hitparád hned ve čtrnácti zemích světa, jednu dobu to bylo dokonce nejlépe se prodávající debutové album všech dob.\n\nPovzbuzeni masivním úspěchem pokračovali v nahrávání dalších hitů („Beautiful Life“, „Cruel Summer“) a koncertovali po celém světě. Jejich desky vycházely pod jiným názvem v Evropě a v USA, a to často i s obměněným seznamem skladeb. Upadající zájem o jejich tvorbu se pokusili oživit vydáním šestnácti největších hitů s názvem \"Singles of the 90s\" (v USA vyšlo jako \"Greatest Hits\" a obsahovalo pouze dvanáct skladeb). Čtvrté, a zřejmě poslední, řadové album \"Da Capo\" (2002) nezaznamenalo ze strany fanoušků téměř žádnou odezvu. Přední britský label Polydor Records dokonce odmítl distribuovat desku v Anglii s jednoduchým odůvodněním: nezájem hudební veřejnosti. Relativně bídné prodeje (cca 450 000 kusů) a v domácím Švédsku až 25. místo v albové hitparádě, to nebylo to, na co byli Ace of Base až doposud zvyklí. Z tohoto důvodu ohlásili následující rok pauzu, jenž trvala až do roku 2006. Od této chvíle už vystupují pouze jako trio, jelikož kapelu opouští Malin Berggren (zpěvačka a zakládající členka).\n\nPrvní koncert po pauze odehráli 15. listopadu 2007 v Jekatěrinburgu. V létě 2008 navštívili řadu zemí v rámci evropského turné - Ukrajinu, Rusko, Dánsko, Norsko nebo Turecko. Známou trojici doprovázel nejen manžel Jenny, známý švédský hudebník Jakob Petren, ale velký důraz byl kladen také na výběr vokalistek, které si fanoušci kapely doslova zamilovali.\nHlavní doprovodné vokály tak zpívala zpěvačka, hudební režisérka a skladatelka Linnea Deb, pouze v případě vystoupení v Dominikánské republice ji zastoupila zpěvačka Anna Andersson. Další dvě vokalistky při turné nejen hlasově doprovázely, ale prezentovaly i poměrně odvážné taneční kreace (například v písni Never Gonna say I'm sorry poté, co Jenny na chvíli zmizí z pódia). Jedná se o švédské megastars Susannu Safsund a Annu Nilsson, které jsou známé také jako zpěvačky místní skupiny Schlagerfeber. Místo Anny zaskočila v Bělorusku další zpěvačka Johanna Eriksson.\n\n\n\n"}
{"id": "323530", "url": "https://cs.wikipedia.org/wiki?curid=323530", "title": "Glykosidová vazba", "text": "Glykosidová vazba\n\nGlykosidovou vazbou se označuje acetálová vazba sacharidů s hydroxylovou skupinou (-OH) postranního řetězce aminokyselin (v proteinu) nebo jiného sacharidu nebo různých derivátů lipidů (O-glykosidová vazba), popř. jiných látek. V biochemii se také často používá termínu N-glykosidová vazba pro obdobné sloučení, ve kterých je -OH skupina nahrazena amino skupinou(-NH)(např. vazba bází k (deoxy)ribóze v DNA, resp. RNA). \n\nSacharidy obsahují karbonylovou skupinu (aldehydovou nebo ketonovou), která je schopná reagovat s -OH za tvorby hemiacetalů. Jedná se o nukleofilní adici, volný elektronový pár na kyslíku v –OH skupině atakuje parciálně kladně nabitý karbonylový uhlík. Vzniká cyklický hemiacetal (z důvodů stability cyklu vzniká buď pětičlenný kruh-nazývaný furanóza, nebo šestičlenný kruh – nazývaný pyranóza)\n\nHemiacetál je schopný dále reagovat s další nukleofilní skupinou za tvorby acetalu a vyloučení vody. \n\n"}
{"id": "323533", "url": "https://cs.wikipedia.org/wiki?curid=323533", "title": "Seznam tarotových karet", "text": "Seznam tarotových karet\n\nToto je kompletní seznam 22 karet Velké arkány a 56 karet Malé arkány Tarotu.\n"}
{"id": "323534", "url": "https://cs.wikipedia.org/wiki?curid=323534", "title": "Atomic Bomberman", "text": "Atomic Bomberman\n\nAtomic Bomberman je akční počítačová hra pro Windows. Vydala ji společnost Interplay v roce 1997.\n\nOficiální licenci na Atomic Bomberman měla a má však japonská firma Hudson Soft. Princip hry vychází ze svého legendárního předchůdce Bombermana (v Evropě distribuovaný pod názvem Dyna Blaster), tedy ve 2D labyrintu se pohybuje 2 až 8 legračně vypadajících postaviček trousících bomby, kterými mohou zničit buď soupeře nebo některé části bludiště a za to jim mohou být odměnou různé zlepšováky jako třeba možnost odkopnout bombu či zrychlení. Koncept je tedy jasný a jednoduchý, což i při vyšším počtu hráčů umožňuje vynikající hratelnost.\n\nHra má zvukový doprovod plný humoru, který oživuje hru. V Česku vyšla plná verze Atomic Bomberman jako příloha časopisu Score č. 81.\n\nHra přes internet je poněkud komplikovanější, protože Atomic Bomberman používá starý síťový protokol IPX.\n\n"}
{"id": "323535", "url": "https://cs.wikipedia.org/wiki?curid=323535", "title": "Epinétron", "text": "Epinétron\n\nEpinétron (řecky έπίνητρον, 2. pád a plurál - \"epinétra\") byla starověká řecká attická ženská nádoba používaná při tkaní. Ženy si ji umísťovaly na klín, aby jim tuk z vlny nepotřísnil oblečení. Jejich produkce v attických hrnčířských dílnách trvala od konce 6. století př. n. l. až po počátek 4. století př. n. l. Stala se vzorem pro mnoho imitací pocházejících například z ostrova Rhodu.\n\nZdobená epinétra byla umísťována na hroby nevdaných žen nebo obětována v chrámech a svatyních, obvykle bohyni Artemidě.\n\nČasto bývala darována jako zásnubní dar zdobený hlavou bohyně Afrodity. Jejich výzdoba malbami byla především černofigurová, v pozdějším období se objevily i červenofigurové dekorace. Jejich obvyklými motivy byly ornamentální motivy, ženy při tkaní nebo postavy Amazonek.\n"}
{"id": "323537", "url": "https://cs.wikipedia.org/wiki?curid=323537", "title": "Carlo Innocenzo Frugoni", "text": "Carlo Innocenzo Frugoni\n\nCarlo Innocenzo Frugoni (21. listopadu 1692 Janov – 20. prosince 1768 Parma) byl italský básník a libretista.\n\nCarlo Innocenzo Frugoni se narodil v šlechtické rodině a v patnácti letech vstoupil do Ordine dei Somaschi, kde setrval až do roku 1731. Poté se stal členem Accademie dell'Arcadia pod jménem \"Comante Eginetico\". Svou kariéru básníka a libretisty zahájil roku 1725 na dvoře parmského vévody.\n\nFrugoni napsal většinu svých libret pro divadlo v Parmě.\n"}
{"id": "323539", "url": "https://cs.wikipedia.org/wiki?curid=323539", "title": "Tamás Fabiny", "text": "Tamás Fabiny\n\nTamás Fabiny (* 5. února 1959 v Budapešti) je maďarský luterský teolog, pedagog a biskup.\n\nJe profesorem novozákonní teologie na Evangelicko-luterské teologické univerzitě v Budapešti. Od roku 2006 je biskupem severní diecéze Luterské církve v Maďarsku.\n\nBiskup Fabiny je aktivní v prezentaci křesťanské zvěsti v médiích.\n\n"}
{"id": "323540", "url": "https://cs.wikipedia.org/wiki?curid=323540", "title": "Death Cab for Cutie", "text": "Death Cab for Cutie\n\nDeath Cab for Cutie je americká indie rocková kapela založená v roce 1997.\n\nPojmenovali se podle stejnojmenné skladby písničkáře Viviana Stanshalla, která se objevila na desce \"Gorilla\" od skupiny Bonzo Dog Doo-Dah Band. Během svého více než desetiletého působení zatím vydali sedm studiových desek, v roce 2005 byli nominováni na Grammy (album \"Plans\"). Z této desky rovněž pocházejí známé singly „I Will Follow You into the Dark“ a „Soul Meets Body“.\n\nZpěvák a frontman kapely Ben Gibbard působí také v kapele The Postal Service.\n\n\n\n"}
{"id": "323543", "url": "https://cs.wikipedia.org/wiki?curid=323543", "title": "Baron Haussmann", "text": "Baron Haussmann\n\nBaron Georges-Eugène Haussmann (27. března 1809 v Paříži – 11. ledna 1891 tamtéž) byl francouzský městský architekt a pařížský prefekt, jehož jméno je spojováno zejména s rozsáhlou přestavbou Paříže. Narodil se v Paříži do protestantské rodiny z Alsaska.\n\n"}
{"id": "323547", "url": "https://cs.wikipedia.org/wiki?curid=323547", "title": "Billy Idol", "text": "Billy Idol\n\nBilly Idol (* 30. listopadu 1955 Middlesex, Anglie jako William Michael Albert Broad) je britský zpěvák, skladatel a herec.\n\nZe začátku kariéry působil v punkrockových skupinách Chelsea a Generation X a to až do roku 1981, kdy nastartoval úspěšnou sólovou kariéru. Díky nápadnému blonďatému přelivu a zajímavému hlasu se stal jedním z vůdčích symbolů 80. let. Se svými spoluhráči z Generation X nahrál celkem čtyři studiová alba, po rozpadu kapely se přestěhoval do New Yorku, kde potkal kytaristu Steva Stevense. Společně pak nahráli několik hitů opět v punkrockovém stylu. Díky klipům vysílaným na MTV se stal jednou z prvních hvězd tehdy nového televizního kanálu.\n\nJeho sláva v 90. letech upadala, dále se však věnoval hudební tvorbě. Zatím poslední nahrávka nese název \"Happy Holidays\" (2006) a společně s Billym se na ní podíleli Brian Tichy (kytara, basová kytara, bicí) a Derek Sherinian (klávesy). Zajímavostí je, že podle něj byla vytvořena postava Spika v seriálu Buffy, přemožitelka upírů a Angel.\n\n\n"}
{"id": "323550", "url": "https://cs.wikipedia.org/wiki?curid=323550", "title": "Clermont", "text": "Clermont\n\nClermont [\"klermo\"] může být:\n\n"}
{"id": "323559", "url": "https://cs.wikipedia.org/wiki?curid=323559", "title": "Vodní nádrž Bystřička", "text": "Vodní nádrž Bystřička\n\nVodní nádrž Bystřička je údolní nádrž na potoku Bystřička poblíž obce Bystřička na Valašsku, v zalesněném kopcovitém terénu asi 7 km jihovýchodně od Valašského Meziříčí. Má rozlohu 38 ha. Hráz se nachází na území obce Bystřička (katastrální území Bystřička I), vodní nádrž zasahuje i do území Velké Lhoty a malým územím u počátku vzdutí též do území obce Malá Bystřice.\n\nBřehy jsou travnaté a podél nich rostou stromy. Nachází se tu i písečná pláž s mírným poklesem bahnitého dna. Mimo pláž klesá dno prudce až ke 12 m.\n\nHráz je postavená z kamenného zdiva. Ční do výšky 36,5 m a táhne se 170 m do šířky, což bylo na tehdejší dobu zcela nevídané. Hráz byla v posledních letech několikrát zpevňována.\n\nDnes je hlavní využití nádrže již čistě rekreační, i když období své největší slávy a popularity již má za sebou. V jejím okolí vyrostlo bezpočet chat a rekreačních středisek, které každoročně lákají spousty návštěvníků. Přehradní nádrž se taktéž využívá pro sportovní a rekreační rybaření. V neposlední řadě se také využívá k výrobě elektrické energie, její maximální výkon je 66 kW.\n\nByla postavena mezi lety 1907 až 1912 a její prvotní využití mělo být, jako zásobárna vody pro budoucí plavební kanál spojující Dunaj, Odru a Labe, který však nikdy nebyl realizován. Druhotným důvodem pro stavbu přehrady byla ochrana proti povodním. Využití přehrada však brzy našla jako vyhlášené rekreační středisko, především díky okolní malebné krajině.\n\n\n\n"}
{"id": "323560", "url": "https://cs.wikipedia.org/wiki?curid=323560", "title": "Francouzská národní knihovna", "text": "Francouzská národní knihovna\n\nFrancouzská národní knihovna (francouzsky \"Bibliothèque nationale de France\", zkratka \"BnF\") je národní knihovna Francie. Jako knihovna disponující od roku 1537 právem povinného výtisku je nejvýznamnější knihovní institucí ve Francii a jednou z předních knihoven světa. Ve svých sbírkách, jejichž počátek sahá do královské knihovny konce středověku, opatruje kolem 14 miliónů knih a tisků i mnoho dalších předmětů. Knihovna má status veřejnoprávní instituce.\nKnihovna sídlí na několika místech, z nichž největší je ústřední budova postavená z podnětu prezidenta Françoise Mitterranda ve 13. obvodu v Paříži na levém břehu řeky Seiny (\"Quai François-Mauriac\") Nazývá se \"Site Tolbiac\" či \"Site François-Mitterrand\". Byla postavena podle návrhu Dominiqua Perraulta a má podobu čtyř věží s půdorysem ve tvaru písmene L, jež připomínají otevřené knihy a obklopují obdélníkovou centrální plochu. Její celková plocha činí 365 178 m a užitná 224 247 m. Historické sídlo knihovny ze 17. století nazývané \"Site Richelieu\" se nalézá ve 2. obvodu v komplexu několika paláců mezi ulicemi \"Rue de Richelieu\", kde se nachází hlavní vchod, \"Rue Vivienne\", \"Rue des Petits-Champs\" a \"Rue Colbert\".\n\nMimo hlavní město má knihovna další sídla v Avignonu (oddělení umění a divadla) v Bussy-Saint-Georges (technologické centrum) a v Sablé-sur-Sarthe (konzervační a digitalizační centrum).\nKnihovna je rozdělena do 14 oddělení a několika sbírek, uchovávaných převážně na čtyřech místech v Paříži. Knihovna rovněž provozuje digitální knihovnu \"Gallica\", která zpřístupňuje více než 1 800 000 textových, obrazových nebo zvukových dokumentů.\n\nKnihovna uchovává 14 miliónů knih a tisků (10 miliónů v Tolbiacu), z čehož je přes 12 000 prvotisků a její sbírky jsou každoročně obohaceny o zhruba 150 000 svazků povinných výtisků a nákupem. Kromě tištěných knih její sbírky čítají několik miliónů periodik, zhruba 250 000 rukopisů, z nichž je 20 000 iluminovaných (což z ní činí v této oblasti největší knihovnu světa), mapy, rytiny, fotografie, partitury, mince a medaile, zvukové dokumenty, videa, multimédia, digitální databáze, umělecké předměty aj. Většina údajů je zpřístupněna internetově v centrálním katalogu a ve specializovaných katalozích. \"Site François-Mitterrand\" je rovněž pověřeno shromažďováním francouzských rozhlasových a televizních děl.\n\nÚkolem knihovny je vedle shromažďování, uchovávání (konzervování, restaurování) rovněž výzkumná a osvětová činnost. Knihovna proto každoročně pořádá výstavy pro veřejnost, vědecké konference a přednášky a kulturní akce jako koncerty apod.\n\nNárodní knihovna má svůj původ v královské knihovně, kterou v roce 1368 založil francouzský král Karel V. přezdívaný Moudrý v Louvru ve věži Fauconnerie. Její inventář, který pořídil první královský knihovník Gilles Mallet obsahoval 917 rukopisů. Za vlády Karla VI. (1380-1422) byla knihovna zbavena některých rukopisů a po smrti krále dokonce zmizela během nadvlády Angličanů. Zatímco Karel VII. (1422-1461) uprchl do Bourges, zbytky knihovny zakoupil v roce 1424 za 1220 liber Jan z Lancasteru, a po jeho smrti v roce 1435 byly knihy rozptýleny. Ze 100 svazků jich bylo 60 opět nalezeno a jsou dnes uloženy v oddělení rukopisů.\n\nTeprve od vlády Ludvíka XI. (1461-1483) si královská knihovna udržela kontinuitu bez rozptylování sbírek. Knihovna byla na čas převezena na zámek Amboise za vlády Karla VIII. (1483-1498), poté na zámek Blois za Ludvíka XII. (1498-1515), který jí dal skutečný význam, když k ní připojil knihovnu aragonského krále v Neapoli a rukopisy z milánské knihovny rodin Visconti a Sforza. V roce 1544 byla spojena s knihovnou na zámku Fontainebleau, kterou v roce 1522 založil František I. (1515-1547). Ten také stanovil filozofa Guillauma Budé hlavním knihovníkem a v roce 1537 nařídil pro knihovnu právo povinného výtisku.\nV roce 1568 knihovnu nechal přestěhovat zpět do Paříže Karel IX. (1560-1574), který založil Kabinet medailí. Knihovna se několikrát stěhovala. Za panování Jindřicha IV. (1589-1610) sídlila v latinské čtvrti v koleji Clermont v roce 1595 a ve františkánském klášteře v roce 1604. V roce 1622 za vlády Ludvíka XIII. (1610-1643) sídlila v koleji Saint-Côme a její správa byla svěřena ministru Colbertovi, který jmenoval knihovníkem Pierra de Carcavi. V roce 1666 se knihovna přestěhovala do ulice \"Rue Vivienne\" do dvou domů v blízkosti ministrova paláce. Pod jeho ochranou prodělala za vlády Ludvíka XIV. (1643-1715) významný rozvoj a v roce 1692 byla otevřena pro veřejnost. Královský knihovník Jean-Paul Bignon získal v roce 1720 od královského regenta Filipa II. Orleánského (1715-1722) povolení rozšířit knihovnu do části bývalého Mazarinova paláce Hôtel de Nevers v \"Rue de Richelieu\", kde založil pět oddělení, která odpovídají dnešnímu \"Site Richelieu\". V roce 1733 za vlády Ludvíka XV. (1715-1774) architekt Robert de Cotte a poté jeho syn uzavřeli dvěma křídly hlavní nádvoří.\n\nZa Velké francouzské revoluce byla knihovna znárodněna a její sbírky se výrazně rozrostly o zkonfiskovaný majetek šlechty, klášterů a univerzitních kolejí i přes zrušení práva povinného výtisku v letech 1790-1793. V roce 1833 se knihovna rozrostla do sousedního paláce hôtel Tubeuf. V roce 1868 rozšířil architekt Henri Labrouste budovy včetně hlavní čítárny, 1875-1912 proběhlo další rozšíření (architekt Jean-Louis Pascal) a naposledy v roce 1936. Kromě toho se ke knihovně připojily i další celky jako Bibliothèque de l'Arsenal v roce 1934 a Bibliothèque-musée de l'Opéra v roce 1935. V roce 1964 získala knihovna novou budovu nedaleko svého historického sídla. I přes to všechno dosáhla knihovna nasycení, takže prezident François Mitterrand navrhl vybudovat nové sídlo knihovny.\n\nOd roku 1979 je část sbírek týkajících se umění a divadla umístěna v Maison Jean Vilar v Avignonu a v roce 2008 byla k národní knihovně připojeno národní centrum dětských knih La Joie par les livres.\n\nNa začátku roku 1989 byla na stavbu nové knihovny vyhlášena Architektonická soutěž, které se zúčastnilo 244 architektů. Byl pro ni vybrán pozemek na místě bývalé sklárny ve východní části Paříže v nově vznikající čtvrti Paris Rive Gauche na břehu řeky Seiny. Asociace Národní knihovny vybrala ze zaslaných návrhů dvacet, z nichž nejlepší čtyři byly předloženy k posouzení prezidentu Mitterrandovi. Tyto projekty vytvořili Dominique Perrault, Jan Kaplický, James Stirling a Philip Chaix. Z nich vyšel jako vítězný návrh 36letého francouzského architekta Perraulta.\n\nKnihovna byla pro veřejnost otevřena 20. prosince 1996 a po přestěhování historických fondů z bývalé centrály Richelieu byl 8. října 1998 otevřena i studovna pro vědecké pracovníky.\n\n\n"}
{"id": "323568", "url": "https://cs.wikipedia.org/wiki?curid=323568", "title": "Pietro Palazzini", "text": "Pietro Palazzini\n\nPietro kardinál Plazzini (19. května 1912, Piobbico – 11. října 2000, Řím) byl italský katolický duchovní a morální teolog. Byl vysokým úředníkem Římské kurie a kardinálem (od 1973). Za druhé světové války pomáhal se záchranou Židů, za což v roce 1983 obdržel titul spravedlivý mezi národy.\n\n"}
{"id": "323575", "url": "https://cs.wikipedia.org/wiki?curid=323575", "title": "Maciej Wojtyszko", "text": "Maciej Wojtyszko\n\nMaciej Wojtyszko (* 16. dubna 1946, Varšava) je polský divadelní a filmový režisér, dramatik, spisovatel a autor komiksů a animovaných filmů.\n\nNarodil se 16. dubna 1946 ve Varšavě. V roce 1972 absolvoval katedru režie Státní vyšší filmové školy Leona Schillera v Lodži.\n\nV současné době je jedním z nejpopulárnějších polských režisérů, který má na svém kontě desítky divadelních inscenací, např. her Thomase Bernharda, Sławomira Mrożka a Witolda Gombrowicze. Nevyhýbal se ani inscenacím pohádek pro děti.\n\nJeho tvůrčí dráha začala v sedmdesátých letech, kdy působil jako asistent režie u celé řady filmů. Své první samostatné filmové režie se dočkal až v roce 1980, kdy natočil film „Tajemství Marabutovy šifry“ podle vlastního scénáře. Na další film si musel počkat celé čtyři roky, kde realizoval dílo „Syntéza“. Následovaly filmy „Ohnivý anděl“ (1986), a pak legendární „Mistr a Markétka“, tedy jeho nejznámější dílo, televizní seriál z roku 1988 s Gustavem Holoubkem v hlavní roli, který s úspěchem několikrát uvedla i Česká televize. V poslední době se realizoval jako režisér nejrůznějších televizních seriálů, jako např. „Medová léta“, „Městečko“, „Miluji Kláru“, „Penzionát pod růží“ nebo „A přece se točí“. V některých seriálech, které od přelomu století vznikají v komerčních i státních televizích (obdobně jako v České republice) režíroval jen některé díly. Jeho posledním samostatným filmem je „Luisina zahrádka“, která také dostala cenu na Polském filmovém festivalu v roce 2007.\n\nWojtyszko je rovněž autorem knížek pro mládež, jako byla např. „Syntéza“, „Tajemství Marabutovy šifry“ nebo „Sága rodu Klaptonů“.\n\nMaciej Wojtyszko je také autorem více než desítky divadelních her. Mezi ty nejznámější patří „Bambuko“, poprvé realizovaná v Divadle Alexandra Fredra“ v Hnězdně v roce 1988, „Semiramis“ (premiéra ve varšavském divadle „Wspolczesnym“ v roce 1996), „Oprašovačka“ (premiéra v Divadle Alexandra Wengierky v Bialystoku v roce 1994), „Železná konstrukce“ (opět premiéra ve Varšavě, a to v roce 1998) a „Bulgakov“ (poprvé realizovaná v „Divadle Juliusza Slowackiego v“ Krakově v roce 2002). Stejné divadlo poté uvedlo také jeho „Zemi sedmilhářů“.\n\nVzhledem k tomu, že Maciej Wojtyszko jako dramatik debutoval poměrně pozdě, jeho divadelní hry zatím nezaznamenali čeští překladatelé. První překlad jeho hry vznikl až v roce 2008. Jeho hru „Země sedmilhářů“ nabízí v elektronické formě DILIA, divadelní a literární agentura, a v tištěné formě také pražský Divadelní ústav. V průběhu dvou posledních let byly do Českého jazyka přeloženy ještě hry \"Oprašovačka\", \"Bulgakov\", \"Královna k sežrání\", \"Semiramis\" a \"Hříchy stáří\". Další překlady v současnosti vznikají. Autor navštívil 19. dubna 2009 Prahu, kde v rámci dnů Evropského filmu představil v české premiéře svůj nejnovější film \"Luisina zahrada\" natočený v roce 2007 a o den později byl přítomen prvnímu scénickému uvedení své divadelní hry v České republice. Jeho hra \"Oprašovačka\" byla uvedena jako tzv. scénické čtení v Eliadově knihovně Divadla Na zábradlí v Praze. V roce 2010 inscenovalo dvě jeho divadelní hry, Oprašovačku a Královnu k sežrání ostravské Divadlo Silesia.\n\n"}
{"id": "323577", "url": "https://cs.wikipedia.org/wiki?curid=323577", "title": "Protest", "text": "Protest\n\nProtest je ústní nebo písemné sdělení obsahující námitku, zřetelný nesouhlas nebo jasně vyjádřený odpor proti nějaké skutečnosti nebo osobě.\n\nProtesty se běžně používají zejména v oblasti práva (například protest prokurátora k odstranění nezákonnosti nebo směnečný protest) a ekonomie. Setkat se nimi se ale můžeme i ve sportu a v mnoha jiných dalších oborech lidské činnosti. Protest podaný písemně se někdy nazývá protestní listina. Skupina více osob vyjadřující protesty se obvykle nazývá protestní shromáždění.\n\nProtesty nemusí být nutně vždy jen slovní. V praxi mohou být slovní protesty doplněny dalšími formami vyjádření nesouhlasu, jednou z nich je například hladovka, pálení státní vlajky apod.\n\n"}
{"id": "323578", "url": "https://cs.wikipedia.org/wiki?curid=323578", "title": "Statečnost", "text": "Statečnost\n\nStatečnost, odvaha, nebojácnost či hrdinství (\"andreia, fortitudo\") je jedna ze čtyř základních (kardinálních) ctností. Statečnost zajišťuje pevnost v obtížích a vytrvalost v úsilí o dobro, dává nám sílu překonat strach. Dospívá až ke schopnosti obětovat případně vlastní život pro spravedlivou věc.\n\nLze rozlišovat fyzickou statečnost, kterou člověk projevuje tváří v tvář bolesti či nebezpečí úrazu, smrti, a morální statečnost jít proti mínění jiných, riskovat zesměšnění a odsouzení.\n\n\n\n"}
{"id": "323579", "url": "https://cs.wikipedia.org/wiki?curid=323579", "title": "SOR BN 10,5", "text": "SOR BN 10,5\n\nSOR BN 10,5 je model českého městského, částečně nízkopodlažního autobusu o délce přibližně 10,5 m. Jeho produkce začala ve společnosti SOR Libchavy roku 2005.\n\nAutobus BN 10,5 je dvounápravový „low entry“ autobus, který je určen především pro městský či příměstský provoz. V pravé bočnici vozu se nacházejí troje výklopné dveře. Prostor mezi předními a středními dveřmi je nízkopodlažní (na výšce 360 mm nad vozovkou). Zadní část vozu se nachází ve výšce 800 mm nad vozovkou. Zadní náprava je hnací, (španělské značky DANA), přední náprava je lichoběžníkové konstrukce s nezávisle zavěšenými koly a je vlastní výroby. Motor a mechanická převodovka se nachází v zadní části vozu. Polosamonosná karoserie, která je svařena z ocelových uzavřených profilů, je zvenčí oplechovaná, interiér vozu je obložen plastovými deskami.\n\nAutobusy SOR BN 10,5 nahradily ve výrobě svého předchůdce, vysokopodlažní autobusy SOR B 10,5. Vozy BN 10,5 jsou tak využívány pro méně vytížené městské linky či linky příměstské. Jedním z provozovatelů těchto autobusů je například společnost \"ČSAD autobusy Plzeň\". V létě 2008 vyhrála společnost SOR veřejnou soutěž vyhlášenou \"Dopravným podnikem Bratislava\". Celkem má být dodáno 60 autobusů typu BN 10,5 v celkové hodnotě 270 milionů Sk do roku 2011.\n\n"}
{"id": "323584", "url": "https://cs.wikipedia.org/wiki?curid=323584", "title": "Bošáca", "text": "Bošáca\n\nBošáca je obec v západním Slovensku v okrese Nové Mesto nad Váhom. Žije zde  obyvatel.\n\nObec leží na úpatí Bílých Karpat asi 9 km severozápadně od Nového Města nad Váhom. Asi 8 km od obce se nachází státní hranice s Českou republiku. Spolu se sousedním Zemianským Podhradím tvoří souvislou zástavbu.\n\nPrvní písemná zmínka o obci je z roku 1380, tehdejší název obce byl Bosach. Obec bývala poddanskou vesnicí patřící ke hradu Beckov. Lokalita je charakteristická nejen místními kroji, ale také destilátem páleným ze zdejších švestek, které rostou v sadech okolo Bošáci.\n\nNejvýznamnější pamětihodností je římskokatolický barokní Kostel Nanebevzetí Panny Marie postavený roku 1733. V roce 1789 prodělal klasicistickou úpravu a je nejvýraznější dominantou obce. V kostele se nacházejí barokní sochy, jež sem byly přemístěny z poutního kláštera na Skalke. Jsou to plastiky svatého Ignáce z Loyoly, svatého Jana Nepomuckého a na oltáři svatý Jiří spolu se svatým Archandělem Michaelem. Uprostřed obce se nachází pálenice v rekonstruovaném lidovém domě Muzea Bošácké doliny, které vystavuj exponáty lidové kultury. Dalším turistickým lákadlem je malý skanzen s ukázkou původní lidové architektury a tradic.\n\n\n"}
{"id": "323585", "url": "https://cs.wikipedia.org/wiki?curid=323585", "title": "SOR C 7,5", "text": "SOR C 7,5\n\nSOR C 7,5 je model meziměstského linkového midibusu o délce přibližně 7,5 m, který ve druhé polovině 90. let 20. století vyráběla česká společnost SOR Libchavy.\n\nSOR C 7,5 je dvoudveřový autobus s polosamonosnou karoserií, který je určen pro příměstskou či meziměstskou linkovou dopravu. Prostorový rám vozidla je svařen z ocelových profilů.Zadní náprava je hnací, motor a mechanická převodovka jsou umístěny v zadní části vozu. Midibus má v pravé bočnici dvoje výklopné, jednokřídlé dveře.\n\nVozy C 7,5 byly prvními autobusy vyrobenými společností SOR. Prototyp tohoto vozidla vznikl v roce 1993, sériová výroba začala roku 1995. Od tohoto typu byl odvozen městský midibus B 7,5. Výroba obou typů ale byla vzhledem k nevelkému zájmu zákazníků poměrně brzo ukončena (C 7,5 v roce 2001).\n\nVozidla tohoto typu vlastní např. Dopravní podnik města Děčína, který je využívá nejen pro linkovou, ale i pro zájezdovou dopravu. Celkem čtyři vozy (včetně prototypu) také vlastnily Kadaňské technické služby (provozovatel MHD v Kadani), jeden vůz v roce 2005 prodaly do Klášterce nad Ohří. Zde tento druhý vyrobený autobus značky SOR z roku 1995 jezdil na linkách místní MHD, vyřazen byl na podzim roku 2010. Autobusy SOR C 7,5 také jezdí např. v Kutné Hoře, Semilech, Kroměříži či v Ostravě (dopravce Radovan Maxner).\n\n\n"}
{"id": "323592", "url": "https://cs.wikipedia.org/wiki?curid=323592", "title": "Jean-Baptiste Kléber", "text": "Jean-Baptiste Kléber\n\nJean-Baptiste Kléber (9. března 1753 ve Štrasburku, Francie – 14. června 1800 v Káhiře, Egypt) byl francouzský generál.\n\nJean-Baptiste Kléber se narodil ve Štrasburku. O povolání jeho otce jsou dvě informace, podle jedné byl otec Jean-Nicolas Kléber stavitelem a druhá hovoří o tom, že byl zahradníkem kardinála Rohana, arcibiskupa štrasburského. Matka se jmenovala Reine roz. Bogart. Otec zemřel, když byl Jean-Baptiste tříletý, a hoch byl vychováván otčímem Jean-Martinem Burgerem. Jeden alsaský farář byl zaujat Kléberovým talentem a vzdělával jej. Kléber pak studoval na štrasburském gymnáziu (\"Gymnase Jean-Sturm\"). Chtěl se stát architektem a proto odešel do Paříže, kde byl přijat do učení v atelieru slavného Jean-Francois Chalgrina. Nedostatek prostředků jej však přiměl rozloučit se s dráhou architekta a vrátit se do rodného města. Přesto byl roku 1787 podle Kléberových plánů postaven zámek barona de Grandvillars.\n\nNejistoty o další budoucnost ho zbavila náhoda. Dva bavorští důstojníci ve štrasburské kavárně se dostali do konfliktu s občany. Jean-Baptiste jim pomohl v nouzi a oni z vděčnosti mu zařídili přijetí na vojenskou akademii v Mnichově. Mladý nadaný student Kléber na sebe upozornil výbornými znalostmi, vystupováním i příznivými referencemi rakouského generála Václava hraběte z Kounic, a ten mu nabídl místo poddůstojníka ve svém pluku. Kleber místo přijal, ale jelikož nebyl urozeného původu a nemohl tedy očekávat povýšení do důstojnické hodnosti, po krátkém čase z armády odešel a pracoval jako stavební dozorce. Po výbuchu revoluce a začátku války v roce 1792 vstoupil Kleber do dobrovolnického praporu hornorýnské oblasti (Haut-Rhin) a rychle postupoval v hodnostech. Byl důstojníkem v posádce pevnosti Mohuč a zde byla jeho přítomnost mimořádně důležitá jak pro jeho znalosti vojenské, tak pro stavitelskou průpravu, neboť hradby byly ve velmi špatném stavu. Pevnost byla obklíčena koaličními vojsky (I. koalice) a 22. července 1793 kapitulovala. Přestože během obležení byl Kleber obdivován pro své zásluhy, osobní statečnost a vynalézavost, byl zatčen a odvezen do Paříže. Byl postaven před soud a nejen osvobozen ale i povýšen na brigádního generála. Odeslán do Vendée a zde v řadě bojů způsobil nepříteli citelné ztráty a slávu si vydobyl v bitvě u Gavenay (23. prosince 1793), kde přivodil povstalcům totální porážku a získal si pověst jednoho z nejlepších generálů republiky.\n\nJako divizní generál bojoval Kléber v roce 1794 pod Jourdanem, účastnil se bitvy u Fleurusu (26. června 1794) a poté jeho divize obklíčila Maastricht, který po 28 dnech přinutila ke kapitulaci. V prosinci téhož roku převzal Kléber velení části Sambro-máské armády, blokující Mohuč (Mainz). Když s ní roku 1795 Jourdan překročil u Düsseldorfu Rýn stal se Kleber velitelem levého křídla útočící armády. Jeho statečnost a přehled však nemohly zabránit neúspěchu tohoto tažení. Také roku 1796 velel Kléber levému křídlu Jourdanovy armády a porazil generály Kienmayera a prince z Württembergu. Pak však zakusil hořkost porážky v bitvě u Uckerathu (19. června 1796) od podmaršála Kraye a byl poté nucen stáhnout se do Düsseldorfu. Několik, dní před bitvou u Würzburgu (3. září 1796) byl Kleber povolán do Paříže a bylo mu nabídnuto místo člena Direktoria, které však on odmítl. Nakonec po převratu 4. září 1797 (18. fructidor) a vítězství direktora Barrase, nescházelo mnoho aby Kléber, který si svým volnomyšlenkářstvím získal i mnoho nepřátel, byl zatčen a deportován.\n\nBylo přáním Napoleona Bonaparte, přestože Kleber nepatřil do Bonapartova okruhu „italských“ generálů, aby se připojil k jeho expedici do Egypta, což Kleber s radostí učinil a velel divizi 6000 mužů, skládající se ze dvou brigád- Verdierovy a Damasovy. Po vylodění v Egyptě byla divize pověřena obsazením Alexandrie, při kterém byl Kleber raněn a velení jeho divize převzal generál Dugua. Kleberovým úkolem zatím bylo v provincii Bahirch udržet klid a pozorovat event. pohyby anglické flotily. Tento post mu však nevyhovoval a opakovaně žádal Bonaparta, o zařazení do bojových jednotek. Mezi oběma generály došlo k roztržce, která se vystupňovala, když Kleber použil na údržbu a výstavbu pobřežních opevnění a alexandrijských nemocnic peníze určené Bonapartem na stavbu lodí. Kleber nabídl demisi, kterou Bonaparte odmítl. Když pak Kleber onemocněl povolil mu Bonaparte pobyt v Káhiře a napsal mu \"„……, že přikládám velký význam Vašemu respektu a Vašemu přátelství. Bojím se, že jsme se vzájemně poněkud odcizili. Byl byste nespravedlivý, kdybyste pochyboval, jak mě to bolí …….“\". Tento dopis navodil opět přátelské vztahy mezi oběma protagonisty. A v tažení do Sýrie již Kleber opět velel své divizi s kterou v bitvě u hory Tábor (16. dubna 1799) odolával řadu hodin útokům nepřítele, asi l0x počtem převyšujícím Kleberovu divizi. Útokům odolal až do doby, kdy Bonaparte se svou armádou přispěchal na pomoc a vydobyl si jedno ze svých slavných vítězství. Při návratu ze Sýrie, velel dvěma divizím (Lannesova a Desaixova) a na pobřeží narazil na vylodivší se turecké vojsko. V následné pozemní bitvě u Abukiru (25. července 1799) dosáhl Bonaparte jedno ze svých největších vítězství v egyptské kampani. Po bitvě se Kleber setkal s Bonapartem a před očima armády jej objal a zvolal \"„Jste veliký, jako celý svět „\". Zprávy z Francie, hovořící o porážkách armády, zmatcích mezi obyvatelstvem a bezradnosti direktoria přinutily generála Bonaparte k odjezdu zpět do Francie (22. srpna 1799). Vrchní velení nad celou armádou v Egyptě přenechal Kleberovi. Napoleonův odchod z Egypta Klébera rozběsnil a tak prohlásil: \"Ten parchant (Napoleon) nám tady nechal jen svoje kalhoty plné sraček. Vrátíme se do Francie a otřeme mu je o hubu\" Kléber si uvědomoval, že je sice schopným velitelem armády, ale nemá vlastnosti potřebné pro vedení správy celé země. Celou svou aktivitu upřel na jednání, (která již začal Bonaparte ,ale jen zcela formálně), s anglickým komodorem sirem Sidney Smithem, ale ta zdála se bezvýsledná. V komplexní zprávě direktoriu o stavu egyptské armády (29. září 1799) popisuje velmi pesimistický obraz současný i výhled do budoucna. Dopis však dorazil do Francie až v době, kdy Bonaparte byl prvním konsulem. Po obsazení El Ariše Turky (30. prosince 1799) pokračovala jednání v této oase. Již 24. ledna 1800 byla podepsána El Arišská dohoda, která umožňovala Francouzům opustit Egypt s veškerými zásobami a zbraněmi na svých i Turky poskytnutých lodích, jejich převezení do Francie, po předchozí evakuaci Egypta do přístavů Alexandria, Abukir a Rosette. V konvenci byly i termíny postupné evakuace země a předávání regionů do správy Turků. Zmíněné přístavy měly být až do dokončení evakuace ve správě Francouzů. Realisaci plánu zmařili Angličané, třebaže se na jednáních v El Ariši podíleli. Jejich plánem, bylo, aby Francouzi po evakuaci Egypta až budou uzavřeni v přístavech, byli přinuceni ke kapitulaci. Kleber chtěl plán El Arišské konvence plnit a skutečně evakuoval velké části země a předal Turkům. Nakonec Sidney Smith m.j. též v domnění, že Francouzi bez Bonaparta již nejsou nebezpeční, poslal Kleberovi poselství admirála Keitha, kde sděluje, že žádná jiná možnost pro Angličany není akceptovatelná, než bezpodmínečná kapitulace Francouzů. Kleber nařídil okamžitou pohotovost armády a zveřejnil provolání k vojsku \"„Vojáci! Na takovou nestoudnost se odpovídá jedině vítězstvím, připravte se k boji!“\". Armáda pak posílena na duchu čerstvou zprávou, že Bonaparte se stal prvním konsulem, pod brilantním velením generála Klebera dobyla zdrcujícího vítězství nad velkovezírem Jussufem Pašou v bitvě u Heliopolis (20. března 1800). Bitvou byl velkovezír přinucen opustit Egypt a stáhnout se do Sýrie.\n\nFrancouzská okupace celého Egypta byla obnovena a výhledy na dohodu byly příznivé, když byl Jean Baptiste Kleber zavražděn muslimským fanatikem v jedné z Káhirských zahrad. (14. června 1800 m.j. i den slavného vítězství Bonapartova u Marenga) jménem Sulejman z Aleppa. Jeho tři spoluviníci byli zastřeleni popravčí četou, sám Sulejman byl na všeobecné přání rozezlených vojáků umučen orientálním způsobem. Nejprve mu byla upálena vražedná paže a pak naražen na kůl. Po celou dobu fanatik volal \"„není jiného boha, než Bůh a Mohamed je jeho prorok“\". Žil ještě 3-4 hodiny. Kleberova mrtvola byla převezena do Marseille a první konsul osobně se účastnil čestného přijetí generálova na půdě vlasti. Provizorně byl Kleber pohřben na ostrově If až do roku 1818, kdy král Ludvík XVIII. nařídil převoz ostatků do památníku, který zbudovali občané Štrasburku na počest svého velkého syna. Nástupcem Kleberovým ve funkci vrchního velitele armády v Egyptě se stal generál Jacques-Francois Menou. Od roku 1840 stojí v rodném městě generála Klebera jeho bronzová socha, umístěná na náměstí, nesoucím jeho jméno.\n"}
{"id": "323593", "url": "https://cs.wikipedia.org/wiki?curid=323593", "title": "Vodivost", "text": "Vodivost\n\nSlovo vodivost má několik významů.\n\n"}
{"id": "323597", "url": "https://cs.wikipedia.org/wiki?curid=323597", "title": "Vastitas Borealis", "text": "Vastitas Borealis\n\nVastitas Borealis je rozsáhlá rovinatá oblast na povrchu Marsu, která se nachází dokola severní polární čepičky Marsu severně od útvarů jako Arcadia Planitia, štítové sopky Alba Patera, Elysium Mons a mnohé další. Oblast leží za polárním kruhem a předpokládá se, že se zde stále vyskytuje vodní led ve formě permafrostu.\n\nOblast je oproti nulové hladině Marsu 4 až 5 km pod její úrovní, což některé vědce přivádí ke spekulacím, jestli se v oblasti dříve nevyskytoval hypotetický oceán kapalné vody. Z oblasti se vyčleňují dvě podoblasti Severní polární pánev (\"North Polar Basin\") a Utopia Planitia.\n\nPojmenována byla v roce 1973 dle klasického albedového jména. V roce 2005 se podařilo evropské sondě Mars Express pořídit snímky oblasti, které ukazovaly stabilní vrstvu vodního ledu na dně kráteru. 25. května 2008 přistála v oblasti Vastitas Borealis americká sonda Phoenix, která má za úkol hledat přítomnost vody v oblasti a případně prozkoumat oblasti, kde by mohl přežívat hypotetický mikrobiální život.\n\n\n"}
{"id": "323600", "url": "https://cs.wikipedia.org/wiki?curid=323600", "title": "Závod (rozcestník)", "text": "Závod (rozcestník)\n\nZávod může být:\n\n\n"}
{"id": "323604", "url": "https://cs.wikipedia.org/wiki?curid=323604", "title": "Israel Lobby and U.S. Foreign Policy", "text": "Israel Lobby and U.S. Foreign Policy\n\nThe Israel Lobby and U.S. Foreign Policy (zkráceně Israel Lobby, česky \"Izraelská lobby a zahraniční politika USA\") je název odborné práce Johna Mearsheimera a Stephena Walta. John Mearsheimer je profesor na University of Chicago a známý teoretik mezinárodních vztahů. Stephen M. Walt je profesor mezinárodních vztahů na Kennedy School of Government při Harvardově univerzitě. \"Izraelská lobby a zahraniční politika USA\" byla poprvé vydána roku 2002 a do roku 2007 zaznamenala několik úprav a verzí. Nejnovější verze byla vydána v září 2007 nakladatelstvím \"Farrar, Straus and Giroux\" a podle žebříčku \"New York Times Best Seller\" patří mezi bestsellery.\n\nHlavní tvrzení práce \"Izraelská lobby a zahraniční politika USA\" je, že „Spojené státy byly ochotny nebrat zřetel na vlastní bezpečnost, aby podpořily zájmy jiného státu (Izraele)“. Blízkovýchodní politika Spojených států byla a stále je řízena primárně domácími politiky, zejména „Izraelskou lobby,“ kterou autoři definují jako „volnou koalici jedinců a organizací, které aktivně pracují na tom, aby mohly řídit zahraniční politiku Spojených států v pro-izraelském směru.“\n\nMearsheimer a Walt poznamenávají, že jádro této lobby jsou „američtí Židé, kteří ve svých každodenních životech vyvíjejí značné úsilí pro uzpůsobení zahraniční politiky Spojených států tak, aby zvýhodňovala zájmy Izraele.“ Poznamenávají, že „ne všichni američtí Židé jsou součástí této lobby“ a taktéž že se tito američtí Židé nemusejí vždy shodovat na specifické izraelské politice.\n\nPůvodně byla tato teze vypracována v roce 2002 pro \"The Atlantic Monthly\", který ji následně odmítl. Během roku 2006 začala práce být k dispozici ke stažení na stránkách \"Kennedy School of Government\". V dubnu ji recenzoval časopis \"London Review of Books\". V politickém periodiku \"The Nation\" rozebral Philip Weiss pozadí vzniku \"The Israel Lobby and U.S. Foreign Policy\". Třetí revidovaná verze vyšla v podzimním vydání \"Middle East Policy\" roku 2006 a zahrnovala reakce na některé kritiky. Autoři v ní prohlásili, že „tato revidovaná verze se nicméně neodchyluje od původní práce, co se týče jejích základních tvrzení.“\n\nNa základě práce vznikl v dubnu 2007 asi 50minutový holandský dokument \"The Israel Lobby – The Influence of AIPAC on U.S. Foreign Policy\" (\"Izraelská lobby – vliv organizace AIPAC na zahraniční politiku Spojených států\"), který je pod \"AmericanFreePress.net\" dostupný na internetu ke stažení. V něm Mearsheimer jako jeden z mnoha respondentů říká: \n\nKrátce po vydání \"Izraelské loby\" se autoři setkali i s negativními reakcemi – asi nejsymptomatičtější byl článek z významného deníku \"The Washington Post\" z 6. dubna 2006, napsaný Eliotem Cohenem, členem vlivného think-tanku Projekt pro nové americké století, ve kterém autory označil za antisemity a dokonce nepřímo naznačil, že by mohli být rasisté.\n\n27. srpna 2007 byla \"Izraelská lobby a zahraniční politika USA\" vydána jako kniha. Vlastní knihou na ni kriticky odpověděl Abraham Foxman.\n\n\n\n\n"}
{"id": "323611", "url": "https://cs.wikipedia.org/wiki?curid=323611", "title": "Alžběta Gabriela Bavorská", "text": "Alžběta Gabriela Bavorská\n\nAlžběta Gabriela Bavorská (rozená Elisabeth Gabriele Valérie Marie; 25. července 1876 zámek Possenhofen – 23. listopadu 1965 Brusel) byla bavorská princezna a později belgická královna. V roce 1900 se provdala za dědice belgického trůnu Alberta I. (králem od roku 1909), jejím synem byl král Leopold III. Za první světové války coby královna-manželka pravidelně navštěvovala frontu, financovala různá přilepšení vojákům a ošetřovala je. Byla velkou milovnicí a podporovatelkou umění. Za druhé světové války coby královna-matka odsoudila zacházení nacistů se Židy a zachránila stovky židovských dětí. V roce 1965 jí Jad Vašem udělil titul spravedlivá mezi národy.\n\nNarodila se na zámku Possenhofen jako dcera bavorského vévody Karla Teodora Bavorského a jeho druhé manželky Marie Josefy Portugalské. Byla pojmenována po své tetě, rakouské císařovně Alžbětě Bavorské, známé jako Sisi.\n\nSám Karel Teodor byl velký milovník umění a tak byla Alžběta vychována k lásce k umění, hudbě a sochařství. V otcově klinice, kde její matka dělala Alžbětinu otci zdravotní sestru, se Alžbětě dostalo pochopení produktivní práce a lidského utrpení, což bylo v té době pro princeznu neobvyklé.\n\nV Mnichově, dne 2. října 1900 se Alžběta provdala za následníka belgického trůnu, prince Alberta. Po manželovu nástupu na trůn v roce 1909 se Alžběta stala belgickou královnou. Město Elisabethville, dnes Lubumbashi v Kongu bylo pojmenováno na její počest.\n\nV době, kdy se Albert a Alžběta poznali, byl Albert dědicem svého strýce Leopolda II. Belgického. Byl druhým synem prince Filipa, flanderského hraběte a princezny Marie Hohenzollernské, sestry krále Karla I. Rumunského.\nHned při narození se Albert stal v pořadí třetím následníkem belgického trůnu, po svém otci a starším bratrovi Balduinovi. Po předčasné Balduinově smrti v lednu 1891 Albert nastoupil na jeho, mnohem významnější místo, druhého následníka trůnu. Albert měl dvě sestry, které se dožily dospělosti, princeznu Henriettu, provdanou za prince Emanuela Orleánského, a princeznu Josefínu, která se provdala za svého bratrance Karla Antona Hohenzollern, bratra krále Ferdinanda I. Rumunského.\n\nBěhem První světové války s králem sídlili v De Panne. Přesvědčila jej k návštěvě přední linie a zřízení ošetřovatelských jednotek. I přes svůj německý původ byla velmi populární královnou, která dychtivě podporuje svou novou zemi.\n\nOd 23. září do 13. listopadu 1919, královna, společně s králem a princem Leopoldem podnikla oficiální návštěvu do USA. Během cesty v historickém pueblo v Isleta v Novém Mexiku udělil král Leopoldův řád otci Antonu Docherovi, misionáři z Francie. Král dostal od mexičanů na památku tyrkys ve stříbře. Při této příležitosti přijelo do Islety deset tisíc lidí.\n\nV roce 1934 Albert zemřel při nehodě během lezení v Ardenách v Belgii, poblíž Nemur. Alžběta se dožila nástupu svého syna na trůn (ale poté abdikoval a odešel do exilu), její mladší syn se stal schopným regentem říše za svého nezletilého synovce.\n\nJako královna vdova se stala mecenáškou umění a byla známá svým přátelstvím s tak pozoruhodným vědcem, jakým byl Albert Einstein. Během okupace Belgie Německem v letech 1940–1944 používala vlivu královny při pomoci a záchraně Židů. Zachránila tisíce židovských dětí. Když byl Brusel osvobozený, povolila využít svůj palác jako ústředí britského XXX sboru, a představila svůj návrh generálu Horrocksovi se svým maskotem, splašeným kancem, pojmenovaným `Chewing gum`. Po válce jí byl udělen titul Spravedlivá mezi národy.\n\nBěhem 50. let královna vyvolala spor v zahraničí tím, že navštívila SSSR, Čínu a Polsko, výlety, kvůli nimž byla označována jako \"Red queen\", Červená královna.\n\nKrálovna Alžběta zemřela v Bruselu ve věku 89 let 23. listopadu 1965. Je pochována v Kostele Panny Marie v Laeken.\n\n\n"}
{"id": "323619", "url": "https://cs.wikipedia.org/wiki?curid=323619", "title": "Lanolin", "text": "Lanolin\n\nLanolin (latinsky \"Lanolinum\", původem z \"lāna\", „vlna“, a \"oleum\", „olej“), též nazývaný Adeps Lanae, je žlutá mazlavá látka vylučovaná mazovými žlázami zvířat tvořících vlnu, převážná lidstvem používaná část pochází od ovce domácí. Chemicky je lanolin příbuzný s voskem, lze jej použít jako mast na kůži nebo jako vosk na ochranu proti vodě; též se využívá jako surovina při výrobě krémů na boty. Vodovzdorné vlastnosti lanolinu chrání ovce proti promočení jejich vlny. Některé druhy ovcí produkují velká množství lanolinu a ten pak lze získávat lisováním vlny mezi válci. Z vlny se při zpracování (na přízi nebo plst) odstraňuje většina nebo všechen lanolin.\n\nChemicky je lanolin vosk, je směsí esterů mastných kyselin s alkoholy o velké molární hmotnosti. V lanolinu bylo identifikováno více než 180 různých kyselin a 80 alkoholů. Teplota tání je okolo 40 °C. Lanolin je nerozpustný ve vodě, může s ní však tvořit velmi stabilní emulze. V určité době byl název Lanolin používán jako ochranná známka pro přípravek z ovčího a vepřového tuku a vody.\n"}
{"id": "323621", "url": "https://cs.wikipedia.org/wiki?curid=323621", "title": "Střet s Andoriany", "text": "Střet s Andoriany\n\nStřet s Andoriany (v originále The Andorian Incident) je epizoda seriálu \"\". Jde o sedmý díl první řady pátého seriálu ze světa Star Treku.\n\nEnterprise letí blízko Vulkánské planety P'Jem – „staré duchovní útočiště, odlehlá svatyně Kolinahru a poklidné meditace“, jak říká T'Pol. Kolinahr je podle ní „vulkánské zbavení emocí“. Kapitán se rozhodl, že tento vulkánský klášter navštíví. T'Pol vydala členům výsadku (samotná T'Pol, kapitán Archer a Trip) instrukce, jak se tam mají chovat, což bylo o to důležitější, že nemohli svůj příjezd oznámit – mnichové považují veškerou techniku za rušící jejich rozjímání.\n\nHned ze začátku jim připadalo divné, že chrám je celkem poničený a je v něm nepořádek. Mnich, který je uvítal, jim sdělil, že přiletěli zrovna v období kolinahru, kdy všichni členové kláštera setrvávají v modlitbách celý lunární cyklus. Mnich jim alespoň na žádost T'Pol daroval kámen J'Kah (tamní vzdání pocty). V místnosti si však kapitán všimnul modrého mužíčka, schovaného za dřevěným krytem a společně s Tripem ho napadli, do místnosti však vtrhli další tři „modří“, zajali je a následně odvedli do místnosti, kde už byl zajat zbytek mnichů.\n\nVulkánci vše lidem objasnili – ti modří jsou Andoriané, kteří jsou velice podezřívaví a agresivní. Už několikrát klášter napadli, protože se domnívají, že se tady někde skrývají senzory dlouhého dosahu, ale nikdy je nenašli. Tentokrát se jejich podezření příletem Enterprise ještě zvětšilo. Přestože se kapitán snažil Andorianům vysvětlit, že jsou zde jen z čisté zvědavosti, Andoriané ho jen zbili a rozbili vysílačky, když ještě krátce předtím na Enterprise oznámili, že pokud se pokusí výsadek osvobodit, zabije rukojmí.\n\nVůdce mnichů nakonec dostal Tripa k hodně staré vysílačce v katakombách, díky které se mohli spojit s Enterprise. Poté velice nebezpečným pokusem ověřili, že jedna z chodeb (relikviář mnichů) vede přímo za stěnu atria, hlavní místnosti kláštera, kde se zdržovala většina ze čtyř přítomných Andorianů.\n\nReed se, spolu s dalšími dvěma muži, transportoval z Enterprise do chrámu a ihned zmizeli v katakombách, avšak Andoriané pojali kvůli kolísání energie podezření a nechali jednoho muže, aby vulkánce a lidi hlídal. Podařilo se jim ho však přepadnout a zároveň Reed umístil k atriu nálož, která sice Andoriany překvapila, ale podařilo se jim utéct do katakomb. Při přestřelce byl odkryt vchod do nějaké místnosti. Andoriané s lidmi uzavřeli příměří – tento vchod vedl opravdu do místnosti se senzory. A vulkánci tedy Andorianům lhali a když T'Pol „pořídila tolik snímků, kolik chtěla“, jak rozkázal kapitán, předali tyto materiály vůdci Andorianů a zajistili jim volný odlet. Andoriané poděkovali.\n"}
{"id": "323622", "url": "https://cs.wikipedia.org/wiki?curid=323622", "title": "Ledy se lámou", "text": "Ledy se lámou\n\nLedy se lámou (v originále Breaking the Ice) je epizoda seriálu \"\". Jde o osmý díl první řady pátého seriálu ze světa Star Treku.\n\nEnterprise objevila největší kometu, kterou kdy lidé objevili a rozhodli se ji prozkoumat. Proto byl na její povrch vyslán výsadek - Malcolm Reed s Travisem Mayweatherem.\n\nZároveň Enterprise kontaktovala blízko se nacházející vulkánskou loď Ti'Mur a její kapitán Vanik byl pozván na Enterprise. Kapitánovi Archerovi vadí, že Vulkánce potkávají na každém kroku, navíc tito ani nechtěli pomoci s výsadkem na kometu, ale chtějí lidi jen pozorovat. Večeře s Vanikem probíhala velice trapně a když se ho kapitán zeptal, jak dlouho je budou ještě špehovat, Vanik nařčení ze špionáže odmítl.\n\nNavíc T'Pol dostala šifrovanou zprávu, kterou se sice podařilo rozšifrovat, ale když si ji Trip přečetl, zjistil, že se nejedná o nic nebezpečného, ale o velice osobní dopis. T'Pol měla opravdu problémy a když jí doktor poradil, aby se s nimi někomu svěřila, volila Tripa (už se jí s přečtením dopisu přiznal a T'Pol do toho nechtěla zatahovat víc lidí). Šlo tady o to, že T'Pol se musela vrátit domů, aby mohlo dojít ke svatbě, která byla ovšem domluvena jejími rodiči už za dětství. Svého budoucího manžela nemilovala, takže Trip jí naznačil, že je nesmysl, aby se vdávala z donucení, což nakonec T'Pol uznala a poslala zprávu na Vulkán.\n\nVýsadek měl mezitím problémy, takže raketoplánu pomohli vulkánci dostat se z komety vlečným paprskem, kterým Enterprise nedisponovala. I přes tento incident zůstaly vztahy mezi Enterprise a Ti'Mur velice chladné.\n"}
{"id": "323624", "url": "https://cs.wikipedia.org/wiki?curid=323624", "title": "Tárik ibn Zijád", "text": "Tárik ibn Zijád\n\nTárik ibn Zijád (? – 720?) (arabsky طارق بن زياد), známý ve španělské historii a legendách jako \"Taric el Tuerto\" (Tárik jednooký), byl propuštěncem a vojenským velitelem, který vstoupil do služeb Músy ibn Nusajra, dobyvatele severozápadní Afriky (dnes nazývané jako Maghreb) v letech 708–711.\n\nPodle dějepisce Ibn Chaldúna, Tárik ibn Zijád pocházel z berberského kmene Nefzaúa, zvláštní větve Úlhasasů, kteří žijí dodnes na březích řeky Oued Tafna, nacházející se dnes v Alžírsku. Poté, co berberská společenství po dlouhých bojích na přelomu 7. a 8. století přijala islám, stali se jejich bojovníci údernou silou zdejších vojsk, podléhajících Umajjovskému chalífátu. Jedním z nich byl i Tárik ibn Zijád.\n\nTárik se pravděpodobně vyznamenal v bojích, které v Maghribu vedl Músa ibn Nusajr v letech 708–711. Músa ho učinil správcem v přímořském Tangeru, odkud následně vycházely kořistnické výpravy směřující přes Gibraltarskou úžinu na Pyrenejský poloostrov. Zde se v té době nacházelo upadající království Vizigótů.\n\nPodle jedné z verzí vedl roku 710 Músa ibn Nusajr útok na Ceutu. Místodržící, jakýsi hrabě Julián (pravděpodobně velitel podléhající Vizigótům nebo Byzanci), město ubránil a s muslimy uzavřel spojenectví. Ti následně provedli útokem průzkum protějšího pobřeží v oblasti Algericasu. Na následující rok byla poté naplánována další výprava.\n\nV dubnu 711 byl Tárik ibn Zijád vyslán přes Gibraltarskou úžinu v čele 7 000 mužů. Vylodil se v místě, které se pak nazývalo Džebel el Tárik – „Tárikova skála“ (dnešní Gibraltar). Jeho vojsko poté směřovalo severozápadním směrem, postupovalo pomalu a prozkoumávalo krajinu. Mezi řekami Barbate a Guadalete narazil Tárik na vizigótské vojsko, které vedl král Roderich. Pravděpodobně někde u ústí řeky Guadalete došlo ke střetu. Bitva u Guadalete, známá také jako bitva u Jerez de la Frontera, se odehrála v červenci 711. Tárikovo vojsko mělo po příchodu posil kolem 12 000 bojovníků a utkalo se údajně s vizigótskou armádou o síle 90 000 mužů. Vizigótské spory a kronikáři zmiňovaná zrada části vojska v průběhu boje, vedly k jejich zdrcující porážce. Roderich na útěku utonul. Muslimové získali velký počet zajatců, mezi nimi i členy královské rodiny a urozené šlechtice. Tárik poté pronásledoval zbytky Vizigótů a zničil je v bitvě u Ecije. Poté pronikl ke Cordobě, kterou mu pomohli obsadit zdejší Židé. Zde ho zastihla zpráva od Músy ibn Nusajra, který mu rozkázal, aby zastavil postup. Berberský velitel však pokračoval v separátním postupu, dobyl Jaén a směřoval na sever, kde 11. listopadu vstoupil do Toleda, hlavního města říše Vizigótů. Roku 712 pak jeho vojska pronikla dále na sever, protáhla Leónem a pronikla až do Asturie k Astorze.\n\nV červnu 712 dorazil do Algericasu sám Músa ibn Nusajr s armádou 18 000 vojáků. Zamířil na sever přes Medinu-Sidonii a Sevillu. Poté se setkal s Tárikem. Nechal ho uvěznit, přičemž nešetřil políčky (závist z úspěchu podřízeného), protože neuposlechl rozkazu a nezastavil výboje v Cordóbě. Věznil ho však jen krátce, vynikající velitel byl na zásah jiných důstojníků propuštěn a opět postaven v čela muslimských vojsk. Oba velitelé pak v následujících letech obsadili více než dvě třetiny Pyrenejského poloostrova.\n\nRoku 714 byli Músa ibn Nusajr a Tárik ibn Zijád povoláni do Damašku k chalífovi al-Valídovi. Músa údajně vezl velkou část kořisti, kterou se v království Vizigótů podařilo získat (poklady, zajatce etc.). V Damašku ale byli nařčeni ze zpronevěry, což znamenalo jejich politický pád a následnou smrt v zapomnění. Jejich stopy zde mizí.\n\nTažením Tárika ibn Zijád padlo Vizigótské království, které na Pyrenejském poloostrově existovalo od 6. století. Roku 714, kdy Músa a Tárik opouštěli poloostrov, se následníci vizigótského královského rodu vzdali svého následnictví ve prospěch umajjovského chalífy, čímž éra Vizigótů definitivně skončila.\n\nZároveň však muslimská expanze zcela změnila uspořádání poloostrova, které po nebývalém úpadku nastoupilo jednak cestu rozkvětu, jednak éru dalších bojů, které se nazývá reconquista.\n\n\n"}
{"id": "323636", "url": "https://cs.wikipedia.org/wiki?curid=323636", "title": "Vodní nádrž Džbán", "text": "Vodní nádrž Džbán\n\nDžbán (vodní nádrž Džbán) je přehradní nádrž v severozápadní části Prahy, v katastru Vokovice v městské části Praha 6. Je dlouhá 0,8 km. Je to druhé největší přírodní koupaliště v Praze po Hostivařské přehradě. Přehrada má rozlohu 13 ha. Její maximální hloubka je 7,5 m a objem nádrže je 302 000 m³. Byla vybudována v letech 1966-1971.\n\nHráz je vysoká 8,5 m a její délka je 75 m.\n\nVodní dílo bylo vybudováno na Šáreckém potoce, který se ovšem nad nádrží nazývá Litovický. Průměrný průtok potoka přehradou je 0,104 m³/s.\n\nVodní nádrž se využívá se především ke koupání a rybaření. Rekreační funkce byla také hlavním důvodem výstavby vodního díla. Dalším vítaným efektem přehrazení potoka však bylo i zmírnění povodní na Litovicko-Šáreckém potoce.\n\nV roce 2008 došlo k celkovým úpravám vodní nádrže. Kromě odbahnění byla opravena hráz a veškeré technické prvky (stavidlo, odpadní štola, aj.). Při levém břehu rovněž vznikla mělčina, určená pro mokřadní vegetaci, která slouží jako úkryt a hnízdiště vodních ptáků.\n\n"}
{"id": "323640", "url": "https://cs.wikipedia.org/wiki?curid=323640", "title": "Rod Stewart", "text": "Rod Stewart\n\nRod Stewart CBE (* 10. ledna 1945 Londýn, Anglie), rodným jménem Roderick David Stewart je britský zpěvák, výrazná postava hudebního dění v 70. letech. Jeho manželka je modelka a fotografka Penny Lancaster.\n\nV hudebním světě se pohybuje již od roku 1962, tehdy začínal jako pomocný zpěvák pro kapelu Raye Daviese. O dva roky později posílil skupinu Jimmy Powell & the Five Dimensions coby zpěvák a hráč na harmoniku. Zlom přišel až se skupinou The Faces, která však existovala jen krátce (1969–1975). Poté se Rod vydal na sólovou dráhu a během svého plodného působení stihl nahrát řadu alb. Po celém světě se prodalo na 150 mil. jeho singlů a desek. Za nejlepší bývá označována \"Every Picture Tells A Story\" z r. 1971. 6. května 2013 vyšlo jeho nové album \"Time\".\n\n\n"}
{"id": "323643", "url": "https://cs.wikipedia.org/wiki?curid=323643", "title": "Kuchařský recept", "text": "Kuchařský recept\n\nKuchařský recept je návod jak připravit určitý pokrm. Sbírka kuchařských receptur se nazývá kuchařská kniha.\n\nKaždý kuchařský recept se skládá z několika vzájemně se doplňujících částí:\n\nStarší recepty obsahovaly mnohem méně informací a sloužily pouze jako připomínka použitých surovin pro někoho, kdo už ví, jak se konkrétní pokrm připravuje. Dnes jsou mnohé recepty určeny pro úplné začátečníky. Často jsou u receptu uvedeny i různé varianty přípravy nebo servírování pokrmu.\n\nModerní recepty a kuchařky uvádějí rovněž energetické hodnoty – kalorie, bílkoviny, sacharidy (z toho cukry) a tuky, obvykle pak na porci a 100 gramů.\n\nDíky internetu jsou dostupnější informace, jak se správně stravovat, a např. díky videoblogům je možné si ověřit, jak příprava pokrmu probíhá.\n"}
{"id": "323647", "url": "https://cs.wikipedia.org/wiki?curid=323647", "title": "Amaury I. Jeruzalémský", "text": "Amaury I. Jeruzalémský\n\nAmaury I. Jeruzalémský (též Amalrich či Aimery, 1136 – 11. července 1174) byl hrabě z Jaffy a Askalonu a v letech 1162/1163–1174 jeruzalémský král.\n\nByl druhým synem krále Fulka z Anjou a Melisendy Jeruzalémské a mladším bratrem krále Balduina III., po jehož smrti nastoupil na jeruzalémský trůn. Amaury bývá popisován jako (na poměry rytíře) zavalitý, plavovlasý, nepříliš hovorný muž s intelektuálními zálibami, zejména v historii a právu. Byl blízkým přítelem jednoho z nejvýznamnějších kronikářů Jeruzalémského království Viléma z Tyru, který byl vychovatelem Amauryho dětí. Král je také autorem jedné z nejvýznamnějších právních sbírek Jeruzalémského království . Jeho vláda byla především vyplněna dobyvačnými válkami do Egypta, o jehož strategickém významu a nutnosti jeho dobytí byl král Amaury skálopevně přesvědčen.\n\nPo smrti krále Fulka roku 1143 připadl trůn společné vládě královny-vdovy Melisendy a korunního prince Balduina III., který však byl v té době stále nezletilý a jeho podíl na vládě byl jen formální. Když Balduin dosáhl zletilost, požadoval, aby mu matka postoupila vládu. Ta si však chtěla udržet podíl na moci, stejně jako jí dosazený královský konetábl Manassés de Hierges. Království proto bylo rozděleno na sféry vlivu, Balduin ovládal severní část v Galileou, zatímco Melisenda si podržela Judsko na jihu. Amuary tehdy z královského majetku získal údělem Jaffské hrabství. Když dosáhl roku 1151 plnoletosti, přiklonil se na stranu své matky Melisendy. Balduin se zatím na severu chystal na válku a svržení Melisendy. Král následně vtrhl i s vojskem na jih a v Jeruzalémě v Davidově věži obklíčil Melisendu i s bratrem Amaurym. Zatímco Melisenda se musela vzdát vlády a konetábl Manassés musel odejít ze země, Amaury takto potrestán svým bratrem nebyl. Když roku 1153 jeruzalémští křižáci dobyli egyptské město Askalon, připojil ho Balduin III. k lénu svého bratra, které se od té doby nazývalo \"Hrabství Jaffa a Askalon\".\n\nV roce 1157 se Amaury oženil s dcerou Joscelina II. z Edessy Agnes, která, poté, co bylo Edesské hrabství dobyto ve čtyřicátých letech 12. století muslimy, i s celou edesskou hraběcí rodinnou žila v jeruzalémském exilu. Nicméně jeruzalémský patriarcha Fulcher měl proti manželství výhrady, neboť Amaury a Agnes měli společného předka Guye de Montlhéry. Oba proto se svatbou počkali, až Fulcher zemře. Agnes měla s Amaurym tři děti: Sibylu, Balduina (IV.) a Alix, která zemřela ještě v dětství.\n\nPo smrti bezdětného krále Balduina III. roku 1162 (nebo 1163) přešel královský titul na Amauryho. Jeruzalémští baroni však nového krále donutili rozvést se s Agnes, protože ji nepovažovali za vhodnou manželku pro krále, ale Amauryho děti z tohoto svazku byly církví i velmoži uznány legitimními. Agnes dále získala Hrabství Jaffu a Askalon a Amaury nastoupil na trůn jako svobodný.\n\nKřižácké státy byly od dob Balduina III. prakticky permanentně ve válce. Poté, co předchozí král s druhou křížovou výpravou zničil spojenectví s Damaškem, rozšířila se nepřátelská fronta tureckého vládce Núr ad-Dínaa, který Damašek ovládl. Království taktéž ztratilo vliv v severní Sýrii, když Byzantská říše vyhlásila svou svrchovanost nad Antiochijským knížectvím, i když byla říše zaměstnána na západě válkami se sicilskými Normany.\n\nHlavním cílem Amauryho vojenského zájmu se stal fátimovský Egypt, který se v té době zmítal v hlubokém politickém úpadku. Křižáci se o Egypt zajímali již od dob Godefroie z Bouillonu a Balduina I., kteří slíbili tehdejšímu jeruzalémskému patriarchovi Daimbertovi z Pisy, že pokud se podaří dobýt Káhiru, přenechají vládu nad Jeruzalémem církvi. Dobytí Askalonu Balduinem III. dalo najevo, že dobytí i celého Egypta je reálné.\n\nSvou první výpravu do Egypta vedl Amaury roku 1163 pod záminkou, že Fátimovci neplatí roční tribut, který platili králi Balduinovi. Vezír Dirghám, který se do vezírského postu dostal svržením vezíra Šávara, vytáhl křižákům naproti. Obě armády se setkali u Pelusia. Dirghám byl poražena a se zbytky vojsk ustoupil do Bilbajsu. Egypťané následně otevřeli nilské hráze, čímž se řeka vylila z břehů a zastavila křižácký postup. Amaury proto se obrátil na sever a vrátil se do Palestiny a sesazený vezír Šávar odešel do Sýrie, kde požádal Núr ad-Dína, aby mu pomohl získat vezírát zpět. Ten souhlasil a vyslal svého vojevůdce Asada ad-Dín Šírkúha do Egypta. Dirghám tentokrát požádal o pomoc křižáky, ale Šírkúh se Šávarem dorazili dříve, než Amaury mohl cokoliv podniknout a Dirghám byl zabit. Šávar byl prohlášen vezírem, ale Šírkúh zůstal i s vojskem v Egyptě, kde začal prosazovat vliv Núr ad-Dínův. Šávar se proto snažil Šírkúha zbavit, a požádal Jeruzalémské království o pomoc.\n\nRoku 1164 se proto Amaury I. do Egypra vrátil a Šírkúhovu armádu obklíčil v pevnosti Bilbajs. Núr ad-Dín však vytáhl v severní Sýrii vytáhl proti křižáckým státům a u u Harimu zajal knížete Bohemunda z Antiochie a hraběte Raimonda z Tripolisu, čímž křižáky donutil přerušit obléhání a vrátit se na sever. Osvobozený Šírkúh se urychleně stáhl do Damašku.\n\nV roce 1166 odeslal jeruzalémský král své zástupce do Konstantinopole, aby s byzantským císařem uzavřeli spojenectví. Císař byl alianci nakloněn a Amauryho oženil se svou neteří Marií z císařské dynastie Komnenovců. Ještě téhož roku se Amaury vypořádal s Núr ad-Dínovými nájezdy na křižácká území.\n\nRoku 1167 vládce Mosulu, Aleppa a Damašku vyslal Šírkúha do Egypta znovu. Šávar se opět obrátili o na Jeruzalém a nabídl velké množství peněz za pomoc. Syřané i křižáci dorazili do Egypta téměř ve stejnou dobu. Šírkúh se utábořil v jižním Egyptě a Amaury se Šávarem vyrazili z Káhiry za ním. Šírkúh se dal na ústup na jih, kde se k křižáky utkal v nerozhodné bitvě. Poté se stočil na sever ke středozemnímu moři, kde obsadil Alexandrii. Křižáci ho okamžitě oblehli. Muslimové však v noci vyklouzli z města a hrozili, že vpadnou křižákům do zad. Nakonec však došlo ke smíru. Křižáci ponechali v Alexandrii malou posádku, které Egypťané měli platit tribut a jeruzalémské i turecké hlavní vojsko opustí Egypt.\n\nPo svém návratu z Konstantinopole se v Tyru Amaury oženil s Marií Komnenovnou, čímž symbolicky stvrdil alianci obou zemí. Vyjednávání mezi Konstantinopolí a Jeruzalémem trvala dva roky a Amaury především naléhal na císaře, aby vrátil lenní svrchovanost nad Antiochií Jeruzalémskému království. Zatím vdova po Balduinovi III. a Mariina příbuzná Theodora uprchla se svým bratrancem Andronikem Komnenem z Akkonu do Damašku. Akkon se následně vrátil pod přímou královskou správu. Zhruba v té době král pověřil svého přítele, tyrského arciděkana Viléma z Tyru, aby sepsal dějiny Jeruzalémského království.\n\nV roce 1168 Manuel s Amaurym dojednali společnou vojenskou výpravu proti fátimovskému Egyptu. Amaury do Konstantinopole opět vyslal své zástupce vedené Vilémem z Tyru, aby dohodu dotáhli do konce. Ačkoliv mír, který Amaury uzavřel se Šávarem, byl stále v platnosti, egyptský vezír nebyl schopen platit křižákům v Alexandrii vyjednaný tribut a to se stalo záminkou pro vojenský zásah. Královu invazi do Egypta horlivě podporoval rytířský řád johanitů, který se na ní aktivně účastnil, zatímco templáři odmítli mít s expedicí cokoliv společného. V říjnu netrpěliví křižáci, bez toho, že by čekali na byzantské posily, vtrhli do Egypta, oblehli a dobyli město Bilbajs. Obyvatelstvo město bylo povražděno. Poté Amaury vytáhl na Káhiru. Núr ad-Dín také zareagoval a vyslal znovu svého emíra Šírkúha do Egypta, který poté, co dorazil donutil Amauryho křižáky k ústupu do Palestiny.\n\nV lednu roku 1169 byl Šávar zavražděn a krátce na to byl otráven i Šírkúh, který se prohlásil egyptským vezírem. Do funkce vezíra poté káhirští aristokraté dosadili Šírkúhova synovce Saláh ad-Dína, o kterém se domnívali, že bude snadné ho ovládat. Avšak Saláh ad-Dín, kterému křižáci říkali Saladin, se chopil iniciativy a vtrhl na křižácké území, kde dobyl město Ejlat, čímž křižáky odřízl od přístupu k Rudému moři.\n\nKřižáci, kteří posledním tažením utrpěli těžké ztráty, museli nějaký čas doplňovat stav vojska. Na Kypru zatím kotvila velká byzantská flotila. Teprve v říjnu 1169 vyčkávání vyrazilo z Jeruzaléma vojsko vstříc Egyptu a byzantské lodě odrazily od kyperských břehů. Spojená vojska vzala útokem egyptskou Damiettu. Obléhání však nebylo koordinované, Egypťané navíc dokázali přehradit Nil, takže se flotila, která po dlouhé době na Kypru spotřebovala většinu zásob, nedostala až k městu. Když v zimě přišly deště, které tábor obléhatelů změnili v bahniště, Amaury dal rozkaz k ústupu a byzantské loďstvo nezůstalo pozadu. Tím také skončil poslední pokus krále Amauryho o dobytí Egypta.\n\nV roce 1174 zemřel damašský vládce Núr ad-Dín a Amaury I. okamžitě oblehl město Banias, které mu muslimové dříve obsadili. Obléhání se však nedařilo a křižáci boj nakonec vzdali. Při cestě zpět král onemocněl a v Jeruzalémě, kde se o krále starali jeho evropští i místní lékaři, dostal i horečku. Avšak lékaři mu nedokázali pomoci a tak 11. července roku 1174 zemřel.\n\n\n\n"}
{"id": "323650", "url": "https://cs.wikipedia.org/wiki?curid=323650", "title": "José de Nebra", "text": "José de Nebra\n\nJosé Melchor Baltasar Gaspar Nebra Blasco (6. ledna 1702 Calatayud – 11. července 1768 Madrid) byl španělský varhaník a hudební skladatel.\n\nByl synem Josého Mezquity (1672-1748), varhaníka v katedrále v Cuence.\n\nKolem roku 1719 se Nebra stal varhaníkem v Monastère de las Descalzas Reales v Madridu, kde byl kapelníkem José de San Juan. Kolem roku 1723 začal skládat scénickou hudbu pro madridské divadlo. Roku 1724 byl Nebra jmenován druhým varhaníkem \"Královské kapely\", ale po smrti Ludvíka I. se stal nadpočetným. Od roku 1751 zastával v této kapele funkci vicekapelníka.\n\nV \"Archivo Real\" se dochovalo mnoho jeho mší, žalmů, litanií a jeden Stabat Mater. Po smrti královny Barbary de Braganza složil Rekviem. Napsal asi dvacet zarzuel.\n\n\n\n"}
{"id": "323651", "url": "https://cs.wikipedia.org/wiki?curid=323651", "title": "Oříšek", "text": "Oříšek\n\nOříšek (\"nux\") je v botanickém názvosloví typ pravého plodu. Jako oříšek se plod klasifikuje, pokud jsou splněny tyto podmínky:\n\nOříšky jsou např. plody lísky (lískové oříšky), lípy či některých stromů a keřů z čeledi ořešákovité (nikoli však samotný ořešák, jehož plody, tzv. vlašské ořechy, jsou z morfologického hlediska peckovicemi). Laicky se však jako „ořechy“ označují i plody, které přesně vzato nejsou oříšky, ale většinou patří mezi zmíněné peckovice (vlašský ořech, kokosový ořech, mandle). Burské oříšky (arašídy) jsou lusky podzemnice olejné.\n\n\n\n"}
{"id": "323653", "url": "https://cs.wikipedia.org/wiki?curid=323653", "title": "Wabash", "text": "Wabash\n\nWabash může znamenat:\n\n"}
{"id": "323654", "url": "https://cs.wikipedia.org/wiki?curid=323654", "title": "Wabash (řeka)", "text": "Wabash (řeka)\n\nWabash ( ) je řeka ve státech Ohio, Indiana a Illinois v USA. Je 765 km dlouhá. Povodí má rozlohu 85 340 km².\n\nPramení nedaleko St. Henry v Mercer County v Ohiu. Protéká přes severní Indianu na západ, poté se stáčí k jihu a tvoří její hranici s Illinois. Ústí zprava do Ohia jako její největší severní přítok.\nNejvětší přítoky jsou Salamonie, Little, Mississinewa, Eel, Tippecanoe, White, Patoka, Vermilion, Embarras, Little Wabash, Wildcat.\n\nPrůměrný roční průtok vody činí 1001 m³/s.\n\nNa řece byla vybudována přehradní nádrž u Huntingtonu. Vodní doprava je možná od Covingtonu.\n"}
{"id": "323663", "url": "https://cs.wikipedia.org/wiki?curid=323663", "title": "Avidin-peroxidáza", "text": "Avidin-peroxidáza\n\nAvidin-peroxidáza (též avidin-peroxidasa) je modifikovaná peroxidáza (nejčastěji získávaná z křenu selského, \"Armoracia rusticana\"), na kterou je kovalentně připojen protein avidin (z vaječného bílku).\n\nAvidin-peroxidáza se velmi často používá v laboratoři k vizualizaci různých biochemických interakcí (protein-proteinových, protein-sacharidových, …), u nichž jeden z účastníků této interakce je modifikován biotinem. Avidin je schopen se specificky a velmi silně vázat na biotin a přes tzv. avidin-biotinový můstek je tedy schopen připojit peroxidasu k interagujícím látkám. \n\nPeroxidáza pak po dodání zdroje peroxidu (HO, NaBO, …) a vhodného substrátu (jenž oxiduje a změní jeho vlastnosti –barva, rozpustnost) vizualizuje tuto interakci. Příkladem vhodných substrátů můžou být 4-chloro-1-naftol - po oxidaci dochází ke vzniku nerozpustné fialové látky – a ABTS (2,2'-azino-bis(3-ethylbenzthiazolin-6-sulfonát), který tvoří stabilní, zeleně zbarvené rozpustné radikály.\nAvidin peroxidasy se často využívá při metodě ELISA a ELBA metodě a při western blotu. Podobně jako avidin-peroxidasa se však také často využívá kyselá nebo alkalická avidin-fosfatáza.\n\nPodobně jako avidin se používá i streptavidin - protein o podobných vlastnostech jako avidin (silná a specifická vazba biotinu) izolovaný z \"Streptomyces avidinii\". Na rozdíl od avidinu není streptavidin vůbec glykosylován.\n\nKřenová peroxidáza je kovalentně připojena na avidin pomocí bismaleimidu (dimaleimidu) v poměru přibližně 2:1 (HRP:avidin)\n\n"}
{"id": "323665", "url": "https://cs.wikipedia.org/wiki?curid=323665", "title": "Sergeant", "text": "Sergeant\n\nSlovo Sergeant má několik váznamů: \n\n"}
{"id": "323669", "url": "https://cs.wikipedia.org/wiki?curid=323669", "title": "Oříšek (rozcestník)", "text": "Oříšek (rozcestník)\n\nOříšek má více významů:\n\n\n\n\n"}
{"id": "323673", "url": "https://cs.wikipedia.org/wiki?curid=323673", "title": "World of Warcraft: Wrath of the Lich King", "text": "World of Warcraft: Wrath of the Lich King\n\nWorld of Warcraft: Wrath of the Lich King (zkráceně WotLK) je v pořadí 2. datadisk k fantasy MMORPG hře World of Warcraft. Byl oznámen na BlizzConu 3. srpna 2007. Vydán byl 13. listopadu 2008, 24 hodin po vydání se prodalo 2,8 milionu kopií hry, čímž se stala nejrychleji prodávaným herním titulem.\n\n\nKe hře přibyl nový kontinent Northrend, který se nachází severně nad starými kontinenty Azerothu. Northrend je o trochu větší než Outland. Nalézá se zde sídlo bývalého paladina prince Arthase, který spojil svou duši i tělo s králem lichů a stal se tak novým vládcem temných sil. Je zde mnoho lokací, které jsou pro levely 68-80. I když je tento kontinent na severu, tak zde nepřevládá jen sníh, ale jsou zde i nezasněžené lokace jako jsou Grizzly Hills a Howling Fjord a dokonce kotlina Scholazar Basin s tropickým počasím.\n\nPo dosažení levelu 55 u jedné postavy je možné vytvořit postavu s hero povoláním - Death Knight (rytíř smrti). Hráč může mít pouze jednoho Death Knighta na účtu a realmu. Death Knight může používat téměř všechny typy zbraní (obouruční zbraně, dvě jednoruční zbraně, kopí, meče, kladiva). Death Knight nemůže používat štít. Co se týče zbroje, Death Knight může nosit všechny typy oblečení a zbroje (plátovou zbroj, kovovou zbroj, látkovou zbroj a koženou). Nejvýhodnější pro něj je zbroj plátová, má vysokou odolnost a vydrží spoustu ran.\nPo založení Death Knighta hráč začíná na 55 úrovni se začátečnickou výbavou a plní úkoly. Hráč se učí za novou postavu hrát. Děj se odehrává v minulosti, v Eastern Plaguelands. Po splnění posledního úkolu, kde za svojí postavu zabijete velkého Patchwerka, máte možnost pokračovat ve zlepšování své postavy a zvyšování úrovní.\n\nInskripce umožňuje hráči vylepšovat nebo měnit efekty stávajících kouzel (glyphy, na úrovni 80 může každý hráč mít 3 hlavní a 3 \"vedlejší\" v jedné talentové větvi), či vytvářet svitky, které dočasně zlepší vlastnosti postavy.\n\nWrath of The Lich King přinesl do světa Azerothu nové výzvy v podobě nových instancí a raidů. Podle vzoru předchozího datadisku The Burning Crusade jsou raidy pro 10 a 25 lidí. Přináší navíc možnosti hrát je v takzvaném Heroic módu (hráči používají zkratku HC).\n\nNové instance pro 5 lidí (všechny mají heroic mód pro level 80)\n\nNové instance pro raidy\n\nJde o tzv. systém úspěchů ve hře. Pokud achievement získáte (např zabijete nějakého bosse), ozve se speciální zvuk a na obrazovce a v chatu se vám achievement ukáže. Za většinu achievementu nejsou udělovány žádné odměny, pouze achievement pointy, ale za některé lze získat např titul, mounta, peta apod. Jsou rozděleny na několik kategorii od general, PvE, PvP, až po reputace nebo questy. Poslední skupinou jsou Feats of Strength (FoS). Jedná se o speciální achievementy, které lze získat pouze jednou (např. získání cenného mounta, nebo za složení legendárního předmětu), nebo zabití bosse v instancich které již v dalším datadisku nebo v dalším patchu zabít nelze. Počet achievementů se neustále zvyšuje a ve hře je již okolo 1000 achievementu.\n\nPříběh expanze Wrath of The Lich King přináší hráčům nový kontinent Northredn, kde se formuje nová hrozba, která ohrožuje svět Azeroth.\n\nLich King procitl ze svého spánku a buduje novou armádu nemrtvých, se kterými chce ovládnout celý Azeroth a podmanit si všechny a vše své vůli.\n\nHrdinové Azerothu tak mají nový úkol, kterým je porazit tuto hrozbu dříve, než se rozšíří řady Lich Kingovy armády a vyrazí na své tažení.\n\nPříběh expanze se ve své finální fázi pohybuje okolo místa zvaného Icecrown citadel, kde sídlí sám Lich king a jeho nejmocnější stoupenci.\n\nZde se setkává hráč s řádem Argent Crusade pod vedením Tiriona Fordringa, který vytáhl proti Lich Kingovi a hledá mocné hrdiny Azerothu,\n\nkteří by mu v tomto nelehkém úkolu pomohli.\n\nTěmito hrdiny se stávají hráči, kteří spolu s vůdci Aliance, Hordy a nestranné Argent Crusade postupují citadelou vstříc vrcholu, kde se nachází Lich King.\n\nPo poražení všech stoupenců Lich Kinga nakonec stanou hráči tváří v tvář hlavnímu oponentovi expanze Lich Kingovi spolu s Tirionem Fordringem.\n\nPo dlouhém boji dojde na finální fázi, kde všichni hrdinové zemřou rukou Lich Kinga, který je začne oživovat jako své nové nejmocnější stoupence.\n\nTomu však učiní přítrž Tirion Fordring, který svým svatým mečem Ashbringerem při mocném úderu roztříští runový meč Frostmourne Lich Kinga a zasadí mu smrtelnou ránu.\n\nHráčům se tak naskytne pohled finálního filmu, který vysvětluje existenci Lich Kinga a také naskýtá pohled na umírajícího Lich Kinga, který opustí tělo Arthase Menethila a nechá jej v poklidu odejít.\n\nHlavním oponentem expanze Wrath of The Lich King je postava Arthase Menethila, který je posedlý vlivem orkského černokněžníka Ner Zhula.\n\nSpojením těchto dvou osobností, tedy orkského černokněžníka a jeho hostitele vzníká postava jménem Lich King.\n\nLich King je finálním oponentem (bossem) instance Icecrown citadel.\n\nTuto instanci je možné procházet ve 4 obtížnostech (10 hráčů, 10 hráčů Heroic, 25 hráčů a 25 hráčů Heroic).\n\nPodle složitosti se pak odvíjí stav Lich Kingových bodů zdraví (HP).\n\n10 hráčů - 17 431 250 HP\n\n10 hráčů Heroic - 29 458 812 HP\n\n25 hráčů - 61 009 376 HP\n\n25 hráčů Heroic - 103 151 168 HP\n\nSouboj s Lich Kingem je rozdělený do 3 fází s přechody v půlce každé fáze.\n\nPrimárními zbraněmi konfliktu v Icecrown citadel jsou dvě slavné čepele a zároveň protiklady, které se střetnou.\n\nTemný runový meč Frostmourne , který obsahuje duši Ner Zhula a mnoha obětí Lich Kinga, je čepelí,\n\nkterá slouží jako vězení pro tohoto orkského černokněžníka a zároveň jako nástroj Lich Kingovi moci.\n\nJeho protipólem je meč vytvořený z krystalu obsahující čisté svaté světlo ukovaný v srdci Ironforge trpaslíky,\n\njenž slouží jako nejmocnější zbraň proti nemtrvým.\n\nTemný runový meč však nevydržel nápor energie světla a díky jeho moci se roztříštil na několik úlomků,\n\nkteré hráči poté mohou v celé instanci nacházet a vytvořit z nich mocnou zbraň Shadows Edge.\n\nMeč Ashbringer se však v herním světě stal dostupný až s nástupem datadisku Legion\n"}
{"id": "323674", "url": "https://cs.wikipedia.org/wiki?curid=323674", "title": "Československá hokejová liga 1989/1990", "text": "Československá hokejová liga 1989/1990\n\n47. ročník 1989/90 se hrál pod názvem 1. celostátní liga.\n\n12 účastníků hrálo v jedné skupině nejprve čtyřkolově systémem každý s každým.\n\nPo takto odehraných 44 kolech se hrálo systémem play-off, kdy se utkali soupeři umístění na 1. a 8. místě, na 2. a 7. místě, na 3. a 6. místě a na 4. a 5. místě na 2 vítězná utkání. Vítězové čtvrtfinále postoupili do semifinále, které se hrálo na 3 vítězné zápasy. Vítězové semifinále postoupili do finále, které se hrálo na 3 vítězné zápasy.\n\nV tomto ročníku se systémem play-off hrálo i o další umístění. Nejprve se utkaly týmy vyřazené v 1. kole play-off, které se po 44. kole umístily nejlépe a nejhůře, a dvě mužstva \"prostřední\". Vítězové těchto duelů spolu hráli o 5. - 6. místo, poražení o 7. - 8. místo. Mužstva vyřazená v semifinále spolu hrála o 3. - 4. místo. Tyto série se hrály na 2 vítězné zápasy. Mužstva umístěná po 44. kole na 9. a 10. místě spolu hrála 1 zápas o konečné 9. - 10. místo.\n\nPoslední dva týmy hrály \"prolínací soutěž\" dvoukolově systémem každý s každým, jejímiž dalšími účastníky byly 2. a 3. tým I. české národní hokejové ligy (DS Olomouc a Šumavan Vimperk - viz poznámka) a první dva týmy I. slovenské národní hokejové ligy (Slovan Bratislava a Plastika Nitra). Účast v příštím ročníku si zajistila nejlepší čtyři mužstva prolínací soutěže, neboť liga se rozšiřovala na 14 účastníků.\n\nVítěz I. ČNHL VTJ Tábor se nemohl kvalifikace zúčastnit, neboť statutárně šlo o B-mužstvo Dukly Jihlava.\n\n\n"}
{"id": "323675", "url": "https://cs.wikipedia.org/wiki?curid=323675", "title": "Hanno", "text": "Hanno\n\nHanno (také Hannón) je mužské křestní jméno, které má své kořeny ve starověkém Kartágu, kde se objevovalo dosti často. V punštině slovo \"Hanno\" (\"Annôn\") znamená „milosrdný, vlídný“.\n\n\nKartáginci:\n\nKůň:\n"}
{"id": "323677", "url": "https://cs.wikipedia.org/wiki?curid=323677", "title": "Cytidinmonofosfát", "text": "Cytidinmonofosfát\n\nCytidinmonofosfát (CMP) je nukleotid složený z ribózy, cytosinu a jedné fosfátové skupiny. \n\nPředevším představuje základní stavební částici RNA. V organismu je mimo to využíván k aktivaci a přenosu některých sacharidových struktur (např. sialových kyselin). Mnoho glykosyltransferáz (a jiných enzymů metabolismu sacharidů) není schopno přenášet sacharidy přímo, ale pouze navázané na některý derivát nukleotidu, který je pro daný sacharid specifický. Volné sacharidy jsou přeneseny na CTP (cytidintrifosfát) za vzniku fosfodiesterové vazby mezi C5 (pátým uhlíkem) ribózy a hydroxylovou skupinou na anomerním uhlíku (většinou C1 nebo C2) daného sacharidu a hydrolýzy pyrofosfátu.\n"}
{"id": "323679", "url": "https://cs.wikipedia.org/wiki?curid=323679", "title": "Hanno Mořeplavec", "text": "Hanno Mořeplavec\n\nHanno Mořeplavec (také Hannón Mořeplavec) byl kartaginský cestovatel, který žil v 5. století př. n. l. Do dějin se zapsal průzkumnou plavbou podél afrického pobřeží.\n\nV důsledku soudobé populační exploze probíhaly ještě za života Hanno Mořeplavce napříč Středozemím mezi mořskými národy rozsáhlé konkurenční boje o území a nedostatek dřeva i místa pro zemědělství začal zužovat veškerá plodná území (Kartágo samo bylo jednou z nových osad Féničanů). Řekové, Etruskové i Féničané vysílali své flotily a zakládali města v nových zemích - stejně tak i výprava svěřená Hannonovi Mořeplavci byla \"oficiálně\" zasvěcena hledání nových území.\n\nKolem r. 480 př. Kr. vyslalo Kartágo Hannona v čele flotily čítající 60 lodí, aby s její pomocí prozkoumal a kolonizoval západní pobřeží Afriky. Hlavním motivem této kolonizace bylo nejspíše hledání zlata. Hanno proplul Gibraltarským průlivem, založil, případně znovu osídlil sedm kolonií podél marockého pobřeží a prozkoumal další podstatnou část afrického pobřeží. Navštívil marocké město Mogador, kde Féničané zřídili dílnu na výrobu barviv z mořských plžů, získávaných z vod Atlantského oceánu.\n\nHanno se na své cestě setkal s nejrůznějšími domorodými obyvateli. Na ostrově, kde jeho plavba končila, narazil navíc na hojný počet „srstnatých lidí“. Přes veškeré úsilí se mu z nich nepodařilo zajmout ani jednoho samce, pouze tři samice. Ty byly však natolik vzdorovité, že musely být nakonec zabity a zpátky do Kartága dovezla výprava jen jejich kůže. Tlumočníci při překládání z punštiny do řečtiny označili tyto živočichy jako \"gorillai\". Tento výraz převzal v roce 1847 zoolog Thomas Staughton Savage a vzniklo tak dnešní pojmenování goril.\n\nPodle Plinia Staršího byly jejich kůže uchovány v Kartágu až do Římského triumfu o 350 let později.\n\nPrimárním zdrojem informací o Hannonově expedici je \"Periplús\", řecký překlad textu, který nechal Hanno po svém návratu vytesat na stély v chrámu Ba'al Hammona, boha, jehož řečtí spisovatelé ztotožňovali s Kronem. Celý název zprávy přeložený do češtiny zní: „Cesta Hannona, krále Kartáginců, do libyjských zemí za Héraklovými sloupy, kterou zasvětil v Kronově chrámu“. Jedna z pozdějších písemných kopií se dnes nachází i v Britském muzeu.\n\nFaktická přesnost zprávy byla různými odborníky zpochybněna i obhajována (viz ). Případné nepřesnosti, zejména geografického rázu, mohly být však zaneseny záměrně, aby znemožnily konkurenčním národům odhalit cesty a kotviště punského postupu v severní Africe.\n\nK Hannonově plavbě se vyslovila řada vědců, většinou s cílem osvětlit a interpretovat původní zprávu. William Smith například uvádí, že osazenstvo lodí tvořilo 30 000 lidí a že hlavním posláním cesty bylo zakládat kartaginská (dřívější hantýrkou \"libyjsko-fénická\") města. Ani s konkrétními geografickými názvy se však nemůžeme dovtípit přesné lokace - ve spisech se totiž můžeme dočíst například o Thymiaterionu - domu kadidla, který se podle historiků nacházel asi 40 km od dnešního Rabatu. Dohady o pokračování výpravy se tak týkají i významů měst jako \"Karikon Teichos, Gytte, Akra, Melitta\" a \"Arambys\".\n\nPodle Hardena existuje všeobecný konsensus o tom, že expedice dosáhla Senegalu, a panuje také určitá shoda o tom, že doplula do Gambie. Vědci si však neví rady s tím, kam se Hanno dostal nejdále – zda to bylo Sierra Leone, Kamerun, Gabon, nebo jiná oblast. Harden poznamenává, že hora, kterou Hanno ve zprávě popisuje, by mohla odpovídat 4095 metrů vysoké Kamerunské hoře. Naproti tomu Warmington dává při hledání lokality přednost cca 890 metrů vysoké guinejské hoře Kakulima, neboť považuje Kamerun za příliš vzdálený.\n\n\n"}
{"id": "323685", "url": "https://cs.wikipedia.org/wiki?curid=323685", "title": "Kuchařská kniha", "text": "Kuchařská kniha\n\nKuchařská kniha (často jen kuchařka) je kniha, která obsahuje recepty k vaření a přípravě jídel a nápojů. Může obsahovat také informace o původu různých surovin a ingrediencí, jejich trvanlivosti a zjišťování a zachovávání kvality. Může obsahovat i informace o kuchyňském vybavení a jeho použití. V dnešní době má také online podobu, kdy jde sice o internetové stránky, ale ty samy sebe nazývají kuchařkami a umožňují také tvorbu vlastních seznamů receptů.\n\nRecepty mohou být v kuchařce organizovány podle různých kritérií. V Evropě to bývá nejčastěji seskupování podle hlavní suroviny potřebné k přípravě pokrmu (pokrmy z vepřového masa, hovězího masa, zvěřiny apod.). Kromě toho může být použito i jiné kritérium např. polévky, zákusky, saláty, vegetariánská jídla apod.).\n\nJiným kritériem může být způsob přípravy, např. smažené pokrmy, pečené pokrmy, grilované pokrmy apod.\n\nKromě toho vycházejí i kuchařky, které se věnují různým kuchyním. Např. čínská kuchyně, japonská kuchyně, portugalská kuchyně, česká kuchyně apod.\n\n\nSlovo kuchařka se v přeneseném významu někdy používá i pro knihy, které nemají s přípravou jídel nic společného. V tomto smyslu je kuchařka každá kniha, která obsahuje podrobný návod nebo instrukce k libovolné lidské činnosti.\n\n"}
{"id": "323687", "url": "https://cs.wikipedia.org/wiki?curid=323687", "title": "Předpis", "text": "Předpis\n\nPředpis může být:\n\n"}
{"id": "323688", "url": "https://cs.wikipedia.org/wiki?curid=323688", "title": "Thomas Pelham-Holles", "text": "Thomas Pelham-Holles\n\nThomas Pelham-Holles, 1. vévoda z Newcastle (21. červenec 1693 – 17. listopad 1768), byl britský státník, který působil v období, kdy britské politice dominovala strana Whigů.\n\nJako chráněnec Roberta Walpoleho, pracoval pod jeho vedením více než dvacet let až do roku 1742. Spolu se svým bratrem Henrym Pelhamem (britským premiérem) určovali politiku vlády až do roku 1754. V té době zastával pozici ministra zahraničí a to po dobu třiceti let a tak výrazným způsobem určoval směr britské zahraniční politiky.\n\nPo Henryho smrti převzal funkci premiéra na dobu šesti let (ve dvou oddělených obdobích). Zatímco první období se nevyznačovalo výraznými událostmi, Pelham urychlil sedmiletou válku, což vedlo k jeho rezignaci. Po druhém období ve funkci premiéra krátkou dobu zastával funkci ve vládě Charlese Watson-Wentwortha a poté odešel do ústraní.\n\nThomas Pelham se narodil 21. července 1693 v Londýně jako nejstarší syn Thomase Pelhama, 1. barona z Pelhamu a jeho druhé ženy Grace Hollesové. Studoval na Westminsterské škole a roku 1710 byl přijat na Clare College v Cambridge. Jeho strýc zemřel roku 1711, jeho otec o rok později a jejich velký majetek připadl Thomasovi. Stal se jedním z nejbohatších statkářů v zemi. Na počest svého strýce si ke svému příjmení připojil jeho příjmení a vystupoval jako Pelham-Holles.\n\nRoku 1718 se oženil s Henrietou Godolphinovou, dcerou Francise Godolphina, hraběte z Godolphinu. Ta měla žalostné zdraví, byla často nemocná a pár neměl žádné potomky.\nZtotožnil se s politikou Whigů, podobně jako jeho otec a strýc, ale na rozdíl od nich zastával bojovnější názory. Politická scéna v Británii byla v té době příkře rozdělena mezi Whigy, kteří podporovali nástupnictví Jiřího I., zatímco Toryové stranili jakobitům a nástupnictví Jakuba Františka Stuarta.\n\nPelham po smrti královny Anny energicky podporoval Whigy a měl velký vliv na to, že Londýňané přijali Jiřího I. Jeho aktivita byla králem oceněna a roku 1714 byl jmenován hrabětem z Clare a následující rok vévodou z Newcastle. Stal se také zástupcem krále v hrabství Middlesex a Nottinghamshire a byl mu udělen podvazkový řád. V této pozici byl schopen potlačit hnutí jakobitů v hrabstvích, která spravoval.\n\nOd roku 1720 se Pelham připojil v rámci strany Whigů k frakci, která byla vedena Robertem Walpolem. Ten ho přivítal, protože se domníval, že ho tak bude moci lépe kontrolovat. Pelham se k Walpolemu připojil proto, že věřil, že bude vedoucí postavou britské politiky.\n\nRoku 1717 nastoupil do své první politické pozice jako komoří a dostal na starost kontrolu divadel. Hry byly v té době značně zpolitizované a Pelham měl zajistit stažení her, které byly kritické vůči Hannoverské dynastii nebo vládě Whigů. Tuto funkci zastával sedm let a osvědčil se v ní. Svůj vliv projevil i ve všeobecných volbách, kdy byl schopen prostřednictvím majetku své rodiny kontrolovat zvolení až dvaceti poslanců.\n\nRoku 1724 byl Pelham Walpolem jmenován správcem jižní části země. Několik let se zajímal o záležitosti zahraniční politiky, vzdělával se v diplomacii a zastával neoficiálně funkci zástupce ministra zahraničí.\n\nPo mírových dohodách z Utrechtu, které ukončily válku o španělské dědictví se Británie a Francie staly spojenci. Roku 1719 se obě země staly součástí větší aliance, která uplatnila svůj vliv ve válce ve Středozemním moři, ve které se Španělsko snažilo neúspěšné získat zpět území v Itálii. Nicméně spojenectví s Francií bylo v britském parlamentu nepopulární, protože tato země byla považována za přirozeného nepřítele Británie.\n\nRoku 1729 se ve vládě rozhořel spor o zahraniční politiku. Townshend byl přesvědčen, že hlavním nepřítelem Británie je Rakousko. Walpole a Pelham za největší hrozbu považovali Španělsko pro jeho velkou armádu a koloniální zájmy. Walpolemu se podařilo Townshenda odstranit z úřadu, na jeho místo jmenoval Williama Stanhopeho, Pelham se stal jeho zástupcem a fakticky řídli zahraniční politiku. S Walpolem se mu podařilo vytvořit s Rakouskem alianci a nasměrovat ho proti Španělsku. Nicméně brzy se ukázalo, že hlavním nepřítelem země je Francie.\n\nPelham, podobně jako Walpole, neměl zájem zapojovat Británii do válek na kontinentu. Země se neúčastnila války o polské dědictví a Pelham se dokonce snažil tomuto konfliktu zabránit. V té době získal Pelhamův bratr Henry Pelham pozici hlavního pokladníka a nahradil Townshenda na místě třetího nejdůležitějšího člena vlády. Tato trojice mužů vytvářela hlavní směr zahraniční i vnitřní politiky Británie. Pelhamové se postupně vymaňovali z Walpoleho stínu a stávali se více nezávislými.\n\nVzrůstající napětí mezi Británií a Španělskem vyústila roku 1739 v takzvanou válku o Jenkinsonovo ucho, kdy britský kapitán Jenkins byl Španěly obviněn z nelegálního obchodu u pobřeží Kuby a jako trest mu bylo useknuto ucho. Tento incident Británii šokoval, ani ne tak svou brutalitou, ale tím, že si Španělé činili právo trestat britské občany za porušení pravidel obchodu, což bylo považováno za okupaci.\n\nJenkins vypovídal před parlamentem a mocná společnost South Sea Company mobilizovala veřejné mínění pro vyhlášení války Španělsku. Walpole byl proti zahájení tohoto konfliktu a stal se terčem nebývalé kritiky. Pelham také považoval válku se Španělskem za riskantní a na jednání se Španěly dohodl kompenzaci pro britské obchodníky. Nicméně názor veřejnosti a mnohých vlivných osobností nakonec přinutily Walpoleho v prosinci 1739 k vyhlášení války Španělsku.\n\nZpočátku byla Británie úspěšná a dobyla přístav Porto Bello. Pelham v prvních dvou letech střetu fakticky zastával pozici ministra války a snažil se s Walpolem dosáhnout ukončení války, ale byli pod velkým tlakem zastánců pokračování tohoto konfliktu. Roku 1741 zahájilo britské námořnictvo obléhání Cartageny. Bitva ale skončila pro Brity katastrofou, padlo v ní několik tisíc britských vojáků a britské vojsko muselo ustoupit. Ačkoli byl ze své pozice za neúspěch zodpovědný Pelham, kritika se snesla na Walpoleho.\n\nV mezidobí po této bitvě se konaly všeobecné volby, ve kterých Walpole získal jen nepatrnou většinu. V krátké době byl přinucen rezignovat a na jeho místo nastoupil Spencer Compton. Pelham zastával svůj úřad i po Walpoleho pádu.\n\nRoku 1740, Krátce po vyhlášení války se Španělskem, vypukla v Evropě další válka, jejíž se válka se Španělskem stala součástí. Francie a Prusko napadly Rakousko a chtěly odstranit Marii Terezii a nahradit ji svým spojencem. Spojenectví s Rakouskem vyžadovalo od Británie připojení se k této válce. Zpočátku to byla finanční a diplomatická pomoc, ale později bylo na kontinent vysláno 16 000 vojáků. Pelham považoval spojenectví s Rakouskem za jedinou možnost jak porazit Francii.\n\nPelhamovi se podařilo diplomatickou cestou zlepšit pozici Británie. Dokázal zapojit Nizozemskou republiku do aliance proti Francii, dohodl mírová jednání mezi Pruskem a Rakouskem a odražení španělské invaze do Georgie, posílilo Britskou pozici v Severní Americe.\n\nRoku 1745 vypuklo v Skotsku povstání Jakobitů. Pelham se obával útoku 5 000 mužů shromážděných v Derby pod velením Karla Eduarda Stuarta a současné invaze Francie do jižní Anglie. Podařilo se mu na sklonku roku 1745 na jihu země shromáždit dostatečný počet vojáků, jakobity zahnat na sever, kde byli v bitvě u Cullodenu roku 1746 poraženi. Pod tlakem Nizozemska, které se obávalo vpádu Francouzů, byla v říjnu 1748 uzavřena mírová dohoda s Francií. Rakousko se britským postupem cítilo dotčeno, protože předpokládalo větší podporu v jeho zájmu o navrácení Slezska.\n\nPo smrti Henryho Pelhama 6. března 1754 se stal premiérem Thomas Pelham. Původně chtěl zůstat správcem severního pohraničí, ale byl okolím přesvědčen, že je nejvhodnějším kandidátem. Prvním úkolem bylo jmenování předsedajícího Dolní sněmovny. Tím se nestali předpokládaní William Pitt nebo Henry Fox, ale Thomas Robinson, což u Pitta a Foxe způsobilo nevoli.\n\nPo všeobecných volbách roku 1754 upevnil Pelham svou pozici a chtěl zahájit reformu financí. Napětí mezi Francií a Británií v Severní Americe vzrostlo poté, co byly roku 1754 britské vojenské jednotky zatlačeny francouzským vojskem z původně dobytých pozic. Mnoho bohatých Američanů volalo po vojenské odvetě a zahájení dobývání vnitrozemí. Mladší syn Jiřího II. William prosadil plán na obsazení Ohia a získání kontroly nad Novým Skotskem. William prosadil za velitele britských sil Edwarda Braddocka. Pelham měl pochyby o jeho kvalitách i o plánu samotném.\nNěkolik měsíců po příjezdu do Ameriky bylo britské vojsko napadeno spojenými silami Francouzů a původních obyvatel (tzv. bitva u Monongahely). V bitvě, která se odehrála dne 9. června 1755 padla asi polovina britských vojáků včetně Braddocka samotného (zemřel na následky zranění o čtyři dny později). Zbytek se stáhl do Filadelfie a kontrolu nad vnitrozemím tak získala Francie. Se zhoršením situace musel Pelham zapomenout na plánovaná úsporná opatření.\n\nZatímco se Pelham zabýval situací v Americe, v Evropě se schylovalo k většímu konfliktu. Rakousko se obávalo, že je Británie nechá na holičkách v případě ohrožení a tak vytvořila roku 1756 s Francií alianci. Pelham se pokoušel obklopit Francii nepřáteli a předpokládal, že jedinou příčinou vypuknutí války by byl útok Pruska, vedeného Fridrichem Veliký, na Rakousko a to pokládal za málo pravděpodobné. Nicméně roku 1756 Prusko podniklo vpád do Slezska a iniciovalo tak válku, které se Pelham obával a snažil se jí zabránit.\nPelham byl viněn za neúspěšný vstup Británie do sedmileté války a v listopadu 1756 byl nahrazen Williamem Cavendishem. Za dlouhou službu vlasti byl jmenován vévodou z Newcastle.\n\nV červenci 1757 se Pelham znovu stal premiérem. V té době úzce spolupracoval s Williamem Pittem. Nicméně názory na vedení války byly u obou rozdílné. Pelham chtěl vojenskou sílu soustředit na kontinent, zatímco Pitt považoval za důležitou angažovanost v Severní Americe, Západní Africe a Asii, kde byli Francouzi nejvíce zranitelní. Výsledná vojenská politika byla nakonec kompromisem mezi oběma názory.\n\nExpediční sbory v koloniích začaly být úspěšné a tak se jejich počet zvyšoval. Pitt se zabýval jejich vysíláním a Pelham zajišťoval podporu v parlamentu. Pelham byl přesvědčen, že hlavním dějištěm války bude Evropa a snažil se dojednat diplomatickou cestou spojence, ale nebyl úspěšný. Jedním z jeho velkých diplomatických úspěchů bylo udržení Španělska do roku 1762 mimo tento válečný konflikt.\n\nV období této vlády, která získávala podporu napříč parlamentem, si Británie získala v zahraničí respekt. Nový král Jiří III., který neměl Pitta v oblibě, jmenoval v květnu 1762 místo Pelhama premiérem Johna Stuarta. Navzdory zásluhám obou politiků o výsledek války, je král zahnal do opozice. Byl to poslední případ, kdy britský panovník mohl jmenovat premiéra bez ohledu na mínění dolní komory parlamentu. Stuart byl Tory a tak jeho jmenování ukončilo dominanci Whigů na britské politické scéně od roku 1714.\n\nPelham přešel do kritické opozice a byl zbaven pozice zástupce koruny v hrabství, protože spolu s Pittem kritizovali mírovou dohodu z roku 1763. Oba pokládali tento mír za výhodný pro Francii a Španělsko. Většinu času trávil ve svém domě v Claremontu a užíval si pozice, kdy po asi čtyřiceti pěti letech ve vládních funkcích, mohl působit v opozici.\n\nRoku 1765 přijal funkci strážce pečeti ve vládě Charlese Watson-Wentwortha, s nímž měl podobné názory na některé záležitosti. Později získal i nabídku stát se správcem jižní části země, ale tu odmítl. Po pádu Watsonovy vlády setrval v opozici. Zemřel v listopadu 1768.\n"}
{"id": "323692", "url": "https://cs.wikipedia.org/wiki?curid=323692", "title": "IAI Lavi", "text": "IAI Lavi\n\nIAI Lavi byl víceúčelový stíhací letoun, vyvinutý izraelským výrobcem letadel Israel Aircraft Industries v 80. letech 20. století. Projekt v hodnotě několika miliard amerických dolarů byl zrušen v době, kdy si izraelská vláda uvědomila, že sama bez pomoci dalších zemí, není schopná financovat celý vývoj a výrobu typu. O efektivitě vynaložených prostředků se v Izraeli vedly bouřlivé diskuse a nakonec došlo i na nátlak Spojených států, které vývoj letounu spolufinancovaly. Uvědomily si totiž, že letoun by byl přímou konkurencí domácího stroje F-16 Fighting Falcon.\n\nOba vyrobené prototypy se dochovaly. První je uložen v muzeu Izraelského vojenského letectva a druhý, používaný jako technologický demonstrátor, se nachází v zařízení výrobce Israel Aerospace Industries (v roce 2006 došlo k jeho přejmenování) na Ben Gurionově letišti v Tel Avivu.\n\nProjekt Lavi byl zahájen v roce 1980, kdy byly firmě Israel Aircraft Industries (IAI) zaslány požadavky na nový stíhací letoun pro izraelské letectvo. Samotný vývoj byl zahájen v říjnu 1982, přičemž už od počátku bylo rozhodnuto, že stroj bude pohánět proudový motor Pratt & Whitney PW1120, jenž byl modifikací motoru Pratt & Whitney F100, který v USA poháněl letouny F-15 a F-16.\n\nKokpit byl navržen s přihlédnutím ke zkušenostem izraelských bojových pilotů s ohledem na to, aby se pilot mohl méně věnovat kontrole různých systémům letounu a naopak více pozornosti věnovat boji. Letoun měl také zabudován analytický systém, který usnadňoval jeho údržbu.\n\nV konstrukci bylo použito delta křídlo s velkými kachními ploškami před ním. Tato koncepce dávala letounu na jedné straně výbornou obratnost, ovšem na druhé straně také výraznou vrozenou nestabilitu. K její kompenzaci byl instalován elektronický řídící systém fly-by-wire.\n\nPrvní let prototypu proběhl 31. prosince 1986. Testovací pilot Menachem Šmul, vzlétl ve 13.21 a během 26 minut trvajícího letu vyzkoušel motor a řízení letounu. Druhý prototyp vzlétl o tři měsíce později. U něj došlo k několika modifikacím: stroj měl vylepšenou avioniku, palivovou nádrž pod trupem a byl také vybavený zařízením pro doplňování paliva za letu.\n\nKdyž IAI postavilo první dva z předpokládaných pěti prototypů, izraelská vláda projekt zrušila kvůli finančním potížím, politickým tlakům a neshodám okolo projektu. Výdaje na projekt dosáhly v roce 1983 celkem 6,4 miliardy dolarů, z nichž 40 % hradila americká a 60 % izraelská vláda. Důležitým faktorem při zrušení projektu byla americká neochota nadále financovat vývoj přímého konkurenta vlastních strojů F-16C/D a McDonnell Douglas F/A-18 Hornet. Rovněž mezi odborníky zaznívaly pochybnosti, zdali je Lavi opravdu o tolik kvalitnější, aby to vyvážilo jeho, v porovnání s F-16, vyšší cenu. Bylo navrhováno, aby bylo místo letounů Lavi objednáno větší množství osvědčených amerických letounů.\n\nO zrušení projektu rozhodla Šamirova vláda 30. srpna 1987 většinou jednoho hlasu. Po dvou letech výrobce na vlastní náklady dokončil stavbu třetího prototypu, který používal jako technologický demonstrátor až do poloviny 90. let. Později byl používán už jen na zemi pro různé pokusy. Při vývoji letounu Lavi byla vyvinuta řada komponentů a subsystému, které byly použity i u dalších projektů či byly obchodovány na zbrojním trhu.\n\n\n\n\n"}
{"id": "323701", "url": "https://cs.wikipedia.org/wiki?curid=323701", "title": "Obrana", "text": "Obrana\n\nObrana může být:\n\n\n\n\n\n\n\n"}
{"id": "323706", "url": "https://cs.wikipedia.org/wiki?curid=323706", "title": "Diskotéka", "text": "Diskotéka\n\nDiskotéka (zkráceně hovorově jen dýza) je obvykle společenská zábavní akce. Hlavní náplní této akce je poslech hudby a tanec. Diskotéky umožňují také vzájemné seznámení.\n\nDiskotékou uvádí a pořádá specializovaná osoba zvaná diskžokej (doslovně přeloženo: \"jezdec na disku\" – zkráceně DJ), který pouští reprodukovanou taneční hudbu. Diskžokej plní také funkci moderátora a společenského průvodce večerem. Kromě tance a hudby bývají náplní diskotéky také různé společenské soutěže a jiné zábavní kratochvíle. Slovo diskotéka je odvozeno od francouzského \"discothèque\".\nDiskotéky se nejčastěji pořádají v pátek a v sobotu večer a končívají až časně ráno.\n\n"}
{"id": "323708", "url": "https://cs.wikipedia.org/wiki?curid=323708", "title": "Dafnis", "text": "Dafnis\n\nDafnis (řecky Δάφνις, latinsky \"Daphnis\") je v řecké mytologii synem boha Herma.\n\nJeho matkou byla nymfa, porodila ho zřejmě na Sicílii a odložila pod vavřínovým keřem (dafné), podle něhož byl pojmenován.\n\nDafnis je označován za prvního pěvce i autora pastýřských písní. Jeho učiteli byli bůh Pan, který ho naučil na flétnu a dudy, bůh Apollón ho miloval a bohyně Artemis milovala jeho zpěv, při němž spolu lovili zvěř. Nymfy ho k tomu naučily pastevectví a chovu skotu.\n\nDafnis se zamiloval do nymfy jménem Nomia a ta ho donutila odpřisáhnout, že jí nikdy nebude nevěrný. V případě, že by přísahu porušil, měl být oslepen. Když Dafnis v opilosti podlehl svodům princezny Chloris, byl skutečně oslepen a bloudil venkovem, skládal a zpíval své smutné písně. Zemřel po nešťastném pádu do jakési strže a traduje se, že jej jeho otec Hermés proměnil v kámen.\n\nDafnis se stal pravzorem pastýřského hudebníka a pěvce a přeneseně se jeho jméno dostalo do literatury i jiných uměleckých děl. Nejznámější je románové dílo autora Longa Dafnis a Chloé, které pochází z 2. až 3. stol. n. l. Je to romantický příběh odloženého syna bohatých rodičů, kterého našli a vychovali pastýři. Podobný osud měla dívka Chloé, oba mladí lidé se zamilovali, hledali své rodiče, překonali mnohé nástrahy osudu a nakonec se šťastně vzali. Tento pozdně antický námět byl znovu vzkříšen době renesance a rokoka, byl mnohokrát znovu zpracován v dramatech, v hudbě i výtvarném umění.\n\nNejznámější zpracování tématu \"Dafnis a Chloé\" je Ravelova choreografická symfonie, podobně jako Offenbachova opereta. Slavný básník Johann Wolfgang Goethe označil Longovo dílo jako \"poslední květ staré řecké literatury\".\n\n"}
{"id": "323709", "url": "https://cs.wikipedia.org/wiki?curid=323709", "title": "Světová organizace pro zdraví zvířat", "text": "Světová organizace pro zdraví zvířat\n\nSvětová organizace pro zdraví zvířat (OIE, anglicky The World Organisation for Animal Health) je mezinárodní organizace zabývající se zdravím zvířat. Byla založena v roce 1924 původně pod názvem \"Office International des Epizooties\". Přestože byla v roce 2003 přejmenována na \"The World Organisation for Animal Health\", organizace si ponechala zkratku (OIE) z původního názvu. Členem OIE v roce 2019 bylo 182 členských zemí. OIE představuje jakousi obdobu Světové zdravotnické organizace (WHO). Cílem organizace je ochrana a tvorba zdraví zvířat a to především v oblasti infekčních nemocí zvířat.\n\n"}
{"id": "323714", "url": "https://cs.wikipedia.org/wiki?curid=323714", "title": "Nomia", "text": "Nomia\n\nNomia (latinsky \"Nomia\") je v řecké mytologii je jedna z nymf - Najád.\n\nJe známa jako milenka mladíka jménem Dafnis, kterého potrestala za nevěru ztrátou zraku. \n\n"}
{"id": "323716", "url": "https://cs.wikipedia.org/wiki?curid=323716", "title": "Hovězí sérový albumin", "text": "Hovězí sérový albumin\n\nHovězí sérový albumin (BSA, bovine serum albumine) je jedním z mnoha albuminů (proteinů krevního séra).\n\nBSA je jedním ze základních proteinů v biochemické laboratoři a nachází uplatnění v mnoha experimentech. Nejčastější použití:\n\nŘetězec obsahuje 583 aminokyselin, které jsou větveny do dvou řetězců.\n\nFyzikální vlastnosti BSA:\n\nBSA tvoří asi 50 % všech proteinů séra skotu. Izoluje se tzv. Cohnovým procesem (extrakcí), která využívá rozdílné rozpustnosti BSA a jiných sérových proteinů v prostředích o různém pH, koncentraci ethanolu, iontové síle a teplotě. Víceméně čistý BSA (s příměsí imunoglobulinů) se označuje také jako V. Cohnova frakce. Pokud je zapotřebí ještě větší čistoty, je nutné tuto frakci podrobit dalšímu přečištění (např. chromatografii na Blue-Sepharose). Za nativních podmínek se vyskytuje jako směs monomeru a dimeru.\n\nDíky hydrofobní kapse na svém povrchu slouží v krvi jako nosič hydrofobních látek, které by měly jinak příliš nízkou rozpustnost (např. steroidní hormony) podobně jako jiné analogické sérové albuminy (např. lidský sérový albumin – HSA, prasečí sérový albumin – PSA). Díky vysoké koncentraci BSA v krvi se významně uplatňuje i jako pufrační činidlo a napomáhá tak udržovat stabilní pH krve.\n"}
{"id": "323720", "url": "https://cs.wikipedia.org/wiki?curid=323720", "title": "Démodokos", "text": "Démodokos\n\nDémodokos (řecky Δημοδόκος, latinsky \"Demodocus\") je v řecké mytologii slepý pěvec, který žil na dvoře fajáckého krále Alkinoa.\nV bájích se vyskytuje pouze v příběhu Odysseova bloudění při návratu z trojské války. Když jeho loď ztroskotala u břehů ostrova Scherie, dostalo se mu přátelského pohostinství u krále Alkinoa, jeho manželky Arété a jejich přívětivé dcery Nausiky. Přijali ztroskotance, aniž by měli tušení, o jak vzácného hosta jde. Při hostinách bavil hosty slepý Démodokos, který byl oblíbencem Múz, od nichž byl obdarován velkým pěveckým talentem i představivostí. \n\nSpolečnost mu s obdivem naslouchala, málokdo si ale všiml, že jejich neznámý host často ukrývá svou tvář, aby nebylo vidět jeho dojetí. Poslouchal zpěv Démodokův o bojích před Trójou, který líčil události tak věrně a podrobně, jako by byl jejich účastníkem. Později pobavil posluchače písní o lásce boha války Area a bohyně krásy a lásky Afrodíty. Odysseus pěvci vyslovil svůj obdiv a jeho zpěv označil za vzácný dar bohů. Pak požádal Démodoka, aby ještě zazpíval o posledních událostech války, kdy Řekové postavili velkého dřevěného koně, do jehož útrob se nechalo zavřít pár význačných bojovníků, kteří se tak lstí dostali za trojské hradby a tím přivodili zkázu velkého města. \n\nTaké při tomto zpěvu byl Odysseus dojat, jeho slzy zpozoroval i král Alkinoos a tak zatím neznámý host prozradil svou identitu. Fajákové potom Odysseovi vystrojili velkou pevnou loď, která ho přivezla zpět na jeho Ithaku. \n\nPříběh pěvce Démodoka je vylíčen v VIII. zpěvu Homérovy Odysseie. Odysseus mu zde vyjadřuje svůj obdiv slovy: \n\"... \"Tebe já, Démodoku, zvlášť velebím nad všechny lidi.\" \n\"Tebe buď Apollón učil, neb dcera Diova, Múza...\"\n\"... ihned po celém světě chci rozhlásit veškerým lidem,\" \n\"tobě že božský zpěv byl vštípen milostí boží!\"\" \n\nV antice byl Démodokos chápán jako Homérův autoportrét. \n\n"}
{"id": "323724", "url": "https://cs.wikipedia.org/wiki?curid=323724", "title": "Dolón", "text": "Dolón\n\nDolón (řecky Δόλων, latinsky \"Dolon\") je v řecké mytologii syn bohatého trojského občana. \n\nJeho otec byl Euménos, který vedle syna měl ještě pět dcer. Hlavně však měl zlato, bronz. Dolón nepobral zrovna moc krásy, byl však \"rychlý v běhu\". Bažil po bohatství a miloval ušlechtilé koně. Není tedy divu, že byl přítomen na sněmu, který svolal Hektór, velitel trojských vojsk. Hektór hledal muže, odhodlané dostat se do nepřátelského tábora a vyzvědět tam co nejvíc o připravovaných krocích. Za úspěchy nabízel i ušlechtilé koně a krásné vozy. Dolón projevil velký zájem. Jeho snem bylo získat skvělé spřežení samotného Achillea, což mu Hektór pod přísahou slíbil. \n\nNa cestě do řeckého tábora ho však objevili Odysseus a Diomédes, kteří podobně byli na výzvědné cestě v táboře Trójanů. Pronásledovali Dolóna, zaútočili na něj oštěpem, chytili ho a vystrašeného, slibujícího bohatství, když mu dají volnost. Donutili Dolóna, aby jim prozradil plány obránců Tróje, popsal, jak mají rozestavěna vojska, jízdu, povozy. Když Diomédés všechno vyslechl, bez váhání Dolóna zabil, srazil mu mečem vaz. \n\nŘekové potom pobili řadu trojských bojovníků. \n\n\n"}
{"id": "323725", "url": "https://cs.wikipedia.org/wiki?curid=323725", "title": "BSA", "text": "BSA\n\nZkratka BSA může znamenat:\n\n"}
{"id": "323726", "url": "https://cs.wikipedia.org/wiki?curid=323726", "title": "Pentax", "text": "Pentax\n\nPentax je dlouholetá značka pro výrobky z oblasti fototechniky a optických přístrojů. Nyní patřící pod japonský koncern Ricoh, konkrétně divizi Ricoh Imaging.\n\nPůvodní společnost založil Kumao Kajiwara jakožto Asahi Kogaku Goshi Kaisha v listopadu roku 1919. Měla sídlo ve čtvrti Toshima v Tokiu a začala produkcí brýlových čoček, které vyrábí dodnes. V roce 1938 změnila jméno na Asahi Optical Co., Ltd. (旭光学工業株式会社 \"Asahi Kōgaku Kōgyō Kabushiki-gaisha\"). V této době již firma vyráběla i objektivy pro fotoaparáty a kinematografii. Během druhé světové války plnila hlavně armádní zakázky na produkci optických přístrojů. Po válce byla sice nuceně rozpuštěna, ale v roce 1948 se vrátila zpět do provozu. Firma pokračovala ve svých předválečných aktivitách výrobou dalekohledů a objektivů pro amatérské fotoaparáty firem Konishiroku a Chiyoda Kōgaku Seikō (později Konica a Minolta).\nObdobí kolem roku 1950 znamenalo návrat japonského fotografického průmyslu na vysokou úroveň z konce třicátých let. Většina fotoaparátů pocházejících z tohoto znovuzrozeného odvětví japonského průmyslu mířila k okupačním jednotkám, přičemž výrobky získaly dobrou reputaci. Období války v Koreji zaznamenalo velký příliv žurnalistů a fotografů na dálný východ. Ti byli ohromeni kvalitou objektivů firem jako např. Nikon nebo Canon, které začali používat pro své fotoaparáty značky Leica. Rovněž měli zájem o těla od těchto firem, kterými nahrazovali své Leicy a Contaxy.\n\nV roce 1952 Asahi Optical představil svůj první fotoaparát, nazvaný Asahiflex. Jednalo se o první japonskou zrcadlovku používající 35mm film. Název „Pentax“ byl vytvořen spojením slov „Pentaprism“ (anglicky \"pětiboký optický hranol\") a „Contax“, a byl registrovanou ochrannou známkou východoněmecké VEB Zeiss Ikon, která později prodala jméno „Pentax“ firmě Asahi Optical v roce 1957. Touto dobou již byla firma Asahi Optical známa hlavně díky svým produktům z oblasti fototechniky. Společnost změnila název v roce 2002 na Pentax Corporation a jednalo se o jednu z největších firem produkujících fotoaparáty, dalekohledy, brýlové čočky a mnoho dalších optických přístrojů. V roce 2004 měla firma okolo 6000 zaměstnanců.\n\nV prosinci 2006 Pentax zahájil proces integrace do firmy Hoya Corporation. Primárním cílem firmy Hoya bylo posílit business točící se okolo lékařského vybavení získáním technologií a zkušeností z oblasti endoskopů, očních implantátů, lékařských mikroskopů, biokompatibilních keramických materiálů apod. Není proto divu, že se vyskytly spekulace ohledně možného prodeje divize specializující se na fotoaparáty po dokončení spojení obou společností. Výměna akcií měla být dokončena 1. října 2007, ale tento proces byl 11. dubna 2007 zrušen. Předseda firmy Pentax Fumio Urano rezignoval, přičemž jeho funkci převzal Takashi Watanuki. Nicméně, i přesto, že byl Watanuki dříve proti spojení s Hoyou, 16. května Pentax ohlásil, že přijal „s podmínkami“ vylepšenou nabídku.\n\nŠestého srpna 2007 Hoya naplnila veřejný tendr a získala 90,59% společnosti. Čtrnáctého srpna se stal Pentax dceřinou společností Hoyi a 29. října 2007 pak Hoya a Pentax oznámili, že bude spojení dokončeno s plnou platností od 31. března 2008. Rovněž bylo rozhodnuto o zavření továrny Pentax v Tokyu a většina výroby byla přesunuta do jihovýchodní Asie. Všechny profesionální (řada DA*) i amatérské (DA, D-FA) objektivy jsou vyráběny ve Vietnamu, přičemž digitální zrcadlovky jsou vyráběny na Filipínách.\n\nDne 1. července 2011 bylo oznámeno, že japonská společnost Ricoh, též historický výrobce zrcadlovek a fototechniky, v současnosti známý spíše jako výrobce tiskáren a kopírek převážně pro mimoevropský trh, odkoupí od společnosti Hoya její divizi Pentax Imaging System.\nPrvního října 2011 byl převod dokončen a vznikla PENTAX RICOH IMAGING COMPANY, LTD, dceřiná společnost ve stoprocentním vlastnictví Ricoh.\n\nRicoh zároveň oznámil, že chce dále rozšířit současnou nabídku produktů a služeb nad již existující výrobu a prodej optických přístrojů a zařízení, jako jsou digitální fotoaparáty, dalekohledy nebo objektivy pro bezpečnostní kamery. Z hlediska historie obou firem to od Ricohu může vypadat jako celkem logický krok, vzhledem k tomu, že obě společnosti v minulosti používaly stejný M42 závit a později bajonet K. Navíc se společnost netají tím, že na rozdíl od Hoyi hodlá do fotografické divize investovat nemalé částky.\n\nSpolečnost je nejvíce známa díky fotoaparátům značky „Pentax“. První zrcadlovkou nesoucí toto jméno byla „Asahi Pentax“ z roku 1957, v pořadí druhá sériově vyráběná. Úspěch značky Pentax byl tak vysoký, že se nakonec firma přejmenovala na „Pentax Corporation“. V šedesátých a sedmdesátých letech vyráběla firma velice úspěšný a populární model jednooké zrcadlovky na kinofilm Pentax Spotmatic (vyráběn 1964–1976 v různých variantách) s výměnnými objektivy se závitem M42. V roce 1976 přešla firma ze závitu M42 na vlastní bajonetový systém výměny objektivů označovaný jako \"bajonet Pentax K\".\n\nV roce 1969 uvedla firma na trh jednookou zrcadlovku na střední formát (film 120/220) Pentax 6x7, která se vyráběla s menšími úpravami až do začátku 21. století.\n\nI poté, co se firma spojila se společností Hoya Corporation, byly fotoaparáty nadále vyvíjeny a prodávány pod značkou Pentax. To by neměla změnit ani akvizice společností Ricoh, spekuluje se však, že tento název zůstane pouze pro zrcadlovky a nikoliv pro kompaktní fotoaparáty. Mezi digitální zrcadlovky s APS-C snímači patří například Pentax K-5 nebo Pentax K-r. Firma má na trhu také jeden digitální středoformátový model s názvem 645D, který získal ocenění TIPA 2011 \"nejlepší profesionální digitální zrcadlovka\".\n\n"}
{"id": "323727", "url": "https://cs.wikipedia.org/wiki?curid=323727", "title": "Kentucky (řeka)", "text": "Kentucky (řeka)\n\nKentucky ( ) je řeka ve státě Kentucky na východě USA. Je 417 km dlouhá. Povodí má rozlohu 18 000 km².\n\nVzniká u Beattyville soutokem tří zdrojnic Severní, Prostřední a Jižní Kentucky, které stékají s pohoří Cumberland. Ústí zleva do Ohia.\nNejvětší přítoky jsou Red, Silver, Dix, Benson.\n\nZdrojem vody jsou sněhové a dešťové srážky. Vodní stav se mírně zvyšuje na jaře. Průměrný roční průtok vody činí 285 m³/s.\n\nNa řece byla vybudována série plavebních komor a díky tomu je na ní možná vodní doprava od soutoku zdrojnic. Využívá se k zisku vodní energie. Leží na ní město Frankfort.\n"}
{"id": "323730", "url": "https://cs.wikipedia.org/wiki?curid=323730", "title": "Filippo della Valle", "text": "Filippo della Valle\n\nFilippo della Valle (26. prosince 1698 Florencie - 29. dubna 1768 Řím) byl italský sochař období pozdního baroka a raného klasicismu.\n\nZpočátku se učil u Fogginiho ve Florencii, spolu s Maininim, s kterým odešel později do Říma pracovat v dílně Rusconiho. Roku 1725 della Valle vyhrál soutěž vypsanou Akademií sv. Lukáše, spolu s Braccim. Spolupracoval na Salviho fontáně di Trevi, kde vytvořil sochy \"Zdraví\" a \"Bohatství\".\nDella Valle je znám pro svůj reliéf \"Zvěstování\" (1750) v kostele Sant'Ignazio. Také vytvořil sochu \"Střídmosti\" (1734) v kapli Corsini Lateránské baziliky. Pracoval také na náhrobku Inocence XII. (1746) a soše \"Sv. Terezy z Avily\" (1754) pro baziliku sv. Petra.\n"}
{"id": "323733", "url": "https://cs.wikipedia.org/wiki?curid=323733", "title": "Kvalifikace na Mistrovství světa ve fotbale 2010 (OFC)", "text": "Kvalifikace na Mistrovství světa ve fotbale 2010 (OFC)\n\nKvalifikace na Mistrovství světa ve fotbale 2010 zóny OFC určila účastníka mezikontinentální baráže s 5. týmem zóny AFC.\n\nKvalifikace zóny OFC byla zároveň osmým ročníkem Oceánského poháru národů, tj. kontinentálního mistrovství.\n\nKvalifikační proces začal na fotbalovém turnaji na jihopacifických hrách v srpnu 2007. První tři celky tohoto turnaje postoupily do druhé fáze, do které byl již předem nasazen Nový Zéland, kde utvořily čtyřčlennou skupinu, v níž se utkaly dvoukolově každý s každým. Vítěz této skupiny následně postoupil do baráže proti pátému týmu z Asie.\n\nJihopaficických her se účastnilo i Tuvalu, která v té době nebyla členem FIFA. Stalo se tak poprvé, že se kvalifikace o MS zúčastnil i nečlen FIFA.\n\nTýmy , a postoupily do druhé fáze, kde se přidaly k přímo nasazenému Novému Zélandu.\n\n<div id=\"Fiji v New Zealand\">\n<div id=\"Vanuatu v New Zealand\">\n<div id=\"Fiji v New Caledonia\">\n<div id=\"New Zealand v Vanuatu\">\n<div id=\"New Caledonia v Fiji\">\n<div id=\"Vanuatu v New Caledonia\">\n<div id=\"New Caledonia v Vanuatu\">\n<div id=\"New Caledonia v New Zealand\">\n<div id=\"Fiji v Vanuatu\">\n<div id=\"New Zealand v New Caledonia\">\n<div id=\"Vanuatu v Fiji\">\n<div id=\"New Zealand v Fiji\">\n\nPůvodní termín zápasu byl 13. říjen 2007, ale došlo k jeho odložení, protože brankař Fidži nedostal od novozélandských úřadů vízum. Utkání se poté odložilo a mělo se odehrát v Samoe. Oba týmy se následně (vzhledem k vývoji skupiny) dohodly, že se utkání odehraje na Fidži.\n\nV této baráži se utkal vítěz dvojutkání o 5. místo v zóně AFC s vítězem kvalifikační zóny OFC. Vítěz této baráže, , postoupil na Mistrovství světa ve fotbale 2010.\n"}
{"id": "323734", "url": "https://cs.wikipedia.org/wiki?curid=323734", "title": "Malé Saské Švýcarsko", "text": "Malé Saské Švýcarsko\n\nMalé Saské Švýcarsko (die Kleine Sächsische Schweiz) je výstavní a zábavní park, v němž jsou umístěny modely různých staveb a přírodních útvarů Saského Švýcarska, mezi nimiž projíždějí vlaky modelové železnice, pohyblivé jsou rovněž modely lodí (vedené podvodní kolejnicí), model veřejného výtahu v Bad Schandau a dalších objektů. Je zde umístěno asi 60 exponátů: modelů budov, jiných staveb, pískovcových skalních útvarů, vodních toků, vozidel atd. Park se nachází v Dorf Wehlen, což je vesnice připojená k městu Stadt Wehlen v Saském Švýcarsku.\n\nJe soukromý, patří rodině Lorenzů a byl otevřen v roce 1997 a je stále dotvářen a doplňován o nové exponáty. Každý rok přibude několik modelů, například v roce 1997 byl postaven model vyhlídky Bastei, v roce 1998 pevnosti Königstein, v roce 1999 skalního útvaru Brandscheibe, v roce 2000 Pravčické brány s přilehlou restaurací, v roce 2003 model Karlova mostu v Bad Schandau, v roce 2004 hradu Wehlen, v roce 2005 model trolejbusu, který jezdil v letech 1901–1904 v Königsteinu, v roce 2005 hrad Hohnstein.\n\nPark je otevřen od dubna do října denně. Součástí parku je sochařská dílna, v níž návštěvníci mohou sledovat výrobu modelů. S objektem je spojena restaurace. Dorf Wehlen je dostupná autobusem ze Stadt Wehlen, do kterého se dá dostat přívozem z nádraží na druhém břehu Labe. Základní vstupné pro dospělé je 7 €, pro děti a studenty, invalidy, důchodce, rodiny, skupiny atd. platí různé slevy. Aktivita některých atrakcí spadá do základní ceny, jiné fungují na mince.\n\nKleine Sächsische Schweiz, stránky parku\n"}
{"id": "323737", "url": "https://cs.wikipedia.org/wiki?curid=323737", "title": "Generálové nacistického Německa", "text": "Generálové nacistického Německa\n\nHodnost generál, německy \"General\", byla třetí nejvyšší hodnost německého Wehrmachtu, které mohl německý voják sloužící u pozemních sil dosáhnout. Kromě Wehrmachtu generálské hodnosti používala Policie \"(General der Polizei)\" a od roku 1940 i Waffen SS \"(SS-Obergruppenführer und General der Waffen-SS)\". Generálské hodnosti byly i v Reichswehru.\n\nKaždý důstojník Wehrmachtu, který dosáhl generálské hodnosti, měl v názvu i druh jednotky, zpravidla dle toho u jakého druhu jednotky nastoupil jako kadet, nebo dle toho kterým jednotkám do té doby velel. Generálové pěchoty byly určeny pro pěší (armádní) sbory, ale nebylo výjimkou že generál pěchoty velel motorizovaným nebo tankovým vojskům a naopak generál jezdectva nebo tankových jednotek velel někdy pěším divizím nebo sborům.\n\nU pozemních sil:\n\nU letectva byly tyto typy generálských hodností:\n\nU námořnictva generálská hodnost nebyla, odpovídala jí hodnost admirála.\n\nA\nB\nC\nD\nE\nF\nG\nH\nJ\nK\nL\nM\nN\nO\nP\nR\nS\nT\nU\nV\nW\nZ\n\nA\nB\nC\nD\nE\nF\nG\nH\nK\nL\nM\nO\nP\nQ\nR\nS\nV\nW\nZ\n\n"}
{"id": "323742", "url": "https://cs.wikipedia.org/wiki?curid=323742", "title": "Trhavina", "text": "Trhavina\n\nTrhavina je výbušnina, která je za normálních podmínek velmi málo citlivá k vnějším vlivům a naopak po iniciaci dokáže vyvinout detonaci o mimořádně vysoké trhavé síle. Používají se obvykle při trhacích pracích v dolech, lomech, ražbě tunelů, demolicích apod. Trhavinou můžeme nazývat jak jednu látku (např. hexogen), tak i směs látek (např trhaviny C4), což je směs hexogenu a plastifikátorů.\n\nMezi nejpoužívanější trhaviny ve smyslu chemických látek patří:\n\nMezi nejpoužívanější trhaviny ve smyslu směsí patří:\n\nDusičnan amonný a palivo (obvykle olej) (DAP, popř. ANFO) - nejrozšířenější výbušnina vůbec\n"}
{"id": "323743", "url": "https://cs.wikipedia.org/wiki?curid=323743", "title": "Thomas DiLorenzo", "text": "Thomas DiLorenzo\n\nThomas DiLorenzo (* 1954) je americký ekonom a historik, stoupenec rakouské školy ekonomie.\n\nV současnosti působí jako vysokoškolský profesor v oboru ekonomie na Loyola College in Maryland. Ve svých dílech mj. zpochybňuje význam Nového údělu pro ukončení Velké hospodářské krize a kritizuje Abrahama Lincolna za rozpoutání americké občanské války a jeho postup vůči státům, které vyhlásily nezávislost na Unii.\n\n"}
{"id": "323753", "url": "https://cs.wikipedia.org/wiki?curid=323753", "title": "Předkolo kvalifikace na Mistrovství světa ve fotbale 2010 (CAF)", "text": "Předkolo kvalifikace na Mistrovství světa ve fotbale 2010 (CAF)\n\nTento článek popisuje podrobnosti Afrického předkola kvalifikace na Mistrovství světa ve fotbale 2010\n\nFormát předkola kvalifikace původně počítal s pěti páry nejslabších afrických týmů, které se střetnou ve dvouzápasovém bloku. CAF sestavila páry takto:\nNa začátku srpna 2007 se Svatý Tomáš a Princův ostrov a Středoafrická republika vzdali boje o účast na MS, čímž došlo k situaci, kdy nebylo třeba, aby dva nejlepší týmy ze zbývajících osmi (Svazijsko a Seychely) pokračovali v předkole. Proto byly zformovány tři nové dvojice, které pak v říjnu a listopadu 2007 sehráli vzájemné zápasy. V případě dvojutkání mezi Džibutskem a Somálskem byl odehrán pouze jeden zápas, a to na půdě Džibutska, neboť FIFA shledává podmínky pro mezistátní zápasy v Somálsku za nevyhovující.\n\n<div id=\"MAD v COM\">\n<div id=\"COM v MAD\">\n<div id=\"SLE v GNB\">\n<div id=\"GNB v SLE\">\n<div id=\"DJI v SOM\">\n\n<noinclude/>\n"}
{"id": "323754", "url": "https://cs.wikipedia.org/wiki?curid=323754", "title": "Muškát moravský", "text": "Muškát moravský\n\nMuškát moravský (zkratka MM, v ČR používané synonymum \"MOPr = zkratka ze jmen rodičovských odrůd Muškát Otonel a Prachttraube\") je moštová odrůda révy vinné (\"Vitis vinifera\"), určená k výrobě bílých vín, která byla vyšlechtěna ještě v bývalém Československu, Šlechtitelské stanici vinařské v Polešovicích na Moravě, kříženec odrůd \"Muškát Ottonel\" a \"Prachttraube\".\n\n\"Prachttraube\", v překladu z němčiny „nádherný hrozen“, je raná až středně pozdní, stolní a moštová odrůda původu \"Vitis vinifera\", kterou vyšlechtil Christian Oberlin (1831-1915) v alsaském Colmaru křížením odrůd \"Boskokwi\" x \"Madlenka královská (Madeleine Royale)\". Odrůda se omezeně a v jednotlivých exemplářích vyskytuje i na vinicích v ČR, zvláště v okolí Mutěnic na Moravě.\n\nRéva vinná (\"Vitis vinifera\") odrůda \"Muškát moravský\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je bujný s polovzpřímenými letorosty, letorosty jsou silné, zelené, internodia krátká, délky 5–8 cm. Zálistky zahušťují keře a musí se odstraňovat. Včelka je žlutozelená, ochlupená, vrcholek letorostu má zlatožlutý odstín s přechodem do bronzova, je středně silně ochmýřený, okraje mladých lístků jsou narůžovělé. Jednoleté réví je středně silné až silné (i u starších keřů), světle hnědé, na jaře hnědošedé. Zimní pupeny jsou široké, zavalité a zašpičatělé.\n\nList je středně velký, tvar čepele pětiúhelníkový, pětilaločnatý se středně hlubokými horními bočními výkroji (na menších lístcích jsou jen náznaky laloků). Vrchní strana čepele listu je hladká až slabě puchýřnatá, spodní středně hustě štětinatá, okraj čepele má výrazné zoubkování, hroty zoubků jsou zlatožluté. Řapík listu je středně dlouhý až dlouhý (8-12 cm), světle zelený až narůžovělý, řapíkový výkroj lyrovitý, otevřený.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (15 mm, 1,8 g), kulatá až obvejčitá bobule, která je žlutozelená až žlutá, s jemným voskovým povlakem. Dužina je řídká, výrazně muškátové chuti. Semeno je středně velké, hruškovité. Hrozen je středně velký až velký (140 mm, 200 g), středně hustý s krátkou až středně dlouhou stopkou, s křidélky.\n\n\"Muškát moravský\" je raná až středně pozdní moštová odrůda vinné révy (\"Vitis vinifera\"). Vzhledem k tomu, že pro pěstování v našich vinařských oblastech nebyla k dispozici žádná dostatečně vhodná odrůda s muškátovým aroma, pokusil se Ing. V. Křivánek ve Šlechtitelské stanici v Polešovicích zaplnit tuto mezeru křížením odrůd \"Muškát Ottonel\" a \"Prachttraube\". Jeho záměr se podařil a Muškát moravský se brzy stal nejrozšířenějším tuzemským novošlechtěním u nás. Kříženec byl zkoušen pod pěstitelským označením MO x PR 23/33.\n\nDo Státní odrůdové knihy České republiky byla odrůda zapsána v roce 1987 pod názvem \"MOPR\", roku 1993 dostala současný název. Je zapsána i v listině registrovaných odrůd na Slovensku. Pěstována je v obou vinařských oblastech, rozšířená je zejména na Moravě, ve Slovácké podoblasti. Roku 1990 byla odrůda v ČR pěstována na 318 hektarech, podíl vinic v ČR roku 1999 tvořil 2,3 %, roku 2010 činil 2,1 %, průměrné stáří vinic roku 2010 bylo 17 let. Udržovateli odrůdy jsou Ampelos-Šlechtitelská stanice vinařská Znojmo, Ing. Alois Tománek a ŠSV Polešovice.\n\nPůvodní název odrůdy, MOPr, je zkratkou názvů obou rodičovských odrůd a v podstatě šlechtitelským označením odrůdy, název \"Muškát moravský\" nese odrůda od roku 1993.\n\nDalší, lokálně používaná synonyma odrůdy jsou : \"Mopr, Mopr Blanc, MoPr, MOPR, MO x PR 23/30, Muskat Morawski\" (Polsko).\n\nVyzrávání réví je dobré, proti poškození zimními mrazy je odrůda středně odolná (do -22 °C), pozdní jarní mrazy odrůdu neohrožují. Vzhledem k růstu keřů se doporučují bujněji rostoucí podnože, SO-4, Cr 2, 125 AA, T 5C. Více plodí na vedení s dlouhými tažni a ve tvarech se zásobou starého dřeva, při zatížení 8-10 plodnými očky na 1 m². Nejvhodnější je jeden kmínek, 2 tažně a 2 zásobní čípky. Velmi dobře se osvědčil i jednoduchý závěs a klasické vysoké vedení. Krátký řez je méně vhodný. Má dobrou regenerační schopnost při poškození i starého dřeva zimními mrazy. I když roste bujně, nesmí se přetěžovat, jinak se snižuje kvalita vín. Pro dosažení kvalitní suroviny nesmí výnos překročit 10 t/ha. Odrůda je stabilně výnosná, plodí 10-15 t/ha, cukernatost je v průměrných ročnících 16-20 °NM, při redukci sklizně či v dobrých letech 18-22 °NM. Termín sklizně je dán obsahem kyselin, nejpozději při 8 g/l je nutné hrozny sklidit (průměr 7-9 g/l).\n\nDoba rašení oček je raná až středně raná (ve 3. dekádě dubna), stejně tak kvetení, odrůda kvete ve 2. dekádě června, květy rozkvétají postupně, nesprchají, zaměkání začíná v první polovině srpna. Sklizňová zralost začíná v polovině až koncem září, sklízí se současně s odrůdou \"Müller Thurgau\".\n\nHrozny nemají sklon k hnilobě. Proti napadení plísní révovou (\"Plasmopara viticola\") a padlím révovým (\"Uncinula necator\") je odrůda méně odolná, proti napadení plísní šedou (\"Botrytis cinerea\") středně, je napadána roztoči a sviluškami.\n\nVzhledem k poměrně ranému zrání není odrůda náročná na polohu, je to plastická odrůda, je vhodná i pro méně teplé vinařské oblasti, nevyhovují jí však výsušné půdy, vyžaduje hlubší půdy. Nesnáší suchý podzim. Na píscích a štěrcích dává plochá, málo extraktivní vína.\nAcidita je nižší, proto je nutné pro výrobu suchých vín sklízet hrozny včas, aby vína nebyla plochá, popřípadě zvýšit aciditu již v moštu přídavkem kyseliny vinné v povoleném množství. Tam, kde lze hrozny ochránit před ptactvem, vosami a plísní šedou, je možné získat zajímavá vína v kategoriích výběrů. Zpracování hroznů na kvalitní víno s muškátovou vůní je náročné na umění vinaře jak ve vinici, tak ve sklepě. Jedině vína dostatečně reduktivní povahy, s příjemnými kyselinkami, mají šanci na přízeň konzumenta. Při nevhodných manipulacích jsou vína tenká, plochá, s nepříjemnými tóny kyseliny mléčné.\n\nVína MM jsou vhodná do cuvée i k výrobě sektů. Typová vína mají světle žlutou barvu, výraznou muškátovou vůni, někdy s tóny černého rybízu, chuť lehčí, s nižším obsahem kyselin. Ve vůni a chuti můžeme hledat muškát, černý rybíz, příjemnou lehkost spojenou s ovocnými tóny. Odrůdové víno není vhodné k archivaci.\nJemně muškátové víno je vhodné jako aperitiv k předkrmům z husích jater nebo k plodům moře, hodí se i k mírně sladkým dezertům. Suché víno je vhodné k jemné paštice.\n\n\n"}
{"id": "323757", "url": "https://cs.wikipedia.org/wiki?curid=323757", "title": "Čierny Váh (řeka)", "text": "Čierny Váh (řeka)\n\nČierny Váh (, , ) je delší ze dvou zdrojnic slovenské řeky Váh. Měří 39 km.\n\nPramení v Nízkých Tatrách v nadmořské výšce asi 1680 m na úbočí vrchu Kráľova hoľa jihozápadně od vesnice Liptovská Teplička. Teče nejdříve směrem k severovýchodu, poté se její tok obrací obloukem na sever a severozápadním směrem. Protéká Liptovskou dolinou, poblíž osady Čierny Váh přibírá zleva svůj největší přítok, potok Ipoltica. Napájí vodní nádrž Čierny Váh. Východně od obce Kráľova Lehota v nadmořské výšce 663 m zaniká soutokem s Bílým Váhem, čímž vzniká řeka Váh.\n"}
{"id": "323761", "url": "https://cs.wikipedia.org/wiki?curid=323761", "title": "Israel Weapon Industries", "text": "Israel Weapon Industries\n\nIsrael Weapon Industries (IWI) je bývalá divize „Magen“ společnosti Israel Military Industries Ltd. (IMI). Představuje izraelskou státní společnost a výrobce zbraní. Vyrábí produkty zejména pro izraelské bezpečnostní složky (hlavně pro izraelskou armádu), avšak malá produkce jejích zbraní se prodává i mimo Izrael, kde se těší velké popularitě.\n\nV roce 2005 došlo k privatizaci části IMI - Small Arms Division - která se stala Israel Weapon Industries Ltd. (IWI). IWI je součástí skupiny společností, které navrhují a vyrábějí rozličnou škálu produktů používaných armádami a bezpečnostními složkami po celém světě. Mezi výrobky IWI patří: samopal Uzi, pistole Jericho 941 a Barak, lehký kulomet Negev a útočné pušky Galil a Tavor.\n"}
{"id": "323762", "url": "https://cs.wikipedia.org/wiki?curid=323762", "title": "Seznam ostrovů Britského antarktického území", "text": "Seznam ostrovů Britského antarktického území\n\nOstrovy Britského antarktického území větší než 100 km².\n\n"}
{"id": "323763", "url": "https://cs.wikipedia.org/wiki?curid=323763", "title": "Nan Madol", "text": "Nan Madol\n\nNan Madol jsou trosky kamenného města vybudovaného na 92 umělých ostrůvcích v těsné blízkosti východního pobřeží ostrova Pohnpei, který je součástí Federativních států Mikronésie. Nan Madol byl zhruba v letech 1150-1600 n. l. obřadním a politickým střediskem Saudeleurské dynastie. Poslední saudeleurští vládcové byli údajně velmi neoblíbeni, mimo jiné i pro praktikování kanibalského kultu. Ostrované z Pohnpei tak uvítali, když v první polovině 17. století ostrov dobyli nájezdníci z ostrova Kosrae a vyhnali odsud posledního ze Saudeleurů. Kosraeský vůdce Isokelekel založil novou dynastii, ale za sídlo si vybral ostrov Pohnpei. Nan Madol je od té doby opuštěn. Lokalita Nan Madol se stala inspirací pro H. P. Lovecrafta a jeho hororové příběhy o prokletém mořském městě R'lyeh.\n\nDnešní Nan Madol tvoří archeologickou lokalitu, rozkládající se na více než 18 km² a zahrnuje jednak pozůstatky kamenných staveb na korálových útesech podél pobřeží ostrova Temwen a několika dalších ostrůvků a přilehlé pobřeží ostrova Pohnpei. Centrum archeologické oblasti je obdélníkového tvaru, 1,5 km dlouhé a 0,5 km široké a je obehnáno kamennou zdí. V této ohrazené oblasti je 92 umělých ostrůvků různé velikosti, oddělených mořskými kanály. Základním stavebním materiálem jsou kameny z čedičové vyvřeliny ve formě šestihranů. Asi čtvrtinu ohrazeného centra tvoří pohřební areál s hrobkami, místy k balzamování a obydlími pro kněze. Na ostrově Nan Dowas byla pevnost, v níž sídlili bojovníci z tělesné stráže saudeleurských vládců. Bylo tu také vězení, v němž byli drženi nepřátelští náčelníci dřív než byli obětováni. Samotní panovníci sídlili na ostrově Pahn Kadira, kde se nacházely i svatyně a obětní místa. Na dalších ostrovech byly svatyně, pece k přípravě jídla, dílny výrobců kanoí, lisovny kokosového oleje i rituální nádrže s mořskou vodou. V celém komplexu chybí pitná voda, která se musela dovážet z ostrova Pohnpei, podobně jako většina potravin. Na Nan Madolu zřejmě rostly pouze kokosové palmy. Saudeleurové patrně praktikovali rituální kanibalismus, oběťmi se prý stávali výrazně obézní obyvatelé ostrova Pohnpei. Vybraného člověka dopravili na ostrůvek Pahn Kadira, kde byl vykrmován ovocem, nakonec obětován, upečen v podzemní peci a sněden panovnickou rodinou.\n\n\n"}
{"id": "323764", "url": "https://cs.wikipedia.org/wiki?curid=323764", "title": "Paralingvistika", "text": "Paralingvistika\n\nParalingvistika (nebo parajazyk) zkoumá zvukovou stránku verbální komunikace. Parajazyk může být vyjádřen vědomě i nevědomě. Zahrnuje také v komunikaci použitý tón, hlasitost a někdy též intonaci řeči. Někdy je definice paralingvistiky omezena na zkoumání použití lidského hlasu.\n\nParalingvistické hledisko hraje důležitou roli v lidské řečové komunikaci. Řeč vždy obsahuje paralingvistický aspekt, jelikož je modulována hlasem. Paralingvistika se liší nejen od lingvistiky, ale i od psaného textu či znakového jazyka.\n\nJaro Křivohlavý uvádí, že paralingvistika tvoří přechod od mimoslovních – neverbálních ke slovním projevům. Paralingvistické složky mluvy pomáhají jednak vyjádřit a zdokumentovat pravost sdělované informace, tak i správně dešifrovat význam sdělení a postoj řečníka.\n\nLze je rozdělit do 4 skupin.\n\nHlas netlumočí jen obsah sdělení, nýbrž vypovídá i o psychickém rozpoložení hovořící postavy. Tento psychický stav se odráží především v tónu řeči a hlasitosti slovního projevu. Např. u maniodepresivní psychózy lze snadno rozlišit, v jakém aktuálním stavu se pacient nachází – smutek, skleslost během depresivní polohy či naopak živost a vzrušení při fázi manické. Obdobně lze v mírnějších podobách tyto aspekty zaznamenat i u osob bez vážnějších psychických potíží.\n\nZabarvení hlasu lze považovat za ukazatele aktuální nálady osoby. Někteří lidé mají velmi citlivý sluch k těmto projevům a dokáží zaregistrovat i sebemenší záchvěv v tónu hlasu. \n\nRychlost, tempo řeči je u lidí rozdílné. Řada studií zkoumala množství slov, která pronese muž a žena za den. Ženy toho řekly za den více, u sledované skupiny žen tvořila denní produkce cca 26 000 slov, muži vyřkli 10 000 až 12 000 slov během dne.\n\nMimo tohoto kritéria (produkce slov za časovou jednotku) jsou zde i další. Dynamika řeči ve vztahu s tématem hovoru naznačuje, co se děje v nitru hovořící osoby v různých časových fázích mluveného projevu. Fáze ticha může naznačovat nejistotu, rozpaky a váhání, naopak rychlý proud řeči zaujetí a citové vzrušení.\n\nTempo řeči by nemělo být monotónní. Mluví-li se o věcech nových, neobvyklých či o „těžkých“ tématech, je vhodnější zvolit pomalejší řeč. Dynamika slovního projevu by měla být úměrná obsahu a měla by brát ohled na posluchače. Při rychlejším tempu je vyšší pravděpodobnost nedorozumění.\n\nV rozhovoru více osob lze vypozorovat několik znaků:\nPři rozborech rozhovorů byly odhaleny některé vztahy. Ukázalo se, že délka promluvy roste s počtem členů ve skupině. Ten, kdo si vezme slovo, využívá příležitosti, která zde není tak častá (jako např. při rozhovoru ve dvou) a mluví déle. Dalším faktorem při rozhovoru ve větší skupině je vliv délky předcházejícího projevu na délku toho následujícího. Pokud řečník mluvil krátce, existuje velká pravděpodobnost, že i následující člověk bude mluvit krátce. Lze uvést, že předchozí řečník poskytl jistý vzor, kterého se další osoby drží.\n\nDůležitou roli sehrává i téma rozhovoru. Určitým tématům se věnuje méně času (např. intimní záležitosti, osobní postoje…) a jiným naopak mnoho (např. neosobní témata, věcná témata – počasí, sport,…).\n\nO rozpoložení hovořící osoby něco vypovídají i všelijaké těžko popsatelné zvuky při slovním projevu. Kromě různých „ehm ehm...“, „hmmm...“, „éééé...“ sem patří i povzdechnutí a další projevy dýchání. Zjistilo se, že řada těchto zvuků má určitý smysl. Např. řečník, jenž v paměti formuluje větu či hledá správná slova, vyplní ticho (které mu může připadat trapné) podobným zvukem. Posluchači jsou tímto zvukem ujištěni, že se nejedná o konec projevu a mohou očekávat pokračování.\n\nChybami v řeči mohou být nedokončené věty, opomenutí, opakování již vyřčeného (pokud nejde o záměr), různá parazitická slova a fráze (naučené výrazy – např. „jaksi“, „že jo“, „jak se říká“,…), přeřeknutí a zakoktání. Podrobnější studie výskytu těchto chyb ukázala, že běžně je možno počítat průměrně s jednou chybou za 4 až 6 sekund. Zvýšenou četnost chyb může ovlivnit vnitřní tíseň hovořícího a osoba naslouchajícího (před někým se cítíme uvolněně, před jiným napjatě).\n\nPomlky, pauzy v řeči, zmlknutí a podobné projevy také narušují plynulost řeči. Větné pomlky (mezi jednotlivými větami – trvají 0,5 až 1 sekundu) jsou potřebné, řeč se tak nestává lavinou či směsicí slov a je srozumitelná. Pomlky v jiných místech jsou tzv. „pomlky váhání“. Posluchač dokáže zaregistrovat takový náznak zaváhání již při délce pomlky 200 milisekund (jedna pětina sekundy). Větné pomlky (na rozdíl od pomlk váhání) souvisí i s pohyby účastníků rozhovoru (např. pokývnutí hlavou, přitakání).\n\nPomlky a přerušení hovoru naznačují, že existuje jisté kognitivní, poznávací plánování řeči. Osoba hovoří nejen tehdy, když má jasno v tom, co hodlá sdělit, ale i tehdy, když plánuje, o čem bude v další fázi hovořit. Studie naznačují, že tento proces je v mozku rozdělen mezi levou a pravou hemisféru.\n\nMezi další paralingvistické složky patří i slovní i větný přízvuk (akcent), intonace (melodie) řeči, dynamika (síla) hlasu, intenzita (hlasitost) a řada dalších, které spadají více do oblasti zájmu fonetiků, odborníků na rétoriku a estetiků řeči.\n\n\n\n\n"}
{"id": "323765", "url": "https://cs.wikipedia.org/wiki?curid=323765", "title": "Stratigrafie", "text": "Stratigrafie\n\nStratigrafie nebo také stratigrafickou geologii, můžeme chápat jako nauku studující vztahy geologických těles. Zatímco prostorovou rozlehlost daných těles můžeme určit jednodušeji, pomocí metod měření trojrozměrného prostoru, tak měření časového rozměru a jeho srovnávání u různých těles a procesů je mnohem složitějším problémem. Čas ve stratigrafii je charakterizován šipkou běžící od počátku historie Země až do současnosti a je zachycen posloupností všech forem, jevů, znaků a jejich změn v horninách. U stratigrafie se určuje relativní stáří geologických těles a procesů, to je tzv. relativní stratigrafie a jejich skutečné stáří a to je tzv. absolutní stratigrafie.\n\nVrstvy hornin: Vrstvy hornin přestavují především záznamy o podmínkách, jaké panovaly v době jejich vzniku. Tyhle vrstvy a souvrství jsou pojmenovány podle geografických objektů, jako jsou třeba města, regiony nebo pohoří. Mocností samotné vrstvy je vzdálenost mezi spodní a vrchní částí vrstvy. Pro každou vrstvu se používá jiný název:\n\nStratigrafie se dělí na dva typy: Relativní stratigrafii a absolutní stratigrafii.\n\nRelativní stratigrafií neboli relativním stářím rozumíme to, že zjišťujeme, jestli je geologické těleso starší nebo mladší než ostatní tělesa. Pro určení stáří vrstev těles se používají čtyři metody.\n\nJejím základem se stratigrafický zákon, pro nějž platí také název superpozice. To také znamená, že ve vrstevním sledu jsou horní vrstvy mladší než vrstvy pod nimi.\n\nMetoda využívá paleontologického obsahu hornin a všech znaků spojených. V Biostratigrafii existuje několik metod: Metoda vůdčí zkamenělin, Metoda komplexní druhové analýzy, Fylogenetická metoda a Mikropaleontologická metoda.\n\nGeochemický obraz Země vykazuje změny, které jsou časově nevratné. Odkryjeme-li sukcesi těchto změn, získáme další nástroj pro stratifikaci a korelaci hornin.\nMetoda se soustřeďuje na studium geologicky náhlých a krátkodobých událostí, které v geologickém záznamu zanechaly značné údaje a pokud možno rozsáhlé a ostře ohraničené změny, uložené v různých prostředích.\n\nAbsolutní stratigrafie neboli metody časového datování využívá nejrůznějších postupů ke zjištění stáří hornin vyjádřeného v rocích. Počátek číselného datování je stanoven rokem 1950. Pro datování událostí před rokem 1950 se používají 3 kategorie jednotek: Ka (kilo-annum) = 10, Ma (mega-annum) = 10, Ga (giga-annum) = 10 roků. Zde uvedené zkratky se ovšem nevyužívají k vyjádření doby trvání geologických dějů ale hlavně k datování hranic. Jako příklad bych mohl uvést útvar paleogén, jeden z jeho stupňů dan má spodní hranici 65 Ma a jeho vrchní hranice je 61 Ma. A když vezmeme 65 a odečteme 61, dostaneme číslo 4, to je počet let, jak dlouho to dané období trvalo.\n\nRadiometrická metoda je nejznámější, protože obsahuje největší počet dat. Využívá se jako časomíra samovolného rozpadu radioaktivních prvků v minerálech. Atomová jádra prvků samovolně vystřelují částice alfa (nabitá heliová jádra) a beta (elektrony), dále uvolňují záření gama a produkují dceřiné prvky. Tento proces je známý jako přirozená radioaktivita. Doba za kterou se rozpadne polovina množství původních jader atomů se nazývá poločas rozpadu.\n\nMetoda vychází z přirozených vlastností hornin. To znamená z přirozené remanentní magnetické polarizace a taky magnetické susceptibility.\n\nMetoda vychází z toho, že kolísání hladiny oceánu zanechá v zemské kůře záznam a ten můžeme využít i pro globální celosvětové korelace. Přestože kolerace menších cyklů na delší vzdálenost je občas složitá, tak ty velké struktury depozičních systémů jsou definovány pomocí sekvenční stratigrafie. Základní jednotkou jsou sekvence, ty jsou členěny na tzv. systémové soustavy, soustavy nízkého stavu hladiny, transgresivní soustava, soustava vysokého stavu hladiny a soustava sedimentů klesajícího stavu.\n\n\n"}
{"id": "323766", "url": "https://cs.wikipedia.org/wiki?curid=323766", "title": "Pierre-Joseph Thoulier d'Olivet", "text": "Pierre-Joseph Thoulier d'Olivet\n\nPierre-Joseph Thoulier d'Olivet, řečený abbé d'Olivet, (1. dubna 1682 Salins-les-Bains – 8. října 1768 Paříž) byl francouzský gramatik a překladatel.\n\nPocházel z nižší šlechty a jako mladý vstoupil do jezuitského řádu. Ten však roku 1705 opustil a zasvětil svůj život francouzské gramatice a překladu děl Cicerona a Démosthena.\n\nByl přítelem Boileau a profesorem Voltaira. Navštěvoval salon markýzy de Lambert. Členem Francouzské akademie se stal roku 1723. Byl aktivním redaktorem \"Slovníku Francouzské akademie\" a pokračoval v psaní \"Histoire de l'Académie française\", započaté Paulem Pellisonem.\n\n"}
{"id": "323768", "url": "https://cs.wikipedia.org/wiki?curid=323768", "title": "Kámen mudrců", "text": "Kámen mudrců\n\nKámen mudrců (latinsky \"lapis philosophorum\", arabsky \"El Iksir\") je hypotetická látka, která je schopná katalyzovat přeměnu běžných kovů ve zlato. Rovněž umožňuje připravit elixír života, který má sloužit k omlazení a možná i k dosažení nesmrtelnosti. Podle jiných mýtů dokáže obnovit životní funkce zemřelé bytosti. Nalezení této látky bylo jedním z hlavních cílů alchymie.\n\nPůvod alchymie je ve starověkém Orientu, Řecku a v Indii, myšlenka omlazení však pochází z Číny a přeměna kovu na dražší látku (zlato nebo stříbro) je z arabské alchymie z 8. století. Jabir ibn Hayyan (latinsky Geber) analyzoval všechny prvky a určil čtyři základní vlastnosti – horko, chlad, sucho a vlhko. Oheň je suchý a horký, země studená a suchá, voda studená a mokrá a vzduch horký a vlhký. Dále teoretizoval, že všechny kovy jsou kombinací těchto čtyř principů.\n\nPodle těchto předpokladů by přeměna jedné látky na jinou byla možná přeskupením těchto vlastností. Tato změna by byla zprostředkována látkou, která je v arabštině zvaná \"al-iksir\".\n\nKámen mudrců lze podle Kabaly (jedna z prvních zmínek o kameni mudrců) také brát obrazně jako břemeno zatěžující lidi obdařené vědomostmi. Obdobně říkáme kámen úrazu, přitom se nejedná o žádný minerál. Patrně si už starověcí myslitelé všimli, že osoba podrobně obeznámená s problematikou práce, kterou vykonává, postupuje méně lehkovážně než osoba, která o dané problematice nic neví. Kámen mudrců je tak vlastně pro vzdělané osoby hendikepem proti nevzdělancům. Přeměnu běžných kovů ve zlato lze opět brát obrazně jako přeměnu bahna nevědomosti ve zlato poznání. Navíc lidé obdařeni moudrostí jsou déle duševně mladí a u mnohých jejich práce zaručuje nesmrtelnost (Archimedes, Newton, Einstein).Kámen mudrců je také znám z knižního bestselleru či stejnojmenného filmu \"Harry Potter a kámen mudrců\". \n\n\n"}
{"id": "323778", "url": "https://cs.wikipedia.org/wiki?curid=323778", "title": "Elysium Planitia", "text": "Elysium Planitia\n\nElysium Planitia je planina na povrchu Marsu, která se rozkládá na severní polokouli (kousek od rovníku) okolo štítové sopky Elysium Mons. Podobně jako v případě oblasti Tempe Terra, či Tharsis, tak i v Elysium Planitia se nachází mnoho malých sopek, které tvoří výraznou vulkanickou oblast na Marsu. Jedná se tak o druhou nejvýznamnější sopečnou oblast na povrchu Marsu.\n\nNa jihu od Elysium Planitia se zvedá hornatá oblast Terra Cimmeria, která je od Elysium Planitia oddělena systémem Aeolis Mensae, na západě se pak nachází Utopia Planitia, na severu již zmiňovaná sopka Elysium Mons, dále také Hecates Tholus a Albor Tholus, na východě planina Amazonis Planitia. V severní části oblasti se nachází menší pohoří Tartarus Montes a na východě nepravidelný kráter Orcus Patera. Na jihu na hranici s hornatými oblastmi se nachází štítová sopka Apollinaris Patera.\n\nPlanina byla pojmenována v roce 1973 dle klasického albedového jména na základě snímků americké sondy z programu Mariner.\n\n\n"}
{"id": "323784", "url": "https://cs.wikipedia.org/wiki?curid=323784", "title": "Kumulativní nálož", "text": "Kumulativní nálož\n\nKumulativní nálož je označení pro geometrickou úpravu brizantní výbušiny na probití, propálení nebo třeba jen svaření či vytvarování materiálu.\n\nCílem této úpravy je koncentrovat energii produkovanou výbuchem v určitém směru. Toho se dosahuje vytvořením dutiny ve hmotě výbušiny. Tlaková vlna způsobená výbuchem má tendenci kopírovat povrch výbušiny a tím se v ohnisku zkoncentruje a vytvoří paprsek, který má značnou rychlost a sílu.\n\nPro vytvoření dutiny se používají vložky vytvarované do dutého kužele, rotačního hyperboloidu nebo duté koule.\n\nLze dosáhnout i superkumulačního efektu: dutina má tvar válce a dokonce může být i kónická s hrdlem užším než je dno. Superkumulovaný paprsek je plazma. \n\nVýbušina musí mít dostatečnou detonační rychlost a detonační tlak, jinak se paprsek vůbec nevytvoří nebo nemá dostatečnou průbojnost.\n\nPro tvorbu paprsku je také nepříznivá rotace střely. Rakety s kumulativní hlavicí proto nejsou stabilizovány rotací, u střel pro děla jsou použity nákružky s kuličkovými ložisky, eventuálně s reakčním raketovým motorem. Stabilizaci pak obstarává rotující hmota nákružků, střela samotná nerotuje.\n\nDetonační rychlost se udává minimálně 6000 m/s (ale i s HMTD, které má Dmax 5100 m/s, to jde). Použitý materiál je volen podle aplikace. Pro jaderné zbraně a střely s velkým zrychlením se používá ANTA, jinak je to hlavně RDX, pak také HMX, HNB, nitroadamantany, nově i TENGU a dokonce i CL-20, což je zatím nejsilnější průmyslově vyráběná výbušina.\n\nSchopnost nálože ovlivňuje i materiál vložky a to svojí hmotou, účastnící se kumulativního paprsku. Nejpoužívanější jsou měď, hliník, ocel. V roce 1940 byly použity při dobývání belgické pevnosti Eben-Emael.\n"}
{"id": "323786", "url": "https://cs.wikipedia.org/wiki?curid=323786", "title": "Kvalifikace na Mistrovství světa ve fotbale 2010 (CAF)", "text": "Kvalifikace na Mistrovství světa ve fotbale 2010 (CAF)\n\nAfrické kvalifikace na Mistrovství světa ve fotbale 2010 se účastnilo 52 členských a přidružených zemí CAF, z kterých vzešlo 5 účastníků, jenž se připojili k Jihoafrické republice na šampionátu. Kvalifikace se účastnil i hostitel, přestože měl své místo na mistrovství garantované. Kvalifikace totiž sloužila zároveň i pro Africký pohár národů 2010 v Angole. Stejně tak Angola měla zaručené místo na Africkém poháru.\n\n14. – 16. října 2007 a 17. – 19. listopadu 2007 předkole kvalifikace se střetlo šest nejslabších týmů Afriky podle žebříčku FIFA. První fáze probíhala od 31. května 2008 do 10. října 2008 a druhá fáze v roce 2009.\n\nFormát předkola kvalifikace původně počítal s pěti páry nejslabších afrických týmů které se střetnou ve dvouzápasovém bloku. CAF sestavila páry takto:\nNa začátku srpna 2007 se Svatý Tomáš a Princův ostrov a Středoafrická republika vzdali boje o účast na MS \"(anglicky)\", čímž došlo k situaci, kdy nebylo třeba aby dva nejlepší týmy ze zbývajících osmi (Svazijsko a Seychely) pokračovali v předkole. Proto byly zformovány tři nové dvojice, které pak v říjnu a listopadu 2007 sehráli vzájemné zápasy. V případě dvojutkání mezi Džibutskem a Somálskem byl odehrán pouze jeden zápas, a to na půdě Džibutska, neboť FIFA shledává podmínky pro mezistátní zápasy v Somálsku za nevyhovující.\n\n27. listopadu 2007 proběhlo v Durbanu v Jihoafrické republice losování, ve kterém bylo 48 zbývajících týmů zařazeno do 12 skupin po čtyřech týmech, ve kterých každý tým sehraje dva zápasy s každým soupeřem.\n\nDo každé skupiny je losován jeden tým z každého výkonnostního koše.\n\n\n odstoupila z bojů 28. března 2008 a nebyla nikým nahrazena.\n\nSpolu s dvanácti vítězi skupin postoupilo do druhé fáze také 8 nejlepších týmů ze druhých míst. V žebříčku týmů ze 2. míst se počítaly jenom výsledky s 1. a 3. týmem ve skupině.\n\n20 postupujících týmů z první fáze se v pěti skupinách utkalo o postup na závěrečný turnaj Mistrovství světa a Afrického poháru národů. Na MS postupoval vždy první tým ve skupině a na Afrického poháru národů se kvalifikovaly první tři týmy ve skupině.\n\nTýmy byly zařazeny do košů dle aktuálního umístění v žebříčku zemí FIFA (číslo v závorce za jménem země). Los proběhl 22. října 2008 v Curychu a do každé skupiny byl zařazen jeden tým z každého koše.\n\n\n\n\n\n"}
{"id": "323789", "url": "https://cs.wikipedia.org/wiki?curid=323789", "title": "Robert J. Flaherty", "text": "Robert J. Flaherty\n\nRobert Joseph Flaherty (16. února 1884 Iron Mountain, Michigan – 23. července 1951 Dummerston, Vermont) byl americký režisér, který v roce 1922 natočil první komerčně úspěšný dlouhometrážní dokumentární film Nanuk, člověk primitivní.\n\nFlaherty je (společně s Dzigou Vertovem) považován za otce dokumentárního filmu. Je také prvním autorem dokumentární fikce, předkládající dokumentární formou autorské příběhy. Flahertyho dokumentární styl se vyznačoval neexistencí scénářem daného děje, těsným kontaktem s postavami a znalostí omezených technických možností při natáčení, jež byly kompenzovány jinými prostředky (např. maskovaný střih). Flaherty byl také znám náročným přístupem k protagonistům svých filmů.\n\nJeho manželkou byla od roku 1914 až do jeho smrti spisovatelka Frances H. Flaherty, jež s ním spolupracovala na některých filmech a byla nominována na Oscara za scénář k Flahertyho filmu Louisiana Story z roku 1948.\n\nFlahertyho otec byl těžařský prospektor Robert Henry Flaherty, původem Ir a protestant. Matka byla původem německá katolička Susan Klockner. Flaherty měl šest sourozenců. V mládí byl poslán studovat na \"Upper Canada College\" a začal se živit jako prospektor pro železniční společnost v oblasti Hudsonova zálivu.\n\nJako prospektor provedl celkem 4 expedice na východní pobřeží Hudsonova zálivu, financované Sirem Wiliamem Mackenziem, během kterých pořídil tisíce fotografií Inuitů. V roce 1913, během jeho třetí arktické expedice, mu jeho zaměstnavatel William Mackenzie vnuknul myšlenku na filmové natáčení během cesty, které by se zaměřilo především na život místních obyvatel a divokou přírodu arktického severu. Flaherty se velice zajímal o život Inuitů a během expedice začala jeho filmařská kariéra.\n\nNa třetí expedici žil nějaký čas s inuitským mužem Allakariallakem a jeho rodinou a natočil 25 000 metrů (technologie obsahovala dusičnan stříbrný) původního Nanuka, o které přišel při požáru, když mu upadla cigareta. Flaherty se musel vrátit zpět a celý film natočit znovu, k čemuž mu poskytla finance francouzská kožešnická firma Révillon. Mrzely ho sice zničené záběry, na druhou stranu to však podle jeho názoru filmu prospělo.\n\nFlaherty chtěl svou dokumentární fikcí o Nanukovy vytvořit protiváhu klasickým studiovým filmům. Jako jeden z prvních tak použil záběry obyčejných lidí a jejich životů. Později však byl kritizován, protože se snažil zachytit svou umělou představu o životě inuitů z doby, než se setkali se západní civilizací a začaly běžně používat pušky k lovu či ocelové nástroje. Všem těmto předmětům se Flaherty ve svém filmu vyhýbal, protože zastával názor, že materiální civilizace zbavuje člověka přirozenosti. Film, o inuitech bojujících v divoké severské přírodě o potravu a přežití, měl velký úspěch a Flahertyho po světě proslavil, což mu přineslo další zakázky. Je ale také pravda, že američtí distributoři promítání Nanuka odmítaly a vynutil si ho až zájem veřejnosti.\n\nPo úspěchu Nanuka dostal Flaherty zakázku od společnosti Paramount Pictures na natočení dalšího filmu ve stylu Nanuka. Flaherty odcestoval na ostrov Samoa a zde natočil film Moana, který byl dokončen v roce 1926. Filmová společnost po Flahertym požadovala ukázky jeho nové práce, ale Flaherty začal natáčet až po roce stráveném na ostrově. Měl ve zvyku sžít se nejprve s prostředím, provádět zúčastněné pozorování a až později vystavět kolem svých postav příběh. Flaherty také ve společnosti nenašel takový konflikt, který by mohl použít jako základ příběhu a proto se rozhodl, že bude vyprávět o přechodových rituálech, během nichž se z chlapců stávají muži. Novinkou bylo i to, že měl pro film vytvořený scénář.\n\nFlaherty na ostrově pobýval od dubna 1923 do prosince roku 1924, film dokončil v prosinci 1925 a do kin šel film v lednu 1926. Moana však oproti Nanukovi nedosáhla takového úspěchu.\n\nPo neúspěchu Moany se Flaherty podílel na několika filmech odlišných žánrů, jako byly \"Bílé stíny\" (1928), \"Tabu\" (s Murnauem, 1929–1931), aby se k dokumentárnímu žánru vrátil dílem \"Průmyslová Británie\", natočeným společně s Johnem Griersonem.\n\nK tématu životu člověka v prostředí drsné přírody se Flaherty vrátil v úspěšném zvukovém dokumentu \"Muž z Aranu\". Aranské ostrovy se nacházejí západně od Irska, který byl v oné době špatně dostupný a lidé zde museli žít v těžkých podmínkách a velice soběstačně. Podobně jako v případě \"Nanuka\" a \"Moany\" Flaherty na ostrově strávil dva roky (listopad 1931 až jaro 1933) pozorováním, sžíváním se s prostředím, hledaním postav pro svůj film a zároveň natáčením. Záběry neherců pak strukturoval do svého příběhu, který neměl podrobný scénář. Muž z Aranu už byl zvukový film, ale svým pojetím měl stále blízko z filmu němému. Na místě byly pouze natočeny záběry, které byly později sestříhány a doplněny hudbou.\n\nI v tomto případě byl Flaherty kritizován za to, že rekonstruuje a idealizuje minulý a již zmizelý život obyvatel ostrova (Paul Rotha). Guy Gauthier to zdůvodňuje Flahertyho snahou zachytit a uchovat kolektivní paměť obyvatel ostrova, která ho vede k mýtizaci skutečnosti. Však také Flahertyho cílem nebylo vytvořil etnografický film, ale dokument o lidském údělu. Tomu odpovídalo i to, že ve filmu sice vystupovali neherci a natáčení nepostupovalo podle přesného scénáře, dostávali však odměnu a byli i režijně vedeni. Některé scény byly inscenovány a třeba i chaloupka hlavní postavy, byla postavena jako kulisa.\n\nLouisiana story, z roku 1948, byl další Flahertyho fiktivní dokument, tentokrát vyprávějící o stavbě ropné plošiny v bažinách ve státě Louisiana. Film, jehož vznik financovala těžařská společnost Standard Oil, zdůrazňoval bezproblémové soužití ropného průmyslu s okolním prostředím. Hlavní postavou byl mladý Cajunský chlapec. Poetika dětství a přírody je ve filmu, podle jeho kritiků, zneužita k obrazu zakrývajícímu vykořisťování člověka.\n\n\n\n"}
{"id": "323794", "url": "https://cs.wikipedia.org/wiki?curid=323794", "title": "Nocardia", "text": "Nocardia\n\nNocardia (nokardie) je rod grampozitivních aerobních bakterií, tyčinkovitého tvaru, z kmene aktinobakterií. Často však tvoří vláknité vzdušné mycelium. Jejich buněčná stěna je podobná stěně mykobakterií.\n\nŘadíme k nim asi 85 druhů. Nokardie se vyskytují po celém světě především v půdě bohaté na humus.\n\nNěkteré z nokardií jsou oportunisticky patogenní (původci nokardióz). Nokardie, které infikují člověka, se do těla dostávají z půdy. V ohrožení onemocnění jsou zejména pacienti se sníženou imunitou (infekce HIV, transplantace kostní dřeně, atp.)\n"}
{"id": "323797", "url": "https://cs.wikipedia.org/wiki?curid=323797", "title": "Fabryka Samochodów Ciężarowych", "text": "Fabryka Samochodów Ciężarowych\n\nFSC (Polsky \"Fabryka Samochodów Ciężarowych\") je automobilka založená roku 1950 v Polsku. První automobil byl vyroben 7. listopadu 1951. Továrna je postavena v Lublinu. Firma vyráběla obrněné transportéry OT-64 SKOT pro polskou a československou armádu.\n"}
{"id": "323801", "url": "https://cs.wikipedia.org/wiki?curid=323801", "title": "Zuzana Maléřová", "text": "Zuzana Maléřová\n\nZuzana Maléřová (* 1. února 1965, Dolní Bečva, Československo) je česká spisovatelka a publicistka.\n\nOd roku 1990 do roku 1997 pracovala jako tisková mluvčí činohry Národního divadla, na svých projektech spolupracuje s Českou televizí (v rámci cyklu (Ne)obyčejné životy natočila 11 dokumentárních filmů např. o Stanislavu Zindulkovi, Lubomírovi Kostelkovi, Martě Kubišové či Marii Drahokoupilové) a Českým rozhlasem (např. úvahová Dobrá jitra, Noční Mikrofórum, Glosy v ČR Dvojka, Nedělní siesta v ČR Regina), je stálou spolupracovnicí časopisu Xantypa. Součástí její knihy Kolemjdoucí je rozsáhlý cyklus deseti audio kazet a CD s podtitulem Hovory o životě s herci českého divadla. Od roku 2003 do roku 2007 měla svůj autorský pořad v Divadle Viola Praha, na jehož základě vznikly její dvě výpravné knihy. Od května roku 2008 vystupovala v představení Národního divadla uváděného na scéně Divadla Kolowrat Barevný život - benefice Blanky Bohdanové. Dlouhodobě spolupracuje s FK Dukla Praha (kniha Příběhy z tribuny, čtecí kalendář Celá Dukla čte a píše či elektronická kniha Portréty z Julisky).\n\nZa svou knižní prvotinu Život je kulatý získala Cenu literárního fondu.\n\nManželem Zuzany Maléřové je fotograf Vlado Bohdan, který je spoluautorem řady jejích knih. Jejich dcera Alžběta Bohdanová je zpěvačka a studentka herectví, mladší syn Jeroným Bohdan studuje výtvarnou školu a ilustroval knihu O květině.\n\nDosud napsala 19 knižních titulů.\n"}
{"id": "323802", "url": "https://cs.wikipedia.org/wiki?curid=323802", "title": "Kosmodromy Otrag", "text": "Kosmodromy Otrag\n\nKosmodromy Otrag Range byly budovány západoněmeckou soukromou společností OTRAG (Orbital Transport und Raketen AG) v 80. letech minulého století v Africe. \n\nNejdříve si firma pronajala velice rozsáhlé území v rovníkové Africe, v Zairu v provincii Shaba (nyní provincie Katanga v Demokratické republice Kongo), řídce obydlenou náhorní planinu ve výši 1300 m n. m. na břehu řeky Luvua. Kosmodrom byl určen pro starty laciných stavebnicových raket Otrag.\n\nV květnu 1977 se zde uskutečnily první suborbitální starty. Kosmodrom byl znám pod zkratkou OZ.\n\nV květnu 1979 byl provoz střelnice na žádost vlády Republiky Zaire přerušen. Firma poté začala hledat náhradní prostory, mj. v Brazílii i v jihovýchodní Asii.\n\nV roce 1980 uzavřela firma s vládou Libyjské arabské džamahirie dohodu. Na jejím základě 600 km na jih od hlavního města Tripolisu vybudovala raketovou střelnici. Střelecký sektor byl zvolen východním směrem do pouště Sahara. Koncem roku 1980 se z střelnice – kosmodromu (označována OL) uskutečnily první zkušební starty modulů plánovaných nosných raket. Původní plán odborníků firmy stanovil první ostré starty v roce 1984.\n\nV roce 1983 byly všechny další starty raket této firmy zrušeny po podepsání mezinárodní dohody o zkouškách raket v rozvojových zemích světa.\n\n"}
{"id": "323803", "url": "https://cs.wikipedia.org/wiki?curid=323803", "title": "Scott Stevens", "text": "Scott Stevens\n\nRonald Scott Stevens (* 1. dubna 1964 Kitchener, Ontario) je bývalý hokejový obránce. Hrál ve 22 sezónách v Národní hokejové lize za Washington Capitals, St. Louis Blues a New Jersey Devils. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nSvoji kariéru zahájil ve Washingtonu, kde jeho solidní obrana a ofenzivní schopnosti pomohly týmu k jeho historicky první účasti v playoff. Poté, co strávil ročník v St. Louis, ho získal tým New Jersey Devils. Právě zde získal reputaci nelítostného a tvrdého mistra bodyčeků. Jelikož zosobňoval obranu Devils, stal se kapitánem tohoto týmu a dokázal se s ním čtyřikrát během devíti let probít do finále Stanleyova poháru, přičemž k vítězství dovedl mužstvo třikrát. V roce 2000 Stevens vyhrál Conn Smythe Trophy pro nejužitečnějšího hráče play-off. Navzdory týmového úspěchu s Devils nikdy nevyhrál Norris Trophy, cenu pro nejlepšího obránce. Jeho kariéra spěla ke konci v sezoně 2003/04, kdy nakonec odešel do hokejového důchodu kvůli následkům otřesů mozku.\n\n\n"}
{"id": "323806", "url": "https://cs.wikipedia.org/wiki?curid=323806", "title": "Eruption (skladba)", "text": "Eruption (skladba)\n\n\"Eruption\" je kytarová instrumentální skladba skupiny Van Halen, vydaná roku 1978 na jejich eponymním albu. Autorem a interpretem kytarového partu je Eddie Van Halen. Jeho kytarové sólo je považováno za jedno z nejvýznamnějších v hudební historii, objevuje se ve více seznamech výběrů kytarových sól včetně aktuálního žebříčku časopisu \"Guitar World\".\n\nPo krátkém intru zahraném na bicí od Eddieho bratra Alexe a doprovodem na basu od Michaela Anthonyho následuje kytarové sólo, které je palbou hudebních stupnic, změnou škál a výbuchů kytarových akordů, využitím tremola (tzv. \"dive bomb\").\n\nVrcholovou fází sóla je vytvoření rychlého arpeggia využitím techniky ťukání prsty obou rukou po strunách na hmatníku elektrické kytary (tzv. tapping). Charakteristický zvuk nahrávky je dosažen využitím filtrace signálu zvuku ze snímačů \"Gibson\" skrz fázer v zesilovači Marshall, \"Univox echo boxem\" na páskový Echoplex (efekt ozvěny) a zpětné vazby vytvořené ve studiovém mixážním pultu. Sólo začíná tónem \"As\", po němž se otočí celá škála někdy těžce definovatelných sekcí hudebních stupnic končících tónem \"E\", potom následuje coververze skladby \"You Really Got Me\" od The Kinks.\n\nSkladba \"Eruption\", respektive dílko, které by mohlo mít tento název existovalo na koncertních vystoupeních skupiny už od roku 1976. Tato verze byla zahraná i na prvním albu skupiny ale bez tappingu. Naproti tomu, že efekt tappingu objevili kytaristé i předtím než vznikla tato skladba (mezi prvními byl Steve Hackett z Genesis, ale v první polovině 70. let ho využíval i Frank Zappa, Brian May z Queen, či Ace Frehley z Kiss), \"Eruption\" zpopularizovala využívaní tohoto způsobu hry na elektrickou kytaru rockovými muzikanty v následujících letech. V některém z interview se Eddie Van Halen vyjádřil, že tuto techniku převzal po tom, co v roce 1971 viděl tímto způsobem hrát na koncertě Led Zeppelin kytarové sólo Jimmy Page ve skladbě \"Heartbreaker\", ale Van Halenovy poznámky o zdrojích, ze kterých pobral inspiraci pro tapping, se postupně v různých rozhovorech měnily.\n\nZa akustickou verzi \"Eruption\" je považováno instrumentální sólo hrané na nylonových strunách akustické kytary ve skladbě \"Spanish Fly\", která vyšla na albu \"Van Halen II\" v roku 1979.\n\nV březnu 2005 časopis \"Q\" magazine dal \"Eruption\" na 29. místo svého seznamu 100 nejlepších kytarových skladeb.\n"}
{"id": "323807", "url": "https://cs.wikipedia.org/wiki?curid=323807", "title": "Moravské Prusy", "text": "Moravské Prusy\n\nMoravské Prusy je vesnice, součást obce Prusy-Boškůvky. Leží v Jihomoravském kraji v jihovýchodní části okresu Vyškov (7 km jihovýchodně od okresního města) u silnice z Topolan do Vážan v nadmořské výšce 260 m. Moravské Prusy byly roku 1964 spojeny s obcí Boškůvky.\n\nSoučástí katastrálního území Moravské Prusy na jeho západním okraji je osada Zouvalka, která dříve byla exklávou města Vyškova.\n\nPrvní písemná zmínka o obci pochází z roku 1349. V obci stávala tvrz, kterou drželi v 15. století Majnušové z Melic a Prus.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "323809", "url": "https://cs.wikipedia.org/wiki?curid=323809", "title": "Kohout (čínská astrologie)", "text": "Kohout (čínská astrologie)\n\nKohout ( 酉 ) je jedním ze 12 zvířat čínského zvěrokruhu v čínském kalendáři.\n\nOsoby narozené v těchto obdobích mohou o sobě tvrdit, že se narodily v roce kohouta s následujícím prvkem:\n\n\n\n"}
{"id": "323813", "url": "https://cs.wikipedia.org/wiki?curid=323813", "title": "Echó", "text": "Echó\n\nEchó () je v řecké mytologii horská nymfa, oreada, která byla proměněna v ozvěnu. Je totožná s bohyní Ozvěnou ve slovanské mytologii.\n\nEchó byla proslulá svou upovídaností, což jí přineslo velké potíže. Když totiž jednou bohyně Héra byla na stopě záletů svého manžela, nejvyššího boha Dia, zdržovala ji Echó svým štěbetáním tak dlouho, až se Zeus stačil své pronásledovatelky zbavit. Héra potrestala Echó tím, že napříště nesměla sama promluvit, mohla jenom opakovat poslední slova, která řekli jiní.\n\nTo poznamenalo tragicky její osud, když se po nějaké době, kterou strávila sama v rozlehlých lesích, setkala s krásným mladým mužem jménem Narkissos. Byl synem nymfy Léiriopé a mořského boha Kéfísa. Echó jím byla unesena a bezhlavě se do něj zamilovala. Ne tak Narkissos – ten byl zamilovaný jenom sám do sebe, dokázal celé dny pozorovat svůj obraz třeba na vodní hladině. O lásku nymfy nestál a ta se pak z nešťastné lásky utrápila. Hořem se pomalu ztrácela, až z ní zbyl jenom hlas, který v horách, lesích i propastech opakuje jako ozvěna, co zaslechne od lidí.\n\n\n"}
{"id": "323814", "url": "https://cs.wikipedia.org/wiki?curid=323814", "title": "Narkissos", "text": "Narkissos\n\nNarkissos (někdy taky Narcis, latinsky \"Narcissus\", řecky Νάρκισσος) je v řecké mytologii syn říčního boha Kéfísa a nymfy Leiropé (Leiriopé) nebo synem pastýře Endymióna a bohyně Měsíce Seléné.\n\nByl to mladík poněkud plachý, ale krásný tak, že mu nadbíhaly ženy, ale i krásné nymfy. On však o žádnou z nich nestál, byl hrdý na svou krásu a dával přednost osamělým toulkám po lesích. Jeho odmítání, domýšlivost a sebeláska popouzely zejména nymfy, takže prosily bohyně Afrodítu i Nemesis, aby ho potrestaly.\n\nPak se do Narkissa zamilovala nešťastná nymfa Echó, kterou bohyně Héra ze msty zbavila hlasu a odsoudila ji k tomu, že Echó přestala mluvit a opakovala jen poslední slova, která zaslechla od lidí či jiných tvorů (stala se ozvěnou). Osamělá Echó se zoufale zamilovala do krásného Narkissa. Ten však její láskou pohrdal a celé dny jenom pozoroval svůj obraz, který se odrážel na vodní hladině. Trest od bohů na sebe nedal dlouho čekat. Narkissos se zamiloval do obrazu na hladině a nemohl se od něj odtrhnout. Tak dlouho se nakláněl nad hladinu, až se nakonec ve studánce utopil. Jeho tělo nebylo nalezeno, prý bylo proměněno ve žlutý květ narcisu. V Řecku byl narcis považován za květinu smrti.\n\nNarkissovo jméno je dodnes používáno ve tvaru \"narcismus\" s významem označujícím samolibost, ješitnou zamilovanost k sobě samému.\n\n\n\n"}
{"id": "323816", "url": "https://cs.wikipedia.org/wiki?curid=323816", "title": "Hans Krebs (generál)", "text": "Hans Krebs (generál)\n\nHans Krebs (4. březen 1898, Helmstedt – 1. květen 1945, Berlín) byl generálem pěchoty německého wehrmachtu.\n\nV září 1914 vstoupil do 10. mysliveckého praporu Německé císařské armády jako dobrovolník. V první světové válce sloužil jako nižší poddůstojník a později důstojník u pěchoty. V roce 1915 byl raněn, později vedl kulometné družstvo a působil v nižších štábech. Po válce zůstal v Reichswehru, kde sloužil ve 20. letech u několika jednotek. Od října 1931 byl na \"služební cestě\" po Dálném východě, respektive na výcviku v SSSR. V červenci 1933 byl jmenován asistentem vojenského atašé na velvyslanectví v Moskvě. Po návratu sloužil ve vyšších štábech a na krátký čas se ocitl koncem roku 1939 v rezervě OKH.\n\nOd prosince 1939 do července 1940 byl náčelníkem štábu VII. armádního sboru. V říjnu téhož roku byl opět v Moskvě na velvyslanectví jako vojenský atašé, kde zůstal až do napadení SSSR 22. června 1941. Stejně jako německý velvyslanec v Moskvě von Schulenburg i on byl proti vojenskému konfliktu se SSSR. Po složitém návratu do Německa se stal v lednu 1942 náčelníkem štábu u 9. armády (Model). Pro zajímavost, v té době byla 9. armáda nejblíže jeho bývalému působišti, Moskvě. U armády zůstal až do ledna příštího roku, kdy přešel opět na krátký čas do zálohy OKH. Od března 1943 již byl náčelníkem štábu Skupiny armád Střed (von Kluge), kde se opět v létě 1944 setkal s Modelem. Když byl v srpnu téhož roku Model přeložen na Západní frontu, vyžádal si jako náčelníka štábu Skupiny armád B svého osvědčeného spolupracovníka Krebse, který zde zůstal od září 1944 do února 1945. 17. února přešel jako štábní důstojník na hlavní velitelství pozemních sil OKH, měsíc na to, 15.  března, byl raněn na velitelství v Zossenu během náletu amerických bombardérů. Ale již 1. dubna se stal na měsíc náčelníkem štábu OKH místo odstupujícího generálplukovníka Guderiana a zároveň se tak stal posledním Hitlerovým náčelníkem štábu pozemních sil. \n\nBěhem dobývání Berlína sovětskou Rudou armádou přešel zbylý štáb OKH do Hitlerova bunkru v Berlíně. Po sebevraždě Adolfa Hitlera vyjednával Hans Krebs jako pověřenec několikahodinové vlády Josepha Goebbelse s generálem Vasilijem Čujkovem o mírových podmínkách, přitom ale neměl žádné pravomoci, aby přijal jedinou sovětskou nabídku na bezpodmínečnou kapitulaci. Ještě ten den spáchal se svým náčelníkem štábu Wilhelmem Burgdorfem v Hitlerově bunkru sebevraždu zastřelením.\n\nKdyž přišel Krebs 1. května 1945 vyjednávat na velitelství sovětské 8. gardové armády s Vasilijem Čujkovem, vedly se tvrdé boje o Berlín. Čujkov a jeho štáb musel během rozhovoru ještě přijímat a vydávat pokyny podřízeným jednotkám, proto je zápis pořízený válečným zpravodajem Vsevolodem Višněvským neúplný a je pravděpodobné, že byl následně sovětskou propagandou zkreslen. Jednání se pravděpodobně vedlo celé v ruštině, kterou Krebs údajně ovládal.\n\n\n\n\n\n"}
{"id": "323819", "url": "https://cs.wikipedia.org/wiki?curid=323819", "title": "Kéfísos", "text": "Kéfísos\n\nKéfísos (latinsky \"Cephisus\") je v řecké mytologii bůh stejnojmenné řeky v Bojótii.\n\nKéfísos a nymfa Leiriopé zplodili syna Narkissa, krásného mladíka, kterého jeho samolibost a obdiv k vlastní osobě přivedl až k smrti. Utonul v lesní studánce, když pozoroval svůj obraz na vodní hladině. Jeho tělo nebylo nalezeno, byl proměněn v žlutý květ narcisu.\n\n"}
{"id": "323822", "url": "https://cs.wikipedia.org/wiki?curid=323822", "title": "Demodulace", "text": "Demodulace\n\nDemodulace je proces, při kterém se získává z modulovaného vysokofrekvenčního nosného signálu zpět původní modulační signál. Podstata demodulace spočívá v oddělení vysokofrekvenčního nosného signálu od nízkofrekvenčního modulačního signálu.\n\nDemodulace se uskutečňuje pomocí nelineárních prvků (diody a tranzistory). Obvody používané pro demodulaci se nazývají demodulátory (frekvenční modulace), nebo detektory (amplitudová modulace).\n"}
{"id": "323826", "url": "https://cs.wikipedia.org/wiki?curid=323826", "title": "Termofil", "text": "Termofil\n\nTermofil je typ extrémofilních organismů, který žije v prostředí o poměrně vysoké teplotě (40 - 70 °C). Mnoho termofilů se řadí k archeím. Termofilové žijí například v geotermálně aktivních částech Země, jako jsou různá vřídla například v Yellowstonském národním parku či hlubokomořské vývěry (černé kuřáky). Stejně tak však žijí v rozkládající se organické hmotě, kde se často udržuje vysoká teplota (rašelina, kompost). Nutností k životu jsou specializované enzymy, které mohou fungovat i ve vysokých teplotách. Některé z nich jsou použitelné v molekulární biologii či v čisticích přípravcích. \n\nTermofilové se mohou klasifikovat na obligátní a fakultativní: obligátní (extrémní) termofilové vyžadují takto vysoké teploty k životu, zatímco fakultativním vyhovují i nižší teploty. (méně než 50 °C). Extrémním případem termofilů jsou hypertermofilové, kteří žijí v teplotách nad 80 °C. \n\nPříkladem termofilního eukaryota je červená řasa \"Cyanidium caldarium\".\n\n\n"}
{"id": "323828", "url": "https://cs.wikipedia.org/wiki?curid=323828", "title": "Sasko-meiningenské vévodství", "text": "Sasko-meiningenské vévodství\n\nSasko-meiningenské vévodství (: \"Herzogtum Sachsen-Meiningen\"), zkráceně Sasko-Meiningensko (\"Sachsen-Meiningen\"), bylo jedno z tzv. ernestinských vévodství v dnešní spolkové zemi Durynsko, jež vzniklo roku 1680 z důvodu rozdělení vévodství Sasko-Gothajského mezi syny vévody Arnošta I. \"Pobožného\" Sasko-Gothajsko-Altenburského (1601–1675).\n\nRoku 1826 (po vymření sasko-gothajské větve Wettinů) k němu byla připojena území Hildburghausen a Saalfeld. V souvislosti s prohrou Německa v první světové válce a revolučními náladami ve společnosti byl poslední vévoda nucen 10. listopadu 1918 abdikovat a na území bývalého vévodství byl vyhlášen Svobodný stát Sasko-Meiningensko.\n\n\n\n\nVelká města nad 5 000 obyvatel (1910)\n"}
{"id": "323831", "url": "https://cs.wikipedia.org/wiki?curid=323831", "title": "Dystymie", "text": "Dystymie\n\nDystymie je porucha nálady, která spadá do oblasti deprese a je považována za její lehčí formu. Dystymie je také někdy označována jako chronická deprese. Dystymie je diagnostikována tehdy, pokud je depresivní nálada přítomna po většinu dne po dobu dvou let s přerušením ne delším než dva měsíce. Navíc musí být kromě deprese přítomny po tuto dobu alespoň dva následující příznaky: zhoršená chuť k jídlu nebo přejídání; poruchy spánku (nespavost nebo nadměrná spavost); slabost nebo únava; snížená sebedůvěra; zhoršené soustředění nebo problémy s rozhodováním; pocit beznaděje. Tyto příznaky pak vyúsťují v sociální, pracovní, školní problémy. Tato porucha je chronické, dlouhodobé onemocnění.\n\nDystymie může začít na počátku života nebo dokonce v dětství. Léčba může zkrátit její trvání nebo intenzitu příznaků.\n\nRůzné příznaky toho, co může být považováno za dystymii:\nPříznaky dystymie jsou podobné příznakům deprese, i když bývají méně intenzivní. V obou případech může postižená osoba mít zhoršenou nebo podrážděnou náladu, nezájem o příjemné a radostné věci, ztrátu energie. Příznaky se také mohou zhoršit a může navíc dojít k výskytu normální deprese, což je označováno jako dvojitá deprese (\"double depression\"). Zatímco deprese odezní, dystymie je stálá a trvá po dlouho dobu, takže někteří lidé si myslí, že je součástí jejich charakteru. Lidé s dystymií dokonce o této nemoci nehovoří s lékařem, rodinou nebo přáteli. Dystimie je dva až tři krát běžnější u žen než u mužů. Někteří lidé s dystimií zažili v dětství velkou ztrátu, jako například smrt rodiče. Jiní popisují, že v dětství byli v neustálém stresu. Je často nemožné říci, zda lidé s dystymií jsou pod větším tlakem než jiní lidé nebo jsou na stejné podmínky kvůli dystymii citlivější a hůře je snášejí.\n\nKromě výše uvedených příznaků je pro diagnostikování této poruchy také nutné aby:\n\nJako u jiných forem deprese i u dystymie existuje několik způsobů léčby. Často se používá psychoterapie, která pomáhá změnit způsob myšlení. Navíc mohou lékaři předepsat různá antidepresiva, nejčastěji se používají selektivní inhibitory zpětného vychytávání serotoninu (\"SSRI\"), jako například fluoxetin (Prozac, Deprex, Apo-fluoxetin), sertralin (Zoloft), paroxetin (Apo-Parox) a citalopram (Seropram, Citalec, Dalsan, Apo-Cital). SSRI se snadno podávají a jsou poměrně bezpečné ve srovnání s jinými antidepresivy. Další nová antidepresiva jsou bupropion (Wellbutrin), venlafaxin (Efectin SR), mirtazapin (Remeron, Mirzaten, Esprital) a duloxetin (Cymbalta) a také Deniban, který je na dystymii speciálně určen.\n\nLéky mohou mít vedlejší účinky. SSRI mohou způsobit nevolnost a sexuální dysfunkce. Mohou na počátku léčby zvýšit úzkost a dlouhodobě vést k apatii. Obavy ze zvýšeného rizika sebevraždy vedly americkou agenturu pro kontrolu léčiv (FDA) k doporučení umístit na tyto produkty varování. Zvýšené riziko sebevraždy nebylo vědecky potvrzeno, ale malý počet osob užívajících medikace se cítil překvapivě hůře než před započetím léčby. Všechny problémové změny je nutné hlásit svému lékaři a je nutné dodržovat termíny návštěv. Riziko neléčené deprese je o hodně vyšší, než riziko léčby antidepresivy.\n\nPři léčbě antidepresivy trvá dva až šest týdnů, než se dostaví zlepšení. Je nutné správně nastavit dávkování. Dosažení plného účinku se může dostavit až po několika měsících. Někdy jsou předepisována dvě různá antidepresiva nebo se podávají navíc stabilizátory nálady nebo léky proti úzkosti. Druh nejlépe vyhovující psychoterapie závisí na různých faktorech, včetně typu stresujících událostí, dostupnosti rodinných příslušníků a sociální podpory a osobních preferencích. Součástí léčby by mělo být informování o depresi.\n"}
{"id": "323837", "url": "https://cs.wikipedia.org/wiki?curid=323837", "title": "Synagoga v Boskovicích", "text": "Synagoga v Boskovicích\n\nSynagoga v Boskovicích (tzv. \"synagoga maior\") je původní synagoga ve městě Boskovice, kde leží na severním okraji židovského ghetta. Prostorná synagoga v novogotickém slohu byla postavena v roce 1639 (před ní ve městě stávala starší renesanční). Roku 1698 byla synagoga rozšířena o vedlejší loď. V interiéru synagogy se dochovaly cenné hebrejské nápisy. Za druhé světové války byla synagoga uzavřena a sloužila jako skladiště majetku, který byl zabaven boskovickým Židům. V roce 1994 byla synagoga navrácena Židovské obci v Brně. Celkovou stavební rekonstrukcí synagoga prošla v letech 1989 až 2001. Od té doby je v prostorách synagogy umístěna stálá expozice pojednávající o regionální historii a památkách židovské komunity.\n\n\n\n"}
{"id": "323842", "url": "https://cs.wikipedia.org/wiki?curid=323842", "title": "Svíčková na smetaně", "text": "Svíčková na smetaně\n\nSvíčková na smetaně, svíčková omáčka či jen svíčková je tradiční jídlo české kuchyně. \n\nJedná se o hovězí pečeni ze svíčkové, která je podávána se speciálním typem smetanové omáčky s kořenovou zeleninou, nazývaným \"svíčková omáčka\". \n\nObvykle se podává s houskovými, případně karlovarskými či špekovými knedlíky, a dochucena bývá brusinkami (mohou být i v podobě kompotu či džemu), plátkem citrónu a šlehačkou. Vzácněji se též podává s vařenými brambory, ale ty mohou být také pečené nebo šťouchané. \n\nOmáčka se tradičně připravuje z pasírované kořenové zeleniny (mrkev, celer, petržel, případně cibule), a ze smetany. Z koření se používá například nové koření, bobkový list, tymián, rozmarýn či černý pepř, hřebíček či zázvor. Omáčka bývá osolena, někdy doslazena, a případně dokyselena octem či citrónem, případně zapražena moukou, používají se různě tučné druhy smetany, sladké i kyselé, může být nahrazena i jogurtem nebo mlékem. \n\nExistuje velmi mnoho receptů a variant, které mírně chuť omáčky. Například v receptu Magdaleny Dobromily Rettigové z roku 1826 chyběla jak smetana, tak kořenová zelenina.\n\nSvíčková je cenný druh hovězího masa. Svíčková na smetaně se z úsporných důvodů často připravuje jako tzv. „falešná svíčková“, tj. s hovězím zadním či jiným druhem masa. Původ názvu svíčková podle Ivy Pospíšilové není jasný, v Lidovkách.cz uvedla v roce 2014 tři možná vysvětlení: vizuální podobnost tenkého svalu se svící, množství loje v okolí tohoto svalu, či tradice hostiny pří svíčkách, kterou řezničtí mistři byli povinni jednou ročně vystrojovat tovaryšům.\n\n"}
{"id": "323845", "url": "https://cs.wikipedia.org/wiki?curid=323845", "title": "Vrásový soubor v Klokočůvku", "text": "Vrásový soubor v Klokočůvku\n\nVrásový soubor v Klokočůvku je přírodní památka vyhlášená 22. června 1998 na katastrálním území Klokočůvek, místní části města Odry v okrese Nový Jičín v Moravskoslezském kraji. Přírodní památka je v péči Krajského úřadu Moravskoslezského kraje.\n\nPředmětem ochrany je přirozený odkryv skalního defilé provrásněného hradecko-kyjovického souvrství moravskoslezského kulmu. Přírodní památka je tvořena zvětralými siltovci až jílovými břidlicemi, místy jemnozrnnými drobami šedých barev deskovité až tence lavicovité vrstevnatosti. Dominantním prvkem je tzv. Dračí skála, nazývaná tak podle malé sluje na úpatí, v níž podle pověsti sídlí drak. Je intenzivně zvrásněna přímými, šikmými, překocenými, ležatými i ponořenými vrásami v řádu decimetrů až metrů.\n\nV porostu přírodní památky se vyskytuje chráněná měsíčnice vytrvalá, dále sasanka pryskyřníkovitá a dymnivka plná.\n\n"}
{"id": "323846", "url": "https://cs.wikipedia.org/wiki?curid=323846", "title": "Hans Krebs (politik)", "text": "Hans Krebs (politik)\n\nHans Krebs (26. dubna 1888 Jihlava – 15. února 1947 Praha) byl československý politik a poslanec Národního shromáždění republiky Československé za Německou národně socialistickou stranu dělnickou (DNSAP). Za podíl na rozbití republiky získal v rámci nacistického režimu funkci vládního prezidenta v Ústí nad Labem.\n\nVystudoval národní školu a zemskou vyšší reálnou školu v Jihlavě.\n\nOd mládí se politicky angažoval v německém nacionálně socialistickém hnutí. Redigoval list \"Deutsche Volkswehr\", později \"Deutsche Arbeiterpresse\" ve Vídni. V roce 1911 se stal jednatelem Německé dělnické strany (\"Deutsche Arbeiterpartei\") ve Vídni.\n\nPo vypuknutí první světové války byl od srpna 1914 dobrovolníkem v rakousko-uherské armádě, od srpna 1916 jako poručík. Bojoval v jižních Tyrolích, dostal několik vyznamenání s hodností poručíka. Po konci války organizoval Německou nacionálně socialistickou dělnickou stranu (DNSAP) v Čechách. Byl v kontaktu s Adolfem Hitlerem. V Ústí nad Labem působil od roku 1920.\n\nV letech 1918–1919 zasedal v zemském sněmu odštěpenecké provincie Německé Čechy. Od roku 1919 do roku 1931 byl ředitelem sekretariátu DNSAP a do října 1933 byl zemským předsedou strany v Čechách. Zasedal v obecním zastupitelstvu v Ústí nad Labem.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929. Podle údajů k roku 1929 byl povoláním zemským tajemníkem strany v Ústí nad Labem.\n\nPočátkem 30. let 20. století byl jedním z hlavních aktérů v procesu s organizací Volkssport. V říjnu 1933 v souvislosti se zrušením strany německých národních socialistů se vzdal mandátu. Byl zbaven poslanecké imunity a uvězněn v pankrácké věznici. 8. července 1933 byl propuštěn na kauci 200 000 Kč z vyšetřovací vazby.\n\nKrebs i s manželkou a synem uprchl 2. října 1933 do nacistického Německa, kde se stal příslušníkem SS, zde po čase obdržel hodnost SS-Brigadeführera. Od roku 1936 byl za NSDAP členem totalitního Říšského sněmu. Zastupoval volební okrsek 3 (Berlin Ost). Uvádí se tehdy jako tiskový referent na pruském a říšském ministerstvu vnitra.\n\nPověření k výkonu funkce vládního prezidenta dostal 18. listopadu 1938. Podílel se na tvrdé perzekuci odpůrců nacistického režimu.\n\nPo druhé světové válce byl souzen československými úřady a nakonec odsouzen k trestu smrti. Ve své závěrečné řeči u soudu pateticky a v rozporu se svou politickou činností pravil: „\"Dnes stojíme před vámi jako obžalovaní a vy jste našimi soudci. V tomto okamžiku se uzavírá plných tisíc let společného, těžkého, ale i velikého historického období. Český národ nyní bude konečně žít sám ve svém národním státě, který se národním stává nejen podle jména, ale i fakticky. Tři miliony Němců byly odsunuty. Je to největší přesun od stěhování národů, možná největší v dějinách. Téměř jedna třetina obyvatelstva Čech, Moravy a Slezska opustila a opouští svůj starý domov. Nechávají za sebou své domy, to, co kdysi nazývali svým vlastnictvím, svou minulost, své mrtvé. Opouštějí práci milionů a práci mnoha staletí, aby se již nikdy nevrátili. Pro toho, kdo to neprožil, je těžké pochopit morální a duchovní břemeno, které nyní neseme. Věřím, že český národ to ocení, nyní nebo později, český národ, jehož kouzelná píseň často dojímala i naše srdce - váš 'Kde domov můj'. Vím, že budete s námi soucitit, vy, kteří s takovým citem zpíváte '... a to je ta krásná země, země česká, domov můj'. I já jsem tuto zemi náruživě miloval a mám právo to říci, protože mohu dokázat, že má rodina žila v této zemi od roku 1558. Myslím, že musím říci: bojovali jsme za svůj národ v dobré víře. Byli jsme oklamáni, ale nikdo nemůže pochybovat o naší dobré víře. Vždy jsem věřil, že Češi a Němci by mohli vytvořit společný stát jako Švýcarsko, každý ve svém kantonu, ve vlastní autonomii. Nestalo se tak. Dějiny rozhodly jinak. Už nebudete mít ve své zemi národnostní rozpory. Přeji si pouze, aby naše velké oběti nebyly zbytečné, aby z nich konečně vzešlo mírové soužití mezi námi - které jsme bohužel nedokázali vytvořit v jednom státě - soužití s německým státem, se kterým budeme opět sousedit. A tak, i když jiným způsobem, byla zodpovězena otázka, kterou jsem položil v závěru předmluvy ke své knize Boj v Čechách: 'Kdy bude mír v této zemi?' Doufám však a modlím se, aby byla zodpovězena nejen pro současnost, ale i pro budoucnost. Pak i osobní oběti, které musíme přinést, nebudou marné. Ale v okamžiku svého rozloučení voláme: Kéž by oddělení Němců a Čechů konečně přineslo mír oběma! Kéž by utrpení naší doby přineslo konec našemu utrpení navždy. Jen tehdy budou mít všechny ty nezměrné oběti, které musíme my, sudetští Němci přinést a které přinesli v tak velké míře i Češi, nějaký význam. Jen tehdy posloužili nejvyššímu ideálu lidstva - trvalému a čestnému míru\".“\n\nByl popraven oběšením ve věznici Pankrác, v sobotu 15. února 1947 v 15 hodin a 8 minut. Jeho poslední slova zněla: „\"Ať žije můj německý národ\".“\n\n"}
{"id": "323847", "url": "https://cs.wikipedia.org/wiki?curid=323847", "title": "Joseph-Nicolas Delisle", "text": "Joseph-Nicolas Delisle\n\nJoseph-Nicolas Delisle (4. dubna 1688 Paříž - 11. září 1768, tamtéž) byl francouzský astronom a kartograf.\n\nByl synem historika a geografa Clauda Delisleho a mladším bratrem kartografa Guillauma Delisleho.\n\nDelisle byl od roku 1715 členem Akademie věd a v roce 1725 byl carem Petrem Velikým povolán do Petrohradu, kde založil astronomickou školu. Do Paříže se vrátil roku 1747. Zemřel chudý a zapomenut.\n\nRoku 1738 napsal čtyřsvazkové dějiny astronomie. Je hlavně znám jako autor Delisleovy teplotní stupnice. Byl po něm pojmenován kráter na Měsíci.\n"}
{"id": "323848", "url": "https://cs.wikipedia.org/wiki?curid=323848", "title": "Koprová omáčka", "text": "Koprová omáčka\n\nKoprová omáčka či hovorově koprovka či koprová omáčka se smetanou je druh typické české omáčky, která se vyrábí ze smetany, mléka a kopru jako hlavní aromatické ingredience, která jí propůjčuje typickou chuť. Podává se nejčastěji s houskovým knedlíkem, ale dá se konzumovat i s bramborem jako přílohou, obsahuje často plátek hovězího masa, či vařené vejce. Můžete také dochutit solí, octem či pepřem. \n"}
{"id": "323851", "url": "https://cs.wikipedia.org/wiki?curid=323851", "title": "Světlá (Studená)", "text": "Světlá (Studená)\n\nSvětlá () je vesnice ležící leží v okrese Jindřichův Hradec v nadmořské výšce 710 metrů. V roce 2011 zde trvale žilo 27 obyvatel. Světlá leží na jižním svahu Javořice – nejvyššího vrcholu Českomoravské vrchoviny. Spadá pod obec Studená.\n\nSvětlá má rozvolněnou zástavbu vysazenou kolem tzv. pramenné mísy, tvořenou převážně samostatnými uzavřenými dvorci franského typu sloučenými místy po dvojicích. V současné době má obec 42 domů, ale v době Tereziánského katastru zde bylo údajně 8 sedláků a 9 chalupníků.\n\nObec pochází ze středověké kolonizace a první písemná zmínka o vesnici je z roku 1385.\n\n"}
{"id": "323853", "url": "https://cs.wikipedia.org/wiki?curid=323853", "title": "Rajská omáčka", "text": "Rajská omáčka\n\nRajská omáčka či rajská je celosvětově rozšířená omáčka, typická i pro českou kuchyni, která se připravuje z rajčat jako hlavní suroviny, jež současně tvoří i hlavní vůni a chuť jídla. \n\nPrvní doložitelné informace o rajčatových omáčkách se objevují v Itálii, kde se objevují v 18. století v neapolské kuchyni. První kuchařku \"Il Cuoco Galante\", kde najdeme recepty na několik rajčatových omáček, vydal v Neapoli v roce 1773 Vincenzo Corrado. Jednalo se o omáčky podávané samostatně k hlavním chodům jakožto dochucovadla (z dnešního pohledu se tedy jednalo spíše o něco jako dip, kečup). Rajská omáčka jako součást hlavního pokrmu se pak objevuje v kuchařské knize \"L'Apicio moderno\", vydané římským kuchařem Francescem Leonardim v roce 1790. K většímu rozšíření rajčatových omáček v Evropě pak dochází až ve 30. letech 19. století a pokrmy se často označují přívlastkem \"al sugo.\" \n\nV Česku se podává nejčastěji s houskovým knedlíkem nebo těstovinami, ale občas se konzumuje pouze s pečivem. Obsahuje často plátek hovězího masa, je vařená s plněným paprikovým luskem, ale v levnější variantě může být použita například i sekaná.\n\nTradičně se vaří z protlaku, díky kterému získá typicky sytě červenou barvu. Mohou se však použít i čerstvá rajčata, která se musí důkladně rozvařit a následně prolisovat, nebo konzervované rajské pyré. Pro zahuštění vznikající omáčky se využívá bramborový škrob nebo častěji hladká mouka, především v podobě jíšky. Pro zvýraznění chuti se používá aromatické koření jako nové koření, kuličky černého pepře, bobkový list, tymián, celá skořice.\n"}
{"id": "323855", "url": "https://cs.wikipedia.org/wiki?curid=323855", "title": "Vlajka Středoafrické republiky", "text": "Vlajka Středoafrické republiky\n\nVlajka Středoafrické republiky byla přijata 1. prosince 1958. Navrhl ji první prezident nezávislého území Oubangui-Chari, Barthélemy Boganda, který věřil, že „\"Francie a Afrika musejí jít společně\".“ Proto ve vlajce zkombinoval francouzské a panafrické barvy. Vlajka má poměr stran 3:5 a tvoří ji čtyři stejně vysoké horizontální pruhy v barvě (seshora dolů) modré, bílé, zelené a žluté, nad nimiž je ve vodorovné ose vlajky umístěn stejně široký pruh červené barvy, která symbolizuje krev národa, prolitý v boji za samostatnost. V levém horním rohu vlajky je navíc žlutá pěticípá hvězda.\n\nModrá barva na vlajce představuje oblohu a svobodu, bílá mír a důstojnost, zelená naději a víru a žlutá toleranci. Celkově má vlajka reprezentovat touhu po sjednocení mezi lidmi na světě, zejména ale na africkém kontinentě.\n\n14. prosince 2015 byla vůdcem muslimských povstalců Noureddine Adamem vyhlášena na severu Středoafrické republiky autonomní \"Republika Logone\". Je již take známá vlajka autonomní republiky: vodorovné pruhy (seshora dolů)\nžlutý, černý a zelený s černou, bíle lemovanou hvězdou v prostředním pruhu. Povstalci ji vyvěsili v severním městě N ́Dele, vojáci mise OSN ji\nvšak sundali. Dle jiných zdrojů se republika nazývá \"Republika Dar EL Kouti\". Žlutá znamená zlato severu, zelená úrodnost půdy a černá na znamení odporu k centrální vládě. Hvězda symbolizuje boj obyvatel severu proti centrální vládě v Bangui, hlavním městě Středoafrické republiky.\n\n"}
{"id": "323858", "url": "https://cs.wikipedia.org/wiki?curid=323858", "title": "Vlajka Namibie", "text": "Vlajka Namibie\n\nVlajka Namibie byla přijata 21. března 1990. Barvy vlajky byly přejaty z vlajky osvobozeneckého hnutí SWAPO (Lidové organizace Jihozápadní Afriky), které v roce 1989 vyhrálo volby a též většinového etnika Ovambů.\n\nVlajka o poměru stran 2:3 sestává z diagonálního pruhu červené barvy s úzkými bílými okraji (lemy), který vlajku rozděluje na modré, levé, horní (žerďové) a zelené, pravé, dolní (vlající) trojúhelníkové pole. V modrém rohu leží žluté slunce s dvanácti trojúhelníkovými paprsky po obvodu. Paprsky jsou od jeho středu odděleny modrým prstencem.\n\nČervená barva symbolizuje lid země a jeho hrdinství, bílá mír, zelená namibijskou květenu a modrá oblohu, Atlantik a význam vody a deště pro zemi. Slunce je symbolem života a energie.\n\nNa pobřeží dnešní Namibie přistáli první Evropané (Portugalci) v 15. století. V 18. století do vnitrozemí, osídleného převážně bantuskými kmeny, začali pronikat Britové a Nizozemci, a od 40. let i Němci. 6. června 1864 použil Charles John Anderson (anglicko-švédský cestovatel, který se stal náčelníkem kmene Hererů, hlavního kmene na území Damarů) v bitvě proti kmeni Namů vlajku, inspirovanou britskou vlajkou (\"Union Jackem\"). Vlajku tvořil bílý list s červeným, bíle lemovaným Svatojiřským křížem. Ze středu vycházely čtyři bílé, trojúhelníkové paprsky, které svými hroty mířily do rohů vlajky. Vlajka se měla stát vlajkou budoucího státu \"Damaraland\" ale není důkaz o přijetí vlajky či užívání po 22. červnu.\n\n31. ledna 1872 byla na území dnešní Namibie vyhlášena nizozemsky mluvícími farmáři a lovci (tzv. Basters - ), kteří na toto území přišli pod vedením německého misionáře Heidmana z Kapska, tzv. Republika Rehoboth. V roce 1882 zakoupil Adolf Lüderitz území o rozloze téměř 40.000 km a založil v místě dnešního města Lüderitz obchodní stanici. Již od roku 1878 ovládali Britové nejlepší přístav (Walvis Bay - ). 24. dubna 1884 bylo německé území prohlášeno říšským protektorátem Lüderitzland. O rok později uzavřela Republika Rehoboth s Německým císařstvím smlouvu o přátelství a ochraně. Při této příležitosti byla společně s německou vlajkou vztyčena i vlajka této republiky. Ta byla tvořena bílým listem s černým vnějším a červeným vnitřním lemem. Černá barva vlajky, inspirované vlajkou německou, symbolizovala temnou minulost a války za svobodu, červená prolitou krev a bílá mír, po kterém lid touží. Poměr stran vlajky byl 1:1, později měla vlajka obdélníkové rozměry. Ani tato vlajka však nebyla (zřejmě) formálně přijata.\n\nPrvní, oficiálně přijatou vlajkou na většině území dnešní Namibie, byla od roku 1884 černo-bílo-červená vodorovná trikolóra Německého císařství o poměru 2:3. Roku 1890 bylo území rozšířeno a byla vyhlášena Německá jihozápadní Afrika.\n\nNa území přístavu Walvis Bay, které bylo součástí kolonie Kapsko, se užívaly (až do roku 1910 vlajky britské. Poté bylo území začleněno do Jihoafrické unie.\n\nKolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Vlajkou Německé jihozápadní Afriky měla být německá černo-bílo-červená vodorovná trikolóra s modrým štítem se stříbrnou volskou hlavou a zářícím diamantem mezi rohy. Existuje i jiný návrh této vlajky s orlicí.\n\nPo začátku 1. světové války bylo Německo přinuceno 9. července 1915 kapitulovat početnější armádě Jihoafrické unie. V této souvislosti byla ve Windhoeku vyvěšena obchodní vlajka Jihoafrické unie, která měla status britského dominia. Byla to britská služební/námořní vlajka (Red Ensign) s v bílém oválu (kruhu?) ve vlající části umístěným znakem unie. Jihoafrická armáda obsadila území jménem britské vlády, proto tato vlajka byla pouze neoficiální, oficiální vlajkou byla až do podepsání Versailleské smlouvy (28. června 1919) vlajka britská. 17. prosince 1920 byla Namibie svěřena mandátem Společnosti národů Jihoafrické unii pod názvem Jihozápadní Afrika. Vlajkou se tak (nyní již oficiálně) stala výše zmíněná vlajka Jihoafrické unie.\n\n31. května 1928 byla zavedena nová státní vlajka Jihoafrické unie, která se začala užívat i na území Jihozápadní Afriky. Jednalo se o vlajku o poměru 2:3, založenou na nizozemské vlajce, skládající se z oranžového, bílého a modrého vodorovného pruhu. V bílém pruhu se uprostřed nacházela skupinka tří vlajek: horizontálně orientované britské, vertikálně oranžské a horizontálně transvaalské. 31. března 1961 vznikla Jihoafrická republika ale vlajka se nezměnila.\n\nV roce 1966 byl OSN formálně ukončen mandát Jihoafrické republiky nad Jihozápadní Afrikou, ale jihoafrická správa zrušena nebyla. Začalo však sílit osvobozenecké hnutí pod vedením Národní unie Jihozápadní Afriky (SWANU) a marxistické Lidové organizace Jihozápadní Afriky (SWAPO). Obě strany užívaly své vlajky. SWANU: list o poměru 2:3 s horizontálními pruhy v poměru 6:1:4:1:6 v barvách modrá, žlutá, červená, žlutá a zelená. SWAPO: list o poměru 2:3 s horizontálními pruhy v barvách modrá, červená a zelená. V roce 1968 byla Jihozápadní Afrika přejmenována na Namibii (dle Namibské pouště). Vlajkou však stále zůstala dosavadní vlajka jihoafrická.\n\nPo letech občanské války podepsali 22. prosince 1988 zástupci Jihoafrické republiky, Kuby a Angoly dohodu o ukončení jihoafrické správy v Namibii. Nezávislost získala Namibie až 21. března 1990 a při slavnostním ceremoniálu byla po půlnoci vztyčena nová státní vlajka.\n\nAutorem vlajky byl Frederick Brownell (1940–2019), státní herold Jižní Afriky, heraldik, vexilolog a genealog.\n\nV 70. letech zřídila Jihoafrická republika po vzoru samosprávných území (tzv. bantustanů) i na Namibijském území tzv. Homelands (domoviny). Některé z nich (Caprivi, Kavango a Ovambo) užívaly vlastní vlajky.\n\nNa severovýchodě Namibie na území tzv. Capriviho pruhu vypuklo roku 1994 separatistické povstání. 7. října 2002 byl vyhlášen \"Svobodný stát Capriviho pruh\". Namibijskou vládou nebyl uznán. Exilová vláda \"Caprivi African National Union (CANU)\" však přijala vlajku, která je založena na vlajce bývalých Bantustanů v Jihozápadní Africe.\n\n"}
{"id": "323859", "url": "https://cs.wikipedia.org/wiki?curid=323859", "title": "Houbová omáčka", "text": "Houbová omáčka\n\nHoubová omáčka či hovorově houbovka nebo smetanová houbová omáčka je omáčka, která se vyrábí ze smetany a sušených, zavařených či čerstvých hub, které jí propůjčují typické aroma a chuť. Nejčastěji se podává s houskovým knedlíkem a v některých případech může obsahovat plátky hovězího masa. Patří mezi typická česká jídla.\n\nHouby se do omáčky přidávají nakrájené na plátky, či rozčtvrcené v závislosti na jejich velikosti. Pokud jsou přidávané houby sušené, doporučuje se je před použitím namočit do mléka nebo vody, pokud jsou přidávány houby zavařené, doporučuje se je propláchnout.\n"}
{"id": "323863", "url": "https://cs.wikipedia.org/wiki?curid=323863", "title": "Vlajka Toga", "text": "Vlajka Toga\n\nVlajka Toga byla přijata 27. dubna 1960, navrhl ji Ahyi Paul. Skládá se z pěti vodorovných pruhů, střídavě tmavší zelené a žluto-oranžové barvy (svrchní je zelený). V levém horním rohu je v červeno-karmínovém čtverci (karé) o délce strany šířky tří pruhů umístěna bílá pěticípá hvězda, symbolizující touhu tamního lidu žít v míru.\n\nZelená a žlutá jsou klasické panafrické barvy. Návrh vlajky připomíná liberijskou vlajku.\n\nNetradiční poměr stran 1:1,618 připomíná poměr stran tzv. zlatého obdélníku.\n\n"}
{"id": "323865", "url": "https://cs.wikipedia.org/wiki?curid=323865", "title": "Catalanova čísla", "text": "Catalanova čísla\n\nCatalanova čísla jsou taková přirozená čísla formula_1, která jsou určena následujícím předpisem:\n\nZvláštního pojmenování si zasluhují především jejich souvislostí s překvapujícím množstvím kombinatorických úloh. Objevují se jako řešení problému počtu možných triangulací konvexního mnohoúhelníka, nebo třeba otázky počtu binárních stromů s \"n\" listy.\n\nTato čísla byla objevena Leonardem Eulerem při zkoumání již zmíněného triangulačního problému, své jméno dostala po Eugènovi Charlesovi Catalanovi, který si je objevil pro zjištění počtu korektně uzávorkovaných zápisů posloupností znaků „(“ a „)“.\n\nPro \"n\" = 0, 1, 2,… jsou první hodnoty formula_1 = 1, 1, 2, 5, 14, 42, 132, 429…\n\nZákladní rekurentní rovnicí pro výpočet n-tého Catalanova čísla je\n\nTato rekurence přímo vyvstává z většiny dále uváděných kombinatorických úloh. Například v případě počítání počtu binárních stromů vyjadřuje skutečnost, že binární strom na n vrcholech můžeme postavit buď tak, že do levého podstromu umístíme n vrcholů a do pravého žádný, nebo že do levého podstromu umístíme n-1 vrcholů a do pravého jeden, atd. Výše uvedená suma sčítá počet možností přes všechny takovéto alternativy.\n\nPro praktické počítání je možná výhodnější tento otevřený tvar:\n\nV úvodu uvedený uzavřený předpis formula_8 není zcela triviální odvodit (viz dále). Jako alternativu je vhodné uvést vzorec\n\nJe z něj dobře vidět, že všechna Catalanova čísla jsou celá, což z prvně uvedeného není zřejmé. Odvození tohoto druhého vzorce z prvního je jednoduché:\n\n\n\n\n\n\n"}
{"id": "323869", "url": "https://cs.wikipedia.org/wiki?curid=323869", "title": "Vlajka Pobřeží slonoviny", "text": "Vlajka Pobřeží slonoviny\n\nVlajka Pobřeží slonoviny byla schválena 3. prosince 1959. Má poměr stran 2:3 a je tvořena třemi svislými pruhy o barvách (zleva doprava) oranžové, bílé a zeleno-tyrkysové. Oranžová symbolizuje poušť (na severní části země), ale též plodnost, bílá mír a zelená naději, jistotu lepší budoucnosti a též lesy v jižní části země.\n\nVlajka Pobřeží slonoviny je podobná irské vlajce – je pouze zrcadlově obrácená a má jiný poměr stran.\n\n"}
{"id": "323872", "url": "https://cs.wikipedia.org/wiki?curid=323872", "title": "Hammaguir", "text": "Hammaguir\n\nHammaguir byl francouzský kosmodrom v Alžírsku, 110 km jihozápadně od Coloumb Bécharu. V letech 1947 až 1967 zde byla provozována francouzská vojenská raketová základna, od roku 1965 též kosmodrom. V roce 1967 byla činnost základny i kosmodromu ukončena.\n\nProtože Evropa je příliš hustě zabydlena a padající stupně raket by dopadaly na obydlená místa, byla i Francie nucena najít pro starty svých raket jiná místa na Zemi. Využila k tomu jednu ze svých vojenských základen na severu Afriky v Alžírsku, kterou měla od roku 1947 v oblasti Hamada du Guir.\nPo první sérii zkušebních startů se francouzským technikům a vědcům podařilo v roce 1965 dopravit pomocí raketového nosiče Diamant na oběžnou dráhu kolem Země první francouzský satelit Astérix-1. Po něm následovaly ještě tři další starty až do roku 1967.\n\nStřelecký sektor byl orientován jednak západním až jihozápadním směrem, jednak jihovýchodním směrem do oblasti jezera Čad.\n\nV souvislosti se získáním alžírské samostatnosti (důsledek Évianských dohod) byl provoz základny postupně utlumován. Kosmodrom ukončil činnost 1. července 1967, kdy byl předán Alžírsku. Francie již v roce 1964 začala budovat nový kosmodrom Guyanské kosmické centrum ve Francouzské Guyaně, poblíž města Kourou.\n\nZ kosmodromu Hammaguir byly na oběžnou dráhy úspěšně vyneseny čtyři francouzské družice: \n"}
{"id": "323876", "url": "https://cs.wikipedia.org/wiki?curid=323876", "title": "Svazijská vlajka", "text": "Svazijská vlajka\n\nVlajka Svazijska je tvořena listem o poměru 2:3 s pěti vodorovnými pruhy v barvách: modré, žluté, karmínově červené, žluté a modré v poměru 3:1:8:1:3. Na široký červený pruh byl položen, ve vodorovné poloze, černo-bílý válečný štít emasočského pluku, vyrobený z volské kůže, s černou částí blíže k žerdi. Na štítu jsou čtyři šestice kožených řemínků v černé nebo bílé barvě (vždy v protikladu s podkladem). Kožené řemínky zabraňují nepřátelským šípům v odrážení, takže se dají opakovaně použít. Na horní, černou část štítu je položen okrasný, modro-červený třapec (tinjobo) z ptačího peří vidy kohoutí nebo turaka. Za štítem je uprostřed bojová hůl Zulů se stejnými modro-červenými třapci na obou koncích a nad ní dvě žlutá kopí s hroty v přirozených barvách, obrácených k vlajícímu okraji.\n\nHlavní, karmínově červená, barva vlajky připomíná bitvy Svaziů, žlutá symbolizuje nerostné bohatství a modrá mír a stabilitu. Štít a zbraně jsou symbolem svazijské bojové tradice, třepce jsou znakem královské moci. Černá a bílá barva štítu symbolizuje možnost mírového soužití černochů i bílého obyvatelstva v jedné zemi.\n\nÚzemí dnešního Swazijska bylo osídleno již v pravěku. V 18. století se na toto území dostali Bantuové, kteří zde počátkem 19. století založili svazijský stát. Od 40. let sem začali pronikat evropští Búrové. Tehdejší svazijský náčelník Mbandzeni (Dlamini IV.) požádal v roce 1889 o ochranu Spojené království a od 24. července 1890 bylo svazijské území společným protektorátem Spojeného království a Jihoafrické republiky (Transvaalu). V této souvislosti se na území dnešního Svazijska začaly vyvěšovat vlajky britské, jihoafrické a (údajně i) svazijské. Svazijská vlajka byla tvořena dvěma svislými pruhy, tmavě a světle modrým. Dle některých zdrojů byl list šikmo dělený. Uprostřed listu byl bílý, svisle položený zuluský válečný štít (ishilunga) s černými řemínky. V horním rohu byly dvě bílé, zkřížené, válečnické sekery. (nejsou obrázky)\n\n21. února 1895 bylo Svazijsko (po dohodě se Spojeným královstvím) prohlášeno za protektorát Jihoafrické republiky. V této souvislosti byla údajně zavedena svazijská vlajka sestávající z jedenácti svislých, střídavě tmavě a světle modrých, pruhů. Uprostřed byl opět svisle položený, bílo-černý zuluský štít. Vlajku navrhl jihoafrický politik Sir Theophilus Shepstone a její ilustrace (nakreslená na základě popisu, originální kresba nebo fotografie neexistuje) je vystavena v Národním muzeu v Mbabane.\n\n25. června 1903, po anglo-búrské válce (1899–1902), se stalo Svazijsko britským protektorátem (Hight Commission Territory). Ten neužíval vlastní vlajku, užívaly se pouze vlajky britské. Do roku 1931 byla země spravována Úřadem vysokého komisaře v Jižní Africe a pro Jižní Afriku. Poté byly odděleny funkce jihoafrického generálního guvernéra a vysokého komisaře pro Basutsko (Lesotho), Bečuánsko (Botswanu) a Svazijsko. Vláda byla uskutečňována prostřednictvím místních náčelníků.\n\n25. dubna 1967 získalo Svazijsko omezenou samosprávu s názvem \"Chráněný stát Svazijsko\", se statutem státu pod ochranou Spojeného království. V této souvislosti byla poprvé vyvěšena první svazijská vlajka, kterou již v roce 1954 navrhla Emily Shongweová, sestřenice svazijského krále Sobhuzy II. Vlajka byla inspirována praporem emasočského pluku, svazijské vojenské jednotky z roku 1941, která byla za II. světové války v britských službách. Vlajce (není obrázek) byly následně mírně upraveny šířky pruhů (původně 1:1:16:1:1) a stanoven poměr stran na 2:3. Tato změněná vlajka byla zaregistrována anglickou heroldií 30. října 1967 a užívá se dodnes i po vyhlášení Svazijského království 6. září 1968 nebo po přejmenování země na Království eSwatini, (19. dubna 2018).\n\n"}
{"id": "323878", "url": "https://cs.wikipedia.org/wiki?curid=323878", "title": "HC Zubří", "text": "HC Zubří\n\nHC Zubří je házenkářský tým hrající nejvyšší českou soutěž. Družstvo prošlo v posledním období generační obměnou. Mezi lety 1996 a 1997 získali titul mistra České republiky. V těchto letech zažil klub i účast v nejprestižnější klubové soutěži v házené v Evropě a to Ligu mistrů. Na zápasy je divácky pravidelně plno.\n\n\nČeská extraliga:\n\nVítěz Českého poháru:\n\nLiga mistrů EHF:\n\nPohár vítězů pohárů EHF:\n\nPohár EHF:\n\nVyzývací pohár EHF:\n\n"}
{"id": "323879", "url": "https://cs.wikipedia.org/wiki?curid=323879", "title": "Stephen Lynch", "text": "Stephen Lynch\n\nStephen Andrew Lynch (* 28. července 1971 Pensylvánie, USA) je americký komediální zpěvák a herec.\n\nHudba vzdy pro něj znamenala hodně. Ale až potom, co zhlédl film \"This is Spinal Tap\" rozhodl se být komediálním zpěvákem a skladatelem písní.\n\nNejvíce se proslavil svou rolí v muzikálu The Wedding Singer na Broadwayi, za kterou získal nominaci na cenu Tony.\n\nNyní žije se svou manželkou Erin v New Yorku.\n\n\n\n\n\n"}
{"id": "323880", "url": "https://cs.wikipedia.org/wiki?curid=323880", "title": "Amaury", "text": "Amaury\n\nAmaury (další tvary Aimery či Amalrich) je francouzské jméno, jehož nositelů je více:\n\n"}
{"id": "323882", "url": "https://cs.wikipedia.org/wiki?curid=323882", "title": "Mezofil", "text": "Mezofil\n\nMezofil či mezofilní (mezický) organismus je druh, který žije v střední části stupnice určitého ekologického činitele, jímž je například vlhkost, množství živin či v neposlední řadě teplota. Pojmem mezofilní se pak mohou také označovat stanoviště, které mají střední hodnoty některých ekologických ukazatelů. \n\nMezofilové žijí v teplotním rozmezí asi mezi 15 a 40 °C. Za mezofily z hlediska teploty se považují mnohé bakterie a v podstatě všechny lidské patogenní. Ty mívají optimum růstu kolem 37,5 °C (teplota lidského těla).\n\nKanadský psycholog a sexuolog Michael C. Seto v roce 2016 použil termín mezofilie (mesophilia) pro sexuální orientaci na osoby středního věku, tedy jednu z chronofilií.\n"}
{"id": "323883", "url": "https://cs.wikipedia.org/wiki?curid=323883", "title": "Vlajka Ugandy", "text": "Vlajka Ugandy\n\nVlajka Ugandy byla přijata z návrhu Grace Ibingiry, ugandského ministra spravedlnosti, dne 9. října 1962. Má poměr stran 2:3 a je tvořena šesti vodorovnými pruhy v barvách (shora dolů) černé, žluté, červené, černé, žluté a červené. V jejím středu je v bílém kruhu o poloměru šířky jednoho pruhu hnědý jeřáb královský, shlížející směrem k žerdi.\n\nBarvy jsou odvozeny z lidového ugandského kongresu, a též barvy ugandského lidu, slunce a bratrství. Jeřáb je pozůstatek z dob britské kolonie – symbol, který měli ugandští vojáci na svém odznaku.\n\n"}
{"id": "323892", "url": "https://cs.wikipedia.org/wiki?curid=323892", "title": "Johann Conrad Seekatz", "text": "Johann Conrad Seekatz\n\nJohann Conrad Seekatz (4. září 1719, Grünstadt – 25. srpna 1768, Darmstadt) byl německý rokokový malíř.\n\nByl synem Johanna Martina Seekatze, dvorního malíře ve Wormsu, a Juliany Magdaleny Kuhlmannové. Od roku 1753 působil jako dvorní malíř v Darmstadtu. Ve Frankfurtu nad Mohanem maloval rodinu Johanna Caspara Goetheho. Některé z těchto obrazů jsou vystaveny v Goethově domě.\n\nJeho repertoár zahrnoval náboženské, mytologické a historické obrazy a realistické žánrové obrázky z městského prostředí.\n"}
{"id": "323895", "url": "https://cs.wikipedia.org/wiki?curid=323895", "title": "Vlajka Zimbabwe", "text": "Vlajka Zimbabwe\n\nVlajka Zimbabwe byla přijata 18. dubna 1980. Tvoří ji sedm stejně širokých horizontálních pruhů, v barvách: zelené, žluté, červené, černé a znovu červené, žluté a zelené. Směrem k žerdi je černým, úzkým lemem ohraničený bílý klín (lem je pouze na odvěsnách), v němž je na pozadí červené pěticípé hvězdy ve žluté barvě zobrazen národní symbol Zimbabwe v podobě do mastku vytesaného orla (pravděpodobně orlík kejklíř nebo orel jasnohlasý), přesahující do bílého pole.\n\nBarvy mají klasický panafrický význam. Zelená barva znamená rostlinstvo a zemědělství, žlutá nerostné bohatství, červená krev prolitou v boji za svobodu a černá africké obyvatelstvo. Tyto barvy jsou převzaty z vlajky vládní strany Zimbabwská africká národní unie - Vlastenecká fronta (ZANU-PF), k nim přistupuje ještě barva bílá, která představuje mír. Pěticípá červená hvězda vyjadřuje budovatelské úsilí národa. Žlutý legendární pták, jehož soška byla vyzdvižena z ruin Velké Zimbabwe, je symbolem země a připomíná její slavnou minulost.\n\nÚzemí dnešního Zimbabwe bylo osídleno již před 50 000 lety. V průběhu staletí zde existovala řada říší. Až kolem roku 1867, po objevu zlata, začala na tomto území evropská kolonizace. V roce 1889 získal Cecil Rhodes pro svou Britskou Jihoafrickou společnost (\"British South Africa Company\") monopolní právo na kolonizaci Mašonska. V roce 1895 bylo toto území spojeno s Matabelskem a pojmenováno po zakladateli: Rhodesie. Po vlajce Spojeného království se začala od roku 1893 vyvěšovat vlajka společnosti. Ta byla tvořena britskou vlajkou, s ve středu umístěným bílým kruhovým polem se znakem společnosti: žlutým lvem držícím v pravé přední tlapě sloní kel na modročervené točenici (zobrazena je však červenožlutá). Pod lvem byla černými verzálkami vyvedená zkratka společnosti: B.S.A.C. Později byl přidán kolem bílého pole červený lem.\n\nV roce 1922 bylo, s blížícím se koncem smlouvy Britské Jihoafrické společnosti (smlouva skončila v roce 1923), uspořádáno referendum o budoucnosti země. Kolonisté odmítli začlenění do Jihoafrické unie a proto byla 1. října 1923 britskou vládou vytvořena samosprávná kolonie Jižní Rhodesie. 11. srpna 1924 byla zavedena vlajka kolonie. Jednalo se o britskou státní námořní vlajku (služební Blue Ensign) se znakem Jižní Rhodesie ve vlající části. Znak byl tvořen štítem s bílým pruhem v horní části, ve kterém byl uprostřed umístěn červený britský lev a po stranách dva zelenofialové bodláky. Pod pruhem byl v zeleném poli žlutý krumpáč. Bodláky byly převzaty ze znaku Cecila Rhodese. Vlajka byla užívána pouze zahraničními misemi a sportovními týmy mimo území státu, v Jižní Rhodesii byla oficiálně užívána pouze vlajka britská.\n\n1. srpna 1953 vznikla Federace Rhodesie a Ňaska (spojením Jižní Rhodesie (dnešní Zimbabwe), Severní Rhodesie (dnešní Zambie) a Ňaska (dnešní Malawi)). Federace užívala vlajku zavedenou 22. července 1954. Opět se jednalo o modrou britskou služební vlajku s vlajkovým emblémem federace ve vlající části. Emblém tvořil štít rozdělený na tři pole: horní modré se žlutou polovinou vycházejícího slunce s patnácti paprsky (Ňasko), střední bílé ve tvaru hradeb s červeným britským lvem (Jižní Rhodesie) a dolní černé se šesti bílými zvlněnými pruhy (Severní Rhodesie). Vlajka měla, stejně jako všechny britské vlajky poměr 1:2, některé zdroje však uvádějí poměr 3:5.\n\n31. prosince 1963 se Federace Rhodesie a Ňaska rozpadla. V roce 1964 byla Jižní Rhodesie přejmenována na Kolonii Rhodesie a 8. dubna téhož roku byla zavedena nová vlajka. Jednalo se o vlajku z let 1924–1953 s listem se světlejší modrou barvou.\n\nV roce 1964 se též konalo další referendum bílých kolonistů o nezávislosti země. Většina se vyslovila pro, ale po bezvýsledném jednání s britskou vládou byla 11. listopadu 1965 ministerským předsedou Ianem Douglasem Smithem vyhlášena nezávislost jednostranně (stát nebyl mezinárodně uznán), s názvem Rhodesie. 11. listopadu 1968 byla zavedena nová vlajka. Jednalo se o list s poměrem 1:2 se třemi vertikálními pruhy: zeleným, bílým a zeleným. Uprostřed bílého pruhu byl rhodeský státní znak z roku 1924. 1. března 1970 byla vyhlášena republika. Vlajka se poté nezměnila.\n\n1. května 1979 byla země přejmenována na Zimbabwe Rhodesie a 7. srpna téhož roku byla změněna i státní vlajka. Vlajka o poměru 3:5 (zobrazena ale v poměru 1:2) měla tři horizontální pruhy: červený, bílý a zelený, a u žerdi široký černý pruh oddělený od ostatních pruhů úzkým bílým proužkem. V horní části svislého černého pruhu byla zobrazena žlutá soška nalezená při vykopávkách a pocházející z období Velké Zimbabwe. Vlajka byla původně bez bílého proužku, od 2. září byla užívána již ve výše popsané podobě. Poprvé byla vztyčena na stadiónu Rufaro v Harare.\n\n12. prosince byla země opět přejmenována na Rhodesii a byla obnovena kolonie a britská správa. Došlo též k obnovení britské koloniální vlajky (zřejmě té z roku 1964), v praxi se však nadále užívala vlajka Zimbabwe Rhodesie.\n\n18. dubna 1980 byla vyhlášena nezávislost Zimbabwe a téhož dne byla v hlavním městě Harare vztyčena vlajka užívaná dodnes.\n\n"}
{"id": "323898", "url": "https://cs.wikipedia.org/wiki?curid=323898", "title": "Mauritánská vlajka", "text": "Mauritánská vlajka\n\nVlajka Mauritánie je tvořena listem o poměru stran 2:3 (zákonem však není poměr stanoven) se třemi pruhy: červeným, zeleným a červeným o poměru šířek 1:3:1. V zeleném poli je zobrazen žlutý půlměsíc s cípy k hornímu okraji. Mezi cípy je žlutá pěticípá hvězda.\n\nBarvy v systému Pantone:\n\nŽlutá barva má význam země a slunce, zelená je symbolem úrody. Hvězda se srpkem a částečně i zelené pozadí má též význam islámu, který je v zemi hlavním náboženstvím. Červené pruhy, přidané k vlajce v roce 2017, symbolizují utrpení v boji za nezávislost a krev prolitou za tuto zemi.\n\nPrvní mauritánská vlajka byla ústavně schválena 22. března 1959 a zavedena 1. dubna 1959. Stalo se tak tedy před tím, než byla 28. listopadu 1960 vyhlášena nezávislost na Francii (autonomní republikou byla Mauritánie od roku 1958).\n\nNová ústava z 12. července 1991 potvrdila vzhled vlajky ale zákon, který by určoval vzhled a použití vlajky chyběl.\n\nV listopadu 2016] přijala mauritánská vláda návrh na změnu ústavy, který kromě návrhu na rozpuštění senátu a umožnění prezidentovi sloužit tři volební období po sobě obsahoval i návrh na změnu vlajky a národní hymny. Původně se mělo referendum konat 15. července, ale bylo přesunuto na 5. srpna 2017. Přes rozsáhlé demonstrace a bojkoty, organizované opozicí a odpůrci prezidenta Azize, byla změna vlajky referendem schválena 85,61 % hlasů (9,99 % bylo proti). 24. srpna 2017 byl schválen Radou ministrů návrh zákona o vlajce, 12. října 2017 přijal mauritánský parlament zákon 136/17 o změně vlajky, s tím že poprvé bude vlajka vztyčena při příležitosti dne nezávislosti. 28. listopadu 2017 byla vlajka opravdu slavnostně vztyčena ve městě Kaédi při oslavách 57. národního dne nezávislosti za přítomnosti prezidenta Azize a za zvuků nové státní hymny. 30. listopadu byl uveřejněn ve Sbírce zákonů Journal Officiel de la République Islamique de Mauritanie č. 1401 popis vlajky. 23. ledna 2018 vydalo Velvyslanectví Mauritánie v Tokiu v Japonsku specifikaci Nozomi Kariyasu.\n\n"}
{"id": "323899", "url": "https://cs.wikipedia.org/wiki?curid=323899", "title": "Legie slušnosti", "text": "Legie slušnosti\n\nLegie slušnosti (\"Catholic Legion of Decency\" , CLOD) byla americká katolická organizace, prosazující přísnou cenzuru ve filmu. Založil ji v roce 1933 arcibiskup John T. McNicholas. Zpočátku sdružovala i řadu protestantů a Židů, ale postupně v ní zůstávali jen katolíci a v 60. letech 20. století se jednalo o čistě katolické sdružení.\nV roce 1966 byla přejmenována a postupně včleněna do Konference katolických biskupů USA.\n\nLegie slušnosti byla partnerem při vytváření produkčního kodexu americké unie filmových distributorů, ale měla vlastní kategorizaci filmů, která byla přísnější. Jedním z prvních filmů, který obdržel od této organizace hodnocení C (odmítnuto) hned po jejím založení, byl československý film Extase.\n\nFilmy liga členila podle následujícího schématu:\n\n\n\nV roce 1978 byly kategorie B a C spojeny do kategorie O - morálně ofenzivní filmy.\n\n"}
{"id": "323902", "url": "https://cs.wikipedia.org/wiki?curid=323902", "title": "Vlajka Malawi", "text": "Vlajka Malawi\n\nVlajka Malawi byla přijata 6. července 1964 a po krátkém používání jiné vlajky znovu přijata 28. května 2012. Má poměr stran 2:3 a tvoří ji tři vodorovné pruhy černé, rudé a zelené barvy (seshora dolů). V horním pruhu je zobrazeno stoupající rudé slunce s 31 paprsky, symbolizující úsvit naděje na začátku nezávislosti této země. Černá symbolizuje malawský lid, rudá mučednické utrpení za svobodu a samostatnost afrických zemí, zelená symbolizuje přírodu.\n\n29. července 2010 schválil malawský prezident Bingu wa Mutharika novou podobu vlajky, kterou předtím odsouhlasila vláda. Došlo ke změně pořadí pruhů, aby odpovídaly panafrické vlajce. Původní vycházející červené slunce nahradilo celé bílé slunce uprostřed vlajky, které mělo symbolizovat, že se země z rozvojové stala rozvinutou. Změna však nezískala mezi obyvateli podporu a po nástupu nové prezidentky Joyce Bandové v roce 2012 byla předchozí vlajka navrácena.\n\n"}
{"id": "323903", "url": "https://cs.wikipedia.org/wiki?curid=323903", "title": "Rovnátka", "text": "Rovnátka\n\nRovnátka (též označovaný jako ortodontický aparát) jsou druh zdravotnické pomůcky, která slouží k narovnání, napravení, či usměrnění růstu zubů. Mohou se nasazovat jak na horní, tak i dolní čelist. \n\nFixní rovnátka jsou v ústní dutině nepřetržitě po celou dobu léčby. Jsou nalepena buď z tvářové či jazykové strany (tzv. lingvální). Častějším typem je aplikace z tvářové strany. Důvody jsou takové, že linguální rovnátka jsou dražší, jejich zavedení je náročnější a klade větší nároky na lékaře i pacienta.\n\nSnímací rovnátka se vyznačují tím, že je lze vyjmout z ústní dutiny. Používají se pro méně závažné zubní anomálie a vady. Jsou určena pro dočasný a smíšený chrup.\n\nFóliová rovnátka (tzv. neviditelná rovnátka) jsou měkké plastové fólie vyrobené pacientu na míru podle otisku čelistí. Tyto nosiče se v průběhu léčby obměňují. Jedná se v podstatě o speciální druh snímacích rovnátek, protože je lze z úst kdykoliv vyjmout. Neviditelná rovnátka jsou americkým patentem pod názvem Invisalign.\n\n\n\nNejčastějším typem rovnátek je fixní aparát, a proto právě jeho skladba je zde rozebrána:\n\nOrtodontický drát (označovaný též jako oblouk) je speciální typ drátu užívaný v ortodoncii. Slouží k posunování zubu/ů. Drát je fixován do zámečků. V místě požádované změny pozice zubů pak mírně ohnutý. Díky svým vlastnostem (tzv. tvarové paměti) má pak v místě ohybu tendenci se rovnat (vrátit do původní polohy). Tím se vytváří síly, které tlačí na zuby. \nStomatolog několikrát během aktivní fáze léčby drát vyměňuje za jiný s odlišnými parametry (jiná tloušťka).\n\nSeparační gumičky jsou gumová kolečka, která mají za úkol zuby separovat - vytvořit mezizubní prostor pro usazení kroužku. Instalují se zpravidla několik dní (1 a více) před vlepením fixního aparátu.\n\nKovové kroužky obepínají celý zub po obvodu, se kterým jsou pevně spojeny. Jsou umístěny nejčastěji na krajních zubech (1. a 2. molár) a uzavírají tak celý aparát. Důvodem jejich užití místo zámečku je požadavek na kvalitní fixaci - nehrozí odlepení. Na kroužku je připevněna kanyla, ve které je zasunut konec drátu (oblouku).\n\nTvoří \"vodící lištu\" pro drát, který se do nich připevňuje. Zámečky jsou napevno přilepeny k jednotlivým zubům.\n\nZámečky jsou tím, co nejčastěji prozradí přítomnost rovnátek. Kromě okem viditelných kovových lze nalepit i částečně průhledné - např. keramické, které barvou připomínají zub. Obvykle jsou pak obemknuty gumičkou, která drží drát vně drážky v zámečku. Barvy gumiček si může pacient obvykle vybrat z několika variant včetně průhledných.\n\nTato součást může doplnit aparátek v případě hlubokého skusu pacienta, což je relativně častý stav, kdy dochází při skusu k překrytí více než dvou třetin ploch dolních řezáků. Nákusná destička je součást z průhledné pryskyřice umístěné za předními zuby, která se připíná ke kroužkům. Zvyšuje skus pacienta a umožňuje nasazení jak horního tak spodního aparátku zároveň, což urychluje léčbu.\n\n\n"}
{"id": "323906", "url": "https://cs.wikipedia.org/wiki?curid=323906", "title": "Nigerská vlajka", "text": "Nigerská vlajka\n\nVlajka Nigeru byla přijata v roce 1959 (pravděpodobně 23. listopadu). Tvoří ji tři vodorovné pruhy v barvách (shora dolů) oranžové, bílé a zelené, kde oranžová symbolizuje poušť, bílá mír a čistotu a zelená naději a též úrodná území v povodí Nigeru. Uprostřed prostředního pruhu je oranžový kruh, představující slunce.\n\nVlajka má netradiční poměr stran 6:7 (v historických pramenech nebylo dohledáno, zdali má tento poměr nějaký význam). Vlajka je však zobrazována nigerskou vládou v tiskových výstupech nekonzistentně i v jiných poměrech.\n\n"}
{"id": "323908", "url": "https://cs.wikipedia.org/wiki?curid=323908", "title": "Seychelská vlajka", "text": "Seychelská vlajka\n\nVlajka Seychel byla přijata 8. ledna 1996 a poprvé vztyčena 18. června téhož roku. Má poměr stran 1:2 a tvoří ji pět paprsků vycházejících z levého dolního rohu (dle vexilologického názvosloví z dolního rohu) v barvách (po směru hodinových ručiček) modré, světle žluté, tmavě červené, bílé a zelené.\n\nTato podoba má být symbolem moderní země, směle kráčející do budoucnosti. Modrá barva zde představuje oblohu a moře, obklopující Seychelské ostrovy; žlutá slunce, dávající světlo a život; červená symbolizuje lidi a jejich odhodlání k práci na budoucnosti své země; bílá symbolizuje společenskou spravedlnost a harmonii; zelená symbolizuje zemi a životní prostředí. Modré pole je na čestném místě u žerdi, červené zabírá větší plochu (souvisí s barvami politických stran). Tyto barvy jsou barvy Francie a Spojeného království; zelená, žlutá a červená jsou barvy panafrické.\n\nRozhraní barev na horním okraji je po třetinách, stejně tak i na vlajícím okraji. Rozměry vlajky se dají popsat i úhly paprsků od dolního okraje vlajky. Rovnají se přibližně: 9,48° – 18,47° – 36,88° – 56,34° – 90°.\n\nPoloha znaku na vlajce seychelského prezidenta není v zákoně jednoznačně stanovena. Pouze je uvedeno, že je stejně vzdálena od horního a dolního okraje červeného trojúhelníkového pole. Výška znaku je stanovena na 3/8 šířky vlajky.\n\nSouostroví bylo známo Arabům pravděpodobně již v 9. století. První doložitelná zmínka pochází z arabské mapy z roku 1505. Kapitán francouzské lodi v roce 1742 objevil ostrovy pro Evropany. V roce 1756 bylo souostroví pojmenováno podle tehdejšího francouzského ministra financí Jeana Moreaua de Séchelles. Roku 1768 se staly francouzskou kolonií a od roku 1772 byly osídleny prvními osadníky. Prvními vlajkami na ostrovech byly po vyhlášení neutrálním územím pod francouzskou ochranou v roce 1794 pravděpodobně francouzské trikolóry.\n\nRoku 1810 byly ostrovy postoupeny Spojenému království a od roku 1814 se staly součástí kolonie Mauricius. V této souvislosti se začaly vyvěšovat vlajky britské.\n\nRoku 1903 se ostrovy staly britskou korunní kolonií a byla zavedena seychelská vlajka. Jednalo se o britskou státní námořní vlajku (Blue Ensing) o poměru 1:2 se seychelským vlajkovým emblémem (badge) ve vlající části. Emblém, který ostrovům udělil Eduard VII., byl tvořen kruhovým polem zobrazujícím v přirozených barvách pobřeží se dvěma palmami (velkou a menší) a mezi nimi želvu obrovskou. V dolní části emblému byla bílá stuha s černým mottem: \"FINIS CORONAT OPUS\" ().\n\nV roce 1961 došlo ke změně emblému a tedy i vlajky. Emblém byl změněn na ovál s (opět v přirozených barvách) palmou seychelskou na mořském pobřeží. V pozadí, vpravo za palmou je na moři dvoustěžník, za ním byl pak ostrov. Před palmou byl na trávníku znovu seychelský endemit: želva obrovská. Ovál měl na obvodu žlutý, zdobený lem s červenou konturou. V horní části lemu byl červený opis \"SEYCHELLES\", v dolní části již zmiňované motto.\n\nV roce 1970 získaly Seychely vnitřní autonomii (vlajka změněna nebyla) a 28. června 1976 byla vyhlášena nezávislá Seychelská republika. Nová vlajka byla tvořena listem o poměru 1:2, rozděleným bílým úhlopříčným křížem na čtyři trojúhelníková pole: horní a dolní bylo modré, žerďové a vlající bylo červené. Barvy symbolizovaly země, které ostrovy spravovaly: Francii a Spojené království. \"Demokratickou stranu\" Seychel symbolizovaly modrá pole, \"Sjednocenou lidovou stranu\" pole červená.\n\n5. června 1977 byl na Seychelách proveden státní převrat pod vedením tehdejšího premiéra France-Alberta Reného. Novou vlajku zavedla socialistická \"Spojená lidová strana\" 5. září téhož roku s cílem vytěsnit ze symboliky vlajky nepohodlného konkurenta. Vlajka o poměru stran 1:2 byla rozdělena zvlněným bílým pruhem na horní, červenou a dolní, zelenou část. Na kraji vlajky byly šířky jednotlivých polí v poměru 3:1:2. Červené pole symbolizovalo pokrok, revoluci, pot a dřinu, bílá vlnovka symbolizovala Indický oceán a poklady ostrovů, zelená barva pak přírodu ostrovů. Vlajka, ovlivněná vlajkou Sjednocené lidové strany na které bylo ještě vycházející Slunce, symbolizovala odhodlání využít přírodní zdroje souostroví ke zlepšení životní úrovně obyvatel. Bílá vlnovka byla v počáteční oficiální kresbě plošší, než v pozdějších vyhotoveních a zobrazováních.\n\nV souvislosti s obnovením pluralitního systému došlo zákonem o národních symbolech č. 2 z 8. ledna 1996 (\"National Symbols Bill\") zavedena nová státní a vlajka a vlajka seychelského prezidenta. Poprvé byla vlajka vztyčena 18. června 1996.\n\n"}
{"id": "323912", "url": "https://cs.wikipedia.org/wiki?curid=323912", "title": "První fáze kvalifikace na Mistrovství světa ve fotbale 2010 (CAF)", "text": "První fáze kvalifikace na Mistrovství světa ve fotbale 2010 (CAF)\n\nTento článek obsahuje podrobnosti o první fázi africké kvalifikace na Mistrovství světa ve fotbale 2010, která se konala od června do října 2008.\n\nTéto fáze se účastnilo 47 týmů sdružených pod CAF, které byly losováním (25. listopadu 2007 - Durban, Jihoafrická republika) zařazeny podle výkonnosti do dvanácti skupin po 4. Kvalifikace v tomto stádiu probíhá na principu domácích a venkovních zápasů, systémem každého z každým. 12 vítězů skupin a dalších 8 nejlepších z druhých míst postupuje do druhé fáze, konané v průběhu roku 2009.\nTato kvalifikace byla zároveň kvalifikací pro Africký pohár národů 2010 v Angole, proto se jí účastnil jak tým Angoly, tak Jihoafrické republiky. Z původních 48 účastníků již v 25. března 2008 vypadla Eritrea, která se účasti vzdala,stejně jako Středoafrická republika a Svatý Tomáš a Princův ostrov, již před odehráním předkola.\n\n\n<div id=\"TAN v MRI\">\n<div id=\"CMR v CPV\">\n<div id=\"CPV v TAN\">\n<div id=\"MRI v CMR\">\n<div id=\"TAN v CAM\">\n<div id=\"MRI v CPV\">\n<div id=\"CMR v TAN\">\n<div id=\"CPV v MRI\">\n<div id=\"CPV v CMR\">\n<div id=\"MRI v TAN\">\n<div id=\"TAN v CPV\">\n<div id=\"CMR v MRI\">\n\n<div id=\"NAM v KEN\">\n<div id=\"GUI v ZIM\">\n<div id=\"KEN v GUI\">\n<div id=\"ZIM v NAM\">\n<div id=\"KEN v ZIM\">\n<div id=\"NAM v GUI\">\n<div id=\"ZIM v KEN\">\n<div id=\"GUI v NAM\">\n<div id=\"KEN v NAM\">\n<div id=\"ZIM v GUI\">\n<div id=\"NAM v ZIM\">\n<div id=\"GUI v KEN\">\n\n<div id=\"UGA v NIG\">\n<div id=\"ANG v BEN\">\n<div id=\"BEN v UGA\">\n<div id=\"NIG v ANG\">\n<div id=\"UGA v ANG\">\n<div id=\"NIG v BEN\">\n<div id=\"ANG v UGA\">\n<div id=\"BEN v NIG\">\n<div id=\"NIG v UGA\">\n<div id=\"BEN v ANG\">\n<div id=\"ANG v NIG\">\n<div id=\"UGA v BEN\">\n\n<div id=\"EQG v SLE\">\n<div id=\"NGA v RSA\">\n<div id=\"RSA v EQG\">\n<div id=\"SLE v NGA\">\n<div id=\"SLE v RSA\">\n<div id=\"EQG v NGA\">\n<div id=\"RSA v SLE\">\n<div id=\"NGA v EQG\">\n<div id=\"RSA v NGA\">\n<div id=\"SLE v EQG\">\n<div id=\"EQG v RSA\">\n<div id=\"NGA v SLE\">\n\n<div id=\"GHA v LBY\">\n<div id=\"LBY v GAB\">\n<div id=\"LES v GHA\">\n<div id=\"GAB v GHA\">\n<div id=\"LES v LBY\">\n<div id=\"LBY v LES\">\n<div id=\"GHA v GAB\">\n<div id=\"GAB v LES\">\n<div id=\"LBY v GHA\">\n<div id=\"LES v GAB\">\n<div id=\"GAB v LBY\">\n<div id=\"GHA v LES\">\n\n<div id=\"SEN v ALG\">\n<div id=\"LBR v GAM\">\n<div id=\"ALG v LBR\">\n<div id=\"GAM v SEN\">\n<div id=\"GAM v ALG\">\n<div id=\"LBR v SEN\">\n<div id=\"ALG v GAM\">\n<div id=\"SEN v LBR\">\n<div id=\"ALG v SEN\">\n<div id=\"GAM v LBR\">\n<div id=\"LBR v ALG\">\n<div id=\"SEN v GAM\">\n\n<div id=\"BOT v MAD\">\n<div id=\"CIV v MOZ\">\n<div id=\"MAD v CIV\">\n<div id=\"MOZ v BOT\">\n<div id=\"BOT v CIV\">\n<div id=\"MAD v MOZ\">\n<div id=\"MOZ v MAD\">\n<div id=\"CIV v BOT\">\n<div id=\"MAD v BOT\">\n<div id=\"MOZ v CIV\">\n<div id=\"BOT v MOZ\">\n<div id=\"CIV v MAD\">\n\n byla vyřazena z kvalifikace v důsledku trestu uděleného organizací FIFA Etiopské fotbalové federaci. Odehrané zápasy byly anulovány.\n\n<div id=\"RWA v MTN\">\n<div id=\"MAR v ETH\">\n<div id=\"MTN v MAR\">\n<div id=\"ETH v RWA\">\n<div id=\"MTN v ETH\">\n<div id=\"RWA v MAR\">\n<div id=\"MAR v RWA\">\n<div id=\"ETH v MTN\">\n<div id=\"MTN v RWA\">\n<div id=\"ETH v MAR\">\n<div id=\"RWA v ETH\">\n<div id=\"MAR v MTN\">\n\n<div id=\"BDI v SEY\">\n<div id=\"TUN v BFA\">\n<div id=\"SEY v TUN\">\n<div id=\"BFA v BDI\">\n<div id=\"SEY v BFA\">\n<div id=\"BDI v TUN\">\n<div id=\"BFA v SEY\">\n<div id=\"TUN v BDI\">\n<div id=\"SEY v BDI\">\n<div id=\"BFA v TUN\">\n<div id=\"TUN v SEY\">\n<div id=\"BDI v BFA\">\n\n<div id=\"MLI v CGO\">\n<div id=\"CHA v MLI\">\n<div id=\"CGO v SUD\">\n<div id=\"CHA v CGO\">\n<div id=\"SUD v MLI\">\n<div id=\"CGO v CHA\">\n<div id=\"MLI v SUD\">\n<div id=\"SUD v CHA\">\n<div id=\"CGO v MLI\">\n<div id=\"CHA v SUD\">\n<div id=\"MLI v CHA\">\n<div id=\"SUD v CGO\">\n\n<div id=\"TOG v ZAM\">\n<div id=\"SWZ v TOG\">\n<div id=\"SWZ v ZAM\">\n<div id=\"ZAM v SWZ\">\n<div id=\"ZAM v TOG\">\n<div id=\"TOG v SWZ\">\n\n<div id=\"MWI 8-1 DJI\">\n<div id=\"EGY v COD\">\n<div id=\"DJI v EGY\">\n<div id=\"COD v MWI\">\n<div id=\"DJI v COD\">\n<div id=\"MWI v EGY\">\n<div id=\"EGY v MWI\">\n<div id=\"COD v DJI\">\n<div id=\"DJI v MWI\">\n<div id=\"COD v EGY\">\n<div id=\"MWI v COD\">\n<div id=\"EGY v DJI\">\n\nSpolu s dvanácti vítězi skupin postoupilo do druhé fáze také 8 nejlepších týmů ze druhých míst. V žebříčku týmů ze 2. míst se počítaly jen výsledky s 1. a 3. týmem ve skupině.\n\n<noinclude/>\n"}
{"id": "323913", "url": "https://cs.wikipedia.org/wiki?curid=323913", "title": "Rychlá Fourierova transformace", "text": "Rychlá Fourierova transformace\n\nRychlá Fourierova transformace (, zkratkou FFT) je efektivní algoritmus pro spočtení diskrétní Fourierovy transformace (DFT) a její inverze. FFT je velmi důležitá v mnoha oblastech, od digitálního zpracování signálu a řešení parciálních diferenciálních rovnic až po rychlé násobení velkých celých čísel. Tento článek popisuje některé z mnoha algoritmů, více informací o samotné transformaci, jejích vlastnostech a aplikacích najdete v článku diskrétní Fourierova transformace.\n\nNechť \"x\", ..., \"x\" jsou komplexní čísla. DFT je definována vzorcem\n\nPřímé vyhodnocení těchto sum by zabralo \"O(n)\" aritmetických operací. FFT naproti tomu poskytuje složitost pouze \"O(n log n)\" operací. Obecně jsou FFT algoritmy založeny na faktorizaci \"N\", nicméně existují i FFT algoritmy se složitostí \"O(n log n)\" pro všechna \"N\", tedy i pro prvočísla.\n\nJelikož je inverzní DFT stejná jako DFT jen s rozdílem opačného znaménka v exponentu a koeficientu 1/\"N\", kterýkoli algoritmus je možné snadno modifikovat i pro počítání inverzní DFT.\n\nCooley-Tukey algoritmus je nejpoužívanější variantou FFT algoritmu. Je příkladem rozděl a panuj algoritmu, který rekurzivně dělí DFT s velikostí složeného čísla do menších DFT o velikostech \"N\" a \"N\".\n\nTato metoda (a obecně myšlenka FFT) byla popularizována v práci J. W. Cooleye a J. W. Tukeye z roku 1965, nicméně později se přišlo na to, že tito autoři pouze znovuobjevili algoritmus známý již Gaussovi kolem roku 1805 (který byl poté v omezené podobě několikrát znovu objeven).\n\nNejpoužívanější podobou Cooley-Tukey algoritmu je dělení transformace v každém kroku na dva kusy velikosti formula_2 (čímž je omezena na velikosti mocniny dvojky), nicméně je možné použít kteroukoli faktorizaci (čehož si byli vědomi jak Gauss, tak i Cooley a Tukey). Přestože je idea rekurzivní, většina tradičních implementací algoritmus modifikují, aby se vyhnuli explicitní rekurzi. Vzhledem k tomu, že Cooley-Tukey algoritmus dělí DFT do několika menších DFT, je možné zkombinovat tento algoritmus s kterýmkoli jiným DFT.\n\nDiskrétní FT včetně rychlé FT lze počítat i pomocí zbytkových tříd v formula_4, čímž se vyhneme komplexním číslům a zaokrouhlovacím chybám.\n\n"}
{"id": "323914", "url": "https://cs.wikipedia.org/wiki?curid=323914", "title": "Putování s pravěkými monstry", "text": "Putování s pravěkými monstry\n\nPutování s pravěkými monstry (anglicky Walking with Monsters nebo Walking with Monsters – Life before Dinosaurs) je dosud poslední pseudo-dokumentární televizní seriál o evoluci života na Zemi. Svým zpracováním i tématem volně navazuje na předchozí seriály Putování s dinosaury \"(Walking with Dinosaurs)\", Putování s pravěkými zvířaty \"(Walking with Beasts)\" a Putování s pravěkými lidmi \"(Walking with Cavemen)\", přičemž používá obdobnou techniku počítačové animace, a dokonce zobrazuje i detailní záběry některých orgánů, jako jsou plíce, mozek, srdce, oči či žaludek. Seriál je tentokrát třídílný a popisuje vývoj života v prvohorách a na počátku druhohor. Především se zde objevují různí členovci, ryby, trilobiti, štíři, vážky, pavouci, obojživelníci, různí plazi a savcovití plazi.\n\nSeriál vyrobila pro BBC, Discovery Channel a Pro 7 firma Impossible Pictures Ltd. roku 2005.\nPoprvé byl seriál vysílán na kanálu Discovery Channel 5. listopadu 2005. V Česku seriál vysílala Česká televize. Na DVD se seriál v Česku objevil 25. května 2008 jako samostatně prodejná příloha nedělníku Aha!. Vydala ho na něm firma Prague Promotion s.r.o pod českým názvem Putování s pravěkými monstry – život před dinosaury, která pro něj nechala vyrobit nový český dabing (dabuje Vladimír Čech) odlišný od dabingu použitého ve vysílání České televize. Na tomto DVD již není seriál rozdělen na samostatné části.\n\n\n\n\n\n\n\n\n\n"}
{"id": "323918", "url": "https://cs.wikipedia.org/wiki?curid=323918", "title": "Izraelské víno", "text": "Izraelské víno\n\nIzraelské víno je pěstováno na stovkách vinic, počínaje malými rodinnými podniky, vyrábějícími několik tisíc lahev ročně, až po velké producenty, vyrábějící přes deset milionů lahví za rok. Izraelská vína patří mezi velmi kvalitní. Lze je nalézt na vinných listech restaurací se třemi Michelinovskými hvězdičkami. Jsou k dostání ve čtyřiceti zemích světa na pěti kontinentech, nicméně nejvíce jsou exportována do Ameriky a západní Evropy. Mezi historicky největší a nejvýznamnější oblasti patří Samaří a Samson. Za zakladatele moderního izraelského vinařství je pokládán baron Edmond de Rothschild.\n\nIzrael je co do vinařství rozdělen do pěti regionů a čtrnácti (patnácti) subregionů:\n\nMezi tradiční izraelské vinařské oblasti patří Samson a Samáří, nicméně nejkvalitnější vína pocházejí z Horní Galileje, Golanských výšin, Judských hor a Negevu. V rámci Izraele se víno pěstuje na různých typech půd. Celkem zabírají vinice v Izraeli zhruba 4,3 tisíce hektarů, což z něj činí jednoho z nejmenších producentů vína. Vinařských podniků různých velikostí je asi 230. Díky svým geografickým podmínkám a mikroklimatu, které je na každém místě jedinečné, počínaje sněhem pokrytou horou Hermon na severu v Golanských výšinách a konče Negevskou pouští na jihu země, je možné v Izraeli pěstovat širokou paletu odrůd vín. Vulkanická půda, relativně chladné klima a denní teplotní rozdíly činí z Golanských výšin ideální místo pro produkci vína prémiové kvality.\n\n"}
{"id": "323919", "url": "https://cs.wikipedia.org/wiki?curid=323919", "title": "Nigerijská vlajka", "text": "Nigerijská vlajka\n\nVlajka Nigérie byla navržena Michaelem Taiwo Akinkunmim v roce 1959 a oficiálně schválena 1. srpna 1960. Vlajka o poměru stran 1:2 je rozdělena do tří svislých pruhů v barvách (zleva doprava) zelené, bílé a zelené. Zelená (v tomto případě lehce tyrkysová) barva symbolizuje lesy a přírodní bohatství země, bílá symbolizuje mír.\n\nV letech 1967–1970 existovala republika Biafra, která vyhlásila svou nezávislost na Nigérii. Pouze několik dní v roce 1967 existovala nezávislá Republika Benin (neplést s jiným územím, dnešním Beninem).\n\n"}
{"id": "323922", "url": "https://cs.wikipedia.org/wiki?curid=323922", "title": "FFT", "text": "FFT\n\nFFT je zkratka s více významy:\n\n"}
{"id": "323927", "url": "https://cs.wikipedia.org/wiki?curid=323927", "title": "Mosambická vlajka", "text": "Mosambická vlajka\n\nVlajka Mosambiku byla přijata 1. května 1983. Tvoří ji úzkými, bílými proužky (lemy) oddělené tři horizontální pruhy v barvách (shora dolů) zelené, černé a žluté o poměru šířek pruhů 10:1:10:1:10. Na žerďové straně je červený klín dosahující do 4/9 délky vlajky, v němž je žlutá pěticípá hvězda, v ní bílá kniha a zcela v popředí zkřížené černé siluety motyky a útočné pušky AK-47 (Kalašnikova). Vlajka navazuje na vlajku \"Fronty za osvobození Mosambiku\" (FRELIMO) ze 60. let (oficiální byla od roku 1974).\n\nZelená barva symbolizuje rostlinstvo, černá africký kontinent, žlutá nerostné bohatství, červená odpor proti kolonialismu a mosambickou revoluci a bílá boj za mír. Žlutá hvězda byla v roce 1983 symbolem závazku budovat socialismus. Kniha symbolizovala vzdělání, motyka rolníky a zemědělství a AK-47 odhodlání lidu bránit svou zem.\n\nAčkoli je možno se na internetu dočíst, že je Mosambik jedinou zemí, jejíž vlajka nese symbol střelné, resp. palné zbraně, další je např. na guatemalské vlajce.\n\nPrvními Evropany, kteří vstoupili na území dnešního Mosambiku, byli v roce 1498 Portugalci pod vedením Vasco da Gamy. V roce 1508 začalo budování portugalských osad na pobřeží a roku 1609 byly tyto osady spojeny v kolonii. První vlajky užívané na území dnešního Mosambiku byly od roku 1830 vlajky Portugalského království. Ty byly tvořeny dvěma svislými pruhy, modrým a bílým. Uprostřed byl vyobrazen portugalský znak.\n\n30. června 1911 byla, po republikánské revoluci a vzniku \"Portugalské republiky\", zavedena nová vlajka, v Portugalsku platná dodnes. Vlajka se začala užívat ve všech portugalských koloniích, tedy i v Mosambiku. Byla znovu tvořena dvěma svislými pruhy, nyní však zeleným a červeným, a o poměru šířek pruhů 2:3. Uprostřed byl umístěn státní znak (nyní španělského typu), umístěný na žluté armilární sféře, středověké navigační pomůcce. Poměr stran vlajky byl 2:3.\n\nV roce 1966 navrhl portugalský heraldik Franz Paul Almeido vlajky portugalských závislých území, které byly dokonce v roce 1967 schváleny. Vlajky těchto území ale nebyly nikdy zavedeny a nadále se užívaly portugalské vlajky. Návrh mosambické vlajky byl portugalskou vlajkou se štítem ze znaku Mosambiku v dolní vlající části.\n\nV roce 1960 se začaly formovat první národněosvobozenecké organizace a v roce 1964 začalo ozbrojené povstání \"Fronty za osvobození Mosambiku\" (FRELIMO). V roce 1973 získal Mosambik vnitřní autonomii. Až do vyhlášení nezávislosti byla jedinou oficiální vlajkou portugalská vlajka, ale v červenci 1974 byla ve městě \"Lourenço Marques\" (dnešní Maputo) vyvěšena prchajícími Portugalci vyvěšena vlajka o poměru stran 2:3 s velkým koloniálním znakem (není obrázek). Vlajka se užívala asi do září 1974, kdy byla nahrazena vlajkou FRELIMO. Oficiálně se začala užívat od 5. září 1974. Vlajku ze 60. let tvořil list o poměru přibližně 5:8 se třemi vodorovnými pruhy: zeleným, černým a žlutým. Pruhy byly od sebe odděleny úzkými bílými proužky (lemy). Na žerďové straně byl červený klín.\n\n25. června 1975 byla vyhlášena nezávislost na Portugalsku a předseda FRELIMO a nově zvolený prezident země Samora Moisés Machel vztyčil na ústředním stadiónu v hlavním městě státní vlajku \"Mosambické lidové republiky\". Očekávalo se, že se vlajkou stane dosavadní vlajka strany, ale stal se jí list o poměru 2:3 s neobvyklým vzhledem. Jednotlivá pole tvořily do vějíře uspořádané trojúhelníky v barvách zelený, červený, černý a žlutý, vycházející z horního rohu vlajky. Pole byly navíc od sebe odděleny úzkými, bílými, trojúhelníkovými lemy, rovněž vějířovitě uspořádanými. V levém horním rohu byl umístěn emblém tvořený bílým, černě ohraničeným ozubeným kolem (24 zubů), na něm položenou černě konturovanou knihou a přes ní, zkříženě položené černý samopal a černá motyka. Nad knihou, šikmo vpravo, byla červená, pěticípá hvězda. Vlajka byla popsána v článku č. 68 první mosambické ústavy. Symbolika barev a figur byla stejná jako u současné vlajky, ozubené kolo symbolizovalo dělnickou třídu, červená hvězda pak internacionální charakter mosambického lidu.\n\nV dubnu roku 1983 se začala užívat upravená vlajka FRELIMO, na jejíž červený klín byla umístěna žlutá, pěticípá hvězda s emblémem z dosavadní vlajky. Poměr stran vlajky byl zřejmě 5:8.\n\n1. května 1983 byla rozhodnutím 4. kongresu FRELIMO zavedena nová vlajka, platná (až na poměr stran) dodnes. Poměr stran byl stanoven na 3:5, později se objevovala s poměrem 5:8 a v současnosti je poměr stanoven na 2:3.\n\nV roce 1989 se FRELIMO odklonilo od marxistické ideologie, 2. listopadu 1990 byla přijata nová ústava a název státu se změnil na \"Mosambická republika\". Vlajka změněna nebyla, ústava potvrdila platnost vlajky z roku 1983.\n\nV roce 2005 byla vypsána soutěž na nový design vlajky. Mosambická parlamentní opozice výslovně požadovala odstranění pušky z vlajky. Bylo přijato 169 návrhů a dokonce byl vybrán vítězný návrh. Ten ale nebyl (po zamítnutí vládní strany FRELIMO v poměru hlasů 155:79) přijat.\n\nVlajka prezidenta Mosambické republiky je tvořena červeným listem o poměru stran 3:4 (zobrazena je však v poměru 2:3) s uprostřed umístěným bílým kruhem, a v něm vyobrazeným státním znakem. Na horním, dolním a vlajícím okraji je zlaté třásnění (na obrázku nezobrazeno).\n\n"}
{"id": "323928", "url": "https://cs.wikipedia.org/wiki?curid=323928", "title": "Vlajka Mali", "text": "Vlajka Mali\n\nVlajka Mali byla přijata 1. března 1961. Strany mají poměr 2:3, vlajka je tvořena třemi svislými pruhy v barvách (zleva doprava) zelené, žluto-oranžové (zlaté) a červené.\n\nBarvy mají panafrický význam (zelená symbolizuje přírodu a lesy, žlutá slunce, červená odhodlání a boj za nezávislost). Předchozí verze vlajky v prostředním pruhu zobrazovala stylizovanou postavu (\"kanaga\") s rukama vztyčenýma vzhůru, ale protože 90 % obyvatel Mali jsou muslimové a islám zakazuje ve výtvarném umění zobrazovat osoby, byla v nejnovější verzi postava odstraněna.\n\n"}
{"id": "323931", "url": "https://cs.wikipedia.org/wiki?curid=323931", "title": "Kaštanovník setý", "text": "Kaštanovník setý\n\nKaštanovník setý (\"Castanea sativa\" Mill.) nazývaný též kaštanovník jedlý (či lidově jedlý kaštan) je opadavý listnatý strom z čeledi bukovité (\"Fagaceae\").\n\n\nKaštanovník setý dorůstá výšky 20–25 m a má širokou vejčitou korunu. Tloušťka jeho kmene někdy přesahuje až 2 m. Dožívá se věku 500 až 600 let, ve střední Evropě kolem 200 let, v západní Asii se může dožít až 1000 let. Borka je v mládí hladká, olivově hnědá, která se časem mění v hnědošedou rozpukanou.\n\nListy jsou na větvičce uspořádané střídavě, list na vrcholu větvičky je největší. Mají tvar podlouhlé elipsy. Každý postranní nerv na listu je zakončený ostnem. Svrchu jsou listy tmavě zelené a zespodu světle zelené.\n\nKvete v květnu a v červnu. Je to rostlina jednodomá; květy má jednodomé a jednopohlavní. Rostlina je převážně cizosprašná, lépe plodí, pokud je v okolí dva a více stromů. Plody jsou nažky (kaštany neboli maróny) po 2–3 v pichlavém obalu, který puká čtyřmi švy. Jsou lesklé, tmavě hnědé a dozrávají v září. Semena jsou jedlá, jí se po upečení nebo uvaření, obsahují hodně škrobu, cukru a bílkovin.\n\nNejvíce se pěstují v jižní Evropě a v Přední Asii. V Česku se mu nejlépe daří na teplých svazích ve vinařských oblastech. Jeho dřevo je těžké, pevné, tvrdé, pružné a houževnaté.\n\nNevýhodou kaštanovníku je, že patří mezi silné alergeny. Neměl by být proto vysazován v blízkosti obydlí a úřadů, spíše v sadech, hájích a lesích. Děti by si pod kvetoucím kaštanovníkem neměly hrát.\n\nPlod je známá pochoutka po celé Evropě. Obvykle se tepelně upravují naříznutím na špičce do kříže a krátkým opečením na horké plotně, ale mohou se i rozemlít a vzniklá mouka slouží k přípravě pečených zákusků.\n\nJedlé kaštany mají vyšší energetickou (kalorickou) hodnotu než brambory. V jižní Evropě kaštany lidé pojídají se zeleninou, s masem nebo s máslem a sýrem. Světové kuchyně znají např. kaštanovou kaši ke zvěřině, kaštanové pyré se šlehačkou, kaštanový pudink, kaštany v čokoládě, glazované kaštany (tj. kandované kaštany, z francouzského Marrons glaçés) aj.\n\nZe stromů kaštanovníku se získává tanin v závodě Tanin Sevnica ve Slovinsku. Z taninu se vyrábí extrakty pro farmacii, výživu zvířat, výrobu vína a brandy a kožedělný průmysl. Tanin má příznivý vliv na zdraví pro svoje detoxikační, protizánětlivé, komplexotvorné a stahující účinky.\nHlavní sklizeň jedlých kaštanů probíhá v říjnu. Sběr plodů kaštanovníku se provádí ručně. Nejmenší plody poslouží jako surovina pro mletí kaštanové mouky. Velké a střední plody se dále zpracovávají, případně jsou po tepelné úpravě konzumovány. Pro odstranění parazitů uvnitř plodů se kaštany máčí v 50 °C vodě a následně ochladí. Tímto procesem se také prodlužuje jejich trvanlivost. Dnes se tedy nemusí skladovat pouze sušené plody.\n\n"}
{"id": "323932", "url": "https://cs.wikipedia.org/wiki?curid=323932", "title": "Vlajka Mauricia", "text": "Vlajka Mauricia\n\nVlajka Mauricia byla přijata s osamostatněním země, 12. dubna 1968. Má poměr 2:3 a sestává ze čtyř horizontálních pruhů v barvách (seshora dolů) červené, modré, žluté a zelené.\n\nBarvy mají typický panafrický význam: červená symbolizuje úsilí za dosažení nezávislosti země, modrá moře (konkrétněji Indický oceán), žlutá světlo naděje z vybojované nezávislosti a zelená živou vegetaci ostrova.\n\nVlajka existuje i tzv. civilním a vládním návrhu, kde tyto čtyři pruhy jsou zmenšeny do levého horního kvadrantu (kantonu) a na modrém resp. červeném pozadí ve vlající části je situován znak Mauricia.\n\n"}
{"id": "323933", "url": "https://cs.wikipedia.org/wiki?curid=323933", "title": "Vlajka Rovníkové Guiney", "text": "Vlajka Rovníkové Guiney\n\nVlajka Rovníkové Guiney byla přijata 21. srpna 1979, ale jde o vlajku poprvé přijatou 12. října 1968. Vlajku o poměru stran 2:3 tvoří tři vodorovné pruhy stejné šíře v barvách (seshora dolů) zelené, bílé a červené a u žerdi situovaný klín světle modré barvy, jehož výška (vzdálenost vrcholu od žerdi) je rovna šířce pruhů (1/3 výšky vlajky). Uprostřed vlajky se nachází státní znak Rovníkové Guiney. Ten obsahuje šest hvězd, strom (Vlnovec pětimužný) a motto země: UNIDAD • PAZ • JUSTICIA (Jednota, mír, spravedlnost).\n\nZelená barva na vlajce symbolizuje přírodní zdroje, zemědělství a džungli, bílá barva mír, červená boj za nezávislost země a modrá oceán. Šest hvězd ve znaku představují zemi na africkém kontinentu a pět ostrovů (provincií) v době vzniku vlajky.\n\nNeoficiálně se užívá i vlajka bez znaku, která je označována jako vlajka národní či obchodní.\n\nRovníková Guinea leží v západní Africe u Guinejského zálivu. Země je rozdělena na pevninskou (93 % plochy státu) a ostrovní část. Pevninská část se nazývá Rio Muni (dříve \"Mbini\"). Druhou část republiky představují ostrovy, z nichž největší jsou Bioko (dříve \"Fernando Pó\"), na němž leží hlavní město Malabo a ostrov Annobón (dříve \"Pagalu\"). Ostrov Bioko roku 1472 objevil při hledání cesty do Indie portugalský mořeplavec Fernão do Pó a byl po něm pojmenován. Na konci 15. století byl ostrov spolu s ostrovem Pagalu a pevninskou částí kolonizován Portugalci. Roku 1778 bylo toto území postoupeno Španělům výměnou za území v Jižní Americe. Prokazatelně prvními vlajkami na území Rovníkové Guiney byly od roku 1785 vlajky španělské.\n\nV letech 1827 až 1858 byl ostrov Fernando Pó spravován Brity a na ostrově vlály britské vlajky.\n\nV roce 1844 Španělsko anektovalo pevninskou část a pojmenovalo ji \"Rio Muni\". 9. května 1885 bylo spolu s ostovy Fernando Pó, Corisco a Elobey začleněno do protektorátu Španělská území v Guinejském zálivu. 27. června 1900 byla v Paříži podepsána smlouva mezi Francií a Španělskem o hranicích nově vzniklé španělské kolonie Rio Muni. 11. srpna 1926 byla z kolonie Rio Muni spojením s ostrovy Fernando Pó a Pagalu vytvořena kolonie Španělská Guinea. Žádná z těchto španělských území neužívala vlastní vlajku, byly užívány pouze španělské vlajky z roku 1785.\n\nOd 27. dubna 1931 se ve Španělské Guineji vyvěšovaly vlajky Druhé španělské republiky. Po skončení Španělské občanské války a nastolení Frankismu se od 1. dubna 1939 užívat nová vlajka, která se od 11. října 1945 znovu změnila.\n\n12. října 1968 byla vyhlášena \"Republika Rovníková Guinea\". Vlajkou nového státu se stal list se třemi vodorovnými pruhy: zeleným, bílým a červeným. U žerdi byl umístěn světle modrý klín, jehož výška (vzdálenost vrcholu od žerdi) byla rovna šířce pruhů (1/3 výšky vlajky). Podle jiných zdrojů byla tato vzdálenost 1/4 délky vlajky. Oproti zobrazené vlajce má vlajka ve zdroji světlejší barvu klínu. Poměr stran vlajky byl přibližně 2:3. Zelená barva symbolizovala rostliny, červená boj za svobodu a bílá představovala mír. Modrý klín symbolizoval moře, spojující pevninu Rovníkové Guiney s přilehlými ostrovy.\n\n12. října 1969 (přesně po roce) byl do bílého pruhu umístěn státní znak. Podle některých zdrojů měl, pro lepší rozlišení, štít znaku na vlajce žlutou barvu. (není obrázek)\n\nV souvislosti se zavedením nového státního znaku v polovině sedmdesátých let (osobním symbolem prvního prezidenta a diktátora Francisca Macíase Nguema byl červený kohout) byla upravena i vlajka, vyměněn byl znak na vlajce a poměr stran vlajky byl změněn na 5:8. Datum této změny je však nejistý, uvedený zdroj uvádí roky 1972, 1973, 1975 a 1978. Stejný zdroj uvádí možné užívání vlajky bez znaku v letech 1976–1977.\n\nPo svržení diktátora Nguemy 3. srpna 1979 byla Rovníková Guinea řízena \"Nejvyšší vojenskou radou\", která 21. srpna 1979 znovuzavedla státní vlajku z roku 1969, která se užívá dodnes. \n\nBubiové na ostrově Bioko používají zeleno-červeně pruhovanou vlajku s modrým karé ve kterém jsou umístěny tradiční symboly v bílém trojúhelníku.\n\nRovníková Guinea je administrativně rozdělena do 7 provincií. Všechny provincie užívají vlastní vlajku:\n\n"}
{"id": "323934", "url": "https://cs.wikipedia.org/wiki?curid=323934", "title": "Senegalská vlajka", "text": "Senegalská vlajka\n\nVlajka Senegalu byla přijata na přelomu srpna a září roku 1960, pravděpodobně 20. srpna. Má poměr stran 2:3 a sestává ze tří svislých pruhů stejné šířky v barvách (zleva doprava) zelené, zlaté a červené. Uprostřed vlajky na zlatém pruhu je situována zelená pěticípá hvězda.\n\nBarvy mají klasický panafrický význam – zelená symbolizuje přírodní bohatství země, zlatá slunce a světlo, červená boj za nezávislost země. Hvězda symbolizuje otevření se pěti ostatním světadílům.\n\nV roce 2004 obvinil opoziční politik Moustapha Niasse prezidenta Abdoulaye Wadeho, že chce zavést novou vlajku, na níž by zelenou hvězdu nahradil zlatý baobab, což označil za porušení ústavy. Ke změně však nedošlo.\n\n"}
{"id": "323935", "url": "https://cs.wikipedia.org/wiki?curid=323935", "title": "Vlajka Tanzanie", "text": "Vlajka Tanzanie\n\nVlajka Tanzanie byla přijata 30. června 1964 a odvíjí se od vlajek dvou států, které se v roce 1964 sloučily, po získání samostatnosti na Velké Británii: Tanganiky a Zanzibaru. Vlajka ma poměr stran 2:3 a sestává z širšího černého pruhu (břevna) po obou stranách ohraničeného užšími žluto-oranžovými pruhy (lemy), které vlajku diagonálně rozdělují na levý horní zelený a pravý dolní světle modrý roh.\n\nZelená barva symbolizuje vegetaci, žluto-oranžová (zlatá) minerální bohatství země, černá původní svahilské obyvatelstvo a světle modrá vodu v podobě řek a Indického oceánu.\n\nOd 27. dubna 1964 vytvořil Zanzibar s Tanganikou společný stát Tanzanii, který přijal nové státní symboly a tehdejší zanzibarská vlajka se nadále používala jen neoficiálně.\n\nZanzibarská vlajka byla jako oficiální symbol autonomního ostrovního státu Zanzibaru, v rámci Tanzanie, přijata rozhodnutím místního parlamentu v říjnu 2004 a poprvé byla veřejně vztyčena 9. ledna 2005 na Amaan Stadium v Zanzibar City za přítomnosti zanzibarského prezidenta Amaniho Abeida Karumeho.\n\n"}
{"id": "323936", "url": "https://cs.wikipedia.org/wiki?curid=323936", "title": "Tuniská vlajka", "text": "Tuniská vlajka\n\nVlajka Tuniska byla poprvé přijata v roce 1831 \"Hassinem I.\", od té doby přijala několik nepříliš významných změn. Má poměr 2:3 a sytě červené pozadí, na kterém je umístěn bílý kruh. V bílém kruhu jsou zobrazeny v sytě červené barvě symboly islámu – pěticípá hvězda a srpek. Srpek je otevřen napravo a připomíná symbol Osmanské říše.\n\nPoslední změna tuniské vlajky proběhla v roce 1999. Oproti předchozí vlajce je na současné jen nepatrný rozdíl ve velikosti bílého kruhu a tloušťky srpku.\n\n"}
{"id": "323938", "url": "https://cs.wikipedia.org/wiki?curid=323938", "title": "Vlajka Sierry Leone", "text": "Vlajka Sierry Leone\n\nVlajka Sierry Leone byla poprvé přijata 27. dubna 1961. Je tvořena třemi vodorovnými pruhy stejné šířky v barvách (seshora dolů) zelené, bílé a blankytně modré a má poměr stran 2:3.\n\nZelená barva symbolizuje zemědělství, hory a přírodní zdroje, modrá je symbolem naděje, že hlavní město Freetown přispěje k míru na světě. Bílá reprezentuje jednotu a spravedlnost.\n\n"}
{"id": "323939", "url": "https://cs.wikipedia.org/wiki?curid=323939", "title": "Cestovní ruch v Izraeli", "text": "Cestovní ruch v Izraeli\n\nIzrael nabízí z hlediska cestovního ruchu širokou paletu přírodních a kulturně-historických atraktivit, z nichž některé jsou světového významu. Na jeho území se nachází řada posvátných a poutních míst, z nichž nejvýznamnější je Jeruzalém, který je posvátným městem tří hlavních monoteistických náboženství. Dalšími atraktivitami jsou moderní plážová letoviska, archeologické lokality a ekoturismus. Na seznamu světového dědictví UNESCO má celkem 8 zápisů. V přepočtu na počet obyvatel má Izrael nejvíce muzeí na světě. Na cestovní ruch měly značný dopad bezpečnostní problémy související s Druhou intifádou, ale v současnosti se již situace navrací zpět k normálu. K roku 2007 navštívilo Izrael 2,3 milionu turistů a předpokládá se, že číslo bude v následujících letech narůstat.\n\nJeruzalém\nGolanské výšiny\nSafed\nAkko\nHaifa\nTiberias\nNazaret\nBejt Še'an\nTel Aviv\nBetlém\nHebron\nMasada\nBeerševa\nEjlat\nKibucy\nCaesarea\n\nStředozemní moře\nMrtvé moře\nRudé moře\nGalilejské jezero\n\n"}
{"id": "323940", "url": "https://cs.wikipedia.org/wiki?curid=323940", "title": "Vlajka Zambie", "text": "Vlajka Zambie\n\nVlajka Zambie byla poprvé přijata 24. října 1964. Jde o návrh Gabriel Ellisonová, která též navrhla zambijský znak. Má poměr stran 2:3 a dominuje v ní zelená barva. V posledních asi 2/5 její šířky od žerdi (přesně 15/42), z pravého dolního rohu stoupá svazek tří stejně širokých pruhů, který končí v horní 1/3 výšky vlajky. Pruhy jsou v barvách (zleva doprava) červené, černé a oranžové. Nad trojicí pruhů je v oranžové barvě zobrazen orel s roztaženými křídly, který reprezentuje schopnost lidu povýšit se nad problémy země.\n\nBarvy mají klasické panafrický význam: zelená reprezentuje přírodní bohatství země, červená boj za nezávislost, černá zambijský lid, oranžová nerostné bohatství země.\n\n"}
{"id": "323942", "url": "https://cs.wikipedia.org/wiki?curid=323942", "title": "Vlajka Svatého Tomáše a Princova ostrova", "text": "Vlajka Svatého Tomáše a Princova ostrova\n\nVlajka Svatého Tomáše a Princova ostrova byla přijata 5. listopadu 1975. Má poměr stran 1:2 a na zeleném pozadí zobrazuje žluto-oranžový (zlatý) pruh o šířce asi 2/5 šířky vlajky, na němž spočívají dvě pěticípé hvězdy, reprezentující dva hlavní ostrovy státu (Svatý Tomáš a Princův ostrov). Při žerďové straně je klín karmínově-červené barvy, která symbolizuje úsilí o dosažení nezávislosti země. Ostatní barvy mají též klasický panafrický význam – zelená symbolizuje přírodu a lesy, zlatavě žlutá slunce a světlo, černá lid země.\n\n"}
{"id": "323943", "url": "https://cs.wikipedia.org/wiki?curid=323943", "title": "SOR C 10,5", "text": "SOR C 10,5\n\nSOR C 10,5 je model českého meziměstského linkového autobusu o délce přibližně 10,5 m. Od roku 2000 jej vyrábí společnost SOR Libchavy.\n\nAutobus SOR C 10,5 je dvounápravový s polosamonosnou karoserií. Zadní náprava je hnací, motor a mechanická převodovka se nachází v zadní části vozu. Karoserie s podlahou ve výši 800 mm nad vozovkou je zvenčí oplechovaná, v interiéru je obložená plastovými deskami. Zadní náprava značky MERITOR je tuhá, přední (lichoběžníkové konstrukce) je vlastní výroby s nezávisle zavěšenými koly. V pravé bočnici autobusu se nacházejí dvoje jednokřídlé výklopné dveře (v přední a střední části vozu). Sedačky pro cestující jsou rozmístěny 2+2 se střední uličkou.\n\nVozy SOR C 10,5 byly v době svého uvedení na trh (druhá polovina 90. let) jedinými autobusy této délky prodávanými v Česku. Proto jej nakupovali dopravci pro linky meziměstské dopravy s menší vytížeností, pro něž byly standardní dvanáctimetrové autobusy neekonomické. Mezi provozovatele autobusů SOR C 10,5 patří např. \"Veolia Transport\", \"TQM Opava\" nebo \"ČSAD Semily\".\n\n"}
{"id": "323945", "url": "https://cs.wikipedia.org/wiki?curid=323945", "title": "Vlajka Kanárských ostrovů", "text": "Vlajka Kanárských ostrovů\n\nVlajka Kanárských ostrovů, španělského ostrovního autonomního společenství, se stala oficiální vlajkou území 16. srpna 1983. Má poměr stran 2:3 a tvoří ji tři svislé pruhy stejné šířky v barvách (zleva doprava) bílé, světle modré a okrově žluté. Uprostřed prostředního pruhu je situován znak Kanárských ostrovů, na národní vlajce tento znak chybí.\n\nSoučasná podoba vlajky čerpá z návrhu Carmen Sarmiento a jejích dvou synů z 8. září 1961. Barvy vlajky jsou přejaty z barev provincie Santa Cruz de Tenerife a Las Palmas.\n\nKanárské ostrovy se administrativně člení na dvě provincie: Las Palmas a Santa Cruz de Tenerife.\nKanárské ostrovy jsou souostroví sedmi hlavních ostrovů (každý z nich má svou vlastní vlajku) a několika menších ostrůvků sopečného původu.\n\n"}
{"id": "323946", "url": "https://cs.wikipedia.org/wiki?curid=323946", "title": "Réunionská vlajka", "text": "Réunionská vlajka\n\nVlajka Réunionu je zároveň vlajkou Francie.\n\nRéunion je ale i francouzským departementem (kód 974) a francouzským regionem. Oba tyto celky mají i svou vlajku. Tyto vlajky mají pouze lokální nebo turistický charakter.\n\nDo roku 2003 proběhlo několik soutěží o návrh vlajky tohoto území.\n\n"}
{"id": "323950", "url": "https://cs.wikipedia.org/wiki?curid=323950", "title": "X/Open", "text": "X/Open\n\nX/Open bylo označení pro konsorcium složené z výrobců a uživatelů systémů Unix. Jejich cílem bylo dále rozvíjet Unix směrem k otevřenému systému, to znamenalo sjednotit všechny dosud existující systémy, vytvořit jednotné rozhraní a toto rozhraní dát dále k dispozici. Tímto měla být zcela vymýcena závislost uživatelů Unixu na systémech a počítačích konkrétních výrobců, zlepšena interoperabilita rozdílných aplikací a v neposlední řadě také ulehčena distribuce software. Roku 1996 se sdružení X/Open spojilo s Open Software Foundation a vznikla tak Open Group.\n\nKonsorcium bylo založeno roku 1984. Mezi zakládající členy patřily významné evropské firmy Bull, ICL, Siemens, Olivetti a Nixdorf, skupina byla pojmenována podle počátečních písmen zúčastněných firem – BISON. Když se později ke skupině připojili Philips a Ericsson přijalo konsorcium jméno X/Open.\n\nKonsorcium publikovalo své specifikace pod jménem \"X/Open Portability Guide (XPG)\". První vydání \"XPG1\" vyšlo roku 1984 a zabývalo se základním rozhraním uživatelského systému Unix. \"XPG2\" z roku 1987 mělo za cíl internacionalizaci mezi-procesové komunikace, stejně jako programovací jazyky C, Cobol, Fortran, Pascal, SQL a datovou přístupovou metodu ISAM.\n\n\"XPG3\" následovalo roku 1988, jeho nejdůležitějším cílem bylo zavést konvergenci se specifikacemi uživatelského systému POSIX. \n\nDo roku 1991 stoupal počet členů konsorcia až k číslu 21. Další firmy vedle evropských 7 byly AT&T, Digital, Unisys, Hewlett-Packard, IBM, NCR, Sun Microsystems, Prime Computer, Apollo Computers ze severní Ameriky, Fujitsu, Hitachi, NEC z Japonska, další byli z Open Software Foundation a Unix International. \n\nSkupina X/Open držela mezi roky 1993 a 1996 práva na značku \"Unix\", po sloučení s Open Software Foundation přešla práva na následnickou organizaci Open Group.\n\n"}
{"id": "323951", "url": "https://cs.wikipedia.org/wiki?curid=323951", "title": "Rajská", "text": "Rajská\n\nPřídavná jména \"rajský\"–\"rajská\"–\"rajské\" jsou odvozena z podstatného jména \"ráj\", jak je vidět na příkladech rajská zahrada, Rajské fontány.\n\nRajská je jednoslovné označení pro \n\nV názvu jídel a potravin slovo \"rajský\" neodkazuje přímo na ráj, nýbrž na rajská jablíčka, která jsou základní ingrediencí. Kromě výše uvedených se jedná o rajský protlak, rajské pyré.\n\nRajská je též ženské příjmení\n\n"}
{"id": "323952", "url": "https://cs.wikipedia.org/wiki?curid=323952", "title": "Colours of Ostrava", "text": "Colours of Ostrava\n\nColours of Ostrava je multižánrový hudební festival každoročně pořádaný od roku 2002 v Ostravě. První ročník festivalu v roce 2002 se konal v centru Ostravy v oblasti Stodolní ulice, na výstavišti Černá louka a v klubu Boomerang. Postupně festival rostl a ze Stodolní ulice se přenesl do prostoru Slezkoostravského hradu a na další místa v centru Ostravy. Od roku 2012 se festival koná v průmyslovém areálu národní kulturní památky Dolní oblast Vítkovice nedaleko centra Ostravy.\n\nV historii na festivalu vystoupila řada umělců, např. Mika, Björk, Kasabian, Rudimental, Grinderman, Robert Plant, Zaz, Alanis Morissette, The Cranberries, Sinéad O'Connor, Bobby McFerrin, Mariza, Salif Keita, Jamie Cullum, Janelle Monáe, The Flaming Lips, Antony and the Johnsons, Jan Garbarek, Gipsy Kings, Kronos Quartet, Florence + The Machine, Rag'n'Bone Man , The Cure, MØ, Years & Years, Tom Walker, Michael Nyman, Animal Collective nebo Imagine Dragons, tak i kvalitní jména z oblasti jazzu, world music, rocku, popu i alternativy. Festival nabízí také doprovodný program - divadla, workshopy, diskuse, filmy apod.\n\nColours of Ostrava je držitelem ceny Anděl za Hudební událost roku 2005 a 2006.Zároveň získal ocenění za nejlepší hudební akci roku 2004, 2005 a 2006 v anketě ALMA (Akropolis Live Music Awards) v kategorii koncert/festival roku.\n\nOd roku 2016 se koná souběžně s festivalem mezinárodní diskusní fórum Meltingpot.\n\nPrvního ročníku se zúčastnilo více než 300 muzikantů z 50 hudebních skupin a 24 DJ's, z počtu účinkujících bylo 14 zahraničních, včetně: Senses (Francie), Transsylvanians (Maďarsko + Německo), Uado Taraban (Polsko), Carantuohill (Polsko), Africa Mma – festival se odehrál na šesti scénách (3 vnější a 3 vnitřní).\n\nDruhého ročníku se zúčastnilo více než 500 muzikantů z 60 hudebních skupin a 27 DJ's, z počtu účinkujících bylo 16 zahraničních, včetně: Goran Bregović & Wedding and Funeral Band (východní Evropa), Geoffrey Oryema (Uganda), Kosheen (Velká Británie), Oi-Va-Voi (Velká Británie), Sheva (Israel), Te Vaka (Polynézie), ZikFa (Francie), Drum Machina (Polsko), Hey (Polsko), Korai Öröm (Maďarsko) – festival se konal na deseti scénách (6 vnějších a 4 vnitřních).\n\nTřetího ročníku se zúčastnilo více než 384 hudebníků z 64 hudebních skupin a i 22 DJ's, z počtu účinkujících bylo 26 zahraničních, včetně: Natacha Atlas (Velká Británie), Bob Geldof (Velká Británie), Rachid Taha (Alžírsko/Francie), Zion Train (Velká Británie), So Kalmery (Demokratická republika Kongo), Duoud (Alžírsko/Francie), Kanjar'Oc (Francie), Urban Trad (Belgie), Oyster band (Velká Británie), B. Traore (Mali), Elliot Murphy (USA/Francie), UR'IA (Bělorusko), Haydamaky (Ukrajina) - festival se konal na sedmi scénách (4 vnější a 3 vnitřní).\n\nČtvrtého ročníku se zúčastnilo přes 700 hudebníků z více než 100 hudebních skupin a 25 DJ's, z počtu účinkujících bylo 30 zahraničních, včetně: George Clinton Parliament/Funkadelic (USA), Asian Dub Foundation (Velká Británie), Fun-Da-Mental (Velká Británie), Transglobal Underground (Velká Británie), Alabama3 (Velká Británie), Mariza (Portugalsko), The Klezmatics (USA), Farlanders (Rusko), Septeto Nacional (Kuba), Enzo Avitabile (Itálie), Daara J, Alif (Senegal) - festival se odehrál na osmi scénách (6 vnějších 2 vnitřních).\n\nPátého ročníku se zúčastnilo přes 750 hudebníků ze 123 hudebních skupin, z počtu účinkujících bylo 33 zahraničních, včetně: Salif Keita, Robert Plant, Gogol Bordello, Resin Dogs, The Frames, Delirious?, Woven Hand, Cheikh Lo, Senses, Rabasa, Oojami, Mariem Hasan, Titi Robin, Mojmir Novakovic, Dubioza, Zakopower, Bingui Jaa Jammy, Zagar, Sergnet Peper, Funset, Canaman, Stephan Micus - festival se konal na 12 scénách (6 vnějších a 6 vnitřních).\n\nNa šestém ročníku festivalu se představili mimo jiné: Marianne Faithfull, Mando Diao, Bajofondo Tango Club, Gipsy Kings, Coldcut, Yungchen Lhamo, Vinicio Capossela, Orange Blossom, The Idan Raichel Project, Ba Cissoko, Goran Bregović, Richard Bona, Balkan Beat Box, Watcha clan, Janna Gasparyan, Salsa Celtica, Alfonso X, OSB Crew, CocoRosie, David Hykes, Martyna Jakubowicz, Saucy Monky.\n\nNa sedmém ročníku festivalu se představili mimo jiné: Sinéad O'Connor, Goldfrapp, Happy Mondays, Jan Garbarek Group a Trilok Gurtu, Gogol Bordello, Habib Koité, The Dandy Warhols, Koop, Lou Rhodes, Shantel a Bucovina Club Orkestar, Daby Toure, Hawkwind, Noa, Sergant Garcia, Inga Liljestrom, Craig Adams a The Higher Dimension Praise, Recycler, Tim Eriksem, Tanya Tagaq, Les Boukakes, Irfan, Deva Premal a Miten, Tosh Meets Marley, A Filleta, a mnoho dalších.\n\nNa osmém ročníku festivalu se představilo 99 hudebních skupin (35 zahraničních), včetně: Ahn Trio, Asian Dub Foundation, David Byrne, Jamie Cullum, Jape, Johnny Clegg, Jon Anderson, KTU, LA-33, Michael Nyman Band, Morcheeba, Maceo Parker, Mamady Keita, Mercury Rev, N.O.H.A., Seun Kuti & Egypt 80, Speed Caravan, Stereo MCs, Diwan Project, Nina Stiller, Dikanda, Glenn Kaiser Band, The Violet Burning, Terl Bryant & Red Drum, Svjata Vatra, a mnoho dalších.\n\nDevátého ročníku festivalu se zúčastnilo 154 hudebních skupin mezi kterými byli například: Iggy & The Stooges, The Cranberries, Regina Spektor, Afro Celt Sound System, The Gypsy Queens and Kings, Jaga Jazzist, El Gran Silencio, Erik Truffaz Paris Project, Porcupine Tree, Dulsori, Peyoti for President, Alamaailman Vasarat, Huong Thanh, A Hawk and a Hacksaw, Valravn, Fernando Saunders (US) a mnoho dalších.\n\nNa desátém ročníku se představili Grinderman (Velká Británie), Salif Keita (Mali), Public Image Ltd (Velká Británie), Yann Tiersen (Francie), Clannad (Irsko), Balkan Brass Battle (Rumunsko / Srbsko), Swans (US), Apollo 440 (Velká Británie), Brendan Perry (Velká Británie), Santigold (US), The Horrors (Velká Británie), Semi Precious Weapons (US), The Herbaliser (Velká Británie), Blackfield (Velká Británie/Izrael), Lisa Hannigan (Irsko), Joan As Police Woman (USA), Andreya Triana (Velká Británie), N.O.H.A.– Circus Underground (Španělsko, Německo, USA, ČR), Mono (Japonsko), Dubioza kolektiv (Bosna a Hercegovina), Luísa Maita (Brazílie), Bomba Estéreo (Kolumbie), La Shica (Španělsko), SMOD (Mali), Sam Karpienia (Francie), Stephan Micus (Německo), David Hykes (US), Moana and the Tribe (Nový Zéland), L'Orchestre International du Vetex (Belgie), Aranis (Belgie), Frank Yamma (Austrálie), Oudaden (Maroko), Anomie Belle (US), Cedric Watson (US), Electric Wire Hustle (Nový Zéland), Fernando Saunders (US), Hazmat Modine (US), Nils Petter Molvær / Jan Bang (US), Miles Benjamin Anthony Robinson (US), Paramount Styles (US), Rain Machine (US), Roy Ayers (US), Tortured Soul (US) a mnoho dalších.\n\nNa jedenáctém ročníku se představili Alanis Morissette (Kanada), Bobby McFerrin (USA), The Flaming Lips (USA), Zaz (Francie), Janelle Monáe (US), Antony and the Johnsons (Velká Británie/USA), Rufus Wainwright and his Band (US / Kanada), Animal Collective (USA), Infected Mushroom (Izrael / USA), Mogwai (Velká Británie), Parov Stelar Band (Rakousko), Kronos Quartet / Kimmo Pohjonen / Samuli Kosminen - Uniko (USA / Finsko), Fink (Velká Británie), Hugh Masekela (JAR), Ibrahim Maalouf (Libanon), Staff Benda Bilili (Kongo), Orquesta Típica Fernández Fierro (Argentina), Banco de Gaia (Velká Británie), Celso Piña (Mexiko), Hjaltalín (Island), Portico Quartet (Velká Británie), Tamikrest (Mali), Katzenjammer (Norsko), Quique Neira & Najavibes (Chile), Gangpol & Mit (Francie), Ewert and The Two Dragons (Estonsko), GaBlé (Francie), R.U.T.A. (Polsko), Acollective (Izrael), Shtetl Superstars (Velká Británie, Německo, Itálie, Ukrajina, Izrael), Barons Of Tang (Austrálie), Bassekou Kouyate & Ngoni Ba (Mali), Euzen (Dánsko), Dánjal (Faerské ostrovy / Dánsko), Sauti Sol (Keňa), Árstíðir (Island), Rubik (Finsko), Lindigo (Réunion / Francie), Ensemble Yaman (Izrael), Sea and Air (Německo), The Creole Choir of Cuba (Kuba / Haiti), Svjata Vatra (Estonsko/Ukrajina) a mnoho dalších...\n\nNa dvanáctém rončíku se představili Sigur Rós (Island), Jamie Cullum (Velká Británie), The xx (Velká Británie), The Knife (Švédsko), Tomahawk (USA), Damien Rice (Irsko), Bonobo (Velká Británie), Asaf Avidan (Izrael), Woodkid (Francie), Dub FX (Austrálie), Devendra Banhart (US), Tiken Jah Fakoly (Pobřeží slonoviny), Rokia Traoré (Mali) nebo Inspiral Carpets (Velká Británie).\n\nDále například Jon Hassell (USA), Sara Tavares (Portugalsko), Submotion Orchestra (Velká Británie), Acoustic Africa (Pobřeží slonoviny, Kamerun, Mali), Fanfara Tirana meets Transglobal Underground (Velká Británie / Albánie), Balkan Beat Box (Izrael), Botanica (USA), Girls Against Boys (USA), The Bots (USA), Dr. Meaker (Velká Británie), Maria Peszek (Polsko), Sam Lee (Velká Británie), Aziz Sahmaoui & University of Gnawa (Maroko), Savina Yannatou & Primavera en Salonic (Řecko), Dhafer Youssef (Tunisko), Amparo Sánchez (Španělsko), Kumbia Queers (Argentina), Anna Maria Jopek (Polsko), Mama Marjas (Itálie), Irie Révoltés (Německo), Duke Special (Severní Irsko), Mich Gerber (Švýcarsko), Gin Ga (Rakousko), Russkaja (Rakousko), celá Drive stage se sedmnácti kapelami z celého světa.\n\nNa třináctém ročníku se představili Robert Plant (Velká Británie), The National (USA), ZAZ (Francie), MGMT (USA), Bastille (Velká Británie), John Newman (Velká Británie), John Butler Trio (Austrálie), Angélique Kidjo (Benin), Chet Faker (Austrálie), Emilíana Torrini (Island), Trentemøller (Dánsko), Seasick Steve (USA), Jamie Woon (Velká Británie), The Asteroids Galaxy Tour (Dánsko), Ólafur Arnalds (Island), MØ (Dánsko), John Grant (USA), Shaka Ponk (Francie), Charles Bradley And His Extraordinaires (USA), Goat (Švédsko), Les Tambours du Bronx (Francie), Hidden Orchestra (Velká Británie).\n\nNa čtrnáctém ročníku se představili Björk (Island), Kasabian (Velká Británie), Rudimental (Velká Británie), St.Vincent (USA), Mika (Velká Británie), Caribou (Kanada), Clean Bandit (Velká Británie), José González (Švédsko), The Cinematic Orchestra (Velká Británie), Rodrigo y Gabriela (Mexiko), Klangkarussell (Rakousko), HVOB (Rakousko), Swans (USA).\n\nNa patnáctém ročníku se představilo 130 hudebních skupin (76 ze zahraničí, 54 z Česka), včetně: Tame Impala (Austrálie), Of Monsters and Men (Island), M83 (Francie), Passenger (Nizozemí), Thievery Corporation, Kodaline (Irsko), The Vaccines (Velká Británie), Caro Emeraldová (Nizozemí), Underworld (Velká Británie), Sharon Kovacs (Nizozemí), Monkey Business (Česko), Mydy Rabycad (Česko), Lake Malawi, Barbora Poláková (Česko), Ohm Square (Česko), Republic of Two (Česko), DVA (Česko), Ivan Hlas Trio (Česko), Už jsme doma (Česko), Terne Čhave (Česko) a další...\n\nŠestnáctý ročník byl první ročník, který byl zcela vyprodán, návštěvnické náramky byly poprvé vybaveny čipy. Na 20 venkovních i krytých scénách účinkovalo přes 132 hudebních skupin (80 zahraničních a 52 z Česka), včetně: Imagine Dragons (USA), alt-J (Velká Británie), Norah Jones (USA), Jamiroquai (Velká Británie), Midnight Oil (Austrálie), Moderat (Německo), Birdy (Velká Británie), LP (USA), Laura Mvula (Velká Británie), Benjamin Clementine (Velká Británie), Unkle (Velká Británie), Michael Kiwanuka (Velká Británie), Justice (Francie), Walking on Cars (Irsko), Michal Hrůza + Janáčkova filharmonie (Česko), Aneta Langerová (Česko), Tata Bojs (Česko), Zrní (Česko), Vložte kočku (Česko) a další...\n\nNa sedmnáctém ročníku se na 21 venkovních i krytých scénách účinkovalo přes 143 hudebních skupin (78 zahraničních a 65 z Česka), včetně: N.E.R.D. s Pharrellem Williamsem (USA), Kygo (Norsko), Jessie J (Velká Británie), George Ezra (Velká Británie), Joss Stone (Velká Británie), \"London Grammar (Velká Británie)\", Grace Jones (Jamajka), Kaleo (Island), Future Island (USA), Beth Ditto (USA), Paul Kalkbrenner (Německo), Ziggy Marley (Jamajka), Cigarettes After Sex (USA), Mura Masa (Velká Británie), Oumou Sangaré (Mali), Jon Hopkins (Velká Británie), Calexico (USA), Aurora (Norsko), Slaves (Velká Británie).\n\nNa osmnáctém ročníku se na 24 venkovních i krytých scénách účinkovalo přes 130 kapel z 31 zemí světa včetně: Florence + The Machine (Velká Británie), Rag'n'Bone Man (Velká Británie), The Cure (Velká Británie), Mariza (Portugalsko), Zaz (Francie), MØ (Dánsko), Years & Years (Velká Británie), Tom Walker (Velká Británie), Mogwai (Velká Británie), Shaka Ponk (Francie), The John Butler Trio (Austrálie), Hiromi Uehara (Japonsko), Ólafur Arnalds (Island), Kronos Quartet (USA), Xavier Rudd (Austrálie), Lewis Capaldi (Velká Británie).\n\nNa devatenáctém ročníku se zatím odtajnili tito umělci: Twenty One Pilots (USA), The Killers (USA), Martin Garrix (Nizozemsko), Sigrid (Norsko), LP (USA), The Lumineers (USA), Tones and I (Austrálie), Wardruna (Norsko), Youssou N´Dour (Senegal), Meute (Německo), The Hatters (Rusko), Bazzookas (Nizozemsko).\n\nNávštěvnost na festivalu se zvyšovala až do roku 2015, bylo to umožněno například přesunem do Dolní oblasti Vítkovice v roce 2012, která umožnila větší rozsah areálu než je na Slezskoostravském hradě.K poklesu návštěvnosti došlo vlivem počasí a programu festivalu v roce 2016, kdy se organizátoři poprvé rozhodli nezveřejňovat počet návštěvníků.\n\nOd roku 2013 byla mezi hlavními sponzory festivalu firma Agrofert. Písničkář Tomáš Klus v červenci 2018 na sociálních sítích oznámil, že na protest proti politice Andreje Babiše bude tuto akci bojkotovat. Jeho postoj následně podpořili Matěj Ruppert, Iva Pazderková a Jiří Macháček. V listopadu 2018 Agrofert oznámil, že se z úsporných důvodů rozhodl podporu Colours of Ostrava ukončit.\n\nJedná se o festival organizovaný pořadateli Colours of Ostrava zdarma v centru Ostravy od roku 2011. Tento festival je doprovodnou akci, která dříve probíhala zároveň s hlavním festivalem, od roku 2014 však probíhá před jeho začátkem.Festivalu v ulicích nabízí koncerty českých i zahraničních muzikantů, pouliční divadla, tanečníky, ale také workshopy a program pro děti.\n\nCzech Music Crossroads je showcasový festival pořádaný krátce před Colours of Ostrava, spojený s panelovými diskusemi. Cílem projektu je prezentace české hudební tvorby před zahraničními odborníky.1.ročník festivalu se konal v roce 2014.\n\n"}
{"id": "323953", "url": "https://cs.wikipedia.org/wiki?curid=323953", "title": "SOR CN 9,5", "text": "SOR CN 9,5\n\nSOR CN 9,5 je model českého částečně nízkopodlažního meziměstského linkového autobusu, který od roku 2007 vyrábí společnost SOR Libchavy.\n\nAutobus CN 9,5 je odvozen od delšího, dvanáctimetrového typu CN 12. Je to dvounápravový vůz s polosamonosnou karoserií. Zadní náprava je hnací, motor a mechanická převodovka se nacházejí v zadní části vozu pod podlahou. Karoserie je zvnějšku oplechovaná, v interiéru je obložená plastovými deskami. Autobus CN 9,5 je v přední části vozu (ke druhým dveřím včetně) nízkopodlažní, zadní část je přístupná po schůdkách. V pravé bočnici vozu se nacházejí dvoje výklopné dveře (přední jednokřídlé, střední dvoukřídlé).\n\nSOR CN 9,5 je po typu CN 12 druhým modelem meziměstského částečně nízkopodlažního autobusu z produkce východočeské společnosti SOR. Výroba autobusu začala v roce 2007 a postupně má nahrazovat klasické vysokopodlažní vozy SOR C 9,5. Prvním dopravcem, který provozuje vozy SOR CN 9,5, je firma \"ČSAD autobusy Plzeň\".\n\n"}
{"id": "323959", "url": "https://cs.wikipedia.org/wiki?curid=323959", "title": "Nejvyšší soud Státu Izrael", "text": "Nejvyšší soud Státu Izrael\n\nNejvyšší soud Státu Izrael (: , \"Bejt ha-mišpat ha-eljon\") stojí na vrcholu izraelského soudního systému a je tím pádem soudem nejvyšší instance v Izraeli. Sídlí v Jeruzalémě a slouží jako odvolací soud a soud první instance v závažných případech, kdy je zpochybněna zákonnost rozhodnutí a postupů představitelů státu. Jeho působnost je celostátní a jeho rozhodnutí je nadřazené všem soudům. Tento princip precedentu se nazývá . Současnou předsedkyní nejvyššího soudu je Esther Hayut.\n\n\n"}
{"id": "323964", "url": "https://cs.wikipedia.org/wiki?curid=323964", "title": "Rukopis nalezený v Zaragoze", "text": "Rukopis nalezený v Zaragoze\n\nRukopis nalezený v Zaragoze (francouzsky \"Le Manuscrit trouvé à Saragosse\", polsky \"Rękopis znaleziony w Saragossie\") je původně francouzsky napsaný román polského vědce, literáta, cestovatele a politika Jana Potockého (1761–1815).\n\nPotocki na knize začal pracovat někdy kolem roku 1797 a poté do roku 1815 následovala celá řada obskurních vydání jednotlivých zlomků románu v několika různých verzích (např. v Petrohradu v letech 1804–1805 bez udání autora). V celku vyšel román poprvé až v roce 1847 v polském překladu Edmunda Chojeckého v Lipsku, přičemž jeho znění bylo sestaveno z četných fragmentárních děl známých například pod názvem \"Uprostřed oběšenců\". Text polského vydání je patrně poznamenán mravní cenzurou, snahou o rekonstrukci chybějících, tehdy ještě neznámých částí románu a pozměněním původního textu. V roce 1958 vyšlo první francouzské kompletní vydání. Do němčiny bylo dílo přeloženo až v roce 1961. Také český překlad z roku 1973 vznikl spojením tří různých vydání – německého, polského a francouzského. Teprve v roce 2008 pařížské nakladatelství Flammarion poprvé vydalo dvě základní verze románu v původním, nepozměněném znění ve francouzštině.\nRomán je velmi zvláštním dílem vystavěným podle vzoru \"Pohádek tisíce a jedné noci\", kdy základní rámcový příběh je prokládán jinými, v nichž jsou vloženy ještě další a v nich zase jiné. V těchto epizodách se pak střídají různé druhy výpravné prózy s rytířskými, dobrodružnými, fantastickými i komickými náměty. Potocki v něm také jako první zpracoval upírské téma v beletrii. \n\nRomán je specifickým typem vyprávění poutníků na cestách. Všichni neustále jdou a vyprávějí si u toho příběhy. Přesto nakonec znovu a znovu končí u strašidelné opuštěné krčmy a pod šibenicí mezi mrtvolami bratří Zotů nalézají nové hříčky nečistých sil, které se nakonec stávají vypravěčkami dalších příběhů. Hlavní postavou románu je Alfons van Worden putující přes nebezpečné pohoří Sierra Morena na pomezí Andaluzie a kraje La Mancha. Hrdina usíná v opuštěné hospodě v horách. Zvon odbíjí půlnoc. Dveře do jeho pokoje se otevřou a v nich stojí polonahá krásná černoška. Pozve jej ke svým paním, půvabné Zibeldě a její sestře Emině z rodu tajemných Maurů Gomélezů. Sestry vyprávějí, jak se do sebe zamilovaly a slíbily si, že budou mít společného manžela. Obě krasavice se k van Wordenovi přivinou a on má pocit, že se dotýká těla, nikoli ducha. Wordenovy myšlenky jej na perutích touhy unášejí do afrických serailů a on usíná v objetí obou sester.\n\nProbudí jej slunce. Spatří oblohu. Leží pod šibenicí Los Hermanos na zbytcích lidských koster a uhnilém masu. Oba zbojníci, bratři Zotové nevisí na šibenici, ale válejí se po jeho boku. Později mu nepravý náčelník cikánů sdělí, že obě mrtvoly se odvazují velmi často. Jeho čest mu velí pokračovat v cestě. Noc jej zastihne poblíž malé chaloupky, v níž bydlí zbožný poustevník s odporným chlapiskem jménem Pacheco, který je posedlý ďáblem. Tak končí druhý z šedesáti šesti dní, které valonský kapitán van Worden prožije v horách. Dál následuje nekonečný řetěz příběhů. Worden se přidá nejprve k loupežníkům, později k tlupě cikánů. Jeden po druhém vyprávějí dobrodružnou anamnézu svého života. Zvláště Alvadoro, náčelník cikánů, je neúnavný. Ve svém životě plném nebezpečí a lásky se potkává s různými postavami, které mu vyprávějí své příběhy, a ty zase potkávají jiné lidi s jejich příběhy. Výsledek působí jako ruská matrjoška, kdy se z jednoho příběhu, který se zdánlivě chýlí ke konci, vyloupne další a další.\n\nVan Worden mezitím pod šibenicí v objetí mrtvol nalézá geniálního matematika a později i nadaného kabalistu. Na náhodných místech se opět setkává s krásnou Zibeldou a Eminou a obtěžká je. Jedno z jeho dětí se stane křesťanem, druhé muslimem. Ale tak daleko zatím nejsme. Příběhy Wardenových druhů jsou dobrodružné a zamilované a prosvítá jimi jak nevšední imaginace, tak i praktická psychologie. Příkladem imaginace je příběh Romatiho a kněžny z Monte Salerna. Romati kněžnu doprovází do podzemních chodeb, na jejichž konci se třpytí jezero z živého stříbra, na němž pluje lodička se žlutým trpaslíkem do nádherných sklepení podobných ráji. Není v něm však nic živého, protože i ptáci jsou smaragdové mechanické hračky. Romati nechápe, že je vlastně v pekle, ale zmámen bohatstvím si opět pohrává s myšlenkou ráje, jejíž pošetilost pozná až druhý den. Kněžna mu ještě chce ukázat své komorné. Vezme zlatý klíček a otevře velký kufr pokrytý černým aksamitem. Víko odskočí a z kufru vyleze šest kostlivců. Romati s nimi bojuje. Nakonec se probudí pod šibenicí a jako by mu došlo, že technologie jsou svůdné, ale duchovně zrádné...\n\nNa dalších několika stech stránkách se odehrává jakási encyklopedie různých dobrodružství kořeněných podivnými zmínkami např. o učenci Hervásovi, jehož 25. kniha podává základy sémiotiky. Mocný kabalista, který také skončil mezi mrtvolami bratří Zotů, baví společnost tím, že z afrických pouští přivolá Věčného Žida Ahasvera, který opět po částech vypráví příběhy o dobách, kdy se hroutila náboženství a všude bylo plno astrologie.\n\nKonec románu je téměř skandální. Potockému pravděpodobně došla trpělivost, a tak jej chvatně a téměř banálně ukončil. Část dobrodružství vysvětlil použitím omamného nápoje a zbytek existencí podzemního zlatého dolu. Knihou vane úcta k islámu jako k víře, která se sice s křesťanstvím sváří, ale jinak patří do rodiny. \n\n\n"}
{"id": "323971", "url": "https://cs.wikipedia.org/wiki?curid=323971", "title": "Býk (znamení)", "text": "Býk (znamení)\n\nBýk je druhé astrologické znamení zvěrokruhu s původem v souhvězdí Býka. V astrologii je Býk považován za negativní (introvertní) znamení. Je také považován za zemské znamení a je jedním ze čtyř pevných znamení. Býk je tradičně ovládán planetou Venuše.\nV západní astrologii je Slunce v konstelaci Býka zhruba od 20. dubna do 21. května. V sideralistické astrologii je v ní zhruba od 14. května do 7. června.\n"}
{"id": "323972", "url": "https://cs.wikipedia.org/wiki?curid=323972", "title": "Nezabiješ!", "text": "Nezabiješ!\n\nNezabiješ! je primárně tradiční český překlad jednoho z přikázání desatera (5. podle katolického a luteránského a 6. podle židovského pravoslavného a reformovaného počítání). K tomuto znění ovšem existují výhrady, podle řady řadových křesťanů i teologů nepřesný český překlad hebrejského slovesa \"rasah\" mění význam a přesněji by jeho obsah vyjádřil tvar „nebudeš vraždit“ či „nevraždi“ . Existuje i řada odvozených významů:\n\n\n"}
{"id": "323983", "url": "https://cs.wikipedia.org/wiki?curid=323983", "title": "Sociální péče", "text": "Sociální péče\n\nSociální péče je v rámci práva sociálního zabezpečení nástroj sociální ochrany vytvořený státem pro případ sociální události spočívající v nedostatku příjmu způsobeném nepříznivou sociální situací jako důsledku neschopnosti zabezpečit své potřeby a potřeby osob závislých vlastním přičiněním, zejména vlastní výdělečnou činností. Pojem péče je v české právní úpravě tradiční, z obsahového hlediska však spíše odpovídá pojmu sociální pomoci. Sociální pomoc je chápána jako poslední síť sociální ochrany – „záchranná sociální síť“.\n\nSociální péče je pojem legislativní tzn. zákonodárný. Pomáhá uspokojit objektivně uznané potřeby hmotné, psychické a sociální. Zajišťuje odbornou pomoc pro adaptaci na sociální prostředí a také prevenci v této oblasti. Pomoc poskytuje jednotlivci, skupině, prostředí. Rozsah a šíře sociální péče jsou podmíněny možnostmi nositelů, vyspělostí společnosti, ekonomickým rozvojem.\n\n\n"}
{"id": "323984", "url": "https://cs.wikipedia.org/wiki?curid=323984", "title": "23. pěší divize Armády Spojených států amerických", "text": "23. pěší divize Armády Spojených států amerických\n\n23rd Infantry Division (23. pěší divize) \"Americal Division\" je pěší divizí US Army. Jednotka byla aktivována v květnu 1942 v Tichomoří ze tří pluků národní gardy, na základně v Nové Kaledonii. Odtud pochází i přezdívka divize Americal Division: \"American, New Caledonian Division\". Za druhé světové války se jednotka zúčastnila bojů o Guadalcanal, Bougainville a vyčišťovacích operací na Filipínách.\n\nBěhem války ve Vietnamu se jednotka nechvalně proslavila masakrem ve vesnici My Lai.\n\nPrvním nasazením jednotky se stalo vyslání 2852 mužů 164. pěšího pluku na Guadalcanal, kteří se od 13. října 1942 zúčastnili bojů o ostrov po boku vojáků 1. divize USMC. Později se k 164. pluku přidaly i 132. a 182. pěší pluk.\n\nPo dobytí Guadalcanalu byla divize znovu nasazena na japonci okupovaném území - ostrově Bougainville. Operace započala v březnu roku 1944. Na konci války byla divize deaktivována.\n\nJednotka byla znovu aktivována v roce 1967, kde byla nasazena do bojů ve Vietnamu. Jednotka si zde nevysloužila dobrou pověst, vzhledem k nedostatečným zkušenostem a výcviku. Jednotka byla v velké části branecká, z čehož také plyne vyšší riziko dopuštění se zvěrstev, k čemuž nakonec došlo ve vesnici My Lai, dne 16. března 1968.\nV listopadu roku 1971 byla jednotka odvelena zpět do USA a deaktivována.\n\n"}
{"id": "323985", "url": "https://cs.wikipedia.org/wiki?curid=323985", "title": "Egyptsko-chetitská mírová smlouva", "text": "Egyptsko-chetitská mírová smlouva\n\nEgyptsko-chetitská mírová smlouva je mírová smlouva a současně spojenecká dohoda uzavřená mezi staroegyptským panovníkem 19. dynastie Ramesse II. a chetitským králem Chattušilišem III. ve 21. roce Ramesseho vlády (časové zařazení se různí, Břetislav Vachala uvádí jako pravděpodobnou dataci prosinec 1270 př. n. l.). Smlouva ukončila nejasné a napjaté vztahy mezi oběma státy panující od nerozhodné bitvy u Kadeše v době, kdy Chetité byli ohrožováni vzrůstem moci Asýrie, a byla oběma stranami dodržována až do zániku chetitské říše. Vychází z předovýchodní a mezopotámské právní tradice a je pokládána za první historicky doložený dokument skutečně mezinárodního práva. Její výjimečnost tkví i v tom, že (jak bylo již zmíněno) nebyla nikdy porušena a obě strany ji dodržovaly, a to až do zániku Chetitské říše roku 717 př. n. l., tedy o víc jak 500 let později.\n\n"}
{"id": "323997", "url": "https://cs.wikipedia.org/wiki?curid=323997", "title": "Claudio Abbado", "text": "Claudio Abbado\n\nClaudio Abbado (26. června 1933, Milán, Itálie – 20. ledna 2014, Bologna) byl italský dirigent.\n\nClaudio Abbado byl synem houslového pedagoga Michelangela Abbada. Studoval hru na klavír a skladbu v Miláně a ve Vídni, dirigování studoval u Hanse Swarowského.\n\nMěl dva syny. Jedním z nich je operní režisér Daniele Abbado. Z jeho dlouholetého vztahu k ruské houslové virtuosce Viktorii Mullové, která v roce 1983 emigrovala z tehdejšího Sovětského svazu, se narodil syn jménem Misha. Jeho synovec Roberto Abbado je rovněž dirigent.\n\nZemřel 20. ledna 2014 v italské Bologni ve věku 80 let.\n\nJako dirigent započal svou dráhu u Milánského komorního orchestru, vedeného jeho otcem. V roce 1963 zvítězil spolu se Zdeňkem Košlerem v newyorské soutěži o cenu Dmitrie Mitropoulose, čímž začala jeho mezinárodní kariéra.\n\nRoku 1966 vystoupil poprvé na Pražském jaru a řídil zde československou premiéru kantáty skladatele Luigiho Nona \"Il canto sospeso\". Abbado a skupina jeho uměleckých přátel, mj. Luigi Nono a Maurizio Pollini, usilovali o zpřístupnění klasické hudby širokým pracujícím vrstvám v Itálii. V průmyslové oblasti Reggio Emilia pro ně pořádali koncerty s diskusemi.\n\nV roce 1971 se Abbado stal hlavním dirigentem Vídeňských filharmoniků a Vídeňské státní opery. V letech 1968 až 1986 byl uměleckým ředitelem milánského operního domu Teatro alla Scala. Roku 1978 se stal také šéfdirigentem London Philharmonic Orchestra.\n\nV letech 1989 až 2002 byl šéfdirigentem Berlínských filharmoniků. Po odchodu z Berlína, motivovaném zdravotními problémy, působil pravidelně ve švýcarském Luzernu. V roce 2003 zde znovuzaložil Lucerne Festival Orchestra, složený převážně ze sólistů, v jehož čele stál až do svého skonu. Kromě tohoto hudebního tělesa uvedl v život další symfonické orchestry, a to v roce 1978 \"European Community Youth Orchestra\", v roce 1986 \"Gustav Mahler Jugendorchester\" a v roce 2004 \"Orchestra Mozart\".\n\n30. srpna 2013 jej italský prezident Giorgio Napolitano jmenoval doživotním senátorem, a tak mohl zasedat v horní komoře italského parlamentu.\n\nV roce 2011 byl Claudio Abbado v anketě hudebního časopisu \"Classic Voice\" zvolen nejvýznamnějším žijícím dirigentem světa, a to mezi 100 navrženými osobnostmi.\n"}
{"id": "324002", "url": "https://cs.wikipedia.org/wiki?curid=324002", "title": "Archeologie v Izraeli", "text": "Archeologie v Izraeli\n\nArcheologický výzkum v Izraeli probíhá intenzivně v rámci univerzit a specifickým odvětvím archeologie v Izraeli je biblická archeologie. Archeologický výzkum oblasti starověkého Izraele započal v 19. století. Problém biblické archeologie byl však v tom, že většině archeologů nálezy nesloužily k rekonstrukci historie, ale k dokazování pravdivosti Bible. Tento způsob však vedl na scestí, protože mezi přibývajícími nálezy a biblickým textem se objevovaly stále závažnější rozpory.\n\nV minulosti došlo k nenapravitelným ztrátám na archeologickém dědictví Izraele, a to vinou palestinských Arabů. V roce 1999 zničili muslimové na Chrámové hoře na 18 000 m archeologického materiálu, jenom proto, aby zahladili všechny stopy židovského původu tohoto místa.\n\nOdkrývání archeologických nalezišť probíhá poměrně rychle a vše je vedeno podle nejvyšších standardů. Archeologové se každý rok navracejí do množství klíčových lokalit, které byly vybrány pro jejich vědecký a kulturní význam. V současné době probíhají vykopávky mimo jiné v Aškelonu, Chacoru, Megidu, Gamle a Rechovu.\n\nV první polovině roku 2008 byla při dělnických pracích v západní Galileji náhodně objevena velká stalaktitová jeskyně s velkým množstvím prehistorických artefaktů. Jde o unikátní nález, který nemá v uplynulém půl století obdoby. Vedoucí archeologických prací, Dr. Marder prohlásil: \"„Uvnitř je nahromaděná půda, obsahující řadu pazourkových nástrojů, které byly otesány člověkem, a různé pozůstatky zvířat, které dnes již v naší zemi nežijí, jako je červený jelen, daněk, bizon a dokonce pozůstatky medvědů.“\" Podle předběžných odhadů pochází nálezy z mladého paleolitu (40 000 – 10 000 př. n. l.).\n\n\n"}
{"id": "324008", "url": "https://cs.wikipedia.org/wiki?curid=324008", "title": "Richard Falbr", "text": "Richard Falbr\n\nRichard Falbr (* 29. září 1940 Chester, Velká Británie) je český levicově orientovaný politik a bývalý odborář, někdejší senátor za obvod Most a předseda ČMKOS. V poslední zmíněné funkci si vysloužil přízviska \"táta odborů\", \"táta (všech) pracujících\" nebo \"táta Falbr\". V letech 2004-2014 byl poslancem Evropského parlamentu.\n\nRichard Falbr se narodil v anglickém Chesteru v průběhu 2. světové války. Jeho otec sloužil u stíhací perutě, jeho matka byla původem Španělka. Až do konce války žil Richard Falbr v Británii, poté krátce v Československu, než byl jeho otec vyslán na ambasádu do Venezuely. Zde navštěvoval základní školu. Po návratu do Československa v roce 1953 nastoupil do šesté třídy a následně vystudoval obchodní akademii, obor mezinárodní vztahy. Později pracoval v zahraničním obchodu a jako tlumočník Strojimportu, dálkově studoval právnickou fakultu Univerzity Karlovy. Během základní vojenské služby byl nejprve u 7. spojovacího pluku, poté tlumočník kubánských pilotů. Později, v letech 1963-69 učil jazyky na škole Ministerstva vnitra jako kádrový příslušník StB (k pozitivnímu lustračnímu osvědčení se sám přiznal) a téměř dvacet let působil jako odborový právník.\n\nV roce 1968 se stal členem KSČ, z níž byl ale o tři roky později vyloučen. Po Sametové revoluci byl požádán, aby se podílel na rekonstrukci odborů. Opustil místo právníka v ZOO Praha a v roce 1990 byl zvolen předsedou nově vzniklého Svazu služeb. V následujícím měsíci místopředsedou Českomoravské konfederace odborových svazů, jíž byl od roku 1994 předsedou a jímž zůstal až do roku 2002. V letech 1996-2004 působil jako senátor, původně nezávislý, později podporovaný ČSSD. Byl též členem Správní rady Mezinárodní organizace práce (ILO).\n\nOd roku 2004 je za ČSSD poslancem Evropského parlamentu. Do roku 2009 byl členem Výboru pro práci a sociální věci a náhradníkem Výboru pro regionální rozvoj. Byl stínovým zpravodajem ke zprávám o sociálním vyloučení, k začlenění příslušníků třetích zemí pro období 2007-2013, přechodných opatřeních omezujících pohyb pracovníků na trhu práce v EU, rozvoji měst, sociální ochraně a boji proti chudobě. Byl také členem skupiny pro Směrnici o službách a autorem či spoluautorem řady interpelací Evropské komise a Rady ministrů . V roce 2009 svůj mandát obhájil na dalších 5 let a byl zařazen do Výboru pro zaměstnanost a sociální věci. Byl členem frakce Progresivní aliance socialistů a demokratů v Evropském parlamentu. Po smrti Jiřího Havla v roce 2012 se stal vedoucím delegace ČSSD v Evropském parlamentu. Ve volbách do Evropského parlamentu v roce 2014 kandidoval za ČSSD na 6. místě její kandidátky, ale neuspěl (stal se pouze v pořadí druhým náhradníkem).\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\nOd roku 2004 je předsedou Hospodářské a sociální rady Ústeckého kraje, která je zřízena jako iniciativní, koordinační a dohodovací subjekt pro jednání s vládou ČR, ministerstvy, ústředními správními úřady a orgány Ústeckého kraje v otázkách hospodářského a sociálního rozvoje Ústeckého kraje.\n\nOd roku 1963 je ženatý s Věrou Veselou s níž má dvě děti, dceru Patricii a syna Roberta. Ve volném čase se věnuje ornitologii a včelařství.\n\n"}
{"id": "324009", "url": "https://cs.wikipedia.org/wiki?curid=324009", "title": "Rukavice", "text": "Rukavice\n\nRukavice jsou ochranný oděv lidské ruky, který je vyroben z různých materiálů (kůže, kožešina, hedvábí, bavlna, len, vlna, koženka apod.), který měl, mimo jiné, také významný symbolický význam a zejména v minulosti býval dekorativní součástí šatníku.\n\nPrvní rukavice byly známy už ve starověku např. v Persii, starověkém Řecku, starověkém Římě a u severských národů. První rukavice měly oddělen jen palec a ostatní prsty byly chráněny společně; později změnily tvar a poskytovaly každému prstu samostatnou ochranu, čím se podstatně zvýšila citlivost ruky a nebyl omezován pohyb prstů. Ve středověku se rukavice staly nenahraditelnou součástí rytířského oděvu (zde sloužily jako čestný odznak nebo i symbol povýšení), byly také odznakem církevních (prelát) a světských hodnostářů (kníže), ale i vlády (král) a práva (propůjčeného tržního nebo mincovního práva). Jako součást šlechtického šatníku se staly předmětem bohatého zdobení, které nakonec vedlo až k tomu, že církev vystoupila proti přepychu této části oděvu. jejich význam a obliba se však ani po tomto zásahu nijak nezmenšila, a zůstaly součástí běžného odívání (hlavně u vyšších vrstev) až do 20. století. V druhé polovině 20. století však ztratily svoji dekorativní funkci a v současnosti se až na pár výjimek využívají zejména jako ochranný prostředek proti nepřízní počasí, jako pracovní rukavice nebo součást sportovního oblečení a vybavení.\nU nás jsou rukavičkářstvím známá města jako Abertamy, Dobříš apod. Rukavice se vyrábějí z usní z koziny, skopovice (jehněčí) nebo z divočiny.\n\nU žen se objevily v šatníku okolo 13. století, kdy ženy začaly nosit dlouhé rukavice z plátna, které sahaly až k loktům. Skutečně ozdobnou částí šatníku se staly až za vlády anglické královny Alžběty I., kdy byly zdobeny bohatou výšivkou. V 16. století se staly nejoblíbenějšími tzv. španělské rukavice, které byly vypracovány z kůzlečiny nebo teletiny až doběla. Velký rozmach zaznamenaly v 17. století, později se jejich tvar, délka, materiál i zdobení často měnilo až do počátku 20. století, kdy se téměř vytratily z dekorativních doplňků dámských šatníků.\n\nBílé jelenicové nebo bavlněné rukavice patří k nezbytným doplňkům společenského oděvu i dnes. Jsou využívány například při společenském tanci, kdy zabraňují, mimo jiné, také průniku potu z ruky na šaty tanečnímu partnerovi.\n\nPracovní a ochranné rukavice se používají prakticky ve všech odvětvích zemědělství, průmyslu a dopravy.\n\nExistuje mnoho specializovaných druhů a typů rukavic určených pro aktivní sportování. Naprosto nezbytné jsou například ve všech typech a druzích kontaktních sportů (hokej, lakrosu apod.). Specializované rukavice užívají boxeři (boxerské rukavice), vhodné jsou i pro brankáře ve fotbalu a dalších míčových hrách atd, apod. Ochranné rukavice jsou nutné při všech druzích zimních sportů atd. apod. Existují specializované rukavice pro motoristický sport, cyklistiku, lyžování a další. Konkrétně moto sport přišel s novinkou ve formě elektricky vyhřívaných rukavic za pomocí topných článků napájených bateriemi. Tento typ rukavic se uplatňuje v mnoha zimních sportech, například v již zmíněném lyžování.\n\nRukavice již samy o sobě plní ochrannou funkci. Nejen proti nízkým teplotám, ale také například při práci na zahradě, v dílně, v kuchyni nebo u doktora. Právě ale ty lékařské v posledních letech zažívají těžké časy. Neustále se totiž zvyšuje cena latexu, ze kterého se zdravotnické rukavice vyrábí. Zvyšující se cena surovin, ze kterých jsou lékařské rukavice vyrobeny, ovšem mohou zapříčinit snížení jejich kvality. Aby totiž výrobci udrželi cenu na přijatelné úrovni, musí snížit kvalitu rukavic. Celkově je trh s ochrannými prostředky rukou v České republice velmi zaostalý. Dalším problémem jsou nejrůznější barevné lékařské rukavice. Například fialová, červená či tmavě modrá  již není ničím neobvyklým. Jenže právě tyto barvy nejsou pro vyšetřovací rukavice vůbec vhodné.\n\nSprávné barevné rozlišení rukavic přinášejí pouze ty firmy, které se výrobou nebo distribucí rukavic zabývají již několik let. Ty totiž ví, že při vyšetřování pacienta musí jít vidět na rukavicích krev či jiné tělní tekutiny. Jenže pokud má zdravotník například fialovou barvu rukavic, krev ani žádnou jinou tekutinu lidského těla neuvidí. \n\nLékařské rukavice se ale vyrábí i z dalších materiálů, jakým je nitril a vinyl. Na výběr pak jsou rukavice sterilní vyšetřovací, které jsou vhodné zejména na malé zákroky, rukavice sterilní operační, vhodné spíše pro delší operační výkony a zejména pak pro operace v dutině břišní, rukavice standardní určené pro běžné operace, rukavice jemné, které se využívají hlavně tam, kde je nutná velká citlivost, rukavice drsné, pevnější pro ortopedické obory, se zdrsnělým povrchem, rukavice dvojité pro traumatologii, kde se přichází do styku s ostrými kostními úlomky a sterilní rukavice s ochranou před RTG.\n\nDotykové rukavice jsou moderní vychytávkou posledních několika let. S tím, jak se totiž rozšiřují dotykové mobilní telefony, roste i nutnost, zejména v zimě, dotykových rukavic. Díky nim je práce na telefonu mnohem jednodušší a člověk si je ani nemusí v mrazu sundávat. Dotykové rukavice jsou vyvinuty pro ovládání kapacitních displejů a jejich vlastnosti jsou nesrovnatelné s běžnými zimními rukavicemi. Rukavice jsou navíc navrženy s maximálním důrazem na funkčnost. Dotykové rukavice mají v sobě zabudovaná stříbrná vlákna, mají antiskluzový povrch a většinou jsou ještě zateplené, aby například při dlouhé manipulaci s mobilním telefonem na mrazu bylo jejich majiteli zaručené maximální pohodlí a teplo.\n\nRukavice na box se kromě různých velikostí a barev člení na tři další základní skupiny podle materiálového složení, a to na umělé, kožené nebo vyrobené z carbonu. Jejich konstrukce je také velice různá. Podle toho, na jaký sport a na co konkrétně jsou boxerské rukavice určeny, mají také svoji specifickou konstrukci. Samotné boxerské rukavice mají větší objem výplně, ale nejsou vhodné například pro práci na pytli apod.\n\nVýrobců kvalitních textilních, kožených, koženkových a všelijakých dalších rukavic je v České republice poměrně hodně. Každý vyrábí rukavice svým osobitým způsobem. To se odvíjí i od použitých materiálů. Co je ale u téměř každé výroby stejné, je základní postup. Většinou se rukavice šijí ručně na částečně upravených průmyslových strojích. Každý díl se musí sesadit s druhým a sešít. K tomu není potřeba mít žádné zvláštní dovednosti.\n\n\n"}
{"id": "324017", "url": "https://cs.wikipedia.org/wiki?curid=324017", "title": "Seznam blízkovýchodních mírových návrhů", "text": "Seznam blízkovýchodních mírových návrhů\n\nTento článek je seznam blízkovýchodních mírových návrhů.\n\n\n\n"}
{"id": "324018", "url": "https://cs.wikipedia.org/wiki?curid=324018", "title": "Dr. Martens", "text": "Dr. Martens\n\nAnglická značka obuvi Dr. Martens (v Británii nazývaná často „docs“ či „dcs“) je kultovní pro prakticky všechny mládežnické subkultury spojené s tvrdou hudbou.\n\nPůvodně zdravotní boty, které jsou dílem bavorského doktora wehrmachtu Klause Maertense (později poangličtěno na \"Martens\") a doktora Herberta Funcka, a které v první řadě sloužily k léčení Maertensova úrazu z lyží, byly nejprve \"objeveny\" prvními skinheady v šedesátých letech 20. století v Anglii. „Martensky“ jsou totiž původem pracovní boty a v té době se jednalo o normální součást pracovní uniformy anglického dělníka (skinheads jsou od začátku dělnickým hnutím). Kvůli pevnosti a okované špici se staly oblíbenou zbraní v pouličních bitkách a svého času dokonce byly zakázány na fotbalových stadionech a v některých hospodách. O něco později si je oblíbili punkeři, rockeři, motorkáři a nakonec vlastně všichni, kdo holdují hardcorovému rebelství.\n\nHlavním znakem „martensek“ bývá okovaná špice (přestože prapůvodní model označený číslem 1460 ji neměl), vysoká gumová podrážka se žlutým prošitím (tlumí nárazy při chůzi) a výška boty od osmi do dvaceti dírek. Tento model mnoho jiných výrobců s oblibou kopíruje, avšak obecně převládá názor, že žádný z nich nedosahuje kvality Dr. Martens. Vyjma toho se dají zakoupit i další modely obuvi této značky, jako jsou sandály, pantofle či tenisky. Dříve se vyráběly pouze v Anglii, později i v Číně. Přesto se „pravé anglické martensky“ dají v obchodech ještě sehnat. \n\nKultovní boty Dr. Martens proslavily např. také tyto hvězdy: Elton John, Madonna, Paul McCartney nebo skupiny Depeche Mode, Jethro Tull, Rolling Stones, Red Hot Chili Peppers, Pearl Jam a Soundgarden.\n\n"}
{"id": "324021", "url": "https://cs.wikipedia.org/wiki?curid=324021", "title": "Oldřichovice (Třinec)", "text": "Oldřichovice (Třinec)\n\nOldřichovice ( ', ') jsou katastrálním územím a městskou částí města Třinec, k němuž byly Oldřichovice přičleněny roku 1980. Záležitosti městské části Oldřichovice zajišťuje osadní výbor.\n\nObcí protéká potok Tyrka.\n\nVesnice byla součástí komorních statků. V roce 1619 měla 45 usedlostí. Koncem 18. století vznikla v obci evangelická škola. Podle údajů z roku 1845 měla tato škola 337 žáků. V roce 1939 měla obec Oldřichovice 2142 obyvatel, k slezské národnosti se tehdy přihlásilo 1983, k polské národnosti 101, k české 26 a k německé 27 obyvatel.\n\nPočet obyvatel\n\nV Oldřichovicích je činné místní sdružení Polského kulturně-osvětového svazu (PZKO). Při tomto místním sdružení existuje od roku 1979 taneční soubor \"Oldrzychowice\".\n\n\n\nV Oldřichovicích stojí kostel Slezské církve evangelické a. v., který vznikl přestavbou budovy bývalé evangelické školy z roku 1869. Samostatný farní sbor SCEAV byl založen v roce 1950. Na evangelickém hřbitově je hřbitovní kaple z roku 1886.\n\nV obci je taktéž sbor Apoštolské církve, který se nachází na adrese Oldřichovice 863, Třinec. Sbor vznikl oficiálně roku 1992.\n\nZ Oldřichovic vede na blízký Javorový vrch sedačková lanovka.\n\n\n\n"}
{"id": "324024", "url": "https://cs.wikipedia.org/wiki?curid=324024", "title": "Auxotrofie", "text": "Auxotrofie\n\nAuxotrofie je nejčastěji definována jako neschopnost nějakého organismu syntetizovat určitý metabolit (sloučeninu) potřebný pro jeho růst (definice podle IUPAC). Auxotrof je organismus vykazující tuto charakteristiku.\n\nOpakem auxotrofie je prototrofie, která je definována jako schopnost syntetizovat sloučeniny, které je schopný syntetizovat rodičovský organismus.\n\nPokud je v genetice nějaký kmen označován za auxotrofní, nese mutaci znemožňující syntetizovat esenciální sloučeninu. Například mutant kvasinky s inaktivovanou dráhou syntézy uracilu je uracilový auxotrof. Takový kmen je neschopný syntézy uracilu a je schopný růst pouze v případě, že má možnost získávat uracil z prostředí (například pokud je pěstován na médiu s přídavkem uracilu). Je to opak uracilového prototrofa (či v tomto případě kmene divokého typu), který je schopný růst i v nepřítomnosti uracilu.\n\nAuxotrofní genetické markery jsou široce využívané v molekulární genetice, zvláště v případě kvasinek.\n\nV obecnější rovině je většina organismů auxotrofní pro mnohé vitamíny, esenciální aminokyseliny či esenciální mastné kyseliny, tzn., že tyto látky musí většina organismů přijímat v potravě. \n\n"}
{"id": "324038", "url": "https://cs.wikipedia.org/wiki?curid=324038", "title": "Zoocyanela", "text": "Zoocyanela\n\nZoocyanela je sinice (tedy cyanobakterie), která žije v symbiotickém svazku s živočichy, nejčastěji uvnitř těla. Díky své schopnosti fotosyntézy dodávají svému hostiteli organické látky, výměnou za prostředí k životu.\n\nZoocyanely se vyskytují u mořských hub (Porifera) a u pláštěnců (Tunicata).\n\n\n"}
{"id": "324057", "url": "https://cs.wikipedia.org/wiki?curid=324057", "title": "Houskový knedlík", "text": "Houskový knedlík\n\nHouskový knedlík je druh knedlíku, který se stal jedním z typických pokrmů české národní kuchyně.\n\nPrvní zmínka o houskovém knedlíku pochází ze 7. století. Ve středověku byly houskové knedlíky pokrmem bohatých i chudých lidí. V 19. století, kdy se začala formovat česká národní kuchyně, se český houskový knedlík stal fenoménem, protože se dělal jinak, než obdobné knedlíky rakouské či německé. K jeho zdokonalení došlo za první republiky, k českému houskovému knedlíku se ujaly speciality, jako svíčková na smetaně, vepřová s knedlíkem a zelím, guláše, dušená masa, roštěnky, hovězí pečeně a křenová, koprová, rajská, pažitková či šípková omáčka.\n\nČeský houskový knedlík ovlivnila např. Magdalena Dobromila Rettigová (1845) či Marie Janků-Sandtnerová (1924).\n\nJeště téměř do konce 20. století platilo, že dívka se nemá vdát dřív, než umí uvařit knedlíky.\nKnedlíky si připravovaly hospodyňky samy, přitom recepty byly a jsou mírně rozdílné. Základem je hrubá mouka, vlažné mléko (příp. voda), kvasnice, vejce (nebo žloutky), houska (ne čerstvá) a sůl. Někdy se přidává cukr, smetana, či v krajových úpravách další ingredience. Variantou houskového knedlíku je moravský knedlík, jehož výrobní postup je obdobný stejně, jako jeho užití, ale ve kterém nejsou nakrájeny housky. V českých domácnostech je rozšířen také recept na houskový knedlík bez kynutí a droždí.\n\nV současné době sahají hospodyňky zejména kvůli časové úspoře ke koupi houskových knedlíků v obchodech. Jejich kvalita však bývá velice rozdílná. Někteří výrobci kvůli požadavku na nižší cenu či z důvodu vyšších zisků spoří na kvalitě vstupních surovin, jejich výrobky obsahují jen minimum mléka a vajec, případně neobsahují žádné mléko a vejce. Nekvalitní knedlíky bývají suché, drobí se a nejsou chuťově dobré. Vodítkem kvality může být barva, knedlík s minimem vajec či bez vajec bývá světlý, protože chybějící žloutek neobarví těsto dožluta. Ale ani toto nemusí být přesné, protože někteří výrobci i některé hospodyňky přibarvují knedlíky do žluta kurkuminem. Jiní výrobci, kteří vsadili na kvalitu, vyrábí houskové knedlíky dle tradičních receptur.\n\n"}
{"id": "324060", "url": "https://cs.wikipedia.org/wiki?curid=324060", "title": "Náboženství v Evropě", "text": "Náboženství v Evropě\n\nNáboženství v Evropě mělo významný vliv na evropské umění, kulturu, filosofii a právo. Evropané se hlásí hlavně ke křesťanským církvím, zastoupena je ale také i víra židovská, hinduistická (u přistěhovalců) a sunnitský islám (hlavně v jihovýchodních oblastech kontinentu a rovněž u přistěhovalců).\n\nV mnoha evropských státech jsou patrné velice silné sekularizační tendence, které se vyznačují jednak odpoutáváním států a jejich zákonů od vztahu k jednotlivým náboženstvím a církvím, jednak výrazným poklesem počtů lidí hlásících se ke konkrétním náboženstvím a církvím a vůbec jevících zájem o ně.\n\nEvropa je místem, kde vznikla a rozvinula se protestantská větev křesťanství.\n\nV současné Evropě ztrácí teismus své postavení ve prospěch ateismu a náboženství své postavení ve prospěch sekularismu. Evropské státy zažívají pokles v pravidelném navštěvování náboženských obřadů jednotlivých náboženství, stejně jako pokles počtu lidí věřících v Boha.\n\nEurobarometr číslo 225 z roku 2005 zjistil, že v průměru 52  % obyvatel členských států Evropské unie věří v Boha, 27  % věří v duši či nějaký druh životní energie, zatímco 18  % nevěří v Boha, duši ani životní energii a 3  % odmítlo odpovědět na otázky. Tato situace se často nazývá „post-křesťanská Evropa“. Byl zaznamenán pokles zbožnosti a pravidelného navštěvování svatostánků (zejména v Belgii, Francii, Německu, Nizozemsku a Švédsku), na druhou však byl zaznamenán i opačný proces, a to zejména ve východní Evropě (zvláště pak v Řecku a Rumunsku; 2 % růst). \n\nNásledující tabulka je seznam evropských států seřazených podle religiozity. Data pochází z průzkumu Eurobarometru z roku 2005. V tomto průzkumu byli lidé dotazováni, zda věří v Boha, zda věří v duši či nějaký druh životní energie, či zda nevěří v Boha, ani v duši či nějaký druh životní energie.\n\nVětšina obyvatel Evropy se stále hlásí ke křesťanství. Většina věřících se hlásí k Římskokatolické církvi v románských zemích, konkrétně Francii, Itálii, Španělsku a Portugalsku. Dále v zemích bývalé Habsburské monarchie: České republice, Chorvatsku, Maďarsku, Rakousku, Slovensku a Slovinsku. Dalšími zeměmi s převahou katolických věřících jsou Belgie, Irsko, Litva a jihozápadní Německo. \n\nK pravoslaví se hlásí většina věřících hlavně ve východní Evropě a na Balkáně. Jednotlivé regionální (či národní) církve spolu sdílí tutéž víru, základní správní – politické principy a liturgickou tradici. Početně nejvýznamnější organizací je Ruská pravoslavná církev. \n\nK některé z protestantských větví křesťanské tradice se hlásí většina věřících v Dánsku, Estonsku, Finsku, Švédsku, některých švýcarských kantonech, severovýchodním Německu, Nizozemsku, Norsku a Spojeném království.\n\nIslám se do Evropy rozšířil během Islámské expanze v 7. století. Na Pyrenejském poloostrově existovaly muslimské státy před Reconquistou. Během expanze Otomanské říše na Balkán se islám rozšířil mezi obyvateli podrobených území. Tyto skupiny obyvatel se nachází v dnešní Albánii a Bosně a Hercegovině, Bulharsku, Kosovu a Sandžaku (část Srbska), kde dnes muslimové tvoří početné etnicky různorodé komunity. Muslimské komunity mají tradiční zastoupení v Rusku zejména v Povolží ve středním Rusku a Předkavkazsku. V poválečných letech došlo v Evropě k významné imigraci muslimů z různých zemí. \n\nMuslimové tvoří 95% obyvatel Turecka, 90% obyvatel Kosova, 70% obyvatel Albánie, 40% Bosny a Hercegoviny, 33% obyvatel Severní Makedonie, 18% obyvatel Černé Hory, 10% až 15% obyvatel Ruska, 12% obyvatel Bulharska, 9% obyvatel Francie, 6% obyvatel Nizozemska, 5% Dánska, kolem 4% obyvatel Švýcarska a Rakouska, 3% až 4% obyvatel v Řecku a téměř 3% obyvatel Spojeného království.\n\nVýznamné muslimské menšiny v Evropě\n\n\nDějiny Židů v Evropě začínají v dobách Římské říše, na jejímž území byl Judaismus široce praktikován. Během středověku byli Židé terčem diskriminace, pomluv a pogromů. Holokaust připravený nacistickým Německem vyhubil většinu evropské židovské populace. Francie je domovem největší židovské komunity v Evropě. \n\nBuddhismus nemá v Evropě s výjimkou ruské Kalmycké republiky, tradiční zastoupení. Počet následovníků osmidílné stesky v celé Evropě prudce stoupá a přesahuje 3 miliony.\nTento trend je mimo jiné spojen s imigrací z východní a jihovýchodní Asie. \n\nIndická náboženství Hinduismus, Sikhismus a Džinismus mají zastoupení mezi imigranty z jižní Asie především ve Spojeném království, kde se k hinduismu hlásí 1,4 milionu věřících a k Sikhismu 750 000 věřících. Náboženstvím, které v posledních letech nabírá na popularitě, je též Novopohanství s celkovým počtěm věřících něco přes 1 milion.\n\nMnoho evropských států ustanovilo své oficiální církve. Lichtenštejnsko, Malta, Monako a Vatikán za své náboženství prohlašují Katolictví. Dánsko, Island a Norsko se hlásí k Luteránství. Oficiální církví Anglie, nikoliv celého Spojeného království, je Anglikánská církev, jejíž hlavou je britský panovník. Oficiální náboženskou institucí Řecka je Řecká pravoslavná církev. Postavení oficiální církve de facto dosáhla také Gruzínská pravoslavná církev.\n\nNa počátku dvacátého století začal v různých zemích klesat počet návštěvníků církví a stejně jako počet jejich členů. Tento stav byl vyjádřením sílícího trendu rostoucího agnosticismu či ateismu v Evropské populaci. \n\n"}
{"id": "324067", "url": "https://cs.wikipedia.org/wiki?curid=324067", "title": "Židovský exodus z arabských zemí", "text": "Židovský exodus z arabských zemí\n\nŽidovský exodus z arabských zemí odkazuje na vyhnání a masový odchod Židů, převážně pak Sefardů a Mizrachi, z arabských a islámských zemí. Tato migrace začala koncem 19. století, ale masovějších rozměrů se jí dostalo po Válce o nezávislost v roce 1948. Podle statistik žilo v roce 1939 v arabských zemích přibližně 1,7 milionu Židů. Podle oficiálních arabských statistik opustilo své domovy od roku 1948 do počátku 70. let na 856 000 Židů. Zhruba 680 000 těchto Židů se usadilo v Izraeli. Jejich potomci a potomci íránských a tureckých Židů tvoří populaci čítající 3,06 milionů obyvatel z celkové židovské populace 5,3 milionů. V zemích, ze kterých uprchli, zanechali majetek, který má v přepočtu na dnešní kurzy hodnotu 300 miliard. Rozloha pozemků, které byly v těchto zemích židovským majetkem, se odhaduje na 100 tisíc km² (čtyřnásobek rozlohy Státu Izrael). Židé, kteří opustili arabské země, mnohdy byli součástí komunit, které v daných zemích pobývaly po tisíciletí. Po vyhlášení nezávislosti Izraele se v těchto zemích stala pro Židy situace nesnesitelná. Židé byli perzekvováni a v mnohých státech probíhaly protižidovské bouře. V Iráku byl dokonce sionismus prohlášen za hrdelní zločin.\n\nNásilí a diskriminace Židů se v arabských zemích začalo rozrůstat již před rokem 1948, ale roku 1948 se začalo výrazně rozmáhat a to navzdory faktu, že Židé byli domorodí obyvatelé a většina z nich měla občanství daného státu. Mnohdy byly tyto protižidovské akce podporovány a schvalovány státem, jindy zas důsledkem protižidovské zášti a zloby od ne-Židů. Následovalo pronásledování, týrání, trýznění, perzekuce a zabavování majetku. V reakci na toto jednání ze strany arabských států vyzývali sionisté k židovské imigraci z arabských zemí do Izraele. Velká většina Židů žijících v arabských státech nakonec emigrovala do nově vzniklého Státu Izrael.\n\nTento proces se výrazně urychlil poté, co arabské země, dříve pod francouzskou, britskou a italskou koloniální nadvládou, získaly nezávislost. Protižidovské nálady se v arabských státech výrazně zhoršily díky arabsko-izraelským válkám. Několik let po Šestidenní válce z roku 1967 zbylo v arabských zemích pouze nepatrný zlomek dřívější židovské populace. Židovská populace byla v arabských zemích zredukována z téměř milionu v roce 1948 na zhruba 16 tisíc v roce 1991. Někteří lidé spatřují mezi židovským exodem z arabských zemí historickou paralelu mezi palestinským exodem během Války o nezávislost. Jiní toto srovnání odmítají jako příliš zjednodušující.\n\n"}
{"id": "324068", "url": "https://cs.wikipedia.org/wiki?curid=324068", "title": "United Buddy Bears", "text": "United Buddy Bears\n\nBuddy Bears jsou umělecky pomalované, dva metry vysoké umělohmotné odlitky medvědů. Jedna se zde o sochy pestře zmalovaných medvědů v životní velikosti, kteří jsou symbolem určité myšlenky, jako tomu bylo například při \"Cow-Parade\" v Curychu a nebo New Yorku.\n\nV letech 2001 a 2002 zdobilo zhruba 350 těchto medvědů ulice a veřejná prostranství v hlavním městě Německa, Berlíně. Po skončení výstavy bylo mnoho těchto medvědů bylo vydraženo a takto získané finanční prostředky věnovány mezinárodnímu dětskému fondu UNICEF.\n\nV roce 2002 byl realizován kulturně-společenský projekt medvědího kruhu přátelství United Buddy Bears jako myšlenka celosvětového mírového soužití národů.\n\n\"United Buddy Bears\" je dílo umělců z více než 140 zemí spojených národů (UN), kteří malují na medvědy motivy charakteristické pro jejich zemí. Tato různá grafická zpracování medvědů vytváří v celku jedno velké mezinárodní umělecké dílo. Návštěvníkům se takto nabízí jakási výtvarná cesta kolem světa. Posláním těchto medvědů je prosazování porozumění mezi národy, tolerance a respektování jiných kultur a náboženství.\n\nUmělci, podílející se na výtvarném zpracování medvědů, byli vybraní ministerstvem kultury příslušné země. V jednom velkém ateliéru v Berlíně tak dostal každý z medvědů výtvarníkův vlastní umělecký podpis.\n\nVýstavy \"United Buddy Bears\", které zhlédlo do dnešních dnů zhruba na 30 miliónů návštěvníků, se prezentovaly v těchto městech čtyř kontinentů:\n\n\nKazda výstava byla otevřena starostou pořádajícího města za účasti velvyslanců UNICEF, jakými byli Sir Peter Ustinov, Jackie Chan, Christiane Horbiger, ale i Keň Done a Mia Farrow.\n\nMottem výstav: \"Musíme poznat jeden druhého lépe, tím si více porozumíme, budeme si více věřit a naučíme se žít v míru\" se snažili manželé Eva a Klaus Herlitzovi z Berlína, iniciátoři tohoto projektu, podpořit myšlenku klidného a mírového spolužití všech národů. A právě z tohoto důvodů stojí 140 medvědů ruku v ruce, vedle sebe ve velikém kruhu nazývaném pořadateli také \"The art of Tolerance\".\n\nNa konci každé výstavy se medvědí vydraží na dobročinné aukci, jejíž výtěžek je pak věnován na pomoc dětem. Do dnešního dne tyto aukce vydělaly přes 2,3 miliónů eur.\n\n\nPři natáčení filmu \"Around the World in 80 days\" narazil Jackie Chan v Berlíně na tyto pestré zmalované medvědy, kteří ho okamžitě zaujali. Jeho přičiněním se pak uskutečnila podobná výstava v Hong Kongu, která sklidila značný úspěch. Výtěžek z této aukce, ve výši 340.000 eur, byl opět věnován na charitativní účely.\n\n"}
{"id": "324069", "url": "https://cs.wikipedia.org/wiki?curid=324069", "title": "Pohřební kultura H", "text": "Pohřební kultura H\n\nJako pohřební kultura H, též kultura pohřebiště H, se označuje pozdně harappská kultura, která se rozvíjela v oblasti Paňdžábu (tedy přibližně v oblasti hranic mezi dnešní Indií a Pákistánem) zhruba v období mezi lety 1900 - 1300 př. n. l. Tato kultura již nedosahovala takového územního rozsahu jako kultura harappská. Je pravděpodobné, že pohřební kultura H byla společně s bárskou kulturou jakýmsi odrazem kolonizace Indoárijců do oblasti údolí Indu. Název pohřební „kultura H“ je odvozen od „oblasti H“, což je pojmenování pohřebního místa nalezeného v Harappě, kde se našly pohřební, barevně zdobené urny. V dřívějších dobách byli mrtví pohřbíváni v rakvích a až v pozdější době začali být spalováni a jejich ostatky umisťovány do uren. Tato skutečnost může naznačovat jakýsi náboženský posun, avšak také může být výsledkem ekonomických a politických změn.\n\nJiž harappská kultura byla převážně kulturou zemědělskou. Pohřební kultura H se navíc vyznačovala přechodem od pěstování různých k plodin k nové hlavní plodině - rýži. Podobně jako harappská kultura též pokračovala ve stavění budov z pálených cihel.\n"}
{"id": "324070", "url": "https://cs.wikipedia.org/wiki?curid=324070", "title": "Kyrysník", "text": "Kyrysník\n\nKyrysník, někdy také kyrysar, byl příslušník těžkého jezdectva, vybavený palnými i chladnými zbraněmi a zbrojí, od jejíž hlavní části, oboustranného kyrysu, odvozovali kyrysníci svůj název. Kyrysníci se začali objevovat koncem 15. století jako náhrada za tradiční rytířské jezdectvo.\n\nKyrys, chránící hruď a zpočátku i záda, byl základní součástí zbroje kyrysníků, která se ve výzbroji zachovala až do 19. století. Poskytovala ochranu nejen proti chladným zbraním – mečům a kopím – ale částečně i proti střelám z palných zbraní, a to nejen pistolí, ale rovněž těžších arkebuz.\nDalšími součástmi zbroje byly uzavřená helma s hledím, článkové rukavice, plátová ochrana paží a lamelová ochrana stehen. Jedinou odlišností od zbroje rytířů byly kožené jezdecké boty sahající až ke kolenům. Zbroj kyrysníků byla postupem času redukována, helma s hledím byla nahrazena otevřenou helmou s lícnicemi a poslední kyrysnické pluky už byly vybaveny jen hrudními pláty.\n\nVýzbroj kyrysníků se skládala v počátcích z krátkého jezdeckého kopí, sečné zbraně a dvou až čtyř jezdeckých pistolí s kolečkovými zámky. Kopí vymizelo z výzbroje kyrysníků počátkem 17. století. Sečné zbraně užívané kyrysníky byly v počátcích meče, později palaše a rapíry. Pistole byly umístěny v holstrech na sedle kvůli délce hlavní křížem – pistole pro levou ruku na pravé straně sedla a naopak – a později kvůli snazšímu tasení i spouští dopředu.\n\nPrvní jednotka kyrysníků byla zformována císařem Maxmiliánem I. V rakouské armádě přestali používat kyrys po roce 1860 z důvodu rozvoje palných zbraní, proti kterým kyrys nechránil a v boji byl spíš na obtíž. V rakousko-uherské armádě se v roce 1867 přeměnily kyrysnické pluky v dragounské.\n\n\n\n"}
{"id": "324080", "url": "https://cs.wikipedia.org/wiki?curid=324080", "title": "Mezistátní utkání české hokejové reprezentace v sezóně 1992/1993", "text": "Mezistátní utkání české hokejové reprezentace v sezóně 1992/1993\n\nMezistátní utkání české hokejové reprezentace v sezóně 1992/1993\n\n Česko - Švédsko 3:0 (1:0, 0:0, 2:0)\n\n9. dubna 1993 - Mariánské Lázně\nBranky Česko: 11. Petr Hrbek, 50. Miloš Holaň, 59. Petr Rosol.\nBranky Švédska: nikdo\nRozhodčí: Schneider (GER) – Fedoročko, Padevět (CZE)\nVyloučení: 6:4\nDiváků: 3 700\n\nČesko: Roman Turek – Drahomír Kadlec, Miloš Holaň, Leo Gudas, Miloslav Hořava, Antonín Stavjaňa, Aleš Flašar – Otakar Janecký, Jiří Kučera, Jiří Doležal – Petr Rosol, Radek Ťoupal, Kamil Kašťák – Jan Čaloun, Petr Hrbek, Richard Žemlička – Roman Horák, Petr Kaňkovský, Pavel Geffert.\n\nŠvédsko: Aslin – Stillman, Kennholt, Popovic, S. Larsson, Blomten, Akerström – Rennberg, Hansson, Rundqvist – Juhlin, J. Larsson, S. Nilsson – Näslund, Berglund, Forsberg – Ahlund, Bergqvist, F. Nilsson.\n\n10. dubna 1993 - Litvínov \nBranky Česko: 17. Bedřich Ščerban, 18. Martin Hosták, 23. Richard Žemlička, 49. Leo Gudas, 60. Martin Hosták \nBranky Švédska: 42. Forsberg, 58. S. Larsson.\nRozhodčí: Schneider (GER) – Fedoročko, Padevět (CZE)\nVyloučení: 3:4 (2:0)\nDiváků: 5 000\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Petr Kaňkovský, Jiří Kučera, Jiří Doležal – Petr Rosol, Martin Hosták, Kamil Kašťák – Jan Čaloun, Roman Horák, Richard Žemlička – Pavel Geffert, Radek Ťoupal, Tomáš Kapusta.\n\nŠvédsko: Sundlöv – Kennholt, Stilman, S. Larsson, Popovic, Aakerström, Blomsten – Ottosson, Rundqvist, Hannsson – Bergqvist, F. Nilsson, Ahlund – Näslund, Berglund, Forsberg – Juhlin, L. Larsson, S. Nilsson.\n\n\n"}
{"id": "324083", "url": "https://cs.wikipedia.org/wiki?curid=324083", "title": "Eugenius Warming", "text": "Eugenius Warming\n\nJohannes Eugenius Bülow Warming (3. listopadu 1841, Mandö – 2. dubna 1924, Kodaň) byl dánský přírodovědec-botanik a univerzitní profesor.\n\nE. Warming studoval od roku 1859 přírodní vědy na univerzitě v Kodani. V letech 1863-1866 působil jako sekretář dánského zoologa Petra Wilhelma Lunda v Lagoa Santa (Brazílie) a procestoval s ním tropické savany Brazílie. V roce 1867 začal studovat botaniku na mnichovské univerzitě a od 1871 studoval u Johannese von Hansteina na universitě v Bonnu mikroskopické metody. Zde v roce 1871 promoval jako doktor filozofie.\n\nV roce 1875 obdržel mimořádnou profesuru na Kodaňské univerzitě a v roce 1882 převzal katedru botaniky na Stockholmské univerzitě ve Švédsku. V roce 1884 byl členem \"\"Fylla-expedície\"\" do Západního Grónska, později podnikl vícero průzkumných cest. V letech 1886-1911 působil jako řádný profesor botaniky a ředitel Botanické zahrady v Kodani.\n\nJeho v dánštině psané dílo \"Plantesamfund\" (1895) bylo v roce 1896 přeloženo do němčiny a v roce 1909 do angličtiny jako \"Oecology of plants. An introduction to the study of plant communities\". Úlohou ekologické geografie rostlin podle Warminga je „\"prozkoumat v přírodě se vyskytující společenstva, která v sobě povětšině zahrnují mnoho druhů s mimořádně různorodými formami života.\"“\n"}
{"id": "324084", "url": "https://cs.wikipedia.org/wiki?curid=324084", "title": "Purpurové bakterie", "text": "Purpurové bakterie\n\nPurpurové bakterie (z angl. \"purple bacteria\") je skupina fototrofních (fotosyntézy schopných) proteobakterií. Jejich fotosyntetickými barvivy jsou bakteriochlorofyl \"a\" a \"b\", a také různé karotenoidy. Právě díky nim jsou purpurové bakterie barevné, zejména purpurově, červeně, hnědě či oranžově zbarvené. Fotosyntéza probíhá v reakčních centrech na zprohýbané buněčné membráně, která obsahuje různé váčky či trubice, čímž se zvyšuje povrch pro průběh reakce.\n\nJako většina ostatních fotosyntetických bakterií, ani purpurové bakterie netvoří fotosyntézou kyslík (jsou anoxygenní), protože jako redukční činidlo neslouží voda. U takzvaných purpurových sirných bakterií jím je sulfid či elementární síra. U dalších, jako jsou purpurové nesirné bakterie, slouží jako redukční činidlo především vodík.\n\nVe skutečnosti purpurové bakterie nejsou taxonomická skupina, výzkum RNA ukazuje, že se jedná o množství oddělených skupin, z nichž každá je příbuzná nějakým nefotosyntetickým bakteriím více, než ostatním purpurovým bakteriím. Dá se však říci, že purpurové nesirné bakterie jsou ve skupinách alfa (některé Rhodospirillales, Rhizobiales) a beta, zatímco purpurové sirné jsou ve skupině gama (řád Chromatiales).\n"}
{"id": "324086", "url": "https://cs.wikipedia.org/wiki?curid=324086", "title": "Reflexe (filosofie)", "text": "Reflexe (filosofie)\n\nReflexe (z lat. \"reflexio\", obrácení zpět, odraz) znamená ve filosofii obrácení pozornosti od vnějších předmětů ke vnímání, poznávání a myšlení samému. Umožňuje člověku zaujímat jistý odstup vůči vlastním myšlenkovým pochodům - proto se v běžné řeči reflexe často chápe jako jakékoli rozvažování vůbec - zároveň však znamená i ztrátu bezprostřednosti. Tato charakteristická schopnost člověka je ústředním tématem novověké filosofie, zejména kritické filosofie, epistemologie a fenomenologie.\n\nPokud se tématem reflexe stává vlastní já, hovoří se o sebereflexi, hranice ovšem není nijak ostrá.\n\nI když pojem reflexe vnikl až ve středověku, téma se objevuje již u starověkých filosofů: tak Platón mluví o „poznávání poznání“. Aristotelés v úvahách o štěstí ukazuje, jak je člověku milé uvědomovat si, že žije a že jest:\n\nV tomto citátu je tak už naznačena možnost pozdějšího reflexivního „obratu k sobě“, jak ji ve slavném \"cogito\" provedl Descartes. U Aristotela se však myšlenka objevuje v souvislosti s přátelstvím, „společenstvím mluvení a myšlení“ a překračuje tak hranice pouze vnitřní reflexe osamělého subjektu.\n\nV novoplatónismu se pro reflexi užívá řecký pojem \"epistrofé\", „návrat, obrácení“, což je důležitý pojem u Prokla. Tento pojem pak Tomáš Akvinský překládá do latiny jako \"reflexio\".\n\nDescartův obrat k vlastnímu myšlení jako poslední jistotě myslícího člověka podstatně určil další vývoj západní filosofie. Scholastický pojem reflexe se už v 16. a 17. století rozšířil do běžné řeči ve francouzštině (\"réflection\") a v angličtině (\"reflection\") ve významu „přemýšlení, rozvažování“. Do filosofie jej znovu zavedl John Locke v \"Eseji o lidském rozumu\" (1690) a učinil klíčovým pojmem novověké filosofie. Locke rozlišuje mezi vnímáním vnějších předmětů a vnímáním vnitřních pochodů vlastní duše, jako je „vnímání, myšlení, pochybování, věření, zdůvodňování, vědění, chtění“ nebo pocitů spokojenosti a nespokojenosti. Když je rozum sleduje, vytváří si o nich jisté představy, podobné těm, jež máme o vnějších předmětech. Ačkoli se toto poznávání neděje prostřednictvím některého ze smyslů, probíhá podobně a lze tedy hovořit o jakémsi „vnitřním smyslu“.\n\nFrancouzští myslitelé Francois Fénélon a Jean-Jacques Rousseau si všimli, že reflexe nad něčím znamená vytvoření představy a ovšem také zaujetí jistého odstupu a v důsledku toho ztrátu bezprostřednosti. „Stav reflexe je proti přírodě“ Naproti tomu Johann Gottfried Herder zdůraznil, že reflexe je odkázána na jazyk, protože právě pouze jazyk dokáže z „oceánu vjemů“ vystihnout a podržet stálé momenty, o nichž je možné přemýšlet. Díky jazyku se také může uchovávat již dosažené poznání.\n\nImmanuel Kant věnoval pojmu reflexe rozsáhlý dodatek k „transcendentální analytice“ v \"Kritice čistého rozumu\" , kde si všímá dvojznačnosti tohoto pojmu. Zatímco Leibniz jej úplně oddělil od smyslových obsahů a tím vyprázdnil, u Locka se reflexivní představy (rozumové pojmy) až příliš podobají smyslovým, takže se mu rozpadla jednota rozumu. Proto je podle Kanta zapotřebí transcendentální reflexe, která nalezne podmínky, za nichž naše pojmy mohou vznikat, a pak také rozliší, které se vztahují k vnějším symslovým předmětům a které k pojmům rozumu.\n\nPro Fichta je reflexe vedle úsilí (\"Streben\") jedním ze sloupů svobodné činnosti ducha, která ovšem převážně rozděluje. Podle Schellinga je sice reflexe charakteristikou člověka, ale protože „rozdvojuje“, je také „nemocí ducha“. Už v roce 1802 charakterizoval Hegel celou novější filosofii jako „reflexivní filosofii subjektivity“ a reflexe je pak podstatným tématem jeho \"Logiky\" i \"Fenomenologie ducha\".\n\nProti pokusům chápat samu reflexi jako empirický předmět, přístupný vnějšímu pozorování a zkoumání („psychologismus“), namítl Franz Brentano, že „vnitřní vnímání (\"innere Wahrnemung\") ... se nikdy nemůže stát vnitřním pozorováním“, neboť pozorující a pozorované spadají v jedno. Na tento náhled navázal Husserl a jeho fenomenologie. Podle Husserla je reflexe „metodou vědomí k poznávání vědomí vůbec“ a protože předmětem vědecky přesné filosofie mohou být pouze obsahy vědomí, je univerzální filosofickou metodou.\n\nVůči této „redukci na čistou subjektivitu“ se postavil Maurice Merleau-Ponty: reflexe podle něho vždy narazí na jistou „neprůhlednost světa“.\n\"To, co je dáno, není ani vědomí, ani čisté bytí, nýbrž – jak už Kant hluboce nahlédl – zkušenost, to jest komunikace konečného subjektu s neprůhledným bytím, z něhož se sice sám vynořuje, zároveň však v něm zůstává zapleten.\"\n\nTaké Heideggerovo dílo \"Bytí a čas\" lze chápat jako pokus o překonání tohoto descartovského rozdvojení výchozími pojmy \"pobyt\" a \"bytí na světě\" i následnou analýzou pobytu. V další fázi svého myšlenkového vývoje po „obratu“ (\"die Kehre\") pak často dával přednost výkladu básnické řeči, která nepodlehla rozdvojujícím účinkům reflexe. Něco jako snaha o bezprostřednost vůči „síle národního hnutí“ se možná podílela i na jeho chvilkovém poblouzení nacismem v roce 1933: reflexe přišla za několik měsíců, nicméně na čas jako kdyby byla vyřazena.\n\nVe \"Filosofickém diskurzu moderny\" se Jürgen Habermas vrací k Aristotelovu momentu reflexe jako sdílené. \"Reflexe už ovšem není věcí poznávajícího subjektu, který by se obracel sám k sobě jako k předmětu. Na místo této před-řečové osamělé reflexe nastupuje vrstvení diskurzu a jednání, zabudované do komunikativního jednání.\"\n\nV teorii systémů německého sociologa Niklase Luhmanna hraje důležitou roli reflexe jako jistý druh autoreference, v níž systém zakládá své operace na rozdílu mezi sebou a svým okolím. Díky tomu se může z tohoto okolí vydělit a autopoieticky budovat, sám si vybírat podněty z okolí. I jinde ve společenských vědách se dnes často používá označení „reflexivní modernita“ (Ulrich Beck) pro takové myšlení o společnosti, které si uvědomuje svou vlastní podmíněnost i historii a zejména rizika, před nimiž stojí.\n ...Tento článek je založen z velké části na informacích z odpovídajícího článku německé Wikipedie (viz odkaz vlevo).\n\n\n"}
{"id": "324089", "url": "https://cs.wikipedia.org/wiki?curid=324089", "title": "John Marshall (archeolog)", "text": "John Marshall (archeolog)\n\nSir John Hubert Marshall (19. března 1876, Chester – 17. srpna 1958, Guildford) byl britský archeolog, v lety 1902 až 1928 vedoucí badatel organizace Archaeological Survey of India (v překladu „Archeologický průzkum Indie“), která se zabývá výzkumem na poli indických památek. Byl též vedoucím vykopávek v archeologických oblastech Harappy a Mohendžo-dara, což jsou dvě nejrozsáhlejší dosud nalezená města harappské kultury.\n\nMarshall vystudoval Cambridgskou univerzitu. Celých dvanáct let strávil archeologickým průzkumem Takšašíly. Účastnil se též vykopávek na mnoha s buddhismem spojených místech jako je Sáňčí u Sarnáthu apod. V roce 1914 byl za své objevy povýšen do šlechtického stavu.\n\n"}
{"id": "324090", "url": "https://cs.wikipedia.org/wiki?curid=324090", "title": "Euadné", "text": "Euadné\n\nEuadné (řecky \"Εὐάδνη\", latinsky \"Euadne\") je v řecké mytologii dcera argejského krále Ífita a manželka Kapanea.\n\nKapaneus byl jedním z vůdců vojsk ve válce Sedmi proti Thébám. V bojích však položil život. Když se to dozvěděla Euadné, přišla na jeho pohřeb, avšak nechtěla se od manžela odloučit. Když byla zapálena pohřební hranice, Euadné skočila ze skály do plamenů.\n\nEuadné dala Kapaneovi syna Sthenela, který později bojoval v Trojské válce po boku krále Dioméda.\n\n"}
{"id": "324092", "url": "https://cs.wikipedia.org/wiki?curid=324092", "title": "Náboženství v Severní Americe", "text": "Náboženství v Severní Americe\n\nNáboženství v Severní Americe je převážně křesťanské a židovské, asi 97 % obyvatel Střední Ameriky jsou římští katolíci.\n\n"}
{"id": "324100", "url": "https://cs.wikipedia.org/wiki?curid=324100", "title": "Pierre Van Maldere", "text": "Pierre Van Maldere\n\nPieter (Pierre) van Maldere (16. října 1729 Brusel - 1. listopadu 1768 tamtéž) byl belgický houslista a hudební skladatel.\n\nPravděpodobně se hudebně vzdělával u Fioccoa. Připojil se ke dvoru prince Charlese-Alexandra de Lorraine roku 1749, a léta 1751 až 1753 strávil v Dublinu jako ředitel \"Philarmonick Concerts\". Doprovázel prince na mnoha cestách do Vídně, kde premiérově uvedl dvě komické opery: \"Le Déguisement pastoral\" (1756) a \"Les Amours champêtres\" (1758).\n\nPo návratu do Bruselu zkomponoval ještě několik komických oper a více než 40 symfonií, předeher a sonát. Roku 1758 povýšil na princova komorníka. Působil jako spoluředitel Théâtre de la Monnaie v letech 1763 až 1767.\n\n"}
{"id": "324101", "url": "https://cs.wikipedia.org/wiki?curid=324101", "title": "Pískomilové", "text": "Pískomilové\n\nPískomilové (Gerbillinae) je podčeleď z čeledi myšovitých a řádu hlodavců. Jsou to čilá zvířata, tvarem podobná myši a jsou příbuzná křečkům a tarbíkům. Ve volné přírodě se původně vyskytovali v severní Číně a v Mongolsku - nejčastěji chovaným zástupcem pískomilů je také pískomil mongolský. Měří asi 10 centimetrů, samec váží 80-110 gramů, samice 70-100 gramů. Mají velké černé nebo červené oči, malé přední a dlouhé zadní tlapky a silné zadní nohy, které jim umožňují skákat velmi vysoko. Mohou mít barvu od bílé a světle šedé, přes pískovou, zlatou, hnědou až černou.\n\nPískomilové pocházejí z pouště a jsou tedy přizpůsobeni velmi horkému a suchému podnebí. Před žárem se chrání v norách se složitým systémem chodbiček, které si vyhrabávají. Tyto nory opouští až večer. Proto jsou i chovní pískomilové nejaktivnější v noci. Potřebují pohyb a vyžití, nejraději hrabou, skáčou a hlodají. V přírodě žijí v koloniích, proto je vhodnější chovat je v páru nebo ve skupině.\nPískomilové se začínají pářit již ve 6 týdnech života (definitivně dospělí jsou však až v 8 týdnech). Samice bývá březí 25-29 dnů a v jednom vrhu (bývají 2-3 ročně) mívá obvykle 2-8 mláďat. Mláďata se rodí holá a slepá. Ve věku 2 týdnů mívají kožíšek a v 2 a půl týdnech otvírají oči. Samec pomáhá samici s péčí o mláďata, proto se při jejich chovu nemá stěhovat do jiné klece nebo akvária, protože samice už by ho zpátky nepřijala a útočila by na něj jako na cizího.\nPískomily je nejvhodnější chovat v páru nebo ve skupině. Pokud nejsou ze stejného vrhu, měli by se dát dohromady dřív, než jim bude 8 týdnů. Nejvhodnější je chovat pískomily ve shora uzavřeném akváriu. Klec je méně vhodná pouze z důvodu častého hrabání.\n\nJako podestýlka jsou nejvhodnější hobliny, směs na hrabání z rašeliny a zahradní směsi. Hnízdo si staví ze sena nebo papíru. Vhodné jsou také větvičky z ovocných stromů na hryzání. Zároveň se doporučuje pořídit jim jemný koupací písek, ve kterém si snadno mohou čistit srst.\n\nObvykle se krmí semeny (pšenice, ječmen, oves, slunečnice, kukuřice, atp.), zeleninou, ovocem, tvrdým pečivem nebo i zelení. Umí velice dobře hospodařit s vodou, přesto je vhodné, aby měli stále k dispozici napáječku.\n\nDo podčeledi pískomilů se obvykle řadí zhruba 70 druhů rozdělených do 14 rodů. Jedním z nejpočetnějších rodů je rod \"Meriones\", do kterého patří nejčastěji chované druhy jako pískomil mongolský, tlustoocasý, rudoocasý, jižní nebo perský.\n\n"}
{"id": "324102", "url": "https://cs.wikipedia.org/wiki?curid=324102", "title": "Náboženství v Jižní Americe", "text": "Náboženství v Jižní Americe\n\nNáboženství v Jižní Americe tvoří většinou římští katolíci, malé skupiny vyznávají víru původních obyvatel (především animisté). Hinduismus a islám v Surinamu a Guyaně;11 milionů protestantů v Brazílii a Chile.\n\nRoku 2013 byl Argentinec Jorge Mario Bergoglio zvolen papežem a přijal jméno František; stal se prvním Jihoameričanem, který dosáhl tohoto úřadu.\n\n"}
{"id": "324104", "url": "https://cs.wikipedia.org/wiki?curid=324104", "title": "Náboženství v Africe", "text": "Náboženství v Africe\n\nNáboženství v Africe sestává z islámu, křesťanů včetně etiopských ortodoxních a koptských ortodoxních; víra původních obyvatel; mnoho Afričanů vyznává náboženství, které kombinuje křesťanskou víru s místní vírou.\n\n"}
{"id": "324109", "url": "https://cs.wikipedia.org/wiki?curid=324109", "title": "Mezistátní utkání české hokejové reprezentace v sezóně 1993/1994", "text": "Mezistátní utkání české hokejové reprezentace v sezóně 1993/1994\n\nMezistátní utkání české hokejové reprezentace v sezóně 1993/1994\n\n Česko - Německo 0:3 (0:1, 0:2, 0:0)\n\n16. dubna 1994 - Augsburg\nBranky Česko: nikdo\nBranky Německa: 7. Evtushevski, 25. Kummer, 37. Reichel.\nRozhodčí: Ingmann (FIN) – Schimm, Trainer (GER)\nVyloučení: 7:7\nDiváků: 2 600\n\nČesko: Petr Bříza – Bedřich Ščerban, Miloš Holaň, Stanislav Mečiar, Petr Tejkl, Jan Kruliš, František Kaberle – Pavel Geffert, Roman Horák, Tomáš Kapusta – Richard Žemlička, Pavel Patera, Kamil Kašťák – Tomáš Sršeň, Jiří Dopita, Jiří Doležal – Král, Martin Smeták.\n\nNěmecko: Merk – Mayr, Lüdemann, Niederberger, Kienass, Lehner, Mayer, Mende, Gulda – Stefan, Brandl, Kumman – Köpf, Boehm, Handrick – Kehle, Reichel, Benda – Evtushevski, Abstreiter, Schinko.\n\n17. dubna 1994 - Chemnitz\nBranky Česko: 24. Stanislav Mečiar, 34. Miloš Holaň, 39. Pavel Geffert \nBranky Německa: 9. Stefan, 54. Mayer.\nRozhodčí: Ingmann (FIN) – Schimm, Trainer (GER)\nVyloučení: 7:3 (1:0, 1:0)\nDiváků: 4 100\n\nČesko: Petr Bříza – Bedřich Ščerban, Miloš Holaň, Stanislav Mečiar, Petr Tejkl, František Kaberle, Jiří Vykoukal, Jan Kruliš – Tomáš Sršeň, Jiří Dopita, Kamil Kašťák – Pavel Geffert, Roman Horák, Tomáš Kapusta – Richard Žemlička, Pavel Patera, Jiří Doležal – Král, Martin Smeták.\n\nNěmecko: Heiss – Mayr, Lüdemann, Mende, Kienass, Lehner, Bresagk, Mayer, Gulda – Stefan, Brand, Pyka – Köpf, Boehm, Handrick – Kehle, Reichel, Benda – Evtushevski, Abstreiter, Schinko – M. Rumrich.\n\n21. dubna 1994 - Mariánské Lázně\nBranky Česko: 6. Miloš Holaň\nBranky Švédska: 17. M. Johansson, 43. Dackell, 46. J. Jönsson.\nRozhodčí: Lichtnecker (GER) – Český, Barvíř (CZE)\nVyloučení: 6:5\nDiváků: 2 500\n\nČesko: Petr Bříza – Drahomír Kadlec, Miloš Holaň, Bedřich Ščerban, František Kučera, Stanislav Mečiar, Roman Hamrlík – Král, Jiří Kučera, Jiří Doležal – Tomáš Sršeň, Jiří Dopita, Kamil Kašťák – Richard Žemlička, Josef Beránek, Martin Ručinský – Martin Smeták, Roman Horák, Tomáš Kapusta.\n\nŠvédsko: Nordström – R. Johansson, K. Jönsson, Sjödin, Stillman, Rohlin, P. Andersson – Juhlin, Berglund, Hansson – Sundin, Larsson, Forslund – Dackell, M. Johansson, Carnbäck – Bergqvist, Örnskog, M. Andersson.\n\n22. dubna 1994 - České Budějovice\nBranky Česko: 2. Tomáš Sršeň, 14. Jiří Kučera, 46. Kamil Kašťák, 52. Richard Žemlička \nBranky Švédska: 3. Dackell, 9. Forslund, 54. Örnskog.\nRozhodčí: Lichtnecker (GER) – Český, Barvíř (CZE)\nVyloučení: 6:3 + Hansson na 5 min.\nDiváků: 4 500\n\nČesko: Roman Turek – Drahomír Kadlec, Miloš Holaň, Bedřich Ščerban, František Kučera, Stanislav Mečiar, Roman Hamrlík – Král, Jiří Kučera, Jiří Doležal – Tomáš Sršeň, Jiří Dopita, Kamil Kašťák – Richard Žemlička, Josef Beránek, Pavel Geffert – Martin Smeták, Roman Horák, Tomáš Kapusta.\n\nŠvédsko: Nordström (41. Salo) – R. Johansson, K. Jönsson, Sjödin, Stillman, Rohlin, P. Andersson – Forslund, J. Jönsson, Sundin – Bergqvist, M. Johansson, Carnbäck – Dackell, Larsson, M. Andersson – Juhlin, Berglund, Hansson – Örnskog.\n\n\n"}
{"id": "324110", "url": "https://cs.wikipedia.org/wiki?curid=324110", "title": "Hokejová branka", "text": "Hokejová branka\n\nHokejová branka je v hokeji místo, kam musí útočící tým dopravit puk nebo míček, aby skóroval.\n\nBranky byly do 30. let 20. století v dřevěném provedení, později kovové. Branka se skládá ze dvou svislých prvků, které jsou v horní části spojeny jednou vodorovnou tyčí. Dle pravidel musí být svislé tyče umístěny 183 cm od sebe a mají výšku 122 cm. Pravidla schválená v roce 1964 určují polohu branky minimálně 3 a maximálně 4 metry od zadních mantinelů. Dále se v pravidlech určuje, že branková konstrukce musí být červené barvy.\n\nSíť zavěšená na brankové konstrukci byla poprvé užita v roce 1900 kanadským rozhodčím Francisem Nelsonem, který ji tam umístil pro větší přehled ve hře a ochranu diváků za brankovištěm.\n\n\n\n\nJiné formy hokeje používají odlišné hokejové branky. Jedná se zejména o:\n\n\n"}
{"id": "324111", "url": "https://cs.wikipedia.org/wiki?curid=324111", "title": "Okres Kapuvár", "text": "Okres Kapuvár\n\nOkres Kapuvár též Kapuvár–Beled ( ) je okres v severním Maďarsku v župě Győr-Moson-Sopron. Jeho správním centrem je město Kapuvár.\n"}
{"id": "324116", "url": "https://cs.wikipedia.org/wiki?curid=324116", "title": "Mezistátní utkání české hokejové reprezentace v sezóně 1994/1995", "text": "Mezistátní utkání české hokejové reprezentace v sezóně 1994/1995\n\nMezistátní utkání české hokejové reprezentace v sezóně 1994/1995\n\n\n Česko - Německo 3:2 (0:1, 1:0, 2:1)\n\n27. srpna 1994 - Liberec\nBranky Česko: 39. Martin Procházka, 44. Roman Kaděra, 51. Tomáš Jelínek \nBranky Německa: 10. Niederberger, 59. Franz.\nRozhodčí: Kaukonen (FIN) – Fedoročko, Padevět (CZE)\nVyloučení: 9:6 (0:2)\nDiváků: 3 000\n\nČesko: Jaromír Šindel – Milan Nedoma, Radek Měsíček, Antonín Stavjaňa, Jan Kruliš, Libor Procházka, Jan Vopat, Jaroslav Špaček, Petr Tejkl – Tomáš Jelínek, Jan Alinč, Radek Bělohlav – Jiří Zelenka, Milan Kastner, Pavel Geffert – Martin Smeták, Pavel Patera, Martin Procházka – Roman Kaděra, Král, Petr Folta.\n\nNěmecko: Seliger – Mayr, Gulda, Kunce, Niederberger, Meyer, Bresagk, Lehner, Amann – Handrick, Reichel, Brockmann – Hilger, Hock, Franz – Kopf, Serikow, Pyka – Hegen, Abstreiter, Sandner.\n\n28. srpna 1994 - Děčín \nBranky Česko: Jan Alinč, Antonín Stavjaňa \nBranky Německa: Sandner, Pyka.\nRozhodčí: Kaukonen (FIN) – Fedoročko, Padevět (CZE)\nVyloučení: 5:7 (1:1)\nDiváků: 2 200\n\nČesko: Roman Turek – Milan Nedoma, Radek Měsíček, Antonín Stavjaňa, Jan Kruliš, Jaroslav Špaček, Petr Tejkl, Jan Vopat, Libor Procházka – Tomáš Jelínek, Jan Alinč, Radek Bělohlav – Jiří Zelenka, Milan Kastner, Pavel Geffert – Roman Kaděra, Roman Horák, Petr Folta – Viktor Ujčík, Pavel Patera, Martin Procházka.\n\nNěmecko: Merk – Lehner, Mayr, Niederberger, Amann, Meyer, Kunce, Gulda, Bresagk – Handrick, Reichel, Brockmann – Franz, Hock, Hilger – Pyka, Serikow, Köpf – Sandner, Hegen, Abstreiter.\n\n30. srpna 1994 - Bratislava \nBranky Česko: Viktor Ujčík, Antonín Stavjaňa, Radek Bělohlav, Roman Kaděra, Jan Alinč, Pavel Patera, Pavel Geffert \nBranky Slovenska: 2x Zdeno Cíger, 2x Ľubomír Kolník \nRozhodčí: Karas (POL) – Mihálik, Šulla (SVK)\nVyloučení: 2:5 (1:0)\nDiváků: 2 500 diváků\n\nČesko: Radovan Biegl – Milan Nedoma, Radek Měsíček, Antonín Stavjaňa, Jan Kruliš, Libor Procházka, Jan Vopat, Jaroslav Špaček, Petr Tejkl – Tomáš Jelínek, Jan Alinč, Radek Bělohlav – Martin Smeták, Král, Pavel Geffert – Viktor Ujčík, Pavel Patera, Martin Procházka – Roman Kaděra, Roman Horák, Petr Folta.\n\nSlovensko: Eduard Hartmann (36. Michálek) – Stanislav Medřík, Ľubomír Sekeráš, Juraj Kledrowetz, Marián Smerčiak, Ladislav Čierny, Stanislav Jasečko – Ľubomír Kolník , Jozef Daňo, Zdeno Cíger – Roman Kontšek, Haščák, Branislav Jánoš – Pohorelec, Rusznyák, Voskár.\n\n14. dubna 1995 - Praha\nBranky Česko: 1. Jiří Kučera, 25. Pavel Janků, 46. Viktor Ujčík, 60. Jan Alinč.\nBranky Kanady: nikdo\nRozhodčí: Rejthar – Barvíř, Český (CZE)\nVyloučení: 5:6\nDiváků: 3 360\n\nČesko: Roman Turek – Libor Procházka, František Kaberle, Antonín Stavjaňa, Josef Řezníček, Jaroslav Špaček, Ivan Vlček, Petr Kuchyňa, Jan Vopat – Martin Smeták, Pavel Patera, Martin Procházka – Pavel Janků, Jiří Kučera, Tomáš Sršeň – Viktor Ujčík, Jan Alinč, Pavel Geffert – Jiří Šejba, Roman Horák, Radek Bělohlav.\n\nKanada: Hirsch – Schlegel, Andrusak, Heward, Tutt, Aucoin, Wotton, Widmer, Allen – Jackson, Chabot, Jomphe – Sherven, Borsato, Fraser – Kesa, Kaufmann, Maneluk – Bright, Smith, Alston.\n\n18. dubna 1995 - Litvínov\nBranky Česko: 4. Jan Alinč, 22. Otakar Vejvoda \nBranky Švédska: 38. J. Johansson, 51. Alfredsson, 53. Eklund.\nRozhodčí: Ingman (FIN) – Barvíř, Český (CZE)\nVyloučení: 3:6\nDiváků: 4 000\n\nČesko: Roman Čechmánek – Ivan Vlček, Josef Řezníček, Petr Kuchyňa, Jan Vopat, Jiří Vykoukal, František Kaberle, Antonín Stavjaňa, Bedřich Ščerban – Viktor Ujčík, Jan Alinč, Pavel Geffert – Jiří Šejba, Jiří Dopita, Richard Žemlička – Otakar Vejvoda, Pavel Patera, Martin Procházka – Martin Smeták, Martin Hosták, Roman Meluzín.\n\nŠvédsko: Östlund – Sjödin, H. Jonsson, Franzén, Ragnarsson, Nordmark, Rohlin, Nord, Ölsson – M. Johansson, Örnskog, Hansson – Alfredsson, Larsson, A. Johansson – Eklund, Nilsson, Huusko – Forslund, J. Johnsson, Dackell.\n\n19. dubna 1995 - Praha\nBranky Česko: 30. Jiří Vykoukal, 52. Radek Bělohlav, 54. Roman Meluzín \nBranky Švédska: 12. J. Johansson, 20. Ragnarsson.\nRozhodčí: Ingman (FIN) – Barvíř, Český (CZE)\nVyloučení: 5:6 (1:0)\nDiváků: 6 000\n\nČesko: Petr Bříza – Bedřich Ščerban, Jiří Vykoukal, Petr Kuchyňa, Jan Vopat, Antonín Stavjaňa, František Kaberle, Josef Řezníček, Ivan Vlček – Pavel Janků, Jiří Kučera, Roman Meluzín – Tomáš Sršeň, Jiří Dopita, Richard Žemlička – Otakar Vejvoda, Pavel Patera, Martin Procházka – Radek Bělohlav, Roman Horák, Pavel Geffert.\n\nŠvédsko: Nordström – Sjödin, Ragnarsson, Franzén, H. Jonsson, Nordmark, Rohlin, Nord, Olsson – M. Johansson, Örskog, Hansson – A. Johansson, Larsson, Alfredsson – Eklund, Nilsson, Huusko – Forslund, Johnsson, Dackell.\n\n\n"}
{"id": "324117", "url": "https://cs.wikipedia.org/wiki?curid=324117", "title": "Izraelští Arabové", "text": "Izraelští Arabové\n\nIzraelští Arabové je termín pro označení Palestinců nebo arabsky hovořících lidí, bez židovského původu, kteří jsou občany Státu Izrael. U některých izraelských Arabů je však preferovanější označení arabští obyvatelé Izraele a označení izraelští Arabové je u nich neoblíbené.\n\nNárodnostně se většina z nich identifikuje jako Palestinci a občansky jako Izraelci. Mnoho těchto arabských obyvatel má rodinné svazky s palestinskými Araby na Západním břehu Jordánu, v Pásmu Gazy a v Jordánsku. Větší identifikování se jako Izraelci je mezi beduíny a Drúzy.\n\nZvláštní případ jsou Arabové žijící na územích anektovaných Izraelem po šestidenní válce v roce 1967, tj. ve Východním Jeruzalémě a na Golanských výšinách. Obyvatele východního Jeruzaléma získali trvalé izraelské občanství krátce po válce. Pouze malá část z nich jej však přijala a většina udržuje úzké vztahy se Západním břehem, přestože jim je umožněno volit v komunálních volbách. Většina drúzkých obyvatel Golanských výšin je považovaná za izraelské obyvatele na základě zákona o Golanských výšinách z roku 1981. Část z nich plně přijala izraelské občanství, avšak většina z nich se považuje za obyvatele Sýrie.\n\nPo získání občanství byli izraelští Arabové formálně zrovnoprávněni s židovskými obyvateli Izraele. V porovnání s Araby v sousedních zemích získali paradoxně ještě větší práva. V současné době mají izraelští Arabové vlastní politické strany, zastoupení v Knesetu, vlastní školy, možnost studovat na izraelských univerzitách, možnost ošetření v izraelských nemocnicích, právo na pobírání sociálních benefitů atp.\n\n\n"}
{"id": "324119", "url": "https://cs.wikipedia.org/wiki?curid=324119", "title": "Archaeological Survey of India", "text": "Archaeological Survey of India\n\nArchaeological Survey of India je originální název indické vládní organizace, která se zabývá zkoumáním, udržováním a ochranou památek a oblastí národního i mezinárodního významu na území Indie. Do češtiny by se název dal přeložit jako „Archeologický průzkum Indie“. Organizace byla založena v roce 1861 Alexandrem Cunninghamem, kdy byla Indie pod nadvládou Spojeného království (tzv. Britská Indie). V současné době organizace udržuje několik tisíc památek mezinárodního významu, z nichž několik desítek je na seznamu světového dědictví. \n\n\n"}
{"id": "324124", "url": "https://cs.wikipedia.org/wiki?curid=324124", "title": "Katechetika", "text": "Katechetika\n\nKatechetika je teologicko-pastorační disciplína, která se zabývá katechezí. Jinými slovy: Katechetika je dílčí disciplína praktické teologie, která se zabývá vyučováním. Jednodušší definice: Katechetika je nauka o vyučování náboženství.\n\nKatecheze je označení pro předávání základních pravd (křesťanské) víry druhým s využitím pedagogických a didaktických dovedností. Původně se tak označovaly výklady pro katechumeny, nyní častěji jednodušší (věku přiměřené) výklady pro děti, které mohou probíhat buď samostatně, nebo například v rámci mše místo homilie, která je určena dospělým posluchačům a pro děti by byla příliš složitá. Na základě hlavních okruhů témat se vydělují dvě hlavní skupiny katechezí, katecheze biblické a katechismové.\n\nKatecheta (Katechetka) je označení pro vyučujícího náboženství na školách (může jím být kněz i laik).\n\n\n"}
{"id": "324127", "url": "https://cs.wikipedia.org/wiki?curid=324127", "title": "Mezistátní utkání české hokejové reprezentace v sezóně 1995/1996", "text": "Mezistátní utkání české hokejové reprezentace v sezóně 1995/1996\n\nMezistátní utkání české hokejové reprezentace v sezóně 1995/1996\n\n\n Česko – Německo 9:1 (4:0, 2:1, 3:0)\n\n21. března 1996 – Amberg\nBranky Česko: 5. Martin Procházka, 6. Vladimír Vůjtek, 10. Viktor Ujčík, 11. Jaromír Kverka, 26. Otakar Vejvoda, 29. Jaromír Kverka, 45. Heš, 47. Kukačka, 48. Roman Meluzín\nBranky Německa: 25. Keller.\nRozhodčí: Bertolotti (SUI) – Aumüler, Sorenger (GER)\nVyloučení: 6:6 (4:0)\nDiváků: 2 500\n\nČesko: Roman Turek – Kowalczyk, Heš, Kadlec, Martin Štěpánek, Šmíd, Boháček – Vladimír Vůjtek, Robert Reichel, Viktor Ujčík – Otakar Vejvoda, Pavel Patera, Martin Procházka – Petrovka, Jaromír Kverka, Kukačka – Bruk, Zajíc, Roman Meluzín.\n\nNěmecko: Pethke (Solbach) – Mayer, Nowak, Kunce, Simon, Goldmann, Wieland, Kraus, Curth – Schneider, Martin Reichel, Benda – Gehring, Hecht, Keller – Feser, Vozar, Kropf – Musial, Boos, Schertz.\n\n22. března 1996 – Deggendorf \nBranky Česko: 6. Robert Reichel, 38. Martin Procházka, 57. Robert Reichel\nBranky Německa: 3. Schertz, 11. Keller, 28. Goldmann, 37. a 48. Keller, 49. Boos.\nRozhodčí: Bertolotti (SUI) – Aumüller, Hascher (GER)\nVyloučení: 8:8 (1:2)\nDiváků: 2 900\n\nČesko: Milan Hnilička – Kowalczyk, Heš, Kadlec, Martin Štěpánek, Šmíd, Boháček – Vladimír Vůjtek, Robert Reichel, Viktor Ujčík – Otakar Vejvoda, Pavel Patera, M. Procházka – M. Okál, Jaromír Kverka, Kukačka – Bruk, Zajíc, Roman Meluzín – Petrovka.\n\nNěmecko: Solbach (Döhler) – Molling, Nowak, Goldmann, Wieland, Kunce, Simon, Curth, Brüggemann – Schneider, Martin Reichel, Benda – Feser, Hecht, Keller – Kehle, Boos, Hölscher – Schertz, Vozar, Kropf.\n\n23. března 1996 – Bayereuth \nBranky Česko: 2. Pavel Patera, 5. Robert Reichel, 30. Jaromír Kverka, 31. Viktor Ujčík, 34. Kadlec, 44. Petrovka \nBranky Německa: 46. Schertz, 47. Hecht.\nRozhodčí: Bertoloti (SUI) – Breiter, Riepl (GER)\nVyloučení: 4:7 (3:1)\nDiváků: 4 500\n\nČesko: Roman Turek – Kowalczyk, Heš, kadlec, Martin Štěpánek, Šmíd, Boháček – Viktor Ujčík, Robert Reichel, Roman Meluzín – Otakar Vejvoda, Pavel Patera, Martin Procházka – Vladimír Vůjtek, Jaromír Kverka, Kukačka – Bruk, Zajíc, Petrovka.\n\nNěmecko: Döhler (Solbach) – Molling, Nowak, Goldmann, Brüggemann, Kunce, Simon, Mayer, Curth – Schneider, Martin Reichel, Benda – Feser, Hecht, Schertz – Kraus, Vozar, Musial – Kehle, Hölscher.\n\n4. dubna 1996 – Pardubice \nBranky Česko: 14. Viktor Ujčík, 37. Heš, 40. a 56. Pavel Patera, 60. Robert Reichel \nBranky Německa: 34. Nowak, 45. Hilger.\nRozhodčí: Korentschnig (AUT) – Český, Barvíř (CZE)\nVyloučení: 3:5 + Schertz na 10 min.\nDiváků: 3 882\n\nČesko: Roman Turek – Antonín Stavjaňa, Jiří Veber, František Kaberle, Martin Štěpánek, Jiří Vykoukal, Libor Zábranský, Kowalczyk, Heš – Robert Kysela, Robert Reichel, Tomáš Vlasák – Otakar Vejvoda, Pavel Patera, Martin Procházka – Viktor Ujčík, Štrba, Roman Meluzín – Vladimír Vůjtek, Radek Bělohlav, David Výborný.\n\nNěmecko: Merk – S. Meyer, Nowak, Goldmann, Simon, Molling, Wieland, Curth, Brüggemann – Schneider, Benda, Hilger – Handrick, Schertz, Brezina – Brittig, Martin Reichel, J. Rumrich – Feser, Hölscher, Keller.\n\n5. dubna 1996 – Nymburk \nBranky Česko: 13. Robert Reichel, 23. Jiří Veber, 31. Otakar Vejvoda, 56. Robert Reichel \nBranky Německa: 8. Feser, 36. Hendrich, 52. Rumrich.\nRozhodčí: Korentschnig (AUT) – Český, Padevět (CZE)\nVyloučení: 8:9 (1:0) + Benda na 5 min a do konce utkání.\nDiváků: 2 300\n\nČesko: Roman Čechmánek – Jiří Vykoukal, Libor Zábranský, Antonín Stavjaňa, Jiří Veber, František Kaberle, Martin Štěpánek, Kowalczyk, Heš – Viktor Ujčík, Robert Reichel, Roman Meluzín – Vladimír Vůjtek, Jiří Dopita, David Výborný – Otakar Vejvoda, Pavel Patera, Martin Procházka – Robert Kysela, Radek Bělohlav, Tomáš Vlasák.\n\nNěmecko: Merk – S. Meyer, Bresagk, Goldmann, Simon, Molling, Wieland, Curth, Brüggemann – Schneider, Martin Reichel, Hilger – Feser, Schertz, Britig – J. Rumrich, Benda, Keller – Handrick, Hölscher, Brezina.\n\n10. dubna 1996 – Stockholm \nBranky Česko: 8. Otakar Vejvoda, 13. Robert Kysela, 38. Martin Procházka \nBranky Švédska: 16. Karlsson, 28. M. Johansson, 59. Gustafsson.\nRozhodčí: Lichtnecker (GER) –Rönnmark, Danielsson (SWE)\nVyloučení: 3:2\nDiváků: 3 400\n\nČesko: Roman Turek – Kadlec, František Kaberle, Antonín Stavjaňa, Jiří Veber, Bedřich Ščerban, Martin Štěpánek, Jiří Vykoukal, Libor Zábranský, Kowalczyk – Otakar Vejvoda, Pavel Patera, Martin Procházka – Vladimír Vůjtek, Jiří Dopita, David Výborný – Robert Kysela, Robert Reichel, Chlubna – Viktor Ujčík, Kučera, Roman Meluzín – Radek Bělohlav.\n\nŠvédsko: Östlund – Sjödin, H. Jonsson, Kennholt, Gustafsson, R. Sundin, R. Johannson – Bergqvist, P.E. Eklund, Holmström – Forslund, Strandberg, Svartvadet – Modin, J. Jönsson, Dackell – A. Huusko, M. Johansson, Karlsson.\n\n11. dubna 1996 – Lulea \nBranky Česko: 25. Viktor Ujčík, 40. Jiří Dopita, 47. Pavel Patera \nBranky Švédska: 12. H. Jonsson, 14. Forslund, 14. Dackell, 18. A. Huusko, 24. Modin, 37. H. Jonsson, 56. Bergqvist.\nRozhodčí: Lichtnecker (GER) – Lidman, Rönnmark (SWE)\nVyloučení: 3:3 (1:0)\nDiváků: 4 200\n\nČesko: Roman Čechmánek (18. Roman Turek) – Kadlec, František Kaberle, Antonín Stavjaňa, Jiří Veber, Bedřich Ščerban, Martin Štěpánek, Jiří Vykoukal, Libor Zábranský – Otakar Vejvoda, Pavel Patera, Martin Procházka – Vladimír Vůjtek, Jiří Dopita, Tomáš Vlasák – Robert Kysela, Robert Reichel, Roman Meluzín – Viktor Ujčík, Kučera, Radek Bělohlav.\n\nŠvédsko: Ahl – Sjödin, H. Jonsson, Öhlund, Gustafsson, R. Sundin, R. Johansson – Bergqvist, P.E. Eklund, Holmström – Forslund, J. Jönsson, Svartvadet – Modin, Larsson, Dackell – A. Huusko, Strandberg, Karlsson.\n\n18. dubna 1996 – České Budějovice \nBranky Česko: 8. Otakar Vejvoda, 10. Viktor Ujčík, 28. Robert Reichel, 36. Radek Bělohlav, 56. František Kaberle, 58. Michal Sýkora\nBranky Kanady: 37. a 46. Dawe, 60. Friesen.\nRozhodčí: Müller (GER) – Brázdil, Halas (CZE)\nVyloučení: 1:4 (2:0)\nDiváků: 7 100\n\nČesko: Roman Turek – Antonín Stavjaňa, Jiří Veber, Michal Sýkora, Stanislav Neckář, Jiří Vykoukal, Libor Zábranský, Kadlec, František Kaberle, Bedřich Ščerban – Radek Bonk, Jiří Dopita, David Výborný – Robert Kysela, Robert Reichel, Robert Lang – Viktor Ujčík, Kučera, Roman Meluzín – Otakar Vejvoda, Pavel Patera, Martin Procházka – Radek Bělohlav, Vladimír Vůjtek.\n\nKanada: Joseph (Brodeur) – Galley, Bodger, Sydor, Richardson, Wesley, Mayer – Dawe, Ferraro, Friesen – Thomas, Jomphe, McAmmond – Buchberger, Green, May – Matsos.\n\n\n"}
{"id": "324133", "url": "https://cs.wikipedia.org/wiki?curid=324133", "title": "Nikolaj Alexandrovič Dobroljubov", "text": "Nikolaj Alexandrovič Dobroljubov\n\nNikolaj Alexandrovič Dobroljubov ( ) (24. ledna / 5. února 1836 Nižnij Novgorod – 17. listopadu / 29. listopadu 1861 Petrohrad) byl ruský literární kritik, publicista, filosofující materialista a revoluční demokrat.\n\nV sovětské éře byl Dobroljubov pro své kritické názory ceněn, v současnosti je téměř zapomenut. V roce 1856 se seznámil s N. G. Černyševským a N. A. Někrasovem, s nimiž přispíval do časopisu \"Sovremennik\". Psal především satiry, parodie, fejetony, kritické stati. Zemřel na tuberkulózu ve věku 25 let.\n\n\n\n"}
{"id": "324138", "url": "https://cs.wikipedia.org/wiki?curid=324138", "title": "Homilie", "text": "Homilie\n\nHomilie (z řeckého \"homilia\", shromáždění, beseda, vyučování) je v běžném církevním provozu jiný výraz pro kázání, zejména při eucharistické bohoslužbě. V užším slova smyslu je homilie kázání exegetické, tj. věnované výkladu biblického čtení.\n\nPodle toho, jak se obsah kázání vztahuje k liturgickému čtení perikopě určité neděle nebo svátku, lze rozlišovat:\n\nPůvodně znamenala homilie kázání vůbec, zmíněné rozlišení zavedl Órigenés († 253). Slavné jsou homilie biskupa sv. Augustina nebo papeže Řehoře Velikého († 604).\n\nPostila (dříve psáno \"postilla\") je starší označení buďto pro jednotlivé kázání, nebo pro jejich sbírku (knihu), obvykle psanou v národním jazyce; dnes se pojem používá hlavně v literární historii. Známá je například Husova \"Postila\" nebo \"Řeči nedělní a sváteční\" Petra Chelčického.\n\n\n"}
{"id": "324139", "url": "https://cs.wikipedia.org/wiki?curid=324139", "title": "Mezistátní utkání české hokejové reprezentace v sezóně 1996/1997", "text": "Mezistátní utkání české hokejové reprezentace v sezóně 1996/1997\n\nMezistátní utkání české hokejové reprezentace v sezóně 1996/1997\n\n Česko - Finsko 1:5 (1:2, 0:1, 0:2)\n\n21. srpna 1996 - Tampere\nBranky Česko: 4. Robert Reichel \nBranky Finska: 5. Lumme, 19. Selänne, 28. Nurminen, 57. Ojanen, 60. Selänne.\nRozhodčí: Öberg – Danielsson, Svensson (SWE)\nVyloučení: 5:5\nDiváků: 8 000\n\nČesko: Roman Turek – Michal Sýkora, Stanislav Neckář, Hamrlík, Jiří Šlégr, Kadlec, František Kaberle – Robert Lang, Robert Reichel, Martin Ručinský – Martin Straka, Jiří Dopita, Josef Beránek – Otakar Vejvoda, Pavel Patera, Martin Procházka – Radek Bonk, Bobby Holík.\n\nFinsko: Takko – Strömberg, Laukkanen, Kiprusoff, Virta, Lumme, Niinimaa – Kurri, Helminen, Ruutu – Lehtinen, Koivu, Nurminen – Riihijärvi, Ylönen, Selänne – Kapanen, Ojanen, Nieminen.\n\n22. srpna 1996 - Stockholm \nBranky Česko: 47. Martin Procházka \nBranky Švédska: 14. Lidström, 17. a 37. Forsberg, 39. Albelin, 53. Garpenlöv, 60. Lidström.\nRozhodčí: Bardin (RUS)\nVyloučení: 11:7 (4:0)\nDiváků: 8 072\n\nČesko: Roman Turek – Michal Sýkora, Stanislav Neckář, Hamrlík, Jiří Šlégr, Kadlec, František Kaberle – Robert Lang, Robert Reichel, Martin Ručinský – Martin Straka, Jiří Dopita, Bobby Holík – Otakar Vejvoda, Pavel Patera, Martin Procházka – Jiří Vykoukal, Radek Bonk, Jiří Veber.\n\nŠvédsko: Salo (41. Söderström) – Lidström, Norström, C. Johansson, Popovic, Albelin, R. Johansson – Garpenlöv, Forsberg, Alfredsson – Dahlen, Nylander, N. Anderson – Sundin, Sundström, M. Andersson – Bergqvist, F. Nilsson, Holmström.\n\n11. dubna 1997 - Weiden \nBranky Česko: 25. a 59. Vladimír Vůjtek, 59. Robert Lang, 60. Jiří Zelenka \nBranky Německa: 31. Kathan, 35. Lüdemann.\nRozhodčí: Clemencon (SUI) – Aumüller, Sprenger (GER)\nVyloučení: 4:2 (0:2) + Martin Procházka a Hegen na 10 min.\nDiváků: 2 000\n\nČesko: Milan Hnilička – Libor Procházka, František Kaberle, Jiří Vykoukal, Angel Nikolov, Jaroslav Špaček, Ladislav Benýšek, Radek Hamr, Jindřich – Vladimír Vůjtek, Pavel Patera, Martin Procházka – Jiří Zelenka , David Výborný, Richard Žemlička – Viktor Ujčík, Tomáš Vlasák, Němčický – Petr Ton, Robert Lang, Milan Hejduk.\n\nNěmecko: Heiss – Kunce, Nowak, Brasagk, Kienass, Wieland, Mayr, Lüdemann, S. Mayer – Pyka, Brännström, Hegen – Stefan, M. Reichel, Brügemann – Felski, MacKay, Benda – Kathan, Kühnhauser, Funk.\n\n12. duben 1997 - Selb \nBranky Česko: 43. Richard Žemlička, 60. Pavel Patera.\nBranky Německa:\nRozhodčí: Clemencon (SUI) – Oswald, Schurr (GER)\nVyloučení: 3:2\nDiváků: 2 145\n\nČesko: Kameš – Libor Procházka, František Kaberle, Jiří Vykoukal, Angel Nikolov, Jaroslav Špaček, Ladislav Benýšek, Radek Hamr, Jindřich – Vladimír Vůjtek, Pavel Patera, Martin Procházka – Jiří Zelenka , David Výborný, Richard Žemlička – Petr Ton, Robert Lang, Milan Hejduk – Tomáš Vlasák, Němčický.\n\nNěmecko: Künast (30. Fischer) – Bergen, Wieland, Bresagk, Molling, Goldmann, Kunce, Lüdemann, S. Mayer – Kathan, MacKay, Benda – Zajankala, J. Rumrich, Felski – Lupzig, Brännström, Funk – Stefan, M. Reichel, Brügemann.\n\n16. dubna 1997 - Nymburk\nBranky Česko: 6. Jiří Šlégr, 14. Viktor Ujčík, 18. David Moravec, 38. Tomáš Kapusta, 51. David Výborný, 60. Jiří Šlégr \nBranky Norska: 31. Vikingstad.\nRozhodčí: Bertolotti (SUI) – Bádal, Pouzar (CZE)\nVyloučení: 6:4 (1:1)\nDiváků: 2 500\n\nČesko: Roman Čechmánek – Jiří Vykoukal, Jiří Veber, Jaroslav Špaček, Ladislav Benýšek, Jiří Šlégr, Vlastimil Kroupa, Libor Procházka, František Kaberle – Tomáš Sršeň, Jiří Dopita, Tomáš Kapusta – Jiří Zelenka , David Výborný, Richard Žemlička – Ondřej Kratěna, Rostislav Vlach, Robert Lang – Viktor Ujčík, Roman Šimíček, David Moravec.\n\nNorsko: Allman – A. Olsen, Jakobsen, Fagerli, Mats Trygg, Nörstebö, Nordhus – Magnussen, Knutsen, Tveten – Knold, Fjeldstad, Dahlström – Marius Trygg, Ö. Olsen, Vikingstad – Nilsen, Fjeld, Johansen.\n\n17. dubna 1997 - Mladá Boleslav \nBranky Česko: 25. Libor Procházka, 25. Vladimír Vůjtek, 29. a 46. Martin Procházka \nBranky Norska: 31. Marius Trygg, 53. Johnsen.\nRozhodčí: Bertolotti (SUI) – Bádal, Pouzar (CZE)\nVyloučení: 2:4 (0:0, 2:0) + Magnussen na 10 min.\nDiváků: 4 200\n\nČesko: Milan Hnilička (30. Martin Prusek) – Jiří Vykoukal, Jiří Veber, Libor Procházka, Ladislav Benýšek, Vlastimil Kroupa, Jiří Šlégr – Tomáš Sršeň, Jiří Dopita, Tomáš Kapusta – Jiří Zelenka , Pavel Patera, Martin Procházka – Ondřej Kratěna, Rostislav Vlach, Richard Žemlička – Viktor Ujčík, Roman Šimíček, David Moravec – Vladimír Vůjtek.\n\nNorsko: Allman – Smithurst, Jakobsen, Andersen, Nörstebö, Mats Trygg, Fagerli – Magnussen, Knutsen, Tveten – Vikingstad, Fjeld, Dahlström – Skröder, Ö. Olsen, Fjeldstad – Marius Trygg, Johnsen, Nilsen.\n\n19. dubna 1997 - Litvínov \nBranky Česko: 11. Jiří Dopita, 22. Martin Procházka, 33. Jaroslav Špaček, 34. Vladimír Vůjtek, 50. Ondřej Kratěna, 52. David Moravec\nBranky Finska: 17. Varvio, 29. Nieminen, 34. Varvio.\nRozhodčí: Müller (GER) – Barvíř, ČESKO (CZE)\nVyloučení: 8:8 (1:1)\nDiváků: 6 250\n\nČesko: Martin Prusek – Jaroslav Špaček, Jiří Veber, Jiří Šlégr, Vlastimil Kroupa, Libor Procházka, Ladislav Benýšek, Jiří Vykoukal – Ondřej Kratěna, Jiří Dopita, Tomáš Kapusta – Vladimír Vůjtek, Pavel Patera, Martin Procházka – David Výborný, Robert Reichel, Rostislav Vlach – Viktor Ujčík, Roman Šimíček, David Moravec – Richard Žemlička, Tomáš Sršeň.\n\nFinsko: Hurme – Lumme, Nummelin, Strömberg, Martikainen, Jutila, Timonen, Virta, Kiprusoff – Nurminen, Nieminen, Peltonen – Varvio, Helminen, Jokinen – Riihijärvi, Ojanen, Varis – Jantunen, Aalto, Törmanen – Lind.\n\n20. dubna 1997 - Praha \nBranky Česko: 44. Jiří Dopita \nBranky Finska: 4. Helminen, 32. Kiprusoff.\nRozhodčí: Müller (GER) – Barvíř, Český (CZE)\nVyloučení: 4:5 (0:1)\nDiváků: 7 000\n\nČesko: Roman Čechmánek – Jiří Vykoukal, Jiří Veber, Libor Procházka, František Kaberle, Jiří Šlégr, Ladislav Benýšek, Vlastimil Kroupa – Ondřej Kratěna, Jiří Dopita, Richard Žemlička – Robert Lang, Robert Reichel, Rostislav Vlach – Tomáš Sršeň, David Výborný, Tomáš Kapusta – Jiří Zelenka , Roman Šimíček, David Moravec – Vladimír Vůjtek, Viktor Ujčík.\n\nFinsko: Sulander – Lumme, Nummelin, Strömberg, Martikainen, Jutila, Timonen, Kiprusoff, Virta – Nurminen, Nieminen, Jantunen – Lind, Helminen, Jokinen – Peltonen, Ojanen, Varis – Varvio, Aalto, Törmanen.\n\n\n"}
{"id": "324142", "url": "https://cs.wikipedia.org/wiki?curid=324142", "title": "Mezistátní utkání české hokejové reprezentace v sezóně 1997/1998", "text": "Mezistátní utkání české hokejové reprezentace v sezóně 1997/1998\n\nMezistátní utkání české hokejové reprezentace v sezóně 1997/1998\n\n Česko - Kanada 6:2 (2:1, 3:0, 1:1)\n\n11. prosince 1997 - Plzeň\nBranky Česka: 1. Viktor Ujčík, 6. Jiří Vykoukal, 29. Ivo Prorok, 35. Milan Hejduk, 36. Luděk Krayzel, 59. David Moravec \nBranky Kanady: 16. C. MacDonald, 44. Herperger.\nRozhodčí: Andersson (SWE) – Brázdil, Halas (CZE)\nVyloučení: 7:11 (2:0)\nDiváků: 7 000\n\nČesko: Dušan Salfický – Petr Kadlec, Jiří Veber, Jiří Vykoukal, František Kučera, Martin Štěpánek, Vítězslav Škuta, Milan Nedoma, Robert Kántor – Viktor Ujčík, Vladimír Růžička, Ivo Prorok – Jiří Zelenka, Jan Hlaváč, Milan Hejduk – Petr Ton, Roman Šimíček, Luděk Krayzel – David Moravec, Jan Alinč, Tomáš Vlasák.\n\nKanada: Roussel – S. Johnson, Perry, Schoneck, Bolibruck, Elick, Peddle, Marble – J. MacDonald, Herpeger, Bowen – R. Stevens, Chartrand, Selmser – Szysky, C. MacDonald, T. Gallant – Beaudoin, Conacher, Royer.\n\n12. prosince 1997 - Pardubice\nBranky Česka: 6. Tomáš Vlasák, 34. Viktor Ujčík, 41. David Moravec, 55. Tomáš Vlasák \nBranky Kanady: 15. Elick, 19. a 26. Herpeger, 57. Stevens.\nRozhodčí: Andersson (SWE) – Barvíř, Blümel (CZE)\nVyloučení: 6:13 (2:1, 0:1)\nDiváků: 9 160\n\nČesko: Martin Prusek – Petr Kadlec, Jiří Veber, Jiří Vykoukal, Ladislav Benýšek, Martin Štěpánek, Vítězslav Škuta, Milan Nedoma, Robert Kántor – Ondřej Kratěna, Viktor Ujčík, Ivo Prorok – Jiří Zelenka, Jan Hlaváč, Milan Hejduk – Petr Ton, Roman Šimíček, Luděk Krayzel – David Moravec, Jan Alinč, Tomáš Vlasák.\n\nKanada: Bronsard – S. Johnson, Perry, Schoneck, Bolibruck, Elick, Peddle – J. MacDonald, Herperger, Chartrand – Szysky, C. MacDonald, T. Galland – Beaudoin, R. Stevens, Royer – Selmser, Conacher, Bowen.\n\n17. dubna 1998 - Tampere\nBranky Česka: 29. Jaroslav Bednář, 39. David Moravec \nBranky Finska: 28. Jääskeläinen, 41. Peltonen, 48. Eloranta.\nRozhodčí: Andersson (SWE) – Bruun, Peltonen (FIN)\nVyloučení: 5:3\nDiváků: 3 954\n\nČesko: Milan Hnilička – Martin Štěpánek, František Kaberle, Jiří Vykoukal, Václav Burda, Aleš Píša, Robert Kántor – Roman Kaděra, Jan Alinč, Ivo Prorok – Jiří Zelenka, David Moravec, Jan Hlaváč – Jaroslav Bednář, David Výborný, Marián Kacíř – Milan Hejduk, Tomáš Vlasák, Roman Meluzín.\n\nFinsko: Myllys – Timonen, Strömberg, Kiprusoff, Linna, Lydman, Niemi, Karalahti, Ahola – Eloranta, Helminen, Peltonen – Törmänen, Lius, Ikonen – Alatalo, Jarkko Ruutu, Mäkiaho – Riihijärvi, Kallio, Jääskeläinen.\n\n19. dubna 1998 - Helsinky\nBranky Česka: 14. Jan Hlaváč, 24. Marián Kacíř, 32. Jan Hlaváč \nBranky Finska: 2. Jarkko Ruutu, 16. Mäkiaho, 27. Rintanen, 30. Jokinen, 45. Ikonen, 51. Mäkiaho.\nRozhodčí: Andersson (SWE) – Bruun, Holmström (FIN)\nVyloučení: 6:6 (1:2)\nDiváků: 4 209\n\nČesko: Martin Prusek – Jiří Vykoukal, František Kučera, Martin Štěpánek, Václav Burda, Libor Procházka, František Kaberle, Aleš Píša, Robert Kántor – Jaroslav Bednář, David Výborný, Marián Kacíř – Milan Hejduk, Tomáš Vlasák, Roman Meluzín – Jiří Zelenka, David Moravec, Jan Hlaváč – Roman Kaděra, Jan Alinč, Ivo Prorok.\n\nFinsko: Toskala – Ahola, Karalahti, Kiprusoff, Linna, Lydman, Niemi, Strömberg, Timonen – Alatalo, Ikonen, Jääskeläinen – Jokinen, Kallio, Lius – Mäkiaho, Riihijärvi, Rintanen – Jarkko Ruutu, Tuomainen, Törmänen.\n\n28. dubna 1998 - Litvínov\nBranky Česka: 2. Milan Hejduk, 30. Jiří Dopita, 60. Pavel Patera\nBranky Finska: 6. Bowen.\nRozhodčí: Rejthar – Český, Halas (CZE)\nVyloučení: 2:7 (1:0)\nDiváků: 7 000 diváků\n\nČesko: Roman Čechmánek – Libor Procházka, František Kaberle, Robert Kántor, Jiří Veber, Jiří Vykoukal, František Kučera, Václav Burda – Milan Hejduk, Pavel Patera, Martin Procházka – David Moravec Jiří Dopita, Radek Bělohlav – Josef Beránek, Robert Reichel, Ladislav Lubina – Marián Kacíř, David Výborný, Jan Hlaváč.\n\nKanada: Potvin (31. Hackett) – G. Murphy, Jovanovski, Patrick, McCabe, Cross, Elick, Perry – Bertuzzi, Rucchin, Zamuner – Daze, Green, Whitney – Chartrand, Harperger, Gelinas – Bowen, C. MacDonald, T. Galland – R. Stevens.\n\n\n"}
{"id": "324145", "url": "https://cs.wikipedia.org/wiki?curid=324145", "title": "Mezistátní utkání české hokejové reprezentace v sezóně 1998/1999", "text": "Mezistátní utkání české hokejové reprezentace v sezóně 1998/1999\n\nMezistátní utkání české hokejové reprezentace v sezóně 1998/1999\n\n\n Česko - Slovensko 2:0 (1:0, 0:0, 1:0)\n\n30. srpna 1998 - Třinec\nBranky Česka: 2. Viktor Ujčík, 46. Jan Hlaváč.\nBranky Slovenska: nikdo\nRozhodčí: Schimm (GER) – Barvíř, Blümel (CZE)\nVyloučení: 5:7\nDiváků: 3 800\n\nČesko: Martin Prusek – Libor Procházka, František Kaberle, Jiří Vykoukal, Ladislav Benýšek, Václav Burda, Jiří Veber, Martin Štěpánek, Jan Srdínko – Roman Kaděra, Pavel Patera, Martin Procházka – Marián Kacíř, David Výborný, Jan Hlaváč – Viktor Ujčík, Václav Král, Roman Meluzín – Ondřej Kratěna, Michal Broš, Radek Bělohlav.\n\nSlovensko: Miroslav Šimonovič – Ľubomír Višňovský, Rudolf Jendek, Stanislav Jasečko, Ľubomír Sekeráš, Radoslav Hecl, Richard Pavlikovský, Roman Gavalier, Marián Smerčiak – Radoslav Kropáč, Jozef Voskár, Zdeno Cíger – Ján Pardavý, Jozef Daňo, Branislav Jánoš – Ján Lipianský, Richard Kapuš, Peter Bartoš – Martin Kulha, Peter Pucher, Roman Stantien.\n\n31. srpna 1998 - Vsetín\nBranky Česka: 1. Radek Bělohlav, 2. Ondřej Kratěna, 15. Roman Kaděra, 19. Martin Štěpánek, 27. František Kaberle.\nBranky Slovenska: nikdo\nRozhodčí: Schimm (GER) – Cambal, Unzeitig (CZE)\nVyloučení: 5:7 (1:0)\nDiváků: 3 500\n\nČesko: Roman Čechmánek (2.-4. Martin Prusek) – Václav Burda, Jiří Veber, Jiří Vykoukal, Ladislav Benýšek, Martin Štěpánek, Jan Srdínko – Libor Procházka, František Kaberle – David Moravec, Jiří Dopita, Radek Bělohlav – Marián Kacíř, David Výborný, Jan Hlaváč – Viktor Ujčík, Václav Král, Roman Meluzín – Roman Kaděra, Michal Broš, Ondřej Kratěna.\n\nSlovensko: Miroslav Šimonovič (21. Pavol Rybár) – Ľubomír Višňovský, Rudolf Jendek, Stanislav Jasečko, Ľubomír Sekeráš, Radoslav Hecl, Richard Pavlikovský, Roman Gavalier, Marián Smerčiak – Radoslav Kropáč, Jozef Voskár, Zdeno Cíger – Ján Pardavý, Jozef Daňo, Branislav Jánoš – Ján Lipianský, Richard Kapuš, Peter Bartoš – Martin Kulha, Peter Pucher, Roman Stantien.\n\n11. prosince 1998 - Hradec Králové\nBranky Česka: 4. Tomáš Kucharčík, 10. Petr Čajánek, 42. František Kučera \nBranky Kanady: 40. Peters.\nRozhodčí: Mihálok (SVK) – Blümel, Český (CZE)\nVyloučení: 10:15 (2:0) + Radek Martínek a Cardwell na 10 min, Jiří Veber a Pittmann na 5 min a do konce utkání.\nDiváků: 7 000\n\nČesko: Roman Čechmánek – Jan Srdínko, Jiří Veber, Ladislav Benýšek, František Kučera, Pavel Richter, Radek Martínek, Martin Štěpánek, Petr Gřegořek – Radek Bělohlav, Pavel Patera, Petr Tenkrát – Miroslav Hlinka, David Výborný, Jan Hlaváč – Jaroslav Kudrna, Petr Čajánek, Roman Meluzín – Václav Král, Michal Broš, Tomáš Kucharčík.\n\nKanada: Brathwaite – Casey, Letang, Heins, P. Johnson, Lidster, Wright – Szysky, Adduono, Buckberger – Masters, W. Norris, Peters – Cardwell, Stoiner, R. Lindsay – Pitman, Robinson.\n13. prosince 1998 - Ostrava\nBranky Česka: 21. Petr Tenkrát, 27. Pavel Richter, 38. Tomáš Kucharčík\nBranky Slovenska: 1. Ján Pardavý, 8. Ľubomír Sekeráš, 36. Pardavý.\nRozhodčí: Karas (POL) – Barvíř (CZE), Mášik (SVK)\nVyloučení: 1:0\nDiváků: 7 100\n\nČesko: Roman Čechmánek – Jan Srdínko, Jiří Veber, Ladislav Benýšek, František Kučera, Martin Štěpánek, Petr Gřegořek, Pavel Richter, Radek Martínek – Petr Tenkrát, Pavel Patera, Radek Bělohlav – Jaroslav Kudrna, Petr Čajánek, Roman Meluzín – Viktor Ujčík, Tomáš Kucharčík, Václav Král – Miroslav Hlinka, Richard Král, Jan Hlaváč.\n\nSlovensko: Pavol Rybár – Vladimír Vlk, Ľubomír Sekeráš, Ľubomír Višňovský, Rudolf Jendek, Vladimír Búřil, Radoslav Hecl, Richard Pavlikovský, Stanislav Jasečko – Ján Pardavý, Ján Pleva, Roman Stantien – Ľubomír Kolník, Richard Kapuš, Zdeno Cíger – Radoslav Kropáč, Igor Rataj, Ján Lipianský – Peter Pucher, Richard Šechný, Dušan Andrašovský.\n\n13. prosince 1998 - Mladá Boleslav\nBranky Česka: 5. M. Hlinka, 7. Viktor Ujčík, 42. Jan Hlaváč \nBranky Kanady: 9. Szysky, 26. Buckberger, 31. Adduono.\nRozhodčí: Mihálik (SVK) – Barvíř, Brázdil (CZE)\nVyloučení: 9:13 (2:1)\nDiváků: 5 000\n\nČesko: Milan Hnilička – Libor Procházka, Jiří Veber, Ladislav Benýšek, František Kučera, Pavel Richter, Radek Martínek, Martin Štěpánek, Petr Gřegořek - Petr Tenkrát, Pavel Patera, Radek Bělohlav – Miroslav Hlinka, David Výborný, Jan Hlaváč – Jaroslav Kudrna, Petr Čajánek, Roman Meluzín – Viktor Ujčík, Tomáš Kucharčík, Václav Král.\n\nKanada: Schweitzer – Lidster, Wright, Casey, Letang, Heins, P. Johnson – Masters, W. Norris, Peters – Chris Szysky, Maudis, Adduono – Cardwell, R. Lindsay, Stoiner – Robinson, Pittman, Buckberger.\n11. dubna 1999 - Liptovský Mikuláš \nBranky Česka: 32. Václav Král, 47. David Moravec \nBranky Slovenska: 1. J. Čierny, 43. Kulha, 58. Pardavý, 60. Bartoš.\nRozhodčí: Karas (POL) – Český (CZE), Lauff (SVK)\nVyloučení: 4:6 (1:0)\nDiváků: 3 000\n\nČesko: Zdeněk Orct – Jiří Vykoukal, Martin Štěpánek, Robert Jindřich, Angel Nikolov, Marek Židlický, Lukáš Zíb, Jan Novák, Petr Kadlec – Václav Král, David Moravec, Luděk Krayzel – Martin Špaňhel, Tomáš Kucharčík, Michal Sup – Petr Tenkrát, Kamil Piroš, Martin Streit – Jan Kopecký, Petr Míka, Jiří Žůrek.\n\nSlovensko: Pavol Rybár – Ladislav Čierny, Ivan Droppa, Vladimír Vlk, Roman Gavalier, Ivan Majeský, Peter Klepáč, Richard Pavlikovský – Jozef Čierny, Peter Konder, Dušan Andrašovský – Ján Pardavý, Michal Hreus, Peter Bartoš – Ján Plch, Juraj Halaj, Marek Uram – Martin Kulha, Ján Pleva, Miroslav Škovíra.\n\n12. dubna 1999 - Žilina\nBranky Česka: 5. Tomáš Kucharčík, 20. Lukáš Zíb\nBranky Slovenska: 25. Michal Hreus.\nRozhodčí: Karas (POL) – Český (CZE), Lauff (SVK)\nVyloučení: 7:4 (1:0)\nDiváků: 5 100\n\nČesko: Martin Prusek – Jiří Vykoukal, Martin Štěpánek, Robert Jindřich, Angel Nikolov, Marek Židlický, Lukáš Zíb, Jan Novák, Petr Kadlec – Václav Král, David Moravec, Luděk Krayzel – Martin Špaňhel, Tomáš Kucharčík, Michal Sup – Petr Tenkrát, Kamil Piroš, Pavel Selingr – Petr Míka, Michal Mikeska, Jan Kopecký.\n\nSlovensko: Igor Murín – Ladislav Čierny, Richard Pavlikovský, Vladimír Vlk, Roman Gavalier, Ivan Majeský, Peter Klepáč – Jozef Čierny, Peter Konder, Dušan Andrašovský – Ján Pardavý, Michal Hreus, Peter Bartoš – Ján Plch, Juraj Halaj, Marek Uram – Martin Kulha, Ján Pleva, Miroslav Škovíra.\n\n21. dubna 1999 - Mariánské Lázně\nBranky Česka: 12. Viktor Ujčík, 23. Míka, 34. Tomáš Kucharčík, 36. Roman Šimíček, 55. Jindřich.\nBranky Ruska: nikdo\nRozhodčí: Jonák – Lauff (SVK), Český (CZE)\nVyloučení: 8:9 (2:0, 1:0)\nDiváků: 2 500\n\nČesko: Milan Hnilička – Robert Jindřich, František Kučera, Jiří Vykoukal, Martin Štěpánek, Libor Procházka, Ladislav Benýšek – Viktor Ujčík, David Výborný, Jan Hlaváč – Martin Špaňhel, Roman Šimíček, Tomáš Vlasák – Václav Král, Tomáš Kucharčík, Roman Meluzín – Petr Tenkrát, Petr Míka, Jan Kopecký.\n\nRusko: Ševcov – Panov, Rjabkin, Bykov, Okťabrjev, Kručinin, Sergej Bautin, Višněvskij, Jachanov – Petrov, Barkov, O. Bělov – Čupin, Kudašov, Sarmatin – Maxim Sušinskij, Bec, Dmitri Zatonskij – Vlasenkov, Roman Ljašenko, Antipov – D. Subotin.\n\n22. dubna 1999 - Plzeň \nBranky Česka: 6. Tomáš Vlasák, 43. Roman Meluzín, 44. Martin Ručinský \nBranky Ruska: 3. Sušinskij, 40. Barkov.\nRozhodčí: Jonák – Lauff (SVK), Český (CZE)\nVyloučení: 3:9 (0:1) + Maxim Sušinskij na 10 min.\nDiváků: 5 300\n\nČesko: Roman Čechmánek – Libor Procházka, Robert Jindřich, Jaroslav Špaček, František Kučera, Pavel Kubina, Ladislav Benýšek, Jiří Vykoukal, Martin Štěpánek – Martin Ručinský, Pavel Patera, Martin Procházka – Viktor Ujčík, David Výborný, Jan Hlaváč – Radek Dvořák, David Moravec, Roman Meluzín – Jan Čaloun, Roman Šimíček, Tomáš Vlasák.\n\nRusko: Carev – Sergej Bautin, Rjabykin, Bykov, Okťabrjev, Panov, Kručinin, Višněvskij, Jachanov – Petrov, Alexander Barkov, O. Bělov – D. Subotin, Kudašov, Sarmatin – Maxim Sušinskij, Bec, Dmitri Zatonskij – Vlasenkov, Roman Ljašenko, Čupin – Antipov.\n\n28. dubna 1999 - Lillehammer \nBranky Česka: 2. Viktor Ujčík, 29. František Kaberle, 33. Tomáš Vlasák, 40. Viktor Ujčík, 44. František Kučera, 54. Roman Šimíček \nBranky Norska: 24. Magnussen, 31. a 47. L. H. Andersen.\nRozhodčí: Hansen – Garsjö, Gienke (NOR)\nVyloučení: 3:2 (1:0)\nDiváků: 926\n\nČesko: Milan Hnilička (30. Roman Čechmánek) – Libor Procházka, František Kaberle, Jaroslav Špaček, František Kučera, Pavel Kubina, Ladislav Benýšek, Jiří Vykoukal – Martin Ručinský, Pavel Patera, Martin Procházka – Viktor Ujčík, David Výborný, Jan Hlaváč – Jan Čaloun, Roman Šimíček, Tomáš Vlasák – Radek Dvořák, David Moravec, Roman Meluzín – Tomáš Kucharčík.\n\nNorsko: Robert Schistad – Nörstebö, C. Andersen, Mats Trygg, Anders Myrvold, Jakobsen, B. Sörli, Wold – L. H. Andersen, Tore Vikingstad, Magnussen – Fjeldstad, Dahlström, Nilsen – Skröder, Marius Trygg, Fjeld – Svednsberget, Johnsen, Manskow Hansen – Skarpjordet.\n\n\n"}
{"id": "324154", "url": "https://cs.wikipedia.org/wiki?curid=324154", "title": "Mezistátní utkání české hokejové reprezentace v sezóně 1999/2000", "text": "Mezistátní utkání české hokejové reprezentace v sezóně 1999/2000\n\nMezistátní utkání české hokejové reprezentace v sezóně 1999/2000\n\n Česko - Slovensko 6:3 (1:2, 3:1, 2:0)\n\n31. srpna 1999 - Znojmo\nBranky Česka: 15. David Výborný, 25. Jan Čaloun, 31. Tomáš Vlasák, 36. František Kučera, 48. David Výborný, 51. Petr Čajánek \nBranky Slovenska: 6. Bartoš, 11. Pardavý, 28. Gavalier.\nRozhodčí: Müller (GER) – Český (CZE), Němčovič (SVK)\nVyloučení: 6:9 (1:1, 1:1)\nDiváků: 6 000\n\nČesko: Martin Prusek – Jiří Vykoukal, František Kučera, Ladislav Benýšek, Jan Srdínko, Aleš Píša, Martin Štěpánek, Radek Martínek, Martin Richter – Jan Čaloun, Robert Reichel, David Výborný – Viktor Ujčík, Jiří Dopita, Radek Bělohlav – Petr Tenkrát, Roman Šimíček, Tomáš Vlasák – Václav Král, Petr Čajánek, Jan Tomajko.\n\nSlovensko: Rybár – Novotný, Gavalier, Višňovský, Hecl, L. Čierny, Pavlikovský – Pardavý, P. Pucher, Bartoš – Plch, Hreus, Kulha – Opatovský, Kapuš, Lipianský – Török, Hurtaj, Andrašovský.\n9. prosince 1999 - Brno\nBranky Česka: 9. Aleš Píša, 26. Jaroslav Hlinka, 37. Viktor Ujčík, 60. Radim Tesařík \nBranky Kanady: 25. P. Johnson, 34. Mougenei.\nRozhodčí: Mihálik (SVK) – Český, Barvíř (CZE)\nVyloučení: 3:9 (1:0)\nDiváků: 8 500\n\nČesko: Dušan Salfický – Libor Zábranský, Angel Nikolov, M. Čech, Hanzlík, Aleš Píša, Ladislav Benýšek, Radim Tesařík , Petr Gřegořek – Viktor Ujčík, Pavel Patera, David Moravec – Martin Špaňhel, Kořínek, Luděk Krayzel – Václav Král, Kamil Piroš, Jaroslav Hlinka – Václav Pletka, Michal Broš, J. Kopecký.\n\nKanada: Ram – Allen, Labenski, Diduck, P. Johnson, Hogan, Sheptak, W. Jarvis – Gordon, Majic, Savola – Mehalko, K. Sompson, Rempel – Choiniere, H. Boisvert, Stoiner – Schmid, Ulmer, Mougenel – W. Norris.\n\n11. prosince 1999 - Zvolen\nBranky Česka: 10. David Moravec, 20. Václav Král, 48. Václav Pletka \nBranky Slovenska: 4. Sekeráš, 4. Pohorelec, 14. Šechný.\nRozhodčí: Karas (POL) – Halecký, Ištoňa (SVK)\nVyloučení: 1:1\nDiváků: 4 512\n\nČesko: Vladimír Hudáček – Libor Zábranský, Angel Nikolov, M. Čech, Hanzlík, Aleš Píša, Ladislav Benýšek, Radim Tesařík , Petr Gřegořek – Viktor Ujčík, Pavel Patera, David Moravec – Martin Špaňhel, Kořínek, Luděk Krayzel – Václav Král, Kamil Piroš, Jaroslav Hlinka – Václav Pletka, Michal Broš, J. Kopecký.\n\nSlovensko: Rybár – Jasečko, Sekeráš, L. Čierny, Štork, Majeský, Kledrowetz, Richard Pavlokovský, Novotný – Török, P. Pucher, Bartoš – Pohorelec, Šechný, Andrašovský – Plch, Hurtaj, Uram – A. Rajčák, Hreus, Rampáček.\n\n11. dubna 2000 - Žilina\nBranky Česka: 13. Martin Špaňhel, 29. Jiří Vykoukal, 30. Václav Král, 36. Martin Špaňhel, 39. Jiří Marušák\nBranky Slovenska: 5. Opatovský, 9. Hurtaj, 23. Fabuš, 28. a 31. Kulha TS.\nRozhodčí: Rejthar (CZE) – Lokšík, Popovič (SVK)\nVyloučení: 6:5 (1:4, 1:0)\nDiváků: 2 500\n\nČesko: Dušan Salfický – Jiří Vykoukal, Martin Štěpánek, Jiří Marušák, Tomáš Žižka, Radek Martínek, Jakeš, P. Svoboda, Dobroň – Martin Špaňhel, Robert Reichel, Martin Havlát – Václav Král, Petr Čajánek, J. Kopecký – Petr Tenkrát, Jiří Burger, Zdeněk Skořepa – Václav Pletka, Petr Hubáček, Libor Pivko.\n\nSlovensko: Rybár – Čakajík, Sekeráš, Ďurčo, Štrbák, A. Novotný, Harant, Jasečko, Kolba – Somík, P. Pucher, Bartoš – Opatovský, Štefanka, Hurtaj – Plch, Fabuš, Uram – Škovíra, Surový, Kulha.\n\n12. dubna 2000 - Poruba\nBranky Česka: 28. Václav Pletka \nBranky Slovenska: 48. Škovíra, 52. Fabuš.\nRozhodčí: Karas (POL) – Český (CZE), Lauff (SVK)\nVyloučení: 1:3\nDiváků: 5 000\n\nČesko: Vladimír Hudáček – Martin Štěpánek, Jiří Vykoukal, Jiří Marušák, Žížka, Jakeš, Radek Martínek, P. Svoboda, Dobroň – Martin Špaňhel, Robert Reichel, Martin Havlát – Václav Král, Petr Čajánek, Kopecký – Zdeněk Skořepa, Petr Tenkrát, Jiří Burger – Libor Pivko, Petr Hubáček, Václav Pletka.\n\nSlovensko: Lipovský – Jasečko, Sekeráš, Ďurčo, Štrbák, Čakajík, A. Novotný, Harant – Jánoš, P. Pucher, Bartoš – Škovíra, Štefanka, Hurtaj – Plch, Fabuš, Uram – Somík, Surový, Kulha.\n\n16. dubna 2000 - Kreuzlingen\nBranky Česka: 44. Tomáš Vlasák.\nBranky Švýcarska: nikdo\nRozhodčí: Trainer (GER) – Peer, Mandioni (SUI)\nVyloučení: 9:6 (1:0)\nDiváků: 5 120\n\nČesko: Dušan Salfický – Martin Štěpánek, Jiří Vykoukal, Radek Martínek, Tomáš Žižka, Jiří Marušák, Jakeš, P. Svoboda, Dobroň – Martin Špaňhel, Robert Reichel, Tomáš Vlasák – Petr Tenkrát, Petr Čajánek, Martin Havlát – Václav Pletka, Jiří Burger, Kopecký – Václav Král, Petr Hubáček, Libor Pivko.\n\nŠvýcarsko: Gerber – Seger, Steinegger, J. Vauclair, R. Ziegler, Sutter, Salis, Voisard, Keller – Fischer, Crameri, Jenni – Demuth, von Arx, Rüthemann – Müller, Zeiter, Micheli – Baldi, Aeschlimann, T. Ziegler – Conne.\n\n17. dubna 2000 - Biel \nBranky Česka: 5. Martin Špaňhel \nBranky Švýcarska: 17. Conne.\nRozhodčí: Trainer (GER) – Hoffmann, Mandioni (SUI)\nVyloučení: 7:6 + Tomáš Vlasák na 10 min.\nDiváků: 6 824\n\nČesko: Vladimír Hudáček – Jiří Vykoukal, Martin Štěpánek, Radek Martínek, Tomáš Žižka, Jiří Marušák, Jakeš, P. Svoboda, Dobroň – Martin Špaňhel, Robert Reichel, Tomáš Vlasák – Petr Tenkrát, Petr Čajánek, Martin Havlát – Václav Pletka, Jiří Burger, Kopecký – Václav Král, Petr Hubáček, Libor Pivko.\n\nŠvýcarsko: Pavoni – Steinegger, Seger, J. Vauclair, R. Ziegler, Sutter, Salis, Voisard, Keller – Fischer, Crameri, Jenni – Demuth, von Arx, Rüthemann – Della Rossa, Conne, Micheli – Baldi, Aeschlimann, Müller.\n\n19. dubna 2000 - Mladá Boleslav\nBranky Česka: 12. Martin Procházka, 23. Martin Špaňhel \nBranky Ruska: 47. Karpov.\nRozhodčí: Mihálik (SVK) – Bádal, Český (CZE)\nVyloučení: 4:1\nDiváků: 4 600\n\nČesko: Dušan Salfický – Petr Buzek, František Kaberle, Radek Martínek, Ladislav Benýšek, P. Svoboda, František Kučera – David Výborný, Jiří Dopita, Jan Tomajko – Martin Havlát, Pavel Patera, Martin Procházka – Martin Špaňhel, Petr Čajánek, Tomáš Vlasák – Petr Tenkrát, Michal Broš, Václav Pletka.\n\nRusko: Podomackij – Chavanov, A. Markov, Petročinin, Šargorodskij, Galanov, Rjabykin, Skopincev, Krasotkin – Kovalenko, Prokopjev, Charitonov – Vlasenkov, Archipov, Kamenskij – Sušinskij, Kozněv, Zatonskij – Karpov, Kudašov, Trofimov.\n\n20. dubna 2000 - Praha\nBranky Česka: 38. David Výborný \nBranky Ruska: 28. Kudašov, 35. Karpov, 55. Guljavcev.\nRozhodčí: Mihálik (SVK) – Barvíř, Blümel (CZE)\nVyloučení: 9:14 + Benýšek a Skopincev do konce utkání, Kovalenko na 10 min.\nDiváků: 6 300\n\nČesko: Roman Čechmánek – P. Svoboda, František Kučera, Petr Buzek, František Kaberle, Radek Martínek, Ladislav Benýšek – David Výborný, Jiří Dopita, Jan Tomajko – Martin Havlát, Pavel Patera, Václav Pletka – Martin Špaňhel, Robert Reichel, Tomáš Vlasák – Petr Tenkrát, Michal Broš, Petr Čajánek.\n\nRusko: Bryzgalov – Chavanov, A. Markov, Skopincev, Šargorodskij, Galanov, Krasotkin, Ždan, Filimonov – Guljavcev, Prokopjev, Charitonov – Vlasenkov, Archipov, Kamenskij – Sušinskij, Kozněv, Zatonskij – Kovalenko, Kudašov, Karpov.\n\n\n"}
{"id": "324157", "url": "https://cs.wikipedia.org/wiki?curid=324157", "title": "Dassault Ouragan", "text": "Dassault Ouragan\n\nDassault M.D.450 Ouragan byl francouzský jednomotorový stíhací a stíhací bombardovací letoun vyvinutý firmou Avions Marcel Dassault, předchůdce dnešního výrobce Dassault Aviation, ve 40. letech 20. století. Přestože svými výkony nebyl tento letoun úplnou světovou špičkou, hrál důležitou roli v obnově francouzského leteckého průmyslu po druhé světové válce (ovšem jednoznačně jej po stránce výkonů překonávaly pouze sovětský MiG-15 a americký F-86 Sabre, na straně druhé ale měl dobré letové vlastnosti).\n\nFrancouzský letecký průmysl během okupace za druhé světové války z části ztratil kontakt se špičkou technického vývoje v letectví. Letecký konstruktér Marcel Dassault, před válkou konstruující letouny pod vlastním jménem Marcel Bloch, se po ukončení války rozhodl vyvinout nový proudový letoun, který také v roce 1947 navrhl. Reakce francouzské vlády na projekt byla pozitivní, ale přesto nebyla stavba letounu objednána. Dassault se proto rozhodl pokračovat ve vývoji letounu na vlastní náklady.\n\nPráce na vlastní konstrukci letounu, který byl mezitím označen jako M.D.450, začala v prosinci roku 1947. Konstrukce vycházela z motoru Rolls-Royce Nene, jehož licenční výroba se ve Francii připravovala, „kolem“ něho byl navržen trup s kruhovým průřezem, pilotní kabinou na přídi, a s příďovým zatahovacím podvozkem. Kritické Machovo číslo bylo zvýšeno použitím šípovitých ocasních ploch a mírně šípového křídla — šípové křídlo se mimo jiné vyznačuje také některými nectnostmi, jako jsou špatné vlastnosti na vysokých úhlech náběhu, či stáčení proudnic podél rozpětí (což záporně ovlivňuje funkci křidélek), přitom prostředky zlepšující tyto negativní vlastnosti šípového křídla (aerodynamické plůtky, či tzv. „psí zuby“, tj. lomená náběžná hrana křídla) ještě nebyly všeobecně známy. (Konstruktéři Dassaultu se tak vyhnuli většině těchto problémů, které se negativně projevují na řiditelnosti a ovladatelnosti stroje při malých rychlostech, tedy hlavně během vzletu a přistání.) Stavba prototypu byla zahájena 7. dubna 1948 v Dassaultově továrně na západním předměstí Paříže v Saint-Cloud. Až 29. června 1948 byla přidělena oficiální zakázka na stavbu tří prototypů. K prvnímu letu prototypu došlo 28. února 1949. Pilotoval ho přitom zkušební pilot Constantin Rozanoff.\n\nPrototyp, označený M.D.450-01, nebyl vybaven přetlakovou kabinou, neměl výzbroj, a ani později pro stroj typické palivové nádrže na koncích křídla. Poháněl ho proudový motor Rolls-Royce Nene 102 o tahu 22,24 kN. Letoun s ním během zkušebních testů dosáhl rychlosti 980 km/h a stoupavosti 43 m/s. V dubnu 1949 byl první prototyp odeslán do zkušebního letového střediska francouzského letectva v Brétigny. Palivové nádrže s objemem po 425 l na koncích křídla se u letounu objevily v prosinci 1949, instalované v mateřské továrně. Testy pokračovaly do 2. května 1950, kdy s M.D.450-01 pilot Boudier přistál nouzově na břicho. Po opravě byl stroj předán jako učební pomůcka škole mechaniků v Rochefortu.\nDruhý prototyp M.D.450-02 létal v květnu 1949 a měl již přetlakovou kabinu, výzbroj a vystřelovací sedadlo Martin-Baker. Dokázal při testech vystoupat do výšky 15 000 m. Po pařížském aerosalonu 1949 byl předán zkušebnímu středisku v Marignane. V únoru 1950 byl také poškozen při přistání, po opravě ve zkouškách pokračoval až do roku 1953. V roce 1977 se stal majetkem Musée de l'Air.\nTřetí prototyp M.D.450-03 byl zalétán v červnu 1950 ve Villaroche. Byl použit pro testy protizemních raket a 15mm a později 20mm kanónů. Po ukončení zkoušek byl v roce 1954 sešrotován.\n\nV červenci roku 1949 objednalo Francouzské letectvo stavbu 15 předsériových Ouraganů (dokončeno bylo 12), které byly určeny pro pokračování zkoušek a další vývoj. M.D.450-1 poprvé vzlétl 30. listopadu 1950 a zkoušel se v Cazaux. Prvních osm exemplářů, M.D.450-1 až M.D.450-8, mělo odpovídat sériovému provedení budoucích standardních Ouraganů Armée de l'Air. Byly dokončeny do 12. září 1951, kdy vzlétl poslední z nich.\nNa M.D.450-3 se později zkoušel motor Nene se zařízením pro přídavné spalování HS-403, které zvyšovalo tah na 30,70 kN. V tovární dokumentaci nesl také označení MD-450-NR. Při vývoji proudových motorů Hispano-Suiza sloužil do roku 1955.\n\nM.D.450-4 byl použit při pevnostních lámacích zkouškách, na M.D.450-5 se testovala kanónová a raketová výzbroj. Předsériový M.D.450-6 byl využit při testech elektricky ovládaných vyvažovacích plošek na kormidlech. M.D.450-7 létal s motorem Rolls-Royce Tay, jehož licenční výrobu společnost Hispano-Suiza připravovala. Osmý předsériový letoun, označovaný také MD-450R, byl fotoprůzkumnou variantou s pouzdrem na kamery pod trupem a závěsníky na přídavné nádrže pod křídlem. Později byl přestavěn na standardní Ouragan a předán francouzskému letectvu.\n\nM.D.450-9 ověřoval možnost použití stroje jako stíhacího-bombardovacího. Pod každou polovinu křídla bylo možno zavěsit 450 kg pumu, čímž dosáhl nejvyšší vzletové hmotnosti z doposud vyrobených Ouraganů. M.D.450-10 poprvé vzlétl 25. listopadu 1952 a byl využíván do roku 1957 k ověřování zbraňových systémů. M.D.450-11, označený také MD-450-30-L byl vybaven dvojicí nových kanónů DEFA ráže 30 mm a novou přídí. Vstupní otvor na přídi byl nahrazen dvěma na bocích trupu.\n\nM.D.450-12 a dodatečně přiobjednaný předsériový M.D.450-13 byly poháněny prvními letovými exempláři francouzského proudového motoru SNECMA Atar 01 a 02 s osovým kompresorem. Instalace nových motorů si vyžádala množství vnitřních úprav vzduchových kanálů, závěsů motoru a výfukového potrubí.\n31. srpna 1950 získal Dassault objednávku na stavbu 150 sériových Ouraganů a dalších 200 bylo objednáno v letech 1951 a 1952. Třetí objednávka stokusová série byla převedena na typ M.D.452 Mystére II.\n\nZ kapacitních důvodů se na sériové výrobě letounů podílela řada subdodavatelů. Státní podnik SNCASE v Toulouse vyráběl přední části trupu, továrny SNCASO v Saint-Nazaire a v Bougenais dodaly 365 zadních částí trupových skořepin a 373 sad křídel. Dassaultovy podniky v Bordeaux-Mérignac stavěly střední části trupu a v Argenteuil ocasní plochy. Závěrečná montáž probíhala v Mérignacu. Pohonné jednotky a výzbroj dodávala společnost Hispano-Suiza, podvozky firma Messier.\n\nPrvní sériový Ouragan (výrobní číslo 101) vzlétl 5. prosince 1951, za jehož řízení usedl zalétávací pilot Constantin Rozanoff. První Ouragany (101 až 105) měly britské motory Nene 100, další (106 až 135) Nene 102A a Ouragany výrobních čísel 136 až 187 poháněly motory Nene 102B, sestavované ve Francii z dílů vyrobených společností Rolls-Royce. Následující stroje od výrobního čísla 188 měly instalovány pohonné jednotky celofrancouzské výroby Nene 102C, od výrobního čísla 237 pak Nene 104. Na letounu výrobního čísla 136 byla pokusně testována výzbroj čtyř kulometů Browning ráže 12,7 mm.\n\nDo služby ve francouzském letectvu byl typ přijat v roce 1952, kdy nahradil britské letouny de Havilland Vampire u 12. eskadry. Následně pak Ouragany tvořily výzbroj tří Escadres de Chasse. 2. eskadra byla dislokována v Dijonu a 4. eskadra v Bremgartenu v NSR. Obě podléhaly spojenému velení NATO. 12 eskadra měla základnu v Cambrai a patřila k protivzdušné obraně Francie.\n\n2. eskadru tvořila křídla I/2 „Cicognes“, II/2 „Côte d'Or“ a III/2 „Alsace“, 4. eskadru pak křídla I/4 „Dauphine“, II/4 „Lafayette“ a III/4 „Flandre“. 12. eskadra s Ouragany byla složena z křídel I/12 „Cambrésis“, II/12 „Picardie“ a III/12 „Cornouaile“. Všechny tři eskadry v roce 1955 vyměnily Ouragany za modernější stroje.\n\nOuragany sloužily rovněž v leteckých školách č. 701 v Salon-de-Provence, č. 705 v Tours a č. 708 v Meknes.\n\nPiloti letoun hodnotili jako příjemný na ovládání a stabilní při střelbě. Naopak kritizován byl sklon letounu dostat se při utažené zatáčce do vývrtky. Po dva roky tyto letouny používala akrobatická skupina Patrouille de France.\nVe Francii nejdéle sloužily Ouragany do roku 1964, především ve skušebních letových střediscích v Brétigny, Marignane, Istres a Cazaux. Za deset let používání ztratilo francouzské letectvo celkem 52 Ouraganů, většinou chybou pilotáže.\n\nIndie 25. června 1953 objednala dodávku 71 Ouraganů (sériová čísla IC553 až IC623), vybavených výkonnějším motorem Hispano-Suiza Nene 105 s tahem 23,28 kN a kanóny Hispano Mk.V britské výroby. První čtyři Ouragany přelétly z Istres do Dillí v říjnu 1953. Zbytek objednaných letounů přivezla do Bombaje francouzská doprovodná letadlová loď Dixmunde v listopadu. V roce 1957 bylo zakoupeno dalších 33 Ouraganů (IC662 až IC704) z druhé ruky, takže jich Indie získala celkem 104. V indickém letectvu měly Ouragany jméno \"Toofani\", význam označení se ale nezměnil. Stroje se staly výzbrojí 3. 4. a 8. squadrony indického letectva. Od roku 1958 indické Ouragany nahradil typ Dassault Mystère IVA u squadron č. 3 a 8 a ze zbývajících Toofani byly složeny squadrony č. 29 „Scorpions“ a 47 „Archers“. Indické Ouragany se dostaly do boje v roce 1961, kdy podnikly letecké útoky proti portugalské kolonii Diu (dnešní Dangarvadi) na ostrově na západním pobřeží Indie, jež Indie obsadila a okupovala. Účastnily se také pohraničního střetnutí s čínskou armádou v roce 1962. Ještě v roce 1965 hlídkovaly při východopákistánské krizi. Poslední operační squadrona č. 47 dolétala Toofani v roce 1966, do roku 1971 sloužily jako cvičné. Následujícího roku byly sešrotovány.\n\nOproti Francii a Indii byl Izrael nadšeným uživatelem tohoto typu, který Izraelské letectvo hodnotilo velice kladně. Izraelské letectvo hledalo letoun dostatečně výkonný k tomu, aby se mohl postavit v okolních zemích zaváděným MiGům-15 s šípovým křídlem. Uvažovalo se jak o francouzských Dassault Mystère, tak kanadských Canadair Sabre (variantě amerického North American F-86 Sabre). Vývoj letounů Mystère se však zpozdil a Kanada na nátlak USA od prodeje 24 Sabrů odstoupila. Nakonec byla objednána modernější verze Dassault Mystère IVA a jako dočasné řešení byl zvolen nákup už ne zcela moderních Ouraganů. Izrael v lednu 1955 odebral 24 Ouraganů vyřazených od 4. a 12. eskadry francouzského letectva a v následujícím získal ještě 6 kusů. Letouny byly zařazeny do stavu 113. perutě Chel' Ha Avir sídlící na letišti Chacor.\n\nPrvního vítězství izraelský Ouragan dosáhl 12. dubna 1956, kdy jeho pilot sestřelil egyptský De Havilland Vampire. Počátkem suezské krize, dne 29. října 1956, izraelské Ouragany sestřelily další čtyři egyptské Vampiry. Dva zdokumentované souboje Ouraganů s egyptskými letouny MiG-15, které měly podobný motor, dopadl v obou případech poškozením Ouraganu. První letoun utrpěl několik zásahů z kanónu ráže 37 mm, ale druhý den opět létal, zatímco druhý byl ve vzdušném souboji těžce poškozen. Špatně vycvičení egyptští piloti nakonec nevyužili lepších výkonů svých strojů (především v rychlosti a stoupavosti). Dne 31. října 1956 dvojice Ouraganů prudce napadla neřízenými střelami a kanóny egyptský eskortní torpédoborec \"Ibrahim-el-Awal\" (ex-HMS Mendip) třídy Hunt, což vedlo až k jeho zajetí. Během Suezské krize (Operace Kadesh) byl letoun používán především pro podporu pozemních jednotek a žádný z nich nebyl ve válce ztracen.\n\nPo suezské krizi bylo do Izraele dodáno dalších 51 Ouraganů. Ouragany bojovaly také v šestidenní válce v roce 1967, kde byly opět používány k bitevním akcím. V šestidenní válce byly ztraceny čtyři letouny. Poslední Ouragany byly z bojových útvarů staženy v lednu roku 1973. V roce 1975 prodalo Izraelské letectvo 18 Ouraganů do Salvadoru, kde létaly až do konce 80. let.\n\nBezprostředně po skončení fotbalové války v roce 1969 se Salvador pokusil o modernizaci svého letectva. Jelikož na dodávky amerických zbraní bylo vyhlášeno embargo, v roce 1975 zakoupil Salvador 18 kusů vyřazených izraelských Ouraganů. Ouragany byly používány během občanské války v Salvadoru, která se odehrávala v letech 1980–1992. Letouny tehdy operovaly především z letiště Ilopango, které je poblíž hlavního města San Salvador. Protože Salvador je velice malá země a letounům zde stačil jen malý dolet, Ouragany zde obvykle nenesly nádrže na koncích křídla. Upřednostněno bylo větší bojové zatížení.\n\nDne 27. ledna 1985 bylo několik Ouraganů zničeno na zemi při útoku revolučních \"Farabundo Martí National Liberation Front\" (FMLN), což uspíšilo hledání jejich náhrady. Tou se nakonec stal americký typ Cessna A-37 Dragonfly, jehož dodání umožnilo zrušení amerického zbrojního embarga za prezidenta Ronalda Reagana. Zbylé letouny byly vyřazeny koncem války.\n\nŘada Ouraganů se dodnes dochovala, a to především ve Francii.\n\n\n\n\n\n\n"}
{"id": "324160", "url": "https://cs.wikipedia.org/wiki?curid=324160", "title": "Meriones", "text": "Meriones\n\nMeriones je poměrně početný rod z podčeledi pískomilové. Jedná se o drobné hlodavce, které můžeme nalézt převážně na území Mongolska a Číny, mimo to ale také v klecích soukromých chovatelů nebo v zoologických zahradách. Vyhledávají suchá místa v blízkosti lidí nebo polí. Dokáží žít i s malým množstvím vody. Všechny podřazené druhy spojuje malý vzrůst, světle hnědá barva na hřbetě a bílá na břiše. Oči jsou vždy černé, bez viditelného bělma a malé uši jsou umístěny poměrně daleko od sebe na stranách hlavy. Živí se semeny travin, zeleninou, ovocem nebo i zelení. Jedná se o společenská zvířata, ve volné přírodě se vyskytují ve velkých koloniích. Obecně je známý fakt, že se hlodavci dokáží rychle množit a pískomilové z rodu \"Meriones\" nejsou výjimkou: pohlavně vyspělí jsou již v 6. týdnech života. Asi nejznámějším zástupcem je pískomil mongolský a pískomil hedvábný.\n"}
{"id": "324162", "url": "https://cs.wikipedia.org/wiki?curid=324162", "title": "Mezistátní utkání české hokejové reprezentace v sezóně 2000/2001", "text": "Mezistátní utkání české hokejové reprezentace v sezóně 2000/2001\n\nMezistátní utkání české hokejové reprezentace v sezóně 2000/2001\n\n Česko - Slovensko 6:1 (2:0, 1:0, 3:1)\n\n29. srpna 2000 - Brno \nBranky Česka: 14. Martin Chabada, 20. Vladimír Vůjtek, 39. Viktor Ujčík, 49. Jaroslav Bednář, 54. Martin Procházka, 58. Vladimír Vůjtek\nBranky Slovenska: 52. Cíger.\nRozhodčí: Karabanov (RUS) – Bádal, Pouzar (CZE)\nVyloučení: 8:9 (1:0, 1:0)\nDiváků: 5 000\n\nČesko: Vladimír Hudáček – Radim Tesařík, Libor Zábranský, Jiří Vykoukal, Martin Štěpánek, Petr Kadlec, Tomáš Žižka, Aleš Píša – David Moravec, Jiří Dopita, Martin Procházka – Vladimír Vůjtek, Jaroslav Hlinka, Martin Chabada – Jaroslav Bednář, Viktor Ujčík, Michal Mikeska – Miroslav Okál, Petr Čajánek, Martin Paroulek.\n\nSlovensko: Lipovský – Novotný, Sekeráš, Milo, Štrbák, Čakajík, Ďurčo – Hreus, Hurtaj, Cíger – Kapuš, Daňo, Uram – Pardavý, Miroslav Hlinka, Opatovský – Plch, Šechný, Török.\n\n6. dubna 2001 - Mladá Boleslav \nBranky Česka: 44. Radek Martínek, 58. Petr Čajánek\nBranky Švýcarska: 2. Rüthemann, 19. Bezina, 34. Demuth, 48. Lachmatov.\nRozhodčí: Schimm (GER) – Bádal, Pouzar (CZE)\nVyloučení: 5:6 (1:2)\nDiváků: 1 700\n\nČesko: Vladimír Hudáček – Martin Richter, Radek Martínek, Vladimír Holík, David Havíř, Karel Pilař, Angel Nikolov, David Nosek, Radek Philipp – Pavel Vostřák, Petr Čajánek, Tomáš Vlasák – Aleš Kotalík, Václav Nedorost, Libor Pivko – Vojtěch Kubinčák, Kamil Piroš, Radek Matějovský – Martin Jenáček, Tomáš Plekanec, Milan Procházka.\n\nŠvýcarsko: Gerber – Jobin, Steinegger, Bezina, Sutter, Höhener, Hänni, Lachmatov, Ziegler – Reichert, Plüss, Wichser – Demuth, Rötheli, Rüthemann – Schmeider, Rizzi, Peterlini – Duka, Chatelain, Mouther.\n\n7. dubna 2001 - Příbram \nBranky Česka: 33. Kamil Piroš, 35. Martin Richter, 44. Tomáš Vlasák, 51. Viktor Hübl, 53. Tomáš Vlasák\nBranky Švýcarska: 11. Plüss, 14. a 47. Demuth.\nRozhodčí: Schimm (GER) – Bádal, Pouzar (CZE)\nVyloučení: 7:8 (2:2)\nDiváků: 2 500\n\nČesko: Roman Málek – Martin Richter, Radek Martínek, Vladimír Holík, David Havíř, Karel Pilař, Angel Nikolov, David Nosek, Radek Philipp – Pavel Vostřák, Petr Čajánek, Tomáš Vlasák – Aleš Kotalík, Václav Nedorost, Viktor Hübl – Vojtěch Kubinčák, Kamil Piroš, Radek Matějovský – Martin Jenáček, Tomáš Plekanec, Milan Procházka.\n\nŠvýcarsko: Pavoni – Bezina, Sutter, Jobin, Steineger, Höhener, Ziegler, Hänni – Demuth, Rötheli, Rüthemann – Reichert, Plüss, Wischer – Palerlini, Rizzi, Schneider – Mouther, Chatelain, Lachmatov – Duca.\n\n10. dubna 2001 - Olomouc\nBranky Česka: 4. Petr Čajánek, 5. David Moravec, 15. Viktor Ujčík\nBranky Slovenska: 12. Somík.\nRozhodčí: Karas (POL) – Barvíř, Bláha (CZE)\nVyloučení: 5:6 (0:1)\nDiváků: 4 820\n\nČesko: Dušan Salfický – Martin Richter, Radek Martínek, Karel Pilař, Angel Nikolov, Vladimír Holík, David Nosek, Radek Philipp – Pavel Vostřák, Petr Čajánek, Tomáš Vlasák – David Moravec, Kamil Piroš, Martin Procházka – Aleš Kotalík, Václav Nedorost, Vojtěch Kubinčák – Viktor Ujčík, Viktor Hübl, Radek Matějovský.\n\nSlovensko: Lipovský – Urban, Rich, Rich. Pavlikovský, Tabaček, Droppa, Hecl, Čierny, Surový, Nadášdi – Rast. Pavlikovský, Cíger, Somík – Petrovický, Pucher, Uram – Tomík, A. Nedorost, Döme – Kulha, Mir. Miroslav Hlinka, Sabol.\n\n11. dubna 2001 - Martin \nBranky Česka: 12. Martin Procházka, 30. Karel Pilař, 32. Petr Čajánek, 45. Viktor Ujčík\nBranky Slovenska: 3. Surový, 9. A. Nedorost, 16. a 25. Kulha, 34. Miroslav Hlinka, 36. a 47. Petrovický, 59. Uram.\nRozhodčí: Beniač – Lauff, Halecký (SVK)\nVyloučení: 7:7 (1:3, 1:0)\nDiváků: 4 000\n\nČesko: Vladimír Hudáček – Martin Richter, Radek Martínek, Karel Pilař, Angel Nikolov, Vladimír Holík, David Havíř, David Nosek, Radek Philipp – Pavel Vostřák, Petr Čajánek, Tomáš Vlasák – David Moravec, Kamil Piroš, Martin Procházka – Aleš Kotalík, Václav Nedorost, Vojtěch Kubinčák – Viktor Ujčík, Viktor Hübl, Radek Matějovský.\n\nSlovensko: Rybár – Urban, Čierny, Tabaček, Droppa, Nadašdi, Rich. Pavlikovský – Tomík, A. Nedorost, Döme – Petrovický, Pucher, Uram – Rast. Pavlikovský, Cíger, Somík – Kulha, Miroslav Hlinka, Surový.\n\n21. dubna 2001 - Brno\nBranky Česka: 33. Radek Dvořák, 42. Filip Kuba\nBranky Ruska: 27. a 57. Golc.\nRozhodčí: Mihálik (SVK) – Barvíř, Blümel (CZE)\nVyloučení: 4:5\nDiváků: 8 000\n\nČesko: Milan Hnilička – Pavel Kubina, Jaroslav Špaček, Filip Kuba, František Kaberle, Karel Pilař, Angel Nikolov, Martin Richter, Radek Martínek – Radek Dvořák, Robert Reichel, Martin Ručinský – David Moravec, Pavel Patera, Martin Procházka – Viktor Ujčík, Petr Čajánek, Tomáš Vlasák – Jaroslav Hlinka, Václav Nedorost, Viktor Hübl.\n\nRusko: Štalenkov – Tverdovskij, Krasotkin, Višněvskij, Orechovskij, Žukov, Jevstavfjev, Bykov, Ždan, Kuchtinov – Gusmanov, Razin, Golc – Kuvaldin, Prokopjev, Karpov – Kuzněcov, Kasjanov, Charitonov – Dobryškin, Dacjuk, But – Zolotov.\n\n22. dubna 2001 - Zlín \nBranky Česka: 23. Tomáš Vlasák, 35. Martin Ručinský\nBranky Ruska: 5. But, 38. Gusmanov, 42. Kuvaldin, 44. Dobryškin.\nRozhodčí: Mihálik (SVK) – Pouzar, Blümel (CZE)\nVyloučení: 2:5\nDiváků: 7 015\n\nČesko: Dušan Salfický – Pavel Kubina, Jaroslav Špaček, Radim Tesařík, Radek Martínek, František Kaberle, Martin Richter, Angel Nikolov – Radek Dvořák, Robert Reichel, Martin Ručinský – David Výborný, Jiří Dopita, Jan Tomajko – David Moravec, Pavel Patera, Martin Procházka – Viktor Ujčík, Petr Čajánek, Tomáš Vlasák.\n\nRusko: Sokolov – Varlamov, Krasotkin, Višněvskij, Orechovskij, Kuchtinov, Jevstafjev, Bykov, Ždan – Gusmanov, Razin, Golc – Kuvaldin, Prokopjev, Charitonov – Kuzněcov, Kasjanov, But – Dobryškin, Skugarev, Zolotov.\n\n\n"}
{"id": "324165", "url": "https://cs.wikipedia.org/wiki?curid=324165", "title": "Mezistátní utkání české hokejové reprezentace v sezóně 2001/2002", "text": "Mezistátní utkání české hokejové reprezentace v sezóně 2001/2002\n\nMezistátní utkání české hokejové reprezentace v sezóně 2001/2002\n\n\n Česko – Polsko 2:2 (1:1, 1:0, 0:1)\n\n4. září 2001 – Osvětim\nBranky Česka: 14. Kamil Brabenec, 22. Viktor Hübl\nBranky Polska: 5. Klisiak, 42. Tkacz.\nRozhodčí: Mihálik (SVK) – Rajsi, Lipik (POL)\nVyloučení: 6:4 (0:1)\nDiváků: 2 850\n\nČesko: Roman Málek – Mario Cartelli, David Havíř, Petr Kadlec, Angel Nikolov, Radek Philipp, Libor Procházka, Michal Sýkora, Libor Zábranský – David Moravec, Jaroslav Hlinka, Martin Procházka – Viktor Ujčík, Petr Čajánek, Viktor Hübl – Pavel Vostřák, Michal Broš, Jan Tomajko – Petr Sýkora, Jiří Burger, Kamil Brabenec – Vojtěch Kubinčák.\n\nPolsko: Wawrzkiewicz – Smielowski, Zamojski, Labuz, Gil, Klys, Gonera, D. Laszkiewicz, Trzópek – Klisiak, Parzyszek, L. Laszkiewicz – Wolkowicz, Tkacz, Demkowicz – Sarnik, Slaboň, Slusarcyk – Proszkiewicz, Biela, Justka.\n\n16. prosince 2001 – Helsinky \nBranky Česka: 6. Viktor Ujčík, 8. Pavel Patera, 42. Martin Štrba, 52. Martin Procházka.\nBranky Finska: nikdo\nRozhodčí: T. Favorin – Bruun, J. Favorin (FIN)\nVyloučení: 6:4\nDiváků: 7 031\n\nČesko: Adam Svoboda – Marek Posmyk, Petr Mudroch, David Nosek, Miloslav Gureň, Marek Židlický, Angel Nikolov, Jiří Marušák, Martin Čech – Vladimír Vůjtek, Pavel Patera, Martin Procházka – Viktor Ujčík, Petr Čajánek, Martin Štrba – Jaroslav Balaštík, Petr Leška, Libor Pivko – Pavel Rosa, Tomáš Kucharčík, Zdeněk Sedlák – Daniel Branda.\n\nFinsko: Niitymäki – Alanko, Saarinen, Mäntylä, Välivaara, Vallin, Niskala, Kakko, Tukio – Salmelainen, Kauppinen, Turunen – Hassinen, A. Miettinen, Pesonen – T. Elomo, Sihvonen, Pirnes – V. Immonen, Pirjetä, Koskenkorva.\n\n4. dubna 2002 – Mladá Boleslav\nBranky Česka: 2. Radek Duda, 44. Jiří Novotný \nBranky Švýcarska: 3. Rötheli, 42. Wichser, 59. Hirschi.\nRozhodčí: Lepaus (FIN) – Barvíř, Blümel (CZE)\nVyloučení: 3:6 (0:1)\nDiváků: 1 400\n\nČesko: Dušan Salfický – Marek Židlický, Angel Nikolov, Jan Novák, Miloslav Gureň, Lukáš Zíb, Jan Slavík, Petr Kuboš, Marek Černošek – Tomáš Rolinek, Jan Marek, Tomáš Vlasák – Radek Duda, Josef Straka, Zdeněk Sedlák – Martin Štrba, Jiří Novotný, Lubomír Korhoň – David Hruška, Marek Vorel, Milan Procházka.\n\nŠvýcarsko: Bührer – Hirschi, Steinegger, Höhener, Fischer, B. Gerber, Hänni – Rüthemann, Jeannin, Rötheli – Demuth, Aeschlimann, Wischer – Reichert,T. Ziegler, Conne – Rothen, Burtkhalter, Monnet.\n\n5. dubna 2002 – Tábor\nBranky Česka: 10. Radek Duda, 25. Jiří Novotný, 40. Tomáš Vlasák, 58. Marek Židlický \nBranky Švýcarska: 14. Burkhalter, 32. Reichert, 35. Hirschi.\nRozhodčí: Lepaus (FIN) – Bláha, Kostka (CZE)\nVyloučení: 6:9 (3:1)\nDiváků: 4 000\n\nČesko: Adam Svoboda – Marek Židlický, Angel Nikolov, Jan Novák, Miloslav Gureň, Lukáš Zíb, Jan Slavík, Petr Kuboš, Marek Černošek – Martin Štrba, Jiří Novotný, Tomáš Vlasák – Radek Duda, Josef Straka, Zdeněk Sedlák – David Hruška, Marek Vorel, Milan Procházka – Tomáš Rolinek, Jan Marek, Lubomír Korhoň.\n\nŠvýcarsko: Pavoni – Steinegger, B. Gerber, Fischer, Hirschi, Hänni, Höhener – Rötheli, Jeannin, Reichert – Wichser, Aeschlimann, Rothen – Conne, T. Ziegler, Rüthemann – Monnet, Burkhalter, Demuth.\n\n9. dubna 2002 – Olomouc\nBranky Česka: 2. Jiří Marušák, 19. Zdeněk Sedlák, 29. a 37. Jaroslav Balaštík, 37. Viktor Ujčík\nBranky Slovenska: 22. Špilár.\nRozhodčí: Karas (POL) – Barvíř, Pouzar (CZE)\nVyloučení: 2:3\nDiváků: 3 485\n\nČesko: Dušan Salfický – Marek Židlický, Angel Nikolov, Jiří Marušák, Miroslav Blaťák, Michal Sýkora, Miloslav Gureň, Jan Novák, Marek Černošek – Viktor Ujčík, Petr Míka, Tomáš Vlasák – Jaroslav Balaštík, Petr Leška, Libor Pivko – Radek Duda, Josef Straka, Zdeněk Sedlák – Milan Procházka, Marek Vorel, Martin Štrba.\n\nSlovensko: Lipovský (37. Šimonovič) – Čierny, Bača, Topoli, Rich. Pavlikovský, Harant, Urban, M. Ivičič, Starosta – Karabin, P. Pucher, Uram – Pardavý, Rob. Petrovický, Špilár – Školiak, Klouda, Sabol – Fabuš, Rast. Pavlikovský, Somík – Kmiť.\n\n10. dubna 2002 – Martin\nBranky Česka: 3. Radek Duda, 27. Marek Vorel.\nBranky Slovenska: nikdo\nRozhodčí: Karas (POL) – Hriňa, Lauff (SVK)\nVyloučení: 5:8\nDiváků: 3 000\n\nČesko: Roman Málek (31. Adam Svoboda) – Marek Židlický, Angel Nikolov, Miloslav Gureň, Miroslav Blaťák, Jan Novák, Jan Slavík, Petr Kuboš, Marek Černošek – Radek Duda, Josef Straka, Zdeněk Sedlák – Jaroslav Balaštík, Petr Leška, Libor Pivko – Milan Procházka, Marek Vorel, Martin Štrba – Jiří Novotný, Petr Míka.\n\nSlovensko: Šimonovič – Čierny, Bača, M. Ivičič, Rich. Pavlikovský, Topoli, Urban, Harant, Starosta – Pardavý, P. Pucher, Uram – Rob. Petrovický, Rast. Pavlikovský, Somík – Karabín, Sabol, Špilár – Školiak, Fabuš, Kmiť – Klouda.\n\n16. dubna 2002 – Brno\nBranky Česka: 33. Libor Pivko, 42. Jiří Marušák, 45. Tomáš Vlasák, 48. Libor Pivko \nBranky Slovenska: 30. Tomík, 39. Rób. Petrovický, 45. Tomík, 51. Uram.\nRozhodčí: Lichtnecker (GER) – Barvíř, Cambal (CZE)\nVyloučení: 3:3 (1:1)\nDiváků: 8 500\n\nČesko: Dušan Salfický – Michal Sýkora, Jan Slavík, Marek Židlický, Angel Nikolov, Jiří Marušák, Miloslav Gureň, Petr Kuboš, Marek Černošek – Vladimír Vůjtek, Pavel Patera, Martin Procházka – Viktor Ujčík, Petr Čajánek, Tomáš Vlasák – Jaroslav Balaštík, Petr Leška, Libor Pivko – David Hruška, Marek Vorel, Milan Procházka.\n\nSlovensko: Staňa – Bača, Čierny, Lintner, Milo, Rich. Pavlikovský, Štrbák, Hecl, Tabaček – Pardavý, Pucher, Uram – Rób. Petrovický, Rast. Pavlikovský,Špilár – Tomík, Miroslav Hlinka, Somík – Kropáč, Hurtaj, Sabol.\n\n20. dubna 2002 – Norimberk\nBranky Česka: 5. Martin Procházka, 19. Jaroslav Špaček, 27. Pavel Patera, 51. Viktor Ujčík \nBranky Německa: 20. a 58. Kreutzer.\nRozhodčí: Pakoslahti (FIN) – Heffler, Neubert (GER)\nVyloučení: 3:5 (0:0, 1:0)\nDiváků: 6 158\n\nČesko: Milan Hnilička (30. Jiří Trvaj) – Filip Kuba, František Kaberle, Jaroslav Špaček, Rostislav Klesla, Jan Novák, Jan Slavík, Jan Hanzlík – Jaromír Jágr, Jan Hrdina, Jaroslav Hlinka – David Moravec, Pavel Patera, Martin Procházka – Viktor Ujčík, Petr Čajánek, Tomáš Vlasák – Vladimír Vůjtek, Michal Broš, David Výborný.\n\nNěmecko: Seliger – Köppchen, Schubert, Ehrhoff, Benda, Moling, Goldmann, Pyka, Schönmoser – J. Rumrich, M. Reichel, Sulkovsky – Soccio, Morcinietz, Kathan – Loth, Kreutzer, Abstreiter – Lewandowski, Blank, Francz.\n\n23. dubna 2002 – Pardubice \nBranky Česka: 12. Pavel Kubina, 18. Zdeněk Sedlák, 29. David Moravec, 40. Jan Hrdina, 45. a 52. Filip Kuba.\nBranky Rakouska: nikdo\nRozhodčí: Karas (POL) – Český, Kostka (CZE)\nVyloučení: 1:3 (1:0)\nDiváků: 9 100\n\nČesko: Milan Hnilička – Pavel Kubina, Jaroslav Špaček, Michal Sýkora, František Kaberle, Filip Kuba, Rostislav Klesla – Jaromír Jágr, Jan Hrdina, Jaroslav Hlinka – David Moravec, Pavel Patera, Martin Procházka – Viktor Ujčík, Petr Čajánek, Tomáš Vlasák – David Výborný, Michal Broš, Zdeněk Sedlák.\n\nRakousko: Dalplaz – H. Hohenberger, R. Lukas, Lavole, M. Hohenberger, Sintschnig, Ulrich, P. Lakos, Unterluggauer – Kalt, P. Lukas, Brandner – Setzinger, Pöck, Salfi – Trattnig, Schaden, Perthaler – König, Reitner, Szücs.\n\n\n"}
{"id": "324167", "url": "https://cs.wikipedia.org/wiki?curid=324167", "title": "Jean-François Pilâtre de Rozier", "text": "Jean-François Pilâtre de Rozier\n\nJean-François Pilâtre de Rozier (30. března 1754 v Metách - 15. června 1785 u Wimereux, Pas-de-Calais) byl francouzský fyzik a průkopník letectví.\n\nJean-Francois byl synem Magdeleine Walmardové a Mathurina Pilastre, přezdívaného „du Rosier“, který byl bývalým vojákem a usadil se v Metách jako hostinský. Mladý Pilastre studoval chemii a v 18 letech odešel do Paříže, kde si poněkud změnil jméno a získal přízeň králova bratra. Roku 1781 založil první technické muzeum, kde konal fyzikální a chemické pokusy. Na něho se obrátili bratři Montgolfierové o posouzení jejich převratného objevu. A tak první historicky ověřený let člověka letadlem lehčím vzduchu se zdařil 15. října roku 1783 tehdy 26letému fyzikovi de Rozierovi v balonu plněném horkým vzduchem, sestrojeným bratry Montgolfiery (montgolfiéra). Balon dosáhl výšky 26 metrů a byl upoután k zemi lany (tzv. ballon captif). Již 21. listopadu téhož roku následoval první volný let balonem, který absolvoval Pilâtre de Rozier s baronem Francois d´Arlandes. Let trval 25 minut, start byl v zahradě loveckého zámku La Muette. Trasa vedla v délce 12 km přes řeku Seinu a přistání proběhlo na okraji Paříže.\n\nRozier pak vyvinul svůj systém balonu - tzv. rozieru. Byla to kombinace balonu plněného vodíkem (tzv. charliery) a montgolfiery. Tento realizovaný nápad se mu stal osudným, když 15. června 1785 s ním startoval z Boulogne-sur-Mer s úmyslem přeletět kanál La Manche do Velké Británie. Asi po pěti kilometrech plavby ve výši cca 900 metrů došlo ke vznícení vodíku v náplni balonu a jeho explozi. Rozier a jeho společník Pierre Romain při pádu přišli o život. Stali se tak prvními oběťmi letectví.\n\n"}
{"id": "324171", "url": "https://cs.wikipedia.org/wiki?curid=324171", "title": "Jiří Dolejš", "text": "Jiří Dolejš\n\nJiří Dolejš (* 24. ledna 1961 Praha) je český politik KSČM, od června 2002 do srpna 2013 a od října 2013 poslanec Poslanecké sněmovny PČR, v letech 1994 až 2002 zastupitel Hlavního města Prahy a v letech 2014 až 2018 zastupitel Městské části Praha 6. Má se svou ženou Lenkou syna Jakuba.\n\nJe absolventem Národohospodářské fakulty Vysoké školy ekonomické v Praze (1984). Na této škole později po dobu čtyř let vyučoval. Pracoval v Prognostickém ústavu ČSAV (1984–1990) a v Ústavu hospodářské politiky (1991–1992).\n\nČlenem KSČ byl od ledna 1989. Po sametové revoluci zůstal členem nástupnické KSČM. V komunálních volbách roku 1994 a komunálních volbách roku 1998 byl zvolen do zastupitelstva hlavního města Prahy za KSČM. V komunálních volbách roku 2002 a komunálních volbách roku 2010 sem kandidoval neúspěšně. Profesně se k roku 1998 uvádí jako ekonom, k roku 2002 coby místopředseda ÚV KSČM.\n\nVe volbách v roce 2002 byl zvolen do poslanecké sněmovny za KSČM (volební obvod Praha). Byl členem sněmovního rozpočtového výboru. Poslanecký mandát obhájil ve volbách v roce 2006. Stal se místopředsedou rozpočtového výboru. Opětovně byl do sněmovny zvolen ve volbách v roce 2010. Je členem rozpočtového výboru a výboru mandátového a imunitního.\n\nV letech 1993 až 1999 byl zaměstnancem Ústředního výboru KSČM. Od roku 1999 byl místopředsedou ÚV KSČM, na funkci rezignoval v září 2009 na základě skandálu vyvolaného deníkem MF Dnes (viz níže). Působil rovněž coby vedoucí teoreticko-analytického pracoviště ÚV KSČM.\n\nNa přelomu 20. a 21. století se v rámci KSČM stal jedním z představitelů reformního proudu (podobně jako Miloslav Ransdorf), který prosazoval modernější výklad marxismu a byl vstřícnější vůči vstupu Česka do Evropské unie. Na 6. sjezdu KSČM v květnu 2004 bylo toto křídlo ovšem poraženo a Dolejš zůstal jediným zástupcem reformistů v nejvyšším vedení strany. Počátkem roku 2003 patřil v rámci KSČM ke skupině politiků, která podporovala variantu nalezení levicového kandidáta na post prezidenta s tím, že taková dohoda by pak otevřela cestu i k vládní spolupráci ČSSD a KSČM. Většina strany se ale rozhodla podpořit Václava Klause. Jako umírněný komunista se prezentuje i v pozdějších letech. V roce 2011 ostře kritizoval prohlášení Svazu mladých komunistů Československa k smrti Václava Havla a řekl, že je dobře, že se od této mládežnické organizace KSČM distancovala.\n\nV roce 2006 byl napaden a zbit skupinou násilníků, podle Dolejše šlo o politicky motivovaný útok.\n\nVe volbách do Senátu v roce 2012 kandidoval ve volebním obvodu 23 (Praha 8, Letňany, Čakovice, Ďáblice, Březiněves, Dolní Chabry), a postoupil do druhého kola voleb, kde byl poražen kandidátkou ODS Danielou Filipiovou.\n\nVe volbách do Poslanecké sněmovny 2013 byl zvolen poslancem za KSČM z prvního místa, když v počtu preferenčních hlasů porazil lídryni kandidátky Martu Semelovou.\n\nVe stínové vládě KSČM zastává post jejího místopředsedy pro hospodářskou politiku a spravuje resort financí.\n\nV komunálních volbách v roce 2014 kandidoval za KSČM do Zastupitelstva Hlavního města Prahy, ale neuspěl. Stal se však zastupitelem Městské části Praha 6, když se vlivem preferenčních hlasů posunul z původního 6. místa na konečné 2. místo kandidátky (KSČM získala v městské části 3 mandáty). Na IX. sjezdu KSČM v Praze v polovině května 2016 obhájil funkci místopředsedy strany. Pozici zastával do dubna 2018.\n\nVe volbách do Poslanecké sněmovny PČR v roce 2017 obhájil svůj poslanecký mandát za KSČM v Praze. Získal 4 124 preferenčních hlasů a přeskočil tak lídryni kandidátky Martu Semelovou. V komunálních volbách v roce 2018 kandidoval za KSČM do Zastupitelstva hlavního města Prahy, ale neuspěl. Na Praze 6 již nekandidoval.\n\nV září 2009 byl spolu s dalším místopředsedou KSČM Čeňkem Milotou tajně nahrán provokatérem deníku MF DNES, který se vydával za majitele sítě heren Jackpot, kdy byl podle interpretace MF DNES ochoten prosazovat změnu zákona o loteriích za úplatek ve výši jednoho milionu korun. Dolejš navíc navrhoval případnému dárci peněz skrytí jeho identity tak, že finance nebyly vykázány jako dar pro KSČM, ale jako inzerce v deníku \"Haló noviny\". Po zveřejnění kauzy Dolejš jakoukoli vinu popíral a trval na své nevině. Vydal prohlášení, v kterém uvedl, že podal u Městského soudu v Praze žalobu na ochranu osobnosti. Dolejš 29. září rezignoval na funkci místopředsedy KSČM, ale odmítl rezignaci na poslaneckou funkci, kterou měl podle ústředního výkonného výboru strany zvážit.\n\nPřípad byl prošetřován Policií České republiky, v roce 2010 byl odložen, protože podle prohlášení tiskové mluvčí \"\"Nebyly zjištěny informace, podle kterých by došlo ke spáchání trestného činu.\"\". V roce 2010 Dolejš přistoupil v rámci jím podané žaloby na ochranu osobnosti na mimosoudní vyrovnání s agenturou MAFRA a stáhl požadavek na písemnou omluvu v deníku MF Dnes a na serveru iDnes. Spokojil se se soukromou omluvou adresovanou jemu a ÚV KSČM.\n\nJaromír Petelík, poslanecký asistent Jiřího Dolejše, napsal v roce 2012 podle tvrzení Blesku na sociální síti Facebook: \"„Je čas rozvěšet pravičáky po městech republiky, vyvlastnit násilím všechny podnikatele, do desátého kolena zabavit majetky jejich rodinám...“\" Dolejš uvedl, že podobné výroky jsou naprosto nepřijatelné. Tvrzení následně nekriticky převzala další média.\nCelá kauza byla obratem odhalena jako neumělý podvod.\n\n\n"}
{"id": "324173", "url": "https://cs.wikipedia.org/wiki?curid=324173", "title": "Mezistátní utkání české hokejové reprezentace v sezóně 2002/2003", "text": "Mezistátní utkání české hokejové reprezentace v sezóně 2002/2003\n\nMezistátní utkání české hokejové reprezentace v sezóně 2002/2003\n\n Česko – Rusko 2:5 (0:1, 0:1, 2:3)\n\n3. září 2002 – Brno\nBranky Česka: 50. Radek Duda, 59. Milan Michálek \nBranky Ruska: 18. Antipov, 24. Něprajev, 43. Vlasenkov, 49. But, 52. Proškin.\nRozhodčí: Andersson (SWE) – Pouzar, Bláha (CZE)\nVyloučení: 6:7 (2:2, 0:1)\nDiváků: 5 000\n\nČesko: Petr Bříza (31. Adam Svoboda) – František Kučera, Petr Kadlec, Michal Sýkora, Karel Rachůnek, Marek Židlický, Martin Richter, Jiří Marušák, Petr Mudroch – Viktor Ujčík, Josef Beránek, Milan Michálek – Ondřej Kratěna, Michal Broš, Jaroslav Hlinka – David Moravec, Richard Král, Tomáš Vlasák – Radek Duda, Tomáš Kucharčík, Jaroslav Balaštík.\n\nRusko: Sokolov – Grebeškov, Buljin, Proškin, Ždan, Malenkich, Gusev, Guškov, Šadilov – Tkačenko, Koroljev, But – Grigorenko, Zinovjev, Koroljuk – Antipov, Gorovikov, Vlasenkov – Perežogin, Něprjajev, Suglobov.\n\n5. listopadu 2002 – Plzeň \nBranky Česka: 11. Milan Michálek, 23. Martin Richter, 28. Václav Pletka, 41. Libor Procházka \nBranky Slovenska: 27. Kropáč, 27. Špilár, 30. Hurtaj.\nRozhodčí: Schimm (GER) – Bláha, Pešek (CZE)\nVyloučení: 5:4 (0:1)\nDiváků: 4 500\n\nČesko: Roman Málek – Libor Procházka, Martin Richter, Marek Židlický, Michal Sýkora, Petr Kadlec, Petr Čáslava, Pavel Kolařík, František Kučera – Radek Duda, Richard Král, Václav Pletka – Petr Sýkora, Michal Broš, Jaroslav Hlinka – Jan Čaloun, Josef Marha, Petr Tenkrát – Vojtěch Polák, Jiří Hudler, Milan Michálek.\n\nŠvýcarsko: Šimonovič – Čakajík, Žabka, Devečka, Urban, A. Novotný, Starosta, Ivičič, Topoli – Kropáč, Hurtaj, Pištek – Tomík, Lipianský, Špilár – Hanzal, Kukumberg, Zlocha – Barinka, M. Růžička, Tomas.\n\n11. dubna 2003 – Biel \nBranky Česka: 23. Václav Pletka, 42. Michal Broš, 45. Jaroslav Hlinka, 51. Jan Marek \nBranky Švýcarska: 38. Christen.\nRozhodčí: T. Favorin (FIN) – Mauron, Rébillard (SUI)\nVyloučení: 6:4 (1:0, 1:0)\nDiváků: 3 791\n\nČesko: Jiří Trvaj – Martin Richter, Martin Čech, Michal Dobroň, Michal Barinka, Martin Hlavačka, Miroslav Blaťák, Jan Hanzlík – Daniel Branda, Jiří Burger, Jaroslav Hlinka – Václav Pletka, Jan Marek, Zdeněk Pavelek – Michal Dvořák, Marek Vorel, Jindřich Kotrla – Milan Michálek, Michal Broš, Jaroslav Balaštík.\n\nŠvýcarsko: Stephan – Seger, Hirshi, B. Gerber, Steinegger, Fischer, Streit, L. Gerber, Blindenbacher – Raffainer, Crameri, Micheli – P. Bärtschi, Plüss, Christen – Demuth, Camenzind, Schrepfer – Della Rossa, Cereda, Rüthemann.\n\n12. dubna 2003 – Lausanne\nBranky Česka: 45. Václav Pletka \nBranky Švýcarska: 59. Seger.\nRozhodčí: T. Favorin (FIN) – Mauron, Rébillard (SUI)\nVyloučení: 4:3\nDiváků: 3 932\n\nČesko: Petr Bříza – Martin Richter, Martin Čech, Michal Dobroň, Michal Barinka, Martin Hlavačka, Miroslav Blaťák, Jan Hanzlík – Daniel Branda (41. Michal Dvořák), Jiří Burger, Jaroslav Hlinka – Jaroslav Balaštík, Michal Broš, Milan Michálek – Václav Pletka, Jan Marek, Zdeněk Pavelek – Petr Tenkrát, Marek Vorel, Jindřich Kotrla.\n\nŠvýcarsko: Bührer – Streit, L. Gerber, Steinegger, Blindenbacher, Seger, Guignard, Fischer – P. Bärtschi, Plüss, Rüthemann – Della Rossa, Cereda, Micheli – Raffainer, Crameri, Réullie – Demuth, Camenzind, Wirz – Schrepfer.\n\n16. dubna 2003 – Prostějov \nBranky Česka: 50. Martin Straka\nBranky Slovenska: 60. Štrbák.\nRozhodčí: Schimm (GER) – Barvíř, Blümel (CZE)\nVyloučení: 3:4\nDiváků: 5 100\n\nČesko: Petr Bříza (3. Jiří Trvaj) – Martin Richter, Jaroslav Modrý, Radim Tesařík, Jaroslav Špaček, Martin Hlavačka, Michal Barinka, Michal Dobroň, Martin Čech – David Výborný, Martin Straka, Jan Hlaváč – Jaroslav Bednář, Jan Marek, Václav Pletka – Petr Tenkrát, Tomáš Kucharčík, Jaroslav Hlinka – Milan Michálek, Michal Broš, Jaroslav Balaštík.\n\nSlovensko: Rybár – Štrbák, Milo, Lintner, Žabka, malec, Podhradský, Čakajík, Harant – Sejna, Hurtaj, Vaic – Cíger, Kapuš, Cisár – Pardavý, Miroslav Hlinka, Radivojevič – Špilár, Gron, P. Barinka.\n\n17. dubna 2003 – Trenčín \nBranky Česka: 29. Radim Vrbata, 33. Jindřich Kotrla, 40, Jiří Hudler\nBranky Slovenska: 28. Štrbák, 32. Vaic, 39. Cisár, 44. Kapuš a ????.\nRozhodčí: Schimm (GER) – Jung, Lokšík (SVK)\nVyloučení: 6:2 – navíc Lintner na 10 min.\nDiváků: 6 150\n\nČesko: Tomáš Vokoun – Radim Tesařík, Michal Barinka, Martin Hlavačka, Martin Richter, Pavel Trnka, Michal Dobroň, Martin Čech – Radim Vrbata, Josef Vašíček, Jindřich Kotrla – Petr Tenkrát, Michal Broš, Jaroslav Hlinka – Milan Michálek, Tomáš Kucharčík, Jiří Hudler – Jaroslav Bednář, Jan Marek, Václav Pletka.\n\nSlovensko: Rybár – Štrbák, Milo, Lintner, Čierny, Čakajík, Podhradský, Malec, Majský – Sejna, Gron, Špilár – Cíger, Kapuš, Radivojevič – P. Barinka, Miroslav Hlinka, Vaic – Cisár, Hurtaj, Pardavý.\n\n20. dubna 2003 – České Budějovice\nBranky Česka: 29. Martin Richter \nBranky Ruska: 3. Antipov, 15. Grigorenko.\nRozhodčí: Jonák (SVK) – Blümel, Pouzar (CZE)\nVyloučení: 6:11 (1:1) – navíc Josef Vašíček, Pavel Trnka – Suglubov, Gusev, Saprykin na 5. min. a do konce utkání.\nDiváků: 6 000\n\nČesko: Jiří Trvaj – Michal Barinka, Jaroslav Modrý, Martin Richter, Jaroslav Špaček, Pavel Trnka, Petr Mudroch, Martin Čech – Milan Michálek, Jiří Hudler, Martin Straka – Radim Vrbata, Josef Vašíček (41. Jan Marek), Jan Hlaváč – Jaroslav Balaštík, Michal Mikeska, Jindřich Kotrla – David Výborný, Michal Broš, Jaroslav Hlinka.\n\nRusko: Podomackij – Kalinin, Ždan, Jerofejev, Proškin, Gusev, Turkovskij, Guskov, Vyšedkevič – Grigorenko, Archipov, Kovalčuk – Antipov, Zinovjev, Suglubov – Saprykin, Soin, Frolov – Gusmanov, Kaigorodov, Semin – od 35. navíc Baďjukov.\n\n22. dubna 2003 – Petrohrad \nBranky Česka: 16. a 26. Josef Vašíček\nBranky Ruska: 44. Saprykin.\nRozhodčí: Bruun (FIN) – Kalinin, Jelistratov (RUS)\nVyloučení: 7:4 (0:1) – navíc Jiří Hudler – Grigorenko na 10 min.\nDiváků: 12 000\n\nČesko: Tomáš Vokoun – Michal Dobroň, Martin Čech, Petr Mudroch, Michal Barinka, Martin Richter, Pavel Trnka, Martin Hlavačka, Pavel Kolařík – Radim Vrbata, Josef Vašíček, Jan Hlaváč – Jaroslav Bednář, Tomáš Kucharčík, Jiří Hudler – Jan Marek, Michal Broš, Jaroslav Hlinka – Jaroslav Balaštík, Michal Mikeska, Jindřich Kotrla – od 30. navíc Milan Michálek.\n\nRusko: Sokolov – Ždan, Kalinin, Proškin, Jerofejev, Gusev, Turkovskij, Guskov, Vyšedkevič – Grigorenko, Archipov, Kovalčuk – Antipov, Zinovjev, Suglubov – Saprykin, Soin, Frolov – Novoselcev, Semin, Kalgorodov.\n\n\n"}
{"id": "324176", "url": "https://cs.wikipedia.org/wiki?curid=324176", "title": "Pockelsův jev", "text": "Pockelsův jev\n\nPockelsův jev též Pockelsův efekt je elektrooptický jev. Byl objeven v roce 1893 Friedrichem Carlem Alwinem Pockelsem. Jedná se o efekt, kdy se index lomu mění úměrně přiloženému elektrickému poli. V případě přímé úměry hovoříme o lineárním elektrooptickém jevu a v případě kvadratické závislosti hovoříme o kvadratickém elektrooptickém jevu též Kerrově jevu. Pockelsův efekt pozorujeme u necentrosymetrických prostředí, kdežto Kerrův u centrosymetrických prostředích. Pockelsova jevu se využívá v elektrooptických modulátorech, závěrkách i při konstrukci fázových destiček.\n\nPockelsova cela je zařízení, které využívá Pockelsova jevu. Jedná se o elektro-optický modulátor světla. Skládá se z opticky anizotropního materiálu jako např. (KDP, ADP, LiNbO), na který je pomocí elektrod přivedeno napětí. V závislosti na poloze přiložení elektrického pole se uplatňuje příslušný podélný či příčný elektrooptický jev.\n\n\n"}
{"id": "324182", "url": "https://cs.wikipedia.org/wiki?curid=324182", "title": "Mezistátní utkání české hokejové reprezentace v sezóně 2003/2004", "text": "Mezistátní utkání české hokejové reprezentace v sezóně 2003/2004\n\nMezistátní utkání české hokejové reprezentace v sezóně 2003/2004\n\n Česko - Rusko 2:1 (2:1, 0:0, 0:0)\n\n2. září 2003 - Brno \nBranky Česka: 5. Jan Novák, 17. Kolář \nBranky Ruska: 9. But.\nRozhodčí: Schimm (GER) - Kalivoda, Pešek (CZE)\nVyloučení: 4:7 (0:1)\nDiváků: 5 160\n\nČesko: Roman Málek - Radim Tesařík, Jan Hejda, Jan Novák, Ladislav Benýšek, M. Čech, Robert Kántor, Michal Dobroň - P. Sýkora, Jan Marek, Martin Procházka - Jaroslav Kudrna, Tomáš Blažek, Ladislav Lubina (36. Kristek) - Jaroslav Balaštík, Petr Leška, Václav Pletka - Koukal, Kolář, Petr Průcha.\n\nRusko: Sokolov - Bykov, Turkovskij, Žukov, Šadilov, Skopincev, Vyšedkevič, Proškin, Kuchtinov - Sušinskij, Koroljov, Ovečkin - Spiridonov, Baďukov, But - Buturlin, Bojkov, Savčenkov - Antipov, Gorovikov, Dobriškin - Nurtdinov.\n\n16. prosince 2003 - Pardubice \nBranky Česka: 44. Michal Mikeska \nBranky Kanady: 20. Norris, 33. Meier, 38. Ward, 42. Martin, 58. Ulmer.\nRozhodčí: Kurmann (SUI) - Barvíř, Pouzar (CZE)\nVyloučení: 4:6 (0:1, 0:1)\nDiváků: 2 500\n\nČesko: A. Svoboda - J. Malinský, Jan Hejda, Petr Čáslava, Mudroch, Kolařík, Blaťák - Jaroslav Kudrna, Tomáš Blažek, Michal Mikeska - Hruška (41. Kolář), Beránek, Michal Sup - Trávníček, T. Divíšek, Jan Marek - Jaroš, Kopecký, Dlouhý.\n\nKanada: Verner (32. Smith) - Gaul, Astley, Simonton, Kinch, Werenka, Martin - Ulmer, Toms, Ward - Craig, Sarault, Savoia - Spring, Norris, Selmser - Baum, Meier.\n\n13. dubna 2004 - Karlovy Vary \nBranky Česka: 30. Jiří Dopita, 39. Koukal, 42. Petr Čáslava, 45. Hemský, 46. Jakub Klepiš, 50. Petr Čáslava, 53. Jiří Dopita, 58. Radek Duda.\nBranky Francie: nikdo\nRozhodčí: Schimm (GER) - Blümel, Pouzar (CZE)\nVyloučení: 2:6 (1:0)\nDiváků: 3 600\n\nČesko: Dušan Salfický (30. Roman Málek) - Hunkes, Jan Hejda, Malinský, Petr Čáslava, Linhart, Melichar - Petr Průcha, Jiří Dopita, Koukal - Hlaváč, Kraft, Hemský - Radek Duda, J. Straka, Michal Mikeska - Jakub Klepiš, Olesz.\n\nFrancie: Lhenry (30. Rolland) - Carriou, Pousset, Favarin, DeWolf, Pouget, S. Bachelet, Prunet, Besch - F. Rozenthal, Chauvel, Zwikel - Dostal, Briand, Bellemare - Daramy, M. Rozenthal, Mortas - Gras, Coqueux.\n\n22. dubna 2004 - Praha \nBranky Česka: 6. Martin Straka, 7. František Kaberle, 13. Jan Novák, 36. Michal Sup, 38. Kraft, 40. Petr Průcha, 46. Radek Dvořák, 60. Jaroslav Balaštík \nBranky Kanady: 2. Heatley, 19. Staios, 21. Horcoff, 25. Briere, 48. Alston.\nRozhodčí: Schimm (GER) - Barvíř, Bláha (CZE)\nVyloučení: 2:5 + Staios na 10. min (3:1)\nDiváků: 15 000\n\nČesko: Dušan Salfický - Karel Rachůnek, František Kaberle, Jan Novák, Roman Hamrlík, Modrý, Jan Hejda, Špaček, Radek Hamr - Jaromír Jágr, Martin Straka, Petr Průcha - Jaroslav Balaštík, Kraft, Jaroslav Bednář - Radek Dvořák, Václav Prospal, Jaroslav Hlinka - David Výborný, Josef Beránek, Michal Sup.\n\nKanada: Luongo (32. Giguere) - Staios, Brewer, Morris, Bouwmeester, Schultz, Mitchell, Heward - R. Niedermayer, Horcoff, Smyth - Heatley, Briere, Dumont - Alston, Shantz, Williams - Metropolit, Roest, Sarault.\n\n\n"}
{"id": "324187", "url": "https://cs.wikipedia.org/wiki?curid=324187", "title": "Termoterapie", "text": "Termoterapie\n\nTermoterapie je léčebná procedura, při které je teplo do organismu přiváděno (termoterapie pozitivní), nebo je z organismu odváděno (termoterapie negativní). Většina terapeutických aplikací tepla spadá do oboru fyziatrie, některé metody jsou však předmětem zájmu dermatologie nebo onkologie.\n\nAplikace tepla vede k vazodilataci (zvětšení průsvitu cév) a tím ke zlepšení prokrvení. Obecně platí, že se v ohřívaných tkáních zvyšuje intenzita metabolismu a tím i intenzita probíhajících reakcí imunitního systému. Předpokládá se, že přívod tepla zlepšuje popř. žádoucím způsobem urychluje probíhající zánětlivé procesy, působí proti bolestem a křečím. Vyšší teploty pak mohou relativně selektivním způsobem poškozovat nádorové buňky. Teplo lze aplikovat několika způsoby.\n\nLokální aplikace tepla je nejběžnější metodou aplikace tepla. Používá se velmi často i v lidové medicíně. Podle vlastního provedení rozlišujeme aplikaci kontaktní, při které pacient přichází to styku s ohřívadlem, a bezkontaktní, kdy je od ohřívadla fyzicky oddálen.\n\nKontaktní ohřev není obvykle ničím jiným než teplým obkladem. Ohřívají se především povrchové struktury. Používá se především k mírnění bolesti při některých zánětlivých onemocnění. Teplý obklad může uspíšit i vyzrávání abscesu a učinit jej tak vhodným pro chirurgický zákrok.\n\nPři průchodu elektrického proudu vodičem se uvolňuje teplo podle Jouleova zákona:\n\nProtože stejnosměrný elektrický proud vyvolává elektrochemickou reakci a proud o nízkých frekvencích dráždí svaly a nervy, používá se k ohřevu střídavého proudu o frekvenci v řádu nejméně \"10 kHz\".\n\nOhřev elektrickým proudem probíhá mezi elektrodami, ovlivněn je především konfigurací tkáně mezi elektrodami a její vodivostí. Metoda se používá především ve fyziatrii k rehabilitaci.\n\nBezkontaktní ohřev nevyžaduje kontakt s tělem pacienta, ohřívají se hlouběji uložené struktury. V učebnicích fyzikální medicíny se někdy metodám bezkontaktního ohřevu připisují i další biologické účinky, pro ty ovšem neexistuje žádný biofyzikální substrát a nikdy se je nepodařilo rigorózními prostředky prokázat. Ohřevu tkání na nižší teplotu se využívá v rehabilitaci s cílem podobným jako u kontaktního ohřevu, ovšem s cílením na hlouběji uložené struktury, např. svaly nebo šlachy. K bezkontaktnímu ohřevu je využíváno několik fyzikálních principů:\n\nPrincip je založen na dielektrických vlastnostech tkání. Vlastní aplikátor jsou vlastně dvě desky kondenzátoru, na které je přiváděno poměrně vysoké střídavé napětí. Díky tomu se mezi deskami objeví časově proměnné elektrické pole o poměrně vysoké intenzitě. V elektrickém poli se dielektrika polarizují a tím se část energie pole mění na tepelnou energii. Protože je pole střídavé, polarizace dielektrika neustává a následuje vnější pole. Tím je zajištěn trvalý ohřev.\n\nOhřev probíhá v celé části těla ležící mezi deskami, teplo dodané jednotlivým částem je úměrné především relativní permitivitě jednotlivých částí. Metoda se používá především ve fyziatrii k rehabilitaci.\n\nPrincip této metody ohřevu je založen na vodivosti tkání. Je-li vodič umístěn do časově proměnného magnetického pole, indukuje se v něm napětí (elektromagnetická indukce). Jde-li o objemový vodič, indukované napětí vede k tomu, že vodičem teče elektrický proud, hovoříme o tzv. vířivých proudech. Tyto proudy jsou odpovědné za vlastní ohřev.\n\nAplikátor je vlastně cívka, do jejíž dutiny je zasouvána část těla, která má být ohřívána. Ohřívána je opět celá část těla, ohřev jednotlivých tkání pak závisí na jejich vodivosti a na jejich magnetické susceptibilitě. Metoda se používá především ve fyziatrii k rehabilitaci.\n\nProzatím spíše experimentální modifikací je infiltrace konkrétní části těla nanočásticemi obsahujícími feromagnetickou látku. V magnetickém poli se bude tato část ohřívat mnohem více než neinfiltrované tkáně, které jsou paramagnetické. V infiltrované části může dojít až k tepelné destrukci. Potenciálním využitím je především terapie nádorů.\n\nDalší metodou je využití mikrovlnného záření. Pomocí mikrovlnných aplikátorů lze účinek poměrně dobře lokalizovat. Jedná se o experimentální metodu terapie nádorů.\n\nV principu se může aplikovat infračervené záření i celotělově. I když má podobné účinky jako mikrovlny, chová se mnohem více jako viditelné světlo. Klasicky se používají infračervené zářiče k ohřevu větších či menších ploch a struktur pod nimi uložených, např. k ohřevu vedlejších nosních dutin při jejich zánětu.\n\nModerní experimentální aplikace s potenciálem v terapii nádorů využívá spojení vlastností IR záření pásma C a nanočástic, tzv. nanosfér. Tkáně toto záření absorbují jen relativně málo, ovšem není příliš obtížné zkonstruovat nanočástici, která by měla na odpovídající vlnové délce absorpční maximum. Díky tomu bude ta část těla (nádor), která bude infiltrována nanosférami, absorbovat mnohem více energie.\n\nOchlazování snižuje intenzitu metabolismu. Chlad má analgetické účinky. Velmi nízké teploty lze použít i k cílené destrukci tkání.\n\nNedestruktivní ochlazování se provádí především z analgetických důvodů, tedy k mírnění bolesti. Chlad zároveň tlumí intenzitu probíhajícího zánětu, což může být komplikací, pokud je chlazena čerstvá rána.\n\nStudené obklady jsou nejběžnější aplikací. Používají se k mírnění bolesti u drobných úrazů a některých akutních stavů (např. bolesti zubů). Dalším využitím je mírnění zánětlivých procesů, např. v konzervativní terapii apendicitidy (známé \"ledování\").\n\nZejména jako první pomoc při drobných úrazech při sportu se používají spreje s těkavými alkoholy. Po nastříkání na povrch těla se alkohol rychle odpařuje a z povrchu těla odebírá své skupenské teplo varu. Pro subjektivně silnější pocit ochlazení se do takových sprejů přidává např. mentol.\n\nDestruktivní ochlazování (tzv. kryoablace) se provádí podchlazením části tkáně na teplotu hluboko pod nulou. Zmražená tkáň nekrotizuje a podle záměru odpadá nebo se jizví. Nejčastěji se používá při terapii bradavic a srdečních arytmií.\n\nVyužívá se kombinovaného analgetického a destruktivního účinku chladu. Dermatolog k bradavici přitiskne štětičku namočenou v tekutém dusíku. Vlastní bradavice nekrotizuje, pacient obvykle necítí žádnou bolest.\n\nTěžiště srdečních arytmií leží ve farmakoterapii. Pokud však tato terapie selže, lze některé typy řešit kardiochirurgicky pomocí metody zvané MAZE. Metoda spočívá v tom, že se srdeční předsíň záměrně zajizví tak, aby přes ni nemohly procházet arytmické výboje. Jizvení lze dosáhnout několika způsoby, jedním z nich je právě vymražení.\n\nCelková aplikace chladu je poměrně málo používaná metoda. Poslední dobou se rozšiřuje popularita kryokomor, které spočívají ve velmi krátkém pobytu pacienta v prostředí s teplotou pohybující se podle typu v rozmezí \"-100 °C\" až \"-200 °C\". Kryokomory mají poměrně široké spektrum indikací a velmi chudé rigorózní ověření klinické účinnosti v jakékoliv z těchto indikací.\n\n"}
{"id": "324195", "url": "https://cs.wikipedia.org/wiki?curid=324195", "title": "Náboženství v Česku", "text": "Náboženství v Česku\n\nČeská republika je zemí s nízkým množstvím lidí deklarujících příslušnost k nějaké církvi či náboženské společnosti a v rámci Evropy má po Estonsku 2. nejnižší podíl občanů hlásících se k nějakému náboženství. V období let 1991–2001 klesl počet věřících o více než 1,2 milionu osob na 3 288 088 deklarovaných věřících (tj. 32,14 % obyvatel). Dominantní postavení zde má římskokatolická církev, k níž se při sčítání lidu v roce 2001 přihlásilo 2 740 780 (tj. 26,8 %) obyvatel. Výrazně vyšší podíl věřících můžeme nalézt v okresech a krajích na Moravě, v Jihočeském kraji, území kraje Vysočina (více než z poloviny leží na Moravě) a bývalého Východočeského kraje. V žádném kraji ČR netvoří věřící nadpoloviční většinu místních obyvatel.\n\nPři Sčítání lidu 2011 celkový počet věřících opět poklesl na celkem 2 175 087 (20,6 % obyvatel, 37,6 % odpovídajících). Naproti tomu 3 612 804 obyvatel České republiky uvedlo, že jsou „bez náboženské víry“ (34,2 % obyvatel země, 62,4 % odpovídajících), což je také pokles. \n\nPočet obyvatel hlásících se k Římskokatolické církvi poklesl na 1 083 899 (+ 71 138 se přihlásilo obecně ke „katolické víře“) (10,9 % obyvatel). Druhou největší církví je Českobratrská církev evangelická, k níž se přihlásilo 51 936 občanů. Dále Církev československá husitská, 39 tisíc členů (0,37 %). Vyšší podíl věřících má ještě Pravoslavná církev, která má celkem 27 tisíc členů, příznivci jediismu s 15 tisíci, Svědkové Jehovovi s 13 tisíci, Církev bratrská a Křesťanská společenství, obě s 10 tisíci věřícími. \n\n707 649 lidí se označilo za věřící bez příslušnosti k nějaké církvi. Počet obyvatel Česka hlásících se k judaismu je asi 1 500 obyvatel, k islámu se hlásí téměř 3 500 lidí. K různým odvětvím buddhismu se hlásí přes 6 100 osob. K ateismu se hlásí 1 075 osob, pohanství deklaruje 863 osob. \n\nAčkoliv většina náboženských skupin v Česku zaznamenala sestupnou tendenci, přesto se některým menším společenstvím v České republice, jako je Církev bratrská, Pravoslavná církev, Apoštolská církev, Křesťanská společenství, Řeckokatolická církev, Jediismus počty obyvatel hlásících se při sčítání lidu oproti roku 2001 zvýšily. 4 774 323 obyvatel (45,2 % populace) ovšem odmítlo na otázku o náboženské víře vůbec odpovědět. Novinkou sčítání lidu 2011 bylo mimo 707 tisíc obyvatel nehlásících se k církvi, ale hlásících se k víře, též pokles počtu obyvatel bez vyznání. \n\nStruktura religiozity české společnosti i podíl věřících v jednotlivých církvích se výrazně nemění. Například zástupce římskokatolické církve v ČBK se zamýšlí, proč výsledky sčítání lidu neodpovídají jimi údajně pozorované realitě, která je přinejmenším stabilní, a uvádí úvahu: '„Oproti sčítání v roce 2001, kdy se nevyjádřilo jen 10 % respondentů, tentokrát se nevyjádřila polovina národa, a pokud by byla tato „neodpovídající“ polovina strukturovaná podobně, jako ona odpovídající, zjistili bychom, že k dramatickým změnám v religiozitě pravděpodobně nedošlo.“' (více o římskokatolické církvi též v článku Sčítání účastníků katolických bohoslužeb v Česku a Věřící v ŘKC). \n\nReligionista Ivan Štampach v reakci na uveřejněné předběžné výsledky sčítání lidu 2011 uvádí „Počet věřících neubývá. Ubývá lidí, kteří se identifikují s velkými církevními institucemi svázanými s ekonomickou a politickou mocí. Individuální víra a malé, atypické a alternativní skupiny stále rostou. Pokles církevní příslušnosti mezi českou populací probíhá zhruba stejným tempem od začátku padesátých let minulého století bez ohledu na režimy. V posledním desetiletí odchod lidí od církví mírně akceleroval. Jde podle mého přesvědčení o zásadní civilizační změnu. Nikoli o nahodilou fluktuaci.“\n\nV České republice je sekulární stát určen článkem 2, odst. 1 Listiny základních práv a svobod: \"Stát je založen na demokratických hodnotách a nesmí se vázat ani na výlučnou ideologii, ani na náboženské vyznání\". Z opačné strany také čl. 16 odst. 2: \"Církve a náboženské společnosti spravují své záležitosti, zejména ustavují své orgány, ustanovují své duchovní a zřizují řeholní a jiné církevní instituce nezávisle na státních orgánech\". \n\nČeská republika bývá označována za jednu z nejateističtějších a nejsekularizovanějších zemí na světě. Při průzkumu Evropské komise Eurobarometr na počátku roku 2005 uvedlo jako konstatování nejbližší svému přesvědčení 19 % obyvatel Česka, že věří, že Bůh je. To je po Estonsku (16 %) druhá nejnižší hodnota z 25 zemí EU při průměrné hodnotě 35 %.\nDále 50 % uvedlo, že věří, že je nějaký druh duchů nebo životní síly, což je naopak po Estonsku (54 %) a Švédsku (53 %) třetí nejvyšší hodnota při průměru 27 %.\nZato 30 % uvedlo, že nevěří, že by cokoli z toho bylo. To je druhá nejvyšší hodnota po Francii (33 %) při průměru 18 %. Ve Francii přitom odpovědělo víc respondentů kladně na otázku, jestli věří, že Bůh je (34 %).\nNakonec 1 % uvedlo, že neví, při průměru 3 %.\nPrůzkumu se za ČR zúčastnilo 1037 lidí, celkem 32 897 lidí. Zpráva se důsledně vyhýbá označení některé skupiny jako ateisty.\n\nK některému z proudů křesťanství se hlásí drtivá většina z 1 467 438 deklarovaných věřících hlásících se k církvi nebo náboženské společnosti (tj. z 13,89 % obyvatel) v České republice. Dominantní postavení zde má Římskokatolická církev, k níž se při sčítání lidu v roce 2011 přihlásilo 1 083 899 obyvatel (tj. 10,26 % populace ČR).\n\nVelikostně teprve daleko za Římskokatolickou církví následují jiná křesťanská uskupení, z nichž největší jsou Českobratrská církev evangelická (51 936 obyvatel) a Církev československá husitská (39 276 obyvatel).\nPo nich následuje Pravoslavná církev s 20 628 věřícími mezi trvalými obyvateli ČR., mezi nimiž je výrazný podíl imigrantů a Čechů se zahraničními kořeny, zejména ruskými a ukrajinskými. K té se ovšem hlásí navíc mnoho cizinců, dlouhodobě pobývajících či pracujících v ČR (v roce 2001 jich bylo na 100 000).\n\nZ dalších církví dosahují počtu přihlášených věřících nad deset tisíc ještě Svědkové Jehovovi, ke kterým se hlásilo 13 097 lidí, a Církev bratrská, která je nejrychleji rostoucí církví u nás (v roce 2001 se k ní přihlásilo 9931 obyvatel oproti 2759 z roku 1991 - tj. + 260 % příznivců během deseti let) a ke které se v roce 2011 přihlásilo 10 872 obyvatel.\n\nŘímskokatolická církev je největší organizovanou náboženskou skupinou v České republice. Při sčítání lidu v roce 2001 se k ní hlásilo 2 740 780 obyvatel (tj. 26,8 %). Podle sčítání lidu z roku 2011 se k ní hlásí už jen 1 082 463 obyvatel (tj. 10,37 %) Církev odhaduje, že její nedělní bohoslužby navštěvuje téměř 500 tisíc obyvatel. Největší zastoupení má v oblasti jižní a střední Moravy, nejmenší v severních Čechách.\n\nŽidé v Česku náleží k aškenázské židovské populaci. První židé se na území dnešního Česka usídlili asi v 10. století. Tato minorita byla neustále pod tlakem politické moci, křesťanů či hospodářské konkurence, který nezřídka přerostl v pogrom či vyhánění židů. Situace se začala zlepšovat až v době osvícenství, avšak v důsledku rostoucího nacionalismu nakonec došlo k tragédii holocaustu, kterou nepřežilo na 80 tisíc českých, moravských a slezských židů. V důsledku komunistické politiky se počet židů ještě snížil a ani po obnovení demokracie nepředstavuje židovská menšina více než zlomek původního počtu.\n\nPodle \"American Jewish Year Book\" žilo roku 2012 v České republice 3 900 židů. Podle předběžných výsledků ze sčítání lidu roku 2011 se k židovskému vyznání přihlásilo 1 132 obyvatel. Federace židovských obcí (FŽO) však uvádí, že registruje okolo 3 000 svých členů, a celkový počet Židů v Česku odhaduje na 15–20 tisíc.\n\nV současné době se v České republice nachází 10 židovských obcí (z toho 7 v Čechách a 3 na Moravě) seskupených pod Federací židovských obcí. Bohoslužby se konají ve čtyřech synagogách v Praze (Španělské, Jeruzalémské, Staronové a Vysoké synagoze) a v některých dalších městech.\n\nIslám v České republice není příliš zastoupen, na rozdíl od zemí západní Evropy. Podle statistik mají muslimové zastoupení v Česku pod 0,1% z celkové populace. Většinou jej vyznávají přistěhovalci; pouze malou část vyznavačů pak tvoří konvertité (jedná se hlavně o členy českého původu smíšených rodin muslimů s původem z islámského světa a často mladé české muslimky). Fungující mešity jsou v Brně a v Praze u Rajské Zahrady.\n\nK buddhismu se v roce 2011 přihlásilo přes 6100 osob. Většina Vietnamců v Česku následuje mahájánový směr buddhismu, stejně tak jako jiné, mnohem menší asijské menšiny. Thein An ve Varnsdorfu byl prvním buddhistickým chrámem ve vietnamském stylu postaveným v Česku, otevřen byl v lednu 2008. V Česku se nachází také také několik korejských buddhistických chrámů, po třech v Praze a v Brně.\n\nČeští buddhisté jsou ale většinou stoupenci Vadžrajány (tibetského buddhismu). Nejrozšířenější jsou školy Nyingma a Kagjü. Směr Karma Kagjü již založil asi 50 center a meditačních skupin. Buddhismus Diamantové cesty - linie Karma Kagjü je aktivní jak v České republice, tak na Slovensku. Velký chrám tohoto směru má být postaven v Praze.\n\nV Česku existuje rodnověří, novopohanství založené na starém slovanském náboženství. V roce 2000 vznikla v České republice jako občanské sdružení Rodná víra, které od roku 2010 funguje pouze jako neformální společenství.\n"}
{"id": "324198", "url": "https://cs.wikipedia.org/wiki?curid=324198", "title": "Dean Martin", "text": "Dean Martin\n\nDean Martin (narozen jako Dino Paul Crocetti, 7. června 1917, Steubenville – 25. prosince 1995 Beverly Hills) byl italskoamerický zpěvák, herec a televizní bavič. Byl jedním z nejznámějších umělců 50. a 60. let. Mezi jeho nejznámější songy patří „Memories Are Made Of This“, „That's Amore“, „Everybody Loves Somebody“, „Mambo Italiano“, „Sway“, „Volare“ nebo „Ain't That a Kick in the Head“.\n\nDean Martin se narodil jako Dino Paul Crocetti v Steubenville v Ohiu. Jeho rodiči byli Gaetano Crocetti, povoláním holič, a italoameričanka Angela Barraová. Dean sám mluvil do pěti let pouze italsky.\nStřední školu opustil proto, že byl podle svých vlastních slov chytřejší než učitel. Poté se živil různě, pašoval alkohol, byl krupiérem, psal vtipy, nebo dokonce boxoval ve welterové váze. V 15 letech byl boxerem, kterému se říkalo \"Kid Crocett.\" Z tohoto sportu si Dean odnesl zlomený nos, neustále rozseknutý ret, mnohokrát zlomené články prstů (to když nebyly povoleny boxerské rukavice).\nMladý Martin sice nějaký ten zápas vyhrál, ale výdělek to byl příliš malý. A tak se svým spolubydlícím Sonny Kingem (také zpěvák) pořádali boxerská utkání, ve kterém bojovali, dokud jeden z nich nebyl knokautovaný, a lidé si za tuhle podívanou platili.\n\nNakonec Dean Martin boxu zanechal. Pracoval jako krupiér v ilegálním kasinu, které se nacházelo za obchodem s tabákem, kde také začínal jako skladník. Ve stejné době už začíná zpívat s místní kapelou. Sám si nechává říkat \"Dino Martini\" (po známém operním pěvci Nino Martinim). Pak dostal svou první zlomovou práci pro orchestr Ernieho McKaye. Jeho hudební vnímání hodně ovlivňoval Bing Crosby, Harry Mills a mnoho dalších. Na začátku 40. let začíná zpívat s orchestrem Sammyho Watkinse, samotný lídr kapely ho pak přesvědčil, aby si jméno změnil na Dean Martin.\n\nV září 1941 se Martin oženil s Elizabeth Anne McDonaldovou, s níž měl 4 děti (manželství skončilo rozvodem v roce 1949). Martin během 40. let spolupracoval s různými \"bandy\". Pomalu vylepšoval svůj pěvecký styl a úroveň. V roce 1943 se seznamuje s úspěšným Frankem Sinatrou. Aby rychle zbohatnul a zaplatil dluhy, opakovaně prodává své akcie, některé dluhy ale dokáže vyřešit svým šarmem a přátelskostí.\nPoté byl odveden do U.S.Army během druhé světové války a rok (1944-1945) v Akronu v Ohiu. Jenže byl brzy uznán nezpůsobilým (zřejmě následkem dvou kýl, kvůli kterým byl i operován) a byl z armády propuštěn.\n\nV roce 1946 je Martin už relativně dobrým muzikantem, je něčím lepším než jen zpěvákem z nočního klubu, podobně jako Bing Crosby. Mohl zahájit tažení přes kluby a hrát tam, ale on se nechal inspirovat mužem s obrovskou popularitou, Frankem Sinatrou.\n\nJedna z biografií o Deanu Martinovi \"Dean Martin: King of the Road\" (Král ulice) od Michaela Freedlanda, ho viní ze styků s mafií. Podle této knihy Martinově pěvecké kariéře napomohla chicagská mafie, když mu umožnila vystupovat v barech, které v tomto městě vlastnila. Na oplátku - už jako hvězda - uváděl tyto bossy ve svých show. Těmito šéfy mafie měli být Tony Accardo a Sam Giancana.\nAutor knihy také tvrdí, že Martin cítil malou loajalitu a sympatie k Mafii a že to, co pro tyto lidi dělal a oni pro něho, byla jen malá laskavost. FBI prý chytla mafiána, který spřádal plány na zranění nebo zabití Martina, protože jim prý nebyl dostatečně vděčný. Jiná kniha, \"The Animal in Hollywood\" (Zvířata v Hollywoodu) od Johna L. Smitha, zobrazuje Deana Martina a jeho přátelství s mafiánskými gangstery Johnnym Rosellim a Anthonym Fiatem. Anthony dělal Martinovi spoustu laskovostí, třeba mu pomohl dostat zpátky peníze od dvou podvodníků, kteří ošidili Deanovu ex-manželku Betty Martinovou o víc jak tisíc dolarů výživného. Jeho dcera Deana Martinová se také přátelila s bossem Peterem Licavolim.\n\nMartin přitahoval pozornost studia Metro-Goldwyn-Mayer a Columbia Pictures, ale smlouva s Hollywoodem se nechystala. Stále ještě objížděl kluby a zpíval, než poznal mladého komika jménem Jerry Lewis v Glass Hat Club v New Yorku, kde oba muži vystupovali. Martin a Lewis navázali pevné přátelství, které vedlo k jejich další umělecké spolupráci, když spolu utvořili hudebně komediální duo. Někdo je dokonce přezdíval The Organ Grinder and the Monkey (Flašinetář a opice).\n\nMartin a Lewis oficiálně společně debutovali v Atlantic City v 500 Club 24. července 1946, ale nebyli zrovna moc úspěšní. Majitel klubu je varoval, že pokud příští noc nepřijdou s něčím lepším, vyhodí je. A tak předělávali své vtípky, dohadovali se o změnách, až jim nakonec nezbylo nic jiného než improvizovat. Dean zpíval a Jerry přišel oblečen jako uklízeč nádobí, který rozbíjel talíře a nechával za sebou spoušť. Dělali prostě všemožné taškařice a vtípky, které jim přišli na mysl. Tentokrát je publikum odměnilo smíchem. Jejich úspěch vedl k sérii dobře placených vystoupeních podél východního pobřeží.\nSeriál v rádiích začal v roce 1949, ve stejném roce podepsali Martin a Lewis smlouvu s Paramountem na natočení filmu \"My Friend Irma \".\nMartinovi se moc zalíbil New York, byl jím přímo nadchnutý. Měl rád Kalifornii, ale tam byla častá zemětřesení, proto tu nebylo moc vysokých budov. Trpěl ale klaustrofobií, snad nikdy nejel výtahem, takže vyběhnout schody na Manhattan nebyla žádná legrace.\nAčkoli se stávali postupně obrovsky vytíženými filmovými hvězdami, Hollywood je pořád nechtěl ani vidět. Oba byli výborní umělci, a to, že byli dobří přátelé, z nich dělalo kompaktní duo.\nMartin a Lewis bylo nejoblíbenější umělecké duo v 50. letech v Americe, i když tlak veřejnosti byl velký. Hodně kritiků podceňovalo Deanovo zpívání a jeho příspěvek do teamu, ten jim ale v pozdějších letech mohl ukázat, jak hluboce se mýlili.\nJerry se v těchto chvílích zastával a veřejně říkal, že bez Deana by nemělo jejich vystupování smysl. Jenže všechny tyto kruté komentáře kritiků a slova jejich producenta, který chtěl změnit pořád stejnou tvář této dvojice ve filmech, vedlo k obrovské frustraci Deana Martina. Ten ztratil chuť do práce a rozhádal se i s Jerrym Lewisem. Definitivně se tedy rozešli v roce 1956, deset let od jejich prvního vystoupení.\n\nLewis neměl problém se udržet na filmovém výslunní sám. Martin byla stále populární jako zpěvák, ale s postupně stále populárnějším rock and rollem začínala Martinova hvězda pohasínat.\n\nStále ještě není ve svých rolích jistý, ale Martin chce být známý jako opravdový herec. Coby hlavní představitel se objevil v roce 1957 ve filmu \"The Young Lions\", kde hrál rád, protože se mohl učit od takových hvězd jako Marlon Brando nebo Montgomery Clift. Martin nahradil Tonyho Randalla v podobných velkých rolích a byl to pro něho šťastný comeback. Úspěch mohl pokračovat vedle hvězdného Franka Sinatry, poprvé v dramatu vysoce uznávaného Vincenta Minelliho \"Some Came Running\". Během poloviny 60. let to byla spousta filmů, nahrávání a nočního života, zatímco Lewisova filmová kariéra poklesla.\nMartin byl skvělý v roli Dudeho ve snímku \"Rio Bravo\", režírovaný Howardem Hawksem, kde také zářil John Wayne a Ricky Nelson. S Waynem znovu spolupracoval ve filmu The Sons of Katie Elder, nepřesvědčivě obsazeni jako bratři.\n\nMartin jako zpěvák kopíruje styl Binga Crosbyho nebo Parryho Comoa než najde svůj vlastní, který nesčetněkrát později ukazuje ve vystoupeních se Sinatrou a Crosbym. V letech, kdy řádí Beatles, nahrává stovky alb a přes 600 písní. Představuje svůj hit \"Everybody Loves Somebody\", tak trochu omráčený Beatlesáckým \"A Hard Day's Night\", hit číslo jedna v USA 1964. Martin měl také rád Elvise Presleyho a country. V roce 1965 vydává alba The Hit Sound Of Dean Martin, Welcome To My World a Gentle On My Mind, které byly složeny v duchu populárního country a westernu.\nMartin hostil country vystoupení v jeho TV show a byl nazvaný \"mužem roku\" podle Country Music Association v roce 1966.\n\nNetrvalo dlouho a Martin byl jeden z nejznámějších umělců v Las Vegas. Ale trávil také hodně času se svou rodinou, s druhou manželkou Jeanne.\nJeho otisk byl zvěčněn v Graumanském čínském muzeu v roce 1964.\n\nJak Deanova kariéra rostla, on a Frank Sinatra se stávali víc a víc přáteli. Na konci 50. a na začátku 60. let se Frank a Dean přátelili také s Joeim Bishopem, Peterem Lawfordem nebo Sammy Davisem Jr., a tak společně s nim založili legendární uměleckou skupinu Rat Pack. Zajímavostí je, že takhle jim začala říkat až veřejnost, oni chtěli jméno poněkud prozaičtější než \"Smečka krys\", jak se dá tento anglický název přeložit.\n\nTito muži spolu točili filmy a oficiálně byli kulturním seskupením, ale nemůžeme ani přehlédnout politický podtext, když si Lawford vzal Patricii Kennedyovou, sestru prezidenta J.F. Kennedyho.\n\nRat Pack byl legendární hlavně v Las Vegas, kde často nečekaně vystupovali. Například, když se měli Dean, Frank a Sammy objevit v Sands hotelu, někteří návštěvníci spali ve svých autech před hotelem, jen aby viděli tyto tři muže. Jejich umělecké počiny, věčně ve fraku samozřejmě, se skládaly ze zpívání ve dvou, ve třech, hraní scének, nebo různých vtípků. V sociálně nabitých 60. letech se jejich vtipy točili okolo dospělých témat, jako Frankovo neslavné sukničkářství, nebo Deanovo legendární pití, stejně jako Sammyho množství výdajů za jeho rasu a náboženství. Davis skvěle praktikoval judaismus a jidišské fráze, což vyznívalo hrozně vtipně a mělo to u obecenstva úspěch. Uměli si zkrátka udělat legraci sami ze sebe a přitom měli navzájem mezi sebou respekt. Rat Pack se hlavě zasadil o integraci v Las Vegas. Davis se totiž snažil o pomyslné otevření dveří afro-americkým umělcům. A tak tam, kde měl zakázáno se objevit pro jeho pleť Sammy, nebyli ani Frank s Deanem.\n\nPosmrtně o nich byl dokonce natočen film od HBO s názvem \"The Rat Pack\".\n\nV roce 1965 měl Martin svou vlastní show na NBC, kde si vytvořil image bezstarostného bohéma. Zval si sem své známé a přátele, jakými byli třeba Frank Sinatra nebo Bing Crosby. Neopomíjel se obklopovat krásnými ženami, které využíval pro své zdvořilostní poznámky.\nJeho TV show byla velkým hitem. Dean neměl rád zkoušky, věřil, že jeho nejlepší výkon je ten první. Uvolněný formát pořadu pobízel k chytré improvizaci, a to jak Deana, tak účinkujících. V případě nutnosti byl schopný pronést pár poznámek v italštině a díky obscénnostem přicházely naštvané listy od italsky mluvících diváků. To vyvolalo malou válku mezi Martinem a cenzory NBC. Jenže pořad byl často mezi Top desítkou.\n\nMartin měl pověst pijana, ale dokázal být i disciplinovaný. I když byl sebevíc vytížený, pořád se vracel k dětem a manželce. Během 70. let jeho TV show stále měla kladné ohlasy a ačkoli byl maximálně v Top 40 zpěváků, točil desky, které se dost dobře prodávaly. Měl rád také golf, a tak ve volném čase chodíval hrávat.\nPřestože měl enormní úspěch, odkláněl se Martin od televize. Poslední sezóna jeho pořadů byla v roce 1973-74. Znovu pokračovala pod novým názvem až v roce 1984. V následujícím období Dean Martin natáčel desky pod hlavičkou Reprise Records. Poslední album u Reprise natočil v roce 1978, které se jmenovalo Once In A While (Jednou za čas).\n\nV roce 1975 ve filmu Mr. Ricco hrál svou poslední velkou roli a omezil svá vystoupení v Las Vegas. Martin teď prožívá krizi středního věku. V roce 1972 se rozvedl se svou druhou manželkou Jeanne. Ještě téhož roku si vzal 26letou Catherine Hawnovou. Rozvedli se v roce 1976. Pak už se Martin neoženil. Měl tak 8 dětí, čtyři s první Elizabeth (Betty) Anne McDonaldovou, tři s druhou Jeanne Bieggerovou a s poslední Catherine jedno, které bylo adoptované.\n\nZnovu se na jevišti sešel s Jerrym Lewisem v roce 1976. Svedl je znovu dohromady Frank Sinatra a ti dva se usmířili.\n\nV 80. letech ještě Dean Martin ztvárnil pár menších rolí ve filmu. Martinův život se začal hroutit 21. března 1987, kdy zemřel jeho syn Dean Paul při letecké havárii. Nechtělo se mu už vystupovat, nad vodou ho ale držel stále jeho kamarád Frank Sinatra, Martin měl totiž tendence začít zase pít.\nJejich poslední vegasovské vystoupení bylo v roce 1989, kde vystupoval Dean i s Jerrym Lewisem k Martinovým 72. narozeninám. V televizi se naposledy objevil v show na počest Sammyho Davise Jr. v roce 1990. Martin tu tak neoficiálně ukončil kariéru.\n\nDean už ve svém věku trpěl bolestmi kvůli rozedmě plic. V září 1993 byla diagnostikována rakovina plic. Držel se raději v soukromí, nakrátko se objevil na veřejnosti až při svých 77. narozeninách. Nemoci postupně přibývaly, problémy s ledvinami, dokonce i Alzheimerova choroba.\n\nDean Martin zemřel na selhání dýchacích cest ve svém domě ráno v 1. den vánoční roku 1995. Do poslední chvíle se o něho starala jeho exmanželka Jeanne. Na jeho počest v Las Vegas pohasla na chvíli světla. V roce 2005 tam po něm pojmenovali jednu zdejší ulici.\nPo jeho smrti bylo ještě vydáno několik alb s jeho největšími hity. A jeho písně zazněly i v počítačové hře Mafia II a \n\n\n\n\n"}
{"id": "324199", "url": "https://cs.wikipedia.org/wiki?curid=324199", "title": "Theatres des Vampires", "text": "Theatres des Vampires\n\nTheatres des Vampires je italská hudební skupina hrající gothic metal.\n\nTheatres des Vampires se zrodili roku 1994 z rozpadlé, v devadesátých letech známé skupiny Sepolcrum. Skupina se stala jedním z průkopníků stylu později známého jako vampiric metal. Zpočátku skupina hrála symfonický black metal, ale časem si vytvořili vlastní styl spojením gotické, elektronické a klasické hudby, opery a rocku. \n\nZakladateli skupiny jsou Alexander „Lord Vampyr“ a Roberth „Morgoth“. V roce 1995 vydali demo, které se rychle rozprodalo. Avšak v témže roce odešla velké část skupiny a tak první album Theatres des Vampires „Vampyrisme, Necrophilie, Necrosadisme, Necrophagie“ v podstatě nahrál Alexander sám. Brzy po nahrání alba se do skupiny přidal Roberth a hned po něm i Fabian „Necros“. Během nahrávání alba „The Vampire Chronicles“ se přidala Justine, a na dalším albu se už objevila taktéž Sonya Scarlet. Na „Suicide Vampire“ se měla objevit předělávka hitu Kylie Minogue „I Can't Get You Out of My Grave“, ale kvůli problému s autorskými právy se vydání předělávky stalo možným až roku 2003. V roce 2004 ze skupiny odešel Alexander a Sonya Scarlet zůstala jediným hlasem skupiny a frontmankou. Během 10 let Theatres des Vampires vydali 6 alb, všechny u britského vydavatele Plastic Head.\n\n\n"}
{"id": "324201", "url": "https://cs.wikipedia.org/wiki?curid=324201", "title": "Turínský papyrus", "text": "Turínský papyrus\n\nTurínský papyrus může označovat:\n\n"}
{"id": "324202", "url": "https://cs.wikipedia.org/wiki?curid=324202", "title": "Babylonská věž", "text": "Babylonská věž\n\nBabylonská věž (: , \"Migdal Bavel\", : , \"Burdž Bábil\") byla podle biblické knihy Genesis ohromná budova, která měla sahat až do nebe. Měla být postavena na místě nazvaném posléze Bábel, což je hebrejské jméno pro Babylón. Podle Bible byli všichni lidé v době po potopě světa jednotní a mluvili společným jazykem. Lidé se rozhodli postavit město a věž až do nebe, aby sebe oslavili a nebyli rozptýleni po celé zemi. Věž tedy byla vystavěna k slávě člověka, nikoliv Boha. Bůh tehdy rozdělil dosud jediný lidský jazyk ve více jazyků a rozehnal lidi po celé zemi, protože se mu nelíbilo, že by chrám měl patřit někomu jinému než jemu samotnému.\n\nJedna z hypotéz ztotožňuje babylonskou věž s chrámem boha Marduka v Babylóně – Etemenanki, který dosahoval výšky 91 metrů, jiné teorie ji spojují se zikkuratem v Eridu.\n\n\n"}
{"id": "324203", "url": "https://cs.wikipedia.org/wiki?curid=324203", "title": "Hnutí za samosprávnou demokracii – Společnost pro Moravu a Slezsko", "text": "Hnutí za samosprávnou demokracii – Společnost pro Moravu a Slezsko\n\nHnutí za samosprávnou demokracii – Společnost pro Moravu a Slezsko (HSD-SMS) bylo moravské politické hnutí, působící v českém parlamentu mezi lety 1990 a 1996. Jeho zakladatelem byl Boleslav Bárta. Jeho hlavním cílem bylo vytvoření spolkového státního systému (který chtělo i SPR-RSČ), hnutí bylo vůdčím představitelem moravského hnutí. Hnutí si prošlo bouřlivým vývojem, odštěpilo se od něj několik dílčích stran (Moravskoslezské hnutí, v červnu roku 1994 Hnutí samosprávné Moravy a Slezska). V roce 1993 a na počátku roku 1994 hnutí používalo název Hnutí samosprávné demokracie Moravy a Slezska (HSDMS). V lednu roku 1994 se transformovalo na Českomoravskou stranu středu (ČMSS).\n\nZakladatel hnutí Boleslav Bárta přišel na přelomu let 1989 a 1990 s myšlenkou samosprávné demokracie, se kterou se mohl v tehdejším Československu ztotožnit každý, kdo podporoval cestu od totality k demokracii, tedy nejen zastánce samosprávy Moravy a Slezska. Považoval centralismus (ve formě pragocentrismu) \"\"za jeden ze znaků totality\"\". HSD-SMS vzniklo ze Společnosti pro Moravu a Slezsko v dubnu 1990 v Kroměříži. K zaregistrování politického hnutí bylo třeba deset tisíc podpisů. V průběhu několika dní jich však právoplatných bylo na 47 tisíc a další přicházely.\n\nNejvětšího úspěchu hnutí dosáhlo ve volbách do České národní rady v roce 1990, kdy získalo 10,3 % hlasů, a to ač kandidovalo pouze v Jihomoravském, Severomoravském kraji, Jihočeském a Východočeském kraji. V historických oblastech Moravy a Slezska, získalo až čtvrtinu hlasů. HSD-SMS nebylo přizváno ke koaliční vládě na federální úrovni (zde vládla koalice Občanského fóra a Veřejnosti proti násilí), ale na úrovni České republiky mělo jednoho ministra (Bohumil Tichý - ministerstvo kontroly).\n\nJiž v létě 1990 navrhli poslanci Federálního shromáždění za HSD-SMS během projednávané novely československé ústavy roku 1960 a ústavního zákona o československé federaci z roku 1968, aby byl název Česká republika změněn na \"\"Českomoravskou republiku\"\" a parlament z České národní rady na \"\"Českomoravskou národní radu, z níž se na základě dělby zákonodárné moci a dělby práce vydělují sněm Země české a sněm Země moravskoslezské\"\". Toto zemské uspořádání České republiky mělo být předstupněm k realizaci koncepce československé trojfederace, spolkového státu Čech, Moravy se Slezskem a Slovenska, kterou hnutí prosazovalo. Návrh však navzdory deklarované podpoře moravskoslezské samosprávy z úst vrcholných představitelů Občanského fóra a Křesťanskodemokratické unie nebyl přijat. Podobný osud měly i další legislativní návrhy ve Federálním shromáždění i České národní radě, kde hnutí podávalo návrh na zemské uspořádání České republiky opakovaně. Hnutí si uvědomovalo, ochota centrální vlády vyhovět moravským požadavkům se zmenšuje. Proto začal Bárta organizovat moravské kulaté stoly všech politických stran na Moravě včetně komunistů. Dohodli se, že budou v Praze společně hájit zájmy Moravy. Tato stanoviska byla na počátku roku 1991 podporována masovými demonstracemi v moravských městech, které vyvrcholily 29. 4. 1991 protestním pochodem Moravanů Prahou. Snahy hnutí zkomplikovalo rozdělení poslaneckých klubů ve Federálním shromáždění i ČNR na klub HSD-SMS I. a klub HSD-SMS II., z nichž druhý se profiloval více pravicově a v praktické politice více slevoval ze svých požadavků. Proti Bártovi se navíc množily osobní útoky, byl nařčen ze spolupráce s StB, přestože v době totality byl sám komunistickou tajnou policií sledován a musel se vzdát autorství řady vlastních odborných metod. Toto obvinění se mu nepodařilo do své náhlé smrti 31. 5. 1991 vyvrátit. Po jeho smrti byl v červnu 1991 zvolen předsedou hnutí JUDr. Jan Kryčer, u některých stoupenců moravského hnutí nazýván \"hrobařem Moravy\", pro své praktické rozmělnění původních cílů hnutí a jeho neúspěšnou transformaci v liberální politickou stranu, která měla působit v celé České republice (Českomoravská strana středu, Českomoravská unie středu).\n\nVýsledek ve volbách roku 1992 byl slabší: v České národní radě získalo 14 mandátů oproti 23 z minulého volebního období. Roku 1994 se transformovalo do Českomoravské strany středu, preference strany však nadále klesaly. Roku 1996 se ČMSS sloučila s Liberálně sociální unií, Zemědělskou stranou a Křesťanskosociální unií do Českomoravské unie středu. Po vstupu do Českomoravské unie středu se hnutí dále sloučilo s Moravskou národní stranou za vzniku Moravské demokratické strany. Ta se roku 2005 sloučila s Hnutím samosprávné Moravy a Slezska (HSMS) do strany Moravané, která je v současnosti nástupnickou stranou tohoto hnutí.\n\nV roce 2018 vzniklo Moravské zemské hnutí odtrhnutím od strany Moravané, jehož vznik podpořila PhDr. Marie Dluhá, sestra předsedy HSD-SMS doc. Boleslava Bárty, či PhDr. David Unger, předseda Společnosti pro Moravu a Slezsko.\n\n\n\n"}
{"id": "324207", "url": "https://cs.wikipedia.org/wiki?curid=324207", "title": "Dee Dee Ramone", "text": "Dee Dee Ramone\n\nDee Dee Ramone (18. září 1951 - 5. června 2002) byl baskytarista a skladatel, zakládající člen punkové skupiny Ramones. S Ramones hrál až do roku 1989, kdy ze skupiny odešel a hrál v nedlouho trvající, rapové skupině Dee Dee King. Takřka celý svůj život se potýkal s drogovou závislostí, a to zejména na heroinu.\n\n"}
{"id": "324210", "url": "https://cs.wikipedia.org/wiki?curid=324210", "title": "Tažný drak", "text": "Tažný drak\n\nTažný drak (zkráceně nazývaný \"kite\") je sportovní nástroj využívaný při různých obdobách powerkitingu. Drak dokáže díky své konstrukci a velikosti (obvykle 3-16 m²) vyvinout velký tah, což umožňuje jezdci získat rychlost, případně se nechat vynést do vzduchu. Síla draka s sebou ale také nese určité riziko úrazu (především pro začínající kitery), což řadí powerkiting k extrémním sportům.\n\nValná většina tažných draků využívá systému 4 šňůr, většinou o délce 20-25 m. Dvě hlavní, nosné šňůry jsou ukotveny k náběžné hraně draka a 2 ovládací šňůry jsou ukotveny k odtokové hraně. Někteří draci nafukovací konstrukce mají ještě pátou šňůru ukotvenou ve středu náběžné hrany, která usnadňuje otáčení a odstartování draka z vody.\n\nJezdec buď drží draka pouze rukama pomocí madel (pouze u menších velikostí draků), anebo má na sobě trapéz ke kterému jsou nosné šňůry pevně připoutány. Ovládací šňůry jsou potom ukotveny k pohyblivé ovládací hrazdě (baru); toto uchycení šňůr se nazývá de-power systém. Pomocí de-power systému je možné měnit délku ovládacích šňůr a tím řídit směr letu a sílu tahu draka. Existují i draci bez de-power systému, kteří mají pouze nosné šňůry větvící se k náběžné i odtokové hraně, jejich ovladatelnost je ale velmi omezená a používají se pouze k tréninku.\n\nNedílnou součástí konstrukce draka je také bezpečnostní systém, který umožňuje „odstřelení“ draka tak, že úplně ztratí tah a přitom zůstává k jezdci připoután alespoň jednou šňůrou. \n\nKonstrukcí jsou velmi podobní křídlu pro paragliding. Drak se skládá ze dvou vrstev látky, mezi kterými je řada vzduchových kapes (komor) oddělených látkovými žebry. Žebra určují tvar draka, tvar žeber je velmi podobný profilu křídla letadel. Náběžná hrana draka je otevřená, což umožňuje naplnění komor vzduchem a udržování stálého tlaku uvnitř komor. Nosné i ovládací šňůry jsou rozvětveny a uchyceny k tělu draka v mnoha bodech, což pomáhá udržovat stálý tvar.\n\nDraci komorové konstrukce se používají většinou pro pozemní varianty powerkitingu a také se hodí pro trénink začátečníků, protože po pádu na zem splasknou a ztratí tah. Vyrábějí se i komoroví draci s uzavřenou náběžnou hranou, uzpůsobení k použití na vodě; k jejich masovému rozšíření mezi kitesurfery ale zatím nedošlo.\n\nBěžně vyráběné velikosti komorových draků jsou 3-15 m² (výjimečně až 22 m²). Používaná velikost záleží na účelu použití, váze jezdce a aktuálních podmínkách. Malé velikosti (3-5 m²) se používají pro trénink, jízdu na bugině nebo bruslích po hladkém povrchu, případně pro snowkiting a landkiting při extrémním větru. Při standardních větrných podmínkách se pro snowkiting a landkiting používají velikosti kitů 6-15 m², v závislosti na váze a zkušenostech jezdce.\n\nNa rozdíl od komorových draků mají nafukovací draci pevnou konstrukci. Konstrukce se skládá z několika vzduchových kapes, které po nafouknutí na dostatečný tlak drží tvar. Jedna hlavní kapsa vyztužuje náběžnou hranu draka, další menší kapsy fungují jako žebra a udržují samotné tělo draka napnuté.\n\nNafukovací draci se používají při kitesurfingu, protože je možné znova nastartovat pokud spadnou do vody. Někdy se používají i při pozemních variantách powerkitingu (snowkiting, landkiting), ale nevýhodou oproti komorovým drakům je nutnost nafouknout draka pumpou a také nebezpečí poškození/propíchnutí kapes.\n\nExistují dva základní typy nafukovacích draků *LEI (Leading Edge Inflatable):\nBěžné velikosti nafukovacích draků jsou 6-16 m² (výjimečně i větší), velikost opět závisí na větru a váze jezdce. Běžná kombinace je 7m, 10m, 13m nebo 8m a 12m. Výběr velikosti nafukovacího kitu] je závislý síle větru a váze jezdce.\n\n\n\n"}
{"id": "324212", "url": "https://cs.wikipedia.org/wiki?curid=324212", "title": "Agent John Francis Kovář", "text": "Agent John Francis Kovář\n\nAgent John Francis Kovář (zkráceně Agent JFK) je hlavní hrdina stejnojmenné české série sci-fi a fantasy příběhů vytvořené podle vzoru Marka Stona či Perryho Rhodana. Sérii společně vymysleli spisovatelé Miroslav Žamboch a Jiří Walker Procházka a podílí se na ní kromě nich i další čeští autoři.\n\nHlavním hrdinou série je válečný veterán John Francis Kovář (po otci českého původu), bývalý člen speciálních jednotek rychlého nasazení a mezinárodní vojenské diplomatické jednotky podřízené nejvyššímu velení NATO. Svou vojenskou kariéru ukončil v hodnosti kapitána české armády a poté dostal nabídku stát se členem týmu Agentury EF (Equilíbrií Ferrarií, tj. Kováři rovnováhy; latinsky přesně: Aequilíbrií Ferrarií), jejímž cílem je zasahovat v paralelních světech a v paralelní minulosti či budoucnosti proti těm, kteří se pro svůj vlastní prospěch a vlastní cíle snaží narušit jemné předivo vztahů, kterými jsou paralelní vesmíry propojeny, což může mít za následek jejich zhroucení. Proto je vnitřním heslem Agentury EF rčení \"\"Svůj svět si musíme zasloužit!\"\".Hlavním protivníkem Agentury, a hlavně JFK, je tajemný lord Xaverius Hawk z Jestřábí Lhoty (někdy též X-Hawk či Jestřáb), bývalý člen Agentury a nyní padouch s nejasným cílem, který se snaží narušit rovnováhu různých paralelních vesmírů.\n\n\nSérie vychází v pražském nakladatelství Triton a obsahuje zatím tyto díly:\n\n\nParalelní série o boji s Agenturou EF z pohledu lorda X-Hawka.\n\n"}
{"id": "324214", "url": "https://cs.wikipedia.org/wiki?curid=324214", "title": "Špejle", "text": "Špejle\n\nŠpejle (lokálně též špejhle) je dlouhá tenká dřevěná tyčinka nejčastěji užívaná pro kuchyňské účely. \nJedním z častých použití je zakončování jitrnic.\n\nHodí se však i pro další domácí práce a záliby, např. pro stavbu modelů dřevěných či kovových staveb, pro výrobu různých drobných ozdobných předmětů, stavbu jednoduchých dětských hraček apod. Svazky špejlí je možno běžně zakoupit v prodejnách domácích potřeb, v papírnictví či v prodejnách potřeb pro modeláře.\n\n"}
{"id": "324216", "url": "https://cs.wikipedia.org/wiki?curid=324216", "title": "Formát filmu", "text": "Formát filmu\n\nFormát filmu je technická definice řady standardních charakteristik zachycení obrazu fotografického filmu nebo zachycení a projekce obrazu pohyblivého filmu. V druhém případě může (ale nemusí) zahrnovat i parametry zachycení zvukové stopy. Tyto charakteristiky obyčejně obsahují rozměr filmu, metodu perforace, anamorfózu (nebo její neexistenci) objektivu a rozměry clony filmové brány nebo filmového projektoru, ze kterých všechny musí být definované pro fotografii i projekci, protože se mohou lišit.\n\nU některých typů filmu (například kinofilmu, tj. 35mm filmu typ 135) se uvádí čistá velikost políčka bez okrajů filmu a mezer mezi snímky (24×36 mm), zatímco například u svitkového filmu 120 se jako rozměry snímkového políčka uvádějí celá šířka filmu včetně okrajů nad a pod snímkem a rozteč snímků (tj. například formát 4,5×6 cm se uvádí u snímků o skutečné velikosti 41,5×56 mm). \n\n Už nevyráběný velkými výrobci, ale stále ještě vyráběné firmou Ferrania.\n\nNení-li uvedeno jinak, všechny formáty byly uvedené firmou Kodak, která začala obsazovat číselné série roku 1913. Předtím byly filmy identifikované jen podle jména fotoaparátu, pro který byly určeny.\n\nHlavní důvod tolika různých formátů negativů v raných dobách fotografie byla výroba pozitivů kontaktem bez použití zvětšovacího přístroje. Formát filmu musel být proto stejně velký jako velikost tisku. Pro velké tisky bylo potřeba použít velký fotoaparát a odpovídající formát filmu.\n\n"}
{"id": "324220", "url": "https://cs.wikipedia.org/wiki?curid=324220", "title": "Austin-Healey 3000", "text": "Austin-Healey 3000\n\nAustin Healey 3000 byl sportovní automobil vyráběný v letech 1959 až 1967 britskou automobilkou Austin Healey. Jeho předchůdcem byl typ 100 Six. Vůz byl velice úspěšný především ve Spojených státech, kam mířila velká část produkce.\n\nModel 3000 se poprvé objevil v roce 1959 pod označením 3000 MkI jako nástupce typu 100 Six. Ten vycházel z modelu 100, který se představil v roce 1952 na autosalonu v Earls Court. Jednalo se o první model značky Austin Healey, který měl vyplnit mezeru mezi vozy MG a Jaguar. Model 100 zaznamenal překvapivý úspěch, ovšem zejména ze Spojených států vzešla poptávka po luxusnějším vozu,\na tak se v roce 1956 objevila modernizovaná verze 100 Six, která ovšem nenavázala na úspěchy svého předchůdce.\n\nModel 3000 MkI, přezdívaný \"Big Healey\" zdědil po svém předchůdci stejně pohledný tvar nízko posazené dvousedadlové karoserie s oválnou mřížkou chladiče, kterou se výrazně lišil od původního typu 100, ovšem největší změny se udály pod kapotou. Vůz dostal zdokonalený šestiválec s objemem 2912 cm a výkonem 124 koní, díky němuž se vůz mohl pohybovat rychlostí až 185 km/h. Navíc dostal např. kotoučové brzdy na přední nápravu nebo na přání dodávaný rychloběh a drátěný výplet disků kol.\nVůz se dodával v dvousedadlové verzi s označením BN7 nebo v provedením 2+2 BT7.\n\nV roce 1961 se začal prodávat model MkII s výkonem zvýšeným na 132 koní a se třemi karburátory SU.\nO rok později se mírně pozměnil vzhled karoserie. Vůz dostal zakřivené přední sklo, skládací střechu\na lišil se i vertikálně uspořádanými lištami masky chladiče. Kromě provedení BN7 a BT7 si bylo možné\npořídit i verzi BJ7 se stahovacími bočními okny.\n\nPosledním typem byl MkIII vyráběný od roku 1964 do roku 1967. Jednalo se o nejluxusnější a také nejrychlejší model řady 3000. Se zdokonalením sáním se výkon zvýšil na 148 koní, díky čemuž se\nmaximální rychlost pohybovala těsně pod hranicí 200 km/h. Navíc vůz dostal posilovač brzd a v\ninteriéru přibyla přístrojová deska z ořechového dřeva. Největším odbytištěm vozu byly vždy Spojené státy, a tak není divu, že výrobu v roce 1967 zastavily právě americké bezpečnostní předpisy. Koncern BMC (British Motor Corporation) se snažil vůz nahradit vozem MGC, ovšem neúspěšně.\nCelkem se vyrobilo 42 926 vozů, které v současnosti patří mezi nejvyhledávanější britské sportovní\nautomobily 60. let.\n\n"}
{"id": "324239", "url": "https://cs.wikipedia.org/wiki?curid=324239", "title": "Jekyll &amp; Hyde", "text": "Jekyll &amp; Hyde\n\nJekyll & Hyde (někdy též pod názvem Jekyll a Hyde) je muzikál amerického skladatele Franka Wildhorna na motivy knihy Roberta Louise Stevensona \"Podivný případ Dr. Jekylla a pana Hyda\". Texty a libreto napsal Leslie Bricusse. Ačkoliv první písně vznikly již v roce 1987, jeho světová premiéra proběhla až 28. dubna 1997 v Plymouth Theatre na Broadwayi. Získal 4 nominace na Tony Award a celkově se odehrálo 1 543 repríz. Z broadwayského uvedení kromě CD nahrávky vyšlo také DVD s kompletním záznamem představení. Hlavní roli na něm ztvárňuje David Hasselhoff.\n\nNejznámější písní z muzikálu je „This Is The Moment“ („To je ta chvíle“), která se osamostatnila a byla převzata mnohými umělci (českou coververzi nazpíval např. Karel Gott). Je hrána při zahraničních sportovních utkáních nebo jako součást volebních kampaní.\n\nV letech 2005–2007 byl muzikál uváděn také v Česku v Hudebním divadle Karlín. V titulní dvojroli se alternovali Daniel Hůlka a slovenský zpěvák Marian Vojtko (který později hrál roli sám, když Daniel Hůlka dočasně odešel do ústraní). Role Lucy se chopila Tereza Duchková v alternaci s Michaelou Noskovou, role právníka a přítele doktora Jekylla Uttersona Josef Laufer a Tomáš Bartůněk a role Jekyllovy snoubenky Emmy Kateřina Brožová a Tereza Duchková. Muzikál přeložil Adam Novák a režie se ujal Rino Brezina. Výběr písní z muzikálu vyšel také na CD.\n\nTento muzikál má na svém repertoáru i Městské divadlo Brno pod názvem \"Jekyll a Hyde\". Představení mělo premiéru dne 19. listopadu 2011, hru režíroval Petr Gazdík a hlavní postavu Dr. Henry Jekylla a pana Edward Hydea hrají v alternaci Petr Gazdík a Dušan Vitázek. Roku 2012 získal za tuto roli Dušan Vitázek Cenu Thálie 2011. V širší nominaci na toto ocenění za úplně stejnou roli byl také Petr Gazdík.\n\nDěj se odehrává ve starém Londýně, kde se svědomitý lékař Henry Jekyll, který má před svatbou s krásnou Emmou, pokouší v lidské duši oddělit dobro od zla, jak slíbil svému otci na smrtelném loži.\n\nCelý experiment se mu zvrhne a z dobrého Dr. Jekylla se stává zlý a nelítostný vrah – Mr. Edward Hyde. Zpočátku se Hyde objevuje zřídkakdy, ovšem s dalším doktorovým experimentováním se Hyde objevuje nejen v noci, ale i přes den. Postupně vyvraždí celou radu nemocnice (všichni byli proti jeho experimentování), kde pracuje jako lékař.\n\nPři rozlučce se svobodou se dostane do nevěstince, kde se seznámí s prostitutkou Lucy, která se do něj na první pohled zamiluje – on jí dá svou navštívenku jako Dr. Jekyll. Jednoho dne přiběhne zubožená Lucy za Jekyllem a prosí o pomoc. Prý ji v nevěstinci každý večer navštěvuje jakýsi tajemný muž, který si říká Edward Hyde. Zaskočený Jekyll ošetří její zranění, která jí jako Hyde způsobil.\n\nUvědomí si, jak závažná situace je a jako Jekyll pošle Lucy po svém sluhovi finanční obnos společně s dopisem, ve kterém ji zoufale prosí, aby opustila co nejrychleji Londýn a začala nový život úplně někde jinde. Lucy, zpočátku rozesmutněna tím, že ji Jekyll již nechce nikdy vidět, později dojatá tím, že jí Jekyll projevil lásku a přispěl na nový život, se připravuje na odjezd. Nečekaně ji navštíví pan Hyde. Vyčítá jí, že chtěla odjet a jemu o tom ani neřekla. Nebohou Lucy spoutá na lůžku a chladně ji zabije podříznutím hrdla.\n\nBlíží se Jekyllova svatba. Emma Henryho několikrát navštíví u něj doma, protože přestal zcela komunikovat s okolím a je pouze celé dny zavřený ve své laboratoři. Je jí to divné, ale Henrymu bezhlavě věří, i když jí otec zrazuje od lásky k němu. Během svatebního obřadu se Jekyll začne nečekaně převtělovat do Hydea. Emmin otec zasáhne, ale zbabělý a nelítostný Hyde si vezme Emmu jako rukojmí. Ta ho ale probere z Hydeova živlu vyznáním lásky. V tu chvíli si nešťastný Jekyll uvědomí, že jediným vysvobozením je pro něj smrt a spáchá před oltářem sebevraždu.\n"}
{"id": "324243", "url": "https://cs.wikipedia.org/wiki?curid=324243", "title": "Bílé Labe", "text": "Bílé Labe\n\nBílé Labe (německy \"Weisswasser\") je levostranný přítok řeky Labe v Krkonoších. Je prvním významnějším přítokem Labe. Délka toku činí 8,3 km. Plocha povodí měří 20,6 km².\n\nPramení asi kilometr východně od Luční boudy a severně od Studničné hory (1554 m n. m.), v soustavě rašelinišť, ve které pramení i Úpa. Zatímco Úpa teče Úpskou jámou na jihovýchod a stáčí se Obřím dolem k jihu, Bílé Labe stéká na západ Dolem Bílého Labe. Po levé straně se nacházejí Kozí hřbety (nejvyšší hora Krakonoš, 1422 m n. m.), na pravé straně míjí řeka Stříbrné a Čertovo návrší. Drobný přítok se do něj vlévá zprava údolím mezi Stříbrným a Čertovým návrším.\n\nU Boudy u Bílého Labe, za polovinou délky toku, se zprava vlévá Čertova strouha, významné hrázenkářské dílo s naučnou stezkou. Je tu i rozcestí: na severozápad vede cesta Hofmanka, na západojihozápad Dřevařská cesta, obě jsou značené žlutou značkou.\n\nBílé Labe pak levým obloukem kolem Jeleních Bud obchází zprava Železný vrch (1321 m n. m.). Zprava se do něj vlévá Hřímavá bystřina, pak se zprava připojuje cesta od Špindlerovy boudy do Špindlerova Mlýna a vlévá říčka Dírečka. Po necelém kilometru následuje pod Dívčí strání, nedaleko sídla Správy KRNAP, soutok Bílého Labe a Labe.\n\n\nPrůměrný průtok u ústí činí 0,77 m³/s. V horní části toku pod Luční boudou byla v provozu malá vodní elektrárna. Dnes je opuštěná a zdevastovaná.\n\nPodél téměř celého toku vede Weberova cesta, dnes značená modrou turistickou značkou jako trasa č. 1801. V horní části vede tato cesta úbočím Kozích hřbetů a v zimě je kvůli lavinovému nebezpečí nepřístupná. Bílé Labe neprotéká žádnou osadou.\n\nVětšina délky toku spadá do katastrálního území Špindlerův Mlýn, pouze prameniště a Bílá louka s Luční boudou patří do Pece pod Sněžkou.\n\n"}
{"id": "324248", "url": "https://cs.wikipedia.org/wiki?curid=324248", "title": "Registr Windows", "text": "Registr Windows\n\nRegistr Windows je systém pro ukládání systémových klíčů a hesel v operačním systému Microsoft Windows.\nPoprvé byly registry zavedeny ve Windows 3.11, k jejich širšímu využití došlo až s příchodem Windows 95. Registr je náhradníkem souborů .INI, které měly závažné nedostatky. Logicky je registr rozdělen do několika složek, tzv. „hives“. Nesprávný zásah do registrů může způsobit poškození registru a fatální důsledky pro funkčnost samotných Windows.\n\nRegistr obsahuje \"klíče\" a \"hodnoty\". Maximální délka názvu klíče je 255 znaků. Klíče registrů mohou obsahovat \"podklíče\" i hodnoty.\nKlíče a podklíče tak tvoří stromovou strukturu. V klíči mohou být přítomny hodnoty přístupné přes jejich název. Hodnoty registrů obsahují data. Klíče, které se nacházejí v nejvyšší úrovni této hierarchie, se nazývají \"kořenové klíče\".\n\n\nSystém registrů se může lišit podle verze Windows. Mezi prvním registrem použitým ve Windows 3.1 a těmi současnými jsou tedy znatelné rozdíly.\n\nPodregistr registru, čili hives, je skupina klíčů, podklíčů a záznamů v registru obsahující záložní kopie jejích dat. Přípony názvů souborů v těchto složkách označují typ obsažených dat. Také chybějící přípona může někdy označovat typ obsažených dat.\n\n\nCesty k těmto pomocným souborům se nachází v klíči HKEY_LOCAL_MACHINE\\System\\CurrentControlSet\\Control\\hivelist\n\nExistuje celá řada programů pro práci s registrem (např. regedit – přímo ve Windows). Jejich účelem může být záloha, editace nebo defragmentace registru (Odkaz vede na defragmentaci souborů. Ve skutečnosti defragmentace registrů není skládání částí registrů za sebe, ale definitivní mazání položek, které předtím byly označeny, jako smazané. Dojde tedy k zmenšení velikosti registrační databáze. Nejedná se tedy o defragmentaci v pravém slova smyslu.). Tímto způsobem lze měnit, odstraňovat nebo vytvářet hodnoty a podklíče obsažené v registru. Existuje také celá řada programů určených k tzv. pročištění registru, tj. odstranění nepoužívaných a neplatných položek z registru. Tyto nepotřebné položky zbytečně zpomalují systém a zabírají místo na disku. Defragmentace registru funguje na principu odstranění volného místa z registru a uvolnění zbytečně zaplněného prostoru. Program provádějící defragmentaci přemístí záznamy v registru tak, aby se zvýšila výkonnost systému.\n\n"}
{"id": "324249", "url": "https://cs.wikipedia.org/wiki?curid=324249", "title": "Sandály", "text": "Sandály\n\nSandály (jednotné číslo sandál, z řec. σανδάλιον, mn. č. σανδάλια) jsou vzdušná obuv, používaná v teplých oblastech, respektive v teplých ročních obdobích. Sandál sestává z podrážky (často ze dřeva či pryže, ale může být i z jiného materiálu), ke které je připevněno několik řemínků (látkových, plastových, nebo kožených), které přidržují nohu u podrážky. Často se používají jako plážová obuv.\n\n\n"}
{"id": "324254", "url": "https://cs.wikipedia.org/wiki?curid=324254", "title": "Nicolas Boileau", "text": "Nicolas Boileau\n\nNicolas Boileau (1. listopadu 1636 Paříž – 13. března 1711 Paříž) byl francouzský literární teoretik.\nByl finančně zabezpečen, jeho zaměstnáním byla histografie na dvoře Ludvíka XIV. Jeho pomocníkem mu byl Jean Racine.\n\nKromě teoretických spisů psal i epištoly, kde vyjadřuje mj. názor, že je dobré mít nějakého nepřítele, který nás kritizuje a tím nás motivuje k lepším výsledkům. Poté psal ještě satiry na rozmařilý život v Paříži.\n\n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "324256", "url": "https://cs.wikipedia.org/wiki?curid=324256", "title": "Plavky", "text": "Plavky\n\nPlavky jsou koupací oděv, který si člověk obléká pro pobyt u vody a ve vodě. Slouží především jako oděv pro plavání, vodní sporty nebo opalování.\n\nPrvní zmínky o dvoudílných ženských oděvech používaných pro atletické účely pochází již z antického Řecka z období okolo roku 1400 př. n. l. Dvoudílné ženské oděvy, které se podobaly plavkám jsou zobrazeny také na starověkých freskách nalezených v Pompejích. V moderních dějinách se první koupací oděvy (župany) objevily koncem 18. století v Evropě. Jednodílné plavky v moderním pojetí pochází až ze začátku 20. století.\n\nPlavky může dělit do několika skupin podle toho komu jsou určeny a dle použití.\n\n\nPro výrobu plavek se v současné době používají především materiály z umělých vláken, jejichž základ tvoří polyamid (např. Nylon), polyester nebo polyuretan (např. Lycra, Spandex, Elastan). Často dochází ke kombinaci těchto typů vláken – např. 80% polyamidu a 20% vlákna Lycra apod.\n\n"}
{"id": "324257", "url": "https://cs.wikipedia.org/wiki?curid=324257", "title": "Gipsy", "text": "Gipsy\n\nRadoslav Banga (* 27. března 1982 Praha), známější pod pseudonymem Gipsy, je rapper, zpěvák, textař a hudebník romského původu, který již od svých 13 let působí na české hip hopové scéně.\n\nJiž od roku 1994 se spolu s bratrem Patrikem pokoušel prorazit na hudební scéně, ale se svými původními demo-snímky neuspěl. Místo pokračování v duu Twins se oba rozhodli založit hip-hopovou skupinu Kalo Rikonos, z níž se nakonec část odtrhla a stala se z ní Paranormalz Cru. Jediným oficiálně nahraným snímkem v roce 1996 od Kalo Rikonos se stala agresivní píseň s tematikou ulice a rasismu zvaná Syndrom Snopp. Ani ten se ovšem tehdejší Universal Music nerozhodla vydat.\n\nV roce 1997 se ovšem setkává s DJ Smogem a založil stejnojmennou hip-hopovou skupinu Syndrom Snopp a z party pod Paranormalz Cru se stává undergroundové vydavatelství. Na vlastní náklady začínají vydávat alba. Gipsy se stává hlavním producentem a od roku 2000 vydalo Paranormalz přes 30 alb undergroundového hip-hopu. Mezi nimi se objevují jména jako Inside Cru, Pluto, Sax, Notes From Prague, Marpo a další. Kolem roku 2000 pod jménem Ramonis působil na popové scéně, vydal album \"Ramonis.cz\" u BMG a napsal text ke skladbě \"Letím ke hvězdám\" pro první ročník soutěže Česko hledá SuperStar, ale také spolupracoval na debutové desce \"Busted\" R'n'B zpěváka Sámera Issy. Dále pod jménem Gipsy vydal R'n'B desku \"Rýmy a blues\", kterou přiblížil tento žánr mnoha českým příznivcům rapu. V roce 2004 ovšem přichází revoluční myšlenka – spojit prvky hip-hopu, breakbeatu a funku s romským folklorem. Vzniká album Ya favourite CD Rom a později se setkává se známým romským houslistou Vojtěchem Lavičkou. Z počátku pouze vystupují naživo v rámci Gipsyho solo alba, avšak o rok později už je z experimentu čtyřčlenná skupina Gipsy.cz. V roce 2006 vydali album Romano Hip Hop a deska sklidila nevídaný úspěch. Kapela získala mnoho ocenění, např. Anděl (Objev roku 2006), Filter (Koncertní kapela roku 2006) a další ceny. V roce 2007 získal Radoslav Banga prestižní cenu OSA a stal se nejúspěšnějším mladým autorem populární hudby. Další album Reprezent (2008) se umístilo jako třetí nejlepší v žebříčku World Music Charts Europe. Radoslav Banga se prosadil také mimo hudební oblast a v roce 2007 se stal ambasadorem Evropského roku rovných příležitostí. Gipsy.cz si jako první a zřejmě jediná česká kapela zahrála na největším festivale na světě Glastonbury. Videoklip k singlu Romano Hip Hop se hrál hojně na MTV a kapela doposud hraje po celém světě. Gipsy.cz se zúčastnilo také dvou národních kol Velké ceny Eurovize a jednoho mezinárodního.\n\nJe prasynovcem spisovatele Dezidora Bangy.\n\nV roce 2015 se zúčastnil taneční soutěže Stardance, kde tančil s Terezou Bufkovou. Skončili na 4. místě a vypadli těsně před finále.\n\n\n\n\n\n"}
{"id": "324262", "url": "https://cs.wikipedia.org/wiki?curid=324262", "title": "Salvátor", "text": "Salvátor\n\nSalvator (řecky Σωτήρ Sotér, španělsky Salvador, italsky Salvatore, počeštěně Salvátor) znamená latinsky \"Spasitel\". Postupem času se toto slovo stalo jiným, zástupným označením pro Ježíše Krista jakožto \"Spasitele světa\" (salvator mundi), zasvěcení kostelů svatému Salvátoru tedy v naprosté většině případů znamená zasvěcení Ježíši Kristu (pokud \"Nejsvětějšímu\" Salvátoru, tak vždy). V románských zemích se používá i jako křestní jméno, je také součástí některých geografických názvů, například názvu státu (El) Salvador a jeho hlavního města San Salvador. V podstatě synonymem slova Salvator je také latinské \"Redemptor, Vykupitel\". Spasitelným dílem Ježíše Krista se zabývá soteriologie.\n\n\"Svatým\" nebo \"Nejsvětějším Salvátorem\" bývá nejčastěji míněn Ježíš Kristus (Salvator mundi – Spasitel světa). Některé kostely jsou ale pojmenovány i po světcích, nesoucích jméno \"Salvator\" (viz seznam níže). \n\nPůvodní latinské označení \"salvator\" je dnes oblíbeným křestním jménem v románsky hovořících zemích (pro něž je typická tradiční zbožnost) – základní španělská a portugalská podoba je Salvador (jméno, jehož nejznámějším nositelem byl kontroverzní katalánský surrealistický malíř a grafik Salvador Dalí), italská podoba je Salvatore.\n\n\n\n\nPo Nejsvětějším Spasiteli je pojmenován také stát (El) Salvador a jeho hlavní město San Salvador, oba názvy nesou i další místa v Latinské Americe. Ostrov označovaný jako San Salvador bylo první místo přináležející k americkému kontinentu, kterého Kryštof Kolumbus během objevení Ameriky (v noci z 11. na 12. října 1492) dosáhl.\n\nV češtině (a jiných jazycích) se latinské označení \"salvator\" dochovalo v názvu řádu salvatoriánů \"(Společnost Božského Spasitele).\" Dalším řádem, který ve svém názvu nese Ježíše Krista, jsou (samozřejmě vedle explicitních jezuitů \"(Tovaryšstvo Ježíšovo)\") redemptoristé \"(Kongregace Nejsvětějšího Vykupitele)\" (z latinského \"redemptor\" – Vykupitel, v podstatě synonymum slova Spasitel).\n\nSalvator mundi je také označení pro specifický ikonografický výjev znázorňující žehnajícího Krista.\n\n\n"}
{"id": "324263", "url": "https://cs.wikipedia.org/wiki?curid=324263", "title": "Cosmo Duff-Gordon", "text": "Cosmo Duff-Gordon\n\nSir Cosmo Edmund Duff-Gordon se narodil 22. července 1862 jako syn ctihodného Cosma Lewise Duff-Gordona a Anny Marie, rozené Antrobusová. Studoval v Etonu a v roce 1896 se stál pátým baronetem z Halkinu (do šlechtického stavu byl povýšen Cosmův prastrýc v roce 1813 za služby prokázané koruně během poloostrovní války; jeho rodina také založila stále fungující vinařství Duff Gordon, vyrábějící ve Španělsku Sherry).\n\nV roce 1900 se oženil s Lucy Wallaceovou, nejstarší dcerou Douglase Sutherlanda. Lucy Duff-Gordonová byla proslulá návrhářkou vlastnící módní závod „Maison Lucile“ s pobočkami na obou stranách Atlantiku.\n\nVěnoval se šermu, v roce 1906 byl členem týmu, který vybojoval stříbrnou medaili na olympijských mezihrách v Athénách. \n\nZnámým se však stal tím, že přežil potopení Titanicu. Na Titanic nastoupil se svou manželkou a její sekretářkou na lístek číslo 11755 (stál 39 liber a 12 šilinků), a aby se vyhnuli pozornosti tisku, cestovali pod jménem Morgan a Morganová.\n\nV noci potopení Titanicu se otázal důstojníka Murdocha, který řídil spouštění záchranného člunu číslo 1, zda by mohl on a jeho choť nastoupit a on prý odpověděl, že by byl velmi potěšen, kdyby ano. Podle jiných svědků však řekl jen „Ano, skočte tam“. O pár minut později byl člun číslo jedna spuštěn s dvanácti osobami na palubě, z toho bylo 7 členů posádky a 5 cestujících 1. třídy.\n\nPo potopení se vedoucí topičů Charles Hendrickson zeptal těch, kteří byli ve člunu, zda by se neměli vrátit k místu potopení a pokusit se zachránit tonoucí. Lady Duff-Gordonová jej však varovala, že by mohli být převrženi lidmi pokoušejícími se dostat se do člunu. Několik lidí souhlasilo s tím, že je to nebezpečné. Posléze byl Hendrickson přesvědčen cestujícím 1. třídy Charlesem Henrym Stengelem, aby pluli za světlem v dáli. Stengel pak vykřikoval rozkazy, dokud ho sir Cosmo neumlčel. Ještě chvíli veslovali za světlem, ale nepřibližovalo se, tak to vzdali a navázat kontakt s ostatními čluny se také nepodařilo. Tak zůstalo 12 přeživších stát na místě, zatímco stovky dalších opodál bojovaly o život.\n\nLady Duff-Gordonová řekla své sekretářce Lauře Francatelliové: \"Přišla jste o váš krásný noční úbor.\" A topič Robert Pusey si postěžoval, že ztratili veškerou výstroj a osobní věci, a od hodiny potopení se mu zastavila mzda. Cosmo jim nabídl, že po návratu do New Yorku dá každému 5 liber. Toto byla záruka, že bude mít ve člunu hlavní slovo. Později čelil u britské vyšetřovací komise obvinění z podplácení osob ve člunu pro zajištění bezpečí pro sebe a svou choť. Nikdy však usvědčen nebyl, a až do konce života těžce nesl, že jej veřejně označovali za lháře.\n\nSir Cosmo zemřel 20. dubna 1931. V době smrti bydlel v Alfred Place v South Kensingtonu. On a později i jeho žena byli pohřbeni na hřbitově v Brookwoodu poblíž Londýna.\n\nVe známém filmu Titanic (1997) režiséra Jamese Camerona jej ztvárnil Martin Jarvis a hercova manželka, Rosalind Ayres, si zahrála Lady Duff-Gordonovou.\n"}
{"id": "324266", "url": "https://cs.wikipedia.org/wiki?curid=324266", "title": "CEE", "text": "CEE\n\nZkratka CEE může mít různé významy:\n\n"}
{"id": "324283", "url": "https://cs.wikipedia.org/wiki?curid=324283", "title": "Mezistátní utkání české hokejové reprezentace v sezóně 2004/2005", "text": "Mezistátní utkání české hokejové reprezentace v sezóně 2004/2005\n\nMezistátní utkání české hokejové reprezentace v sezóně 2004/2005\n\n Česko – Finsko 1:1 (0:0, 0:0, 1:1)\n\n23. srpna 2004 – Praha\nBranky Česka: 55. Marek Židlický \nBranky Finska: 46. Lehtinen.\nRozhodčí: T. Andersson, Rönnmark (SWE) – Blümel, Pouzar (CZE)\nVyloučení: 11:13 (1:0) navíc Fischer 5 + do konce utkání, J. Ruutu 10. min.\nDiváků: 4 773\n\nČesko: Tomáš Vokoun – Jiří Šlégr, Tomáš Kaberle, Marek Židlický , Fischer, Malík, Jaroslav Špaček – Milan Hejduk, Robert Reichel, Martin Ručinský – Jaromír Jágr, David Výborný, Martin Havlát – P. Sýkora, Josef Vašíček, Patrik Eliáš – Dvořák, Jiří Dopita, Martin Straka.\n\nFinsko: Lehtonen – Salo, Timonen, Numminen, Lydman, Niinimaa, Berg – Selënne, S. Koivu, Lehtinen – Eloranta, Jokinen, Peltonen – Hentunen, Kapanen, T. Ruutu – J. Ruutu, Hahl, Nieminen.\n\n26. srpna 2004 – Kolín nad Rýnem\nBranky Česka: 10. Martin Havlát, 17. Tomáš Vlasák, 23. Dvořák, 29. Jaromír Jágr, 35. Milan Hejduk, 46. Jiří Dopita, 48. Josef Vašíček \nBranky Německa: 3. Schubert, 8. Martinec, 31. M. Goc, 32. M. Reichel.\nRozhodčí: Schurr – Neubert, Prudlo (GER)\nVyloučení: 6:6\nDiváků: 7 031\n\nČesko: Roman Čechmánek – Marek Židlický , Fischer, Malík, Hamrlík, Tomáš Kaberle, Jaroslav Špaček – Jaromír Jágr, Martin Straka, David Výborný – Milan Hejduk, Václav Prospal, Tomáš Vlasák – Martin Havlát, Jiří Dopita, Dvořák – Josef Vašíček, Petr Čajánek.\n\nNěmecko: Müller – Seidenberg, Lüdemann, Leask, Erhoff, Schubert, S. Goc, Kopitz, Renz – Strum, M. Goc, Hecht – Fical, Boos, Lewandowski – Ustrof, M. Reichel, Martinec – Morczinietz, Abstreiter, Kreutzer.\n\n27. srpna 2004 – Praha\nBranky Česka: 20. Tomáš Vlasák, 27. Martin Straka, 37. Tomáš Kaberle, 46. Václav Prospal, 60. Jiří Šlégr \nBranky Švédska: 5. Näslund, 48. a 60. M. Sundin.\nRozhodčí: Marouelli, Pollack – Amell, Kovachik (CAN)\nVyloučení: 4:3 (1:1)\nDiváků: 4 500\n\nČesko: Tomáš Vokoun – Škoula, Fischer, Jiří Šlégr, Tomáš Kaberle, Malík, R. Hamrlík – Milan Hejduk, Robert Reichel, Martin Ručinský – P. Sýkora, Josef Vašíček, Patrik Eliáš – Martin Havlát, Martin Straka, Dvořák – Petr Čajánek, Václav Prospal, Tomáš Vlasák.\n\nŠvédsko: Tellqvist – Johnsson, Lidström, Norström, Ragnarsson, Tämström, Öhlund, D. Tjärnqvit – Ekman, A. Johansson, Modin – Alfredsson, M. Sundin, Axelsson – Holmström, J. Jönsson, Aäslund – D. Sedin, H. Sedin, H. Zetterberg.\n\n14. prosince 2004 – Frýdek-Místek\nBranky Česka: 1. Aleš Hemský, 34. Zbyněk Irgl, 53. Radim Vrbata, 54. František Ptáček.\nBranky Běloruska: nikdo\nRozhodčí: Konc (SVK) – Barvíř, Blümel (CZE)\nVyloučení: 4:4 navíc Divíšek a Děnisov na 10. min.\nDiváků: 2 743\n\nČesko: Pinc – Martínek, Tomáš Kaberle, Škoula, Blaťák, J. Novák, Rozsíval, František Ptáček, Vladimír Sičák – Rosa, Jaroslav Hlinka, Ladislav Kohn – Aleš Hemský, Nedorost, Radim Vrbata – Zbyněk Irgl, Divíšek, Veselý – Horna, Ludvík, Erat.\n\nBělorusko: Polukejev – Baško, Rjadinskij, Novickij, Krivomaz, Děnisov, Kusťučonok, Stas, Kuzmenkov – Čuprys, Krutikov, Meleško – Jesaulov, Kurilin, Valij – D. Pankov, Galčeňuk, Tydňuk (41. Sokolov) – Strachov, Šulga, Volček.\n\n7. dubna 2005 – Nitra\nBranky Česka: nikdo\nBranky Slovenska: 6. a 19. Pucher, 40. J. Štefanka, 51. Pálffy, 56. Štrbák.\nRozhodčí: Jonák – Mášik, Pavlovič (SVK)\nVyloučení: 5:6 (0:3)\nDiváků: 4 800\n\nČesko: Tomáš Vokoun – Tomáš Kaberle, Jiří Šlégr, Jaroslav Špaček, František Kaberle, Karel Pilař, Jan Hejda, František Ptáček, Martin Ševc – P. Sýkora, David Výborný, Martin Straka – Martin Havlát, Josef Vašíček, Hlaváč – M. Hořava, Ludvík, Rostislav Olesz – L. Havel, Tomáš Netík, R. Dlouhý.\n\nSlovensko: Staňa – Štrbák, Podhradský, Lintner, Suchý, Obšut, Graňák, Starosta, Stehlík – Pálffy, St¨mpel, Bicek – Marcel Hossa, Kukumberg, Radivojevič – J. Štefanka, Pucher, Zálešák – Húževka, A. Nedorost, Chrenko.\n\n8. dubna 2005 – Brno\nBranky Česka: 19. P. Sýkora, 38. Rostislav Olesz\nBranky Slovenska: 27. Pálffy.\nRozhodčí: Schütz (GER) – Pouzar, Kalivoda (CZE)\nVyloučení: 4:4 (0:1)\n\nČesko: Tomáš Vokoun – Karel Pilař, Tomáš Kaberle, Jaroslav Špaček, František Kaberle, Jiří Šlégr, Jan Hejda, František Ptáček, Martin Ševc – Martin Havlát, David Výborný, Hlaváč – Rostislav Olesz, Martin Straka, M. Hořava – P. Sýkora, Josef Vašíček, L. Havel – Tomáš Netík, Ludvík, R. Dlouhý.\n\nSlovensko: Staňa – Štrbák, Podhradský, Lintner, Suchý, Milo, Graňák, Starosta, Stehlík – Pálffy, Stümpel, Bicek – Marcel Hossa, Kukumberg, Radivojevič – J. Štefanka, Pucher, Zálešák – A. Nedorost, Húževka, Chrenko.\n\n12. dubna 2005 – Břeclav\nBranky Česka: 8. Hlaváč, 10. Václav Prospal, 31. P. Sýkora, 37. a 38. Radim Vrbata, 44. Jan Hejda, 45. Rostislav Olesz.\nBranky Rakouska: nikdo\nRozhodčí: Lauff SVK) – Barvíř, Blümel (CZE)\nVyloučení: 3:6\nDiváků: 4 800\n\nČesko: Tomáš Vokoun – Karel Pilař, Tomáš Kaberle, Marek Židlický , Fischer, František Kaberle, Jaroslav Špaček, Jiří Šlégr, Jan Hejda – Rostislav Olesz, David Výborný, P. Sýkora – Dvořák, Václav Prospal, Martin Straka – Radim Vrbata, Aleš Kotalík, Hlaváč – Martin Havlát, Josef Vašíček, Václav Varaďa.\n\nRakousko: Brückler – Unterluggauer, Ulrich, Klimbacher, Schwirzer, Stewart, Hála, Gruber, Iberer – Ch. Harand, Koch, P. Harand – Schönberger, R. Divis, Mössmer – Pollross, Kaspitz, Auer – Tropper, Pewal, Göttfried.\n\n14. dubna 2005 – Znojmo\nBranky Česka: 12. P. Sýkora, 29. František Kaberle, 36. David Výborný, 40. Marek Židlický , 50. P. Sýkora\nBranky Rakouska: 20. Hála, 34. Ch. Harand, 37. Hála, 58. Unterluggauer.\nRozhodčí: Jonák (SVK) – Bláha, Blümel (CZE)\nVyloučení: 5:7 (4:2)\nDiváků: 5 000\n\nČesko: Hnilička – Marek Židlický , Fischer, Kubina, Tomáš Kaberle, František Kaberle, Jaroslav Špaček, Jiří Šlégr, Jan Hejda – Aleš Kotalík, Dvořák, Václav Prospal – P. Sýkora, Ludvík, Martin Straka – Radim Vrbata, Výborný, Hlaváč – Martin Havlát, Josef Vašíček, Václav Varaďa.\n\nRakousko: Dalpiaz (14. Machreich) – Mellitzer, Ulrich, Klimbacher, Schwitzener, Unterluggauer, Hála, Gruber, Iberer – Ch. Harand, Koch, P. Harand – Petrick, R. Divis, Mössmer – Pollross, Kaspitz, Auer – Tropper, Pewal, Göttfried.\n\n28. dubna 2005 – Praha\nBranky Česka: 7. Průcha \nBranky Kanady: 22. Gagné, 58. Thornton.\nRozhodčí: Bertolotti (SUI) – Barvíř, Bláha (CZE)\nVyloučení: 7:6\nDiváků: 13 487\n\nČesko: Tomáš Vokoun – Marek Židlický , Fischer, Kubina, Tomáš Kaberle, Jiří Šlégr, Jaroslav Špaček, František Kaberle, Jan Hejda – Radim Vrbata, Václav Prospal, Martin Straka – P. Sýkora, David Výborný, Hlaváč – Dvořák, Petr Čajánek, Martin Ručinský – Průcha, Josef Vašíček, Václav Varaďa.\n\nKanada: Luongo – Redden, Hannan, Phillips, Regehr, Boyle, Souray, Heward – Doan, Draper, Maltby – Hash, Gagné, Thornton – Heatley, Smyth, Morrison – Fisher,Marleau, Morrow – Walker.\n\n\n"}
{"id": "324294", "url": "https://cs.wikipedia.org/wiki?curid=324294", "title": "Usain Bolt", "text": "Usain Bolt\n\nUsain St. Leo Bolt (* 21. srpna 1986) je bývalý jamajský sportovec, atlet-sprinter, v současnosti držitel tří atletických světových rekordů v běhu na 100 metrů s časem 9,58 s, který zaběhl 16. srpna 2009, běhu na 200 metrů s časem 19,19 s z 20. srpna 2009 a ve štafetě na 4 × 100 metrů časem 36,84 s, kterou zaběhl jamajský tým na LOH 2012 v Londýně. Drží také světový rekord v běhu na neoficiální trati 150 metrů časem 14,35 s z května roku 2009. Svoji kariéru ukončil v roce 2017, na světovém šampionátu v Londýně.\n\nUsain Bolt je prvním člověkem v historii, který dokázal zaběhnout nejkratší trať regulérně pod hranicí 9,70 sekund i 9,60 sekund. Na atletickém MS 2009 v Berlíně byla provedena vědecká analýza Boltova běhu, která ukázala, že ve finále stometrové trati dosáhl maximální rychlosti 44,72 km/h (letmých 20 metrů za 1,61 s) a průměrné rychlosti 37,58 km/h. V souvislosti s analýzou na OH v Pekingu proběhly spekulace o možném Boltově času na 100 metrů, pokud by závěr stovky nevypustil. Některé odhady hovořily již tehdy o čase 9,64 s, ten však Bolt výrazně překonal v Berlíně. Sám Bolt dal na zmíněném MS v atletice 2009 nejlepší odpověď, když jeho průběhem cíle stometrové tratě byly výrazně překonány dosavadní předpokládané hranice lidských možností časem 9,58 s (překonal svůj vlastní rekord o 0,11 s).\n\nV běhu na 200 metrů dosáhl také velmi výrazného výkonu, když již v Pekingu překonal o 0,02 s famózní rekord Michaela Johnsona z finále OH v Atlantě 1996 časem 19,30 s při průměrné rychlosti 37,30 km/h. Na MS v Berlíně o rok později pak ubral ještě dalších 0,11 s a famózním časem 19,19 s opět překonal světový rekord (přestože běžel do protivětru -0,3 m/s; průměrná rychlost činí 37,52 km/h). První stovku běžel Bolt za 9,92 s, druhou údajně za 9,27 s. Všechny ostatní výkony jsou až na výjimky o zhruba 0,4 sekundy pomalejší (19,58 s a výše). Jamajská štafeta s Boltem na třetím úseku na olympiádě v Pekingu roku 2008 překonala předchozí světový rekord také na trati štafetového běhu 4 × 100 m časem 37,10 s. Bolt výrazně přispěl nejrychlejším časem na svém (3.) úseku za 8,94 s. Pro doping kolegy Nesty Cartera byla tato zlatá medaile v r. 2017 odebrána.\n\nBolt je jedním z nejmladších světových rekordmanů na těchto tratích v historii. Při jejich vytvoření v roce 2008 mu ještě nebylo ani 22 let (s výjimkou štafety).\n\nDne 29. dubna 2009 Bolt havaroval se svým BMW, ale nic vážného se mu nestalo a byl po ošetření v místní nemocnici propuštěn domů. V květnu roku 2009 se však znovu představil v oslnivé formě a v britském Manchesteru zaběhl opět nejrychlejší čas všech dob na méně vypisované trati 150 metrů časem 14,35 s. Dne 17. června 2009 pak zaběhl při mítinku Zlatá tretra Ostrava skvělý čas 9,77 sekundy, který však byl znehodnocen větrem v zádech těsně nad povolenou hodnotou – 2,1 m/s).\n\n27. května roku 2010 se na mítinku Zlaté Tretry v Ostravě stal druhým člověkem v historii, který dokázal běžet netradiční trať 300 metrů pod 31 sekund. Časem 30,97 s. v těžkém dešti zaostal jen o 12 setin za světovým rekordem Michaela Johnsona z roku 2000.\n\nNa MS v korejském Tegu 28. srpna roku 2011 neobhájil titul Mistra světa na 100 metrů z důvodu diskvalifikace po brzkém startu z bloků. Na trati 200 metrů však s převahou zvítězil v pátém nejrychlejším čase historie 19,40 s. Běžel tak již potřetí regulérně pod 19,5 sekundy, což se zatím se dvěma výjimkami (Michael Johnson v Atlantě 1996 a Yohan Blake v roce 2011) nepovedlo nikomu jinému. Na témže šampionátu dovedl v posledním úseku na trati 4×100m jamajskou štafetu k novému světovému rekordu 37,04 s.\n\nV roce 2012 vyhrál Diamantovou ligu v závodech na 100 metrů a na dvojnásobné trati mu k vítězství chyběl jeden bod. Bolt zvítězil také na MS v Pekingu 2015, kde porazil svého velkého soupeře Justina Gatlina v bězích na 100 i 200 metrů.\n\nV roce 2016 získal další 3 zlaté olympijské medaile (běh na 100 m, běh na 200 m a štafeta 4×100 m), čímž definitivně vstoupil do sportovní historie.\n\nV roce 2017, na MS 2017 v Londýně doběhl ke zklamání fanoušků až třetí v běhu na 100 metrů, a to v čase 9,95 s. Ve svém posledním závodě, ve štafetovém běhu na 4 × 100 m, přebíral na posledním úseku na třetím místě, ale zranil se a k velkému zklamání obecenstva svůj poslední velký závod nedokončil. Na této akci definitivně ukončil svoji závodní atletickou kariéru.\n\nBolt je nejrychlejším člověkem zaznamenané historie, neboť mu byla přímo změřena maximální rychlost 44,72 km/h (při světovém rekordu na 100 metrů v roce 2009 zaběhl letmý 20 metrů dlouhý úsek za 1,61 sekundy), je držitelem světových rekordů v nejkratších sprintech i na posledním úseku štafety na 4 × 100 metrů. V letmé fázi běhu dokonce Bolt údajně na okamžik „letěl“ vpřed rychlostí až 47,56 km/h (13,2 m/s).\n\n\n\n\n"}
{"id": "324296", "url": "https://cs.wikipedia.org/wiki?curid=324296", "title": "Květen 2008", "text": "Květen 2008\n\n"}
{"id": "324299", "url": "https://cs.wikipedia.org/wiki?curid=324299", "title": "Mezistátní utkání české hokejové reprezentace v sezóně 2005/2006", "text": "Mezistátní utkání české hokejové reprezentace v sezóně 2005/2006\n\nMezistátní utkání české hokejové reprezentace v sezóně 2005/2006\n\n Česko – Finsko 4:1 (2:0, 1:1, 1:0)\n\n14. prosince 2005 – České Budějovice\nBranky Česka: 6. Jiří Šimánek, 20. a 22. Hořava, 45. Jaroslav Kudrna \nBranky Finska: 24. Hahl.\nRozhodčí: Vinnerborg (SWE) – Blümel, Pouzar (CZE)\nVyloučení: 6:6 (1:0) – navíc Välivaara na 10. min.\nDiváků: 4 927\n\nČesko: Svoboda – Rachůnek, Blaťák, Ševc, Jan Hejda, Kántor, Hamr, Philip – Tenkrát, Marek, Hlaváč – Jaroslav Kudrna, David Moravec, Hořava – Melenovský, Skuhravý, Šachl – Kalla, Hübl, Šimánek.\n\nFinsko: Bäckström – Välivaara, Niemi, Puistola, Mäntylä, Karalahti, Saravo, Maralmivaara – Hentunen, Hahl, Tarvainen – Hyvönen, Pirnen, Tuomainen – Luttinen, Hauhtonen, Salmelainen – Valtonen, Männikö, Uhlbäck.\n\n19. dubna 2006 – Vítkovice\nBranky Česka: 28. Petr Hubáček, 52. Jan Hejda \nBranky Slovenska: 15. Jozef Kováčik.\nRozhodčí: Rantala (FIN) – Kalivoda, Pouzar (CZE)\nVyloučení: 4:6 (2:0)\nDiváků: 2 110\n\nČesko: Hnilička – Hunkes, Jan Hejda, Richter, Kutlák, Marušák, Blaťák, M. Čech, Philipp – Irgl, Burger, Hlaváč – Jaroslav Kudrna, Jan Peterek, Petr Hubáček – Hřebejk, Polanský, Rolínek – A. Padělek, Kracík, M. Hořava.\n\nSlovensko: Križan – Dušan Milo, Martin Štrbák, Peter Podhradský, René Vydarený, Tomáš Harant, Stanislav Hudec, Milan Hruška, Tomáš Frolo – Ivan Čiernik, Richard Kapuš, Miroslav Zálešák – Ľubomír Vaic, Andrej Podkonický, Nedorost – Michal Hudec, Jarolín, Jozef Kováčik – Čacho, Andrej Kollár, Hujsa. \n\n20. dubna 2006 – Žilina\nBranky Česka: 19. Jaroslav Kudrna, 23. Jaroslav Kudrna\nBranky Slovenska: 50. Peter Húževka, 51. Rastislav Pavlikovský.\nRozhodčí: Jonák – Mášik, Novák (SVK)\nVyloučení: 6:8 (1:0)\nDiváků: 2 137\n\nČesko: Hnilička – Hunkes, Jan Hejda, Richter, Kutlák, Marušák, Blaťák, M. Čech, Phillip – Irgl, Burger, Hlaváč – Jaroslav Kudrna, Jan Peterek, Petr Hubáček – M. Hořava, Kracík, Rolínek – A. Padělek, Polanský, Hřebejk.\n\nSlovensko: Ján Lašák – Dušan Milo, Martin Štrbák, Peter Podhradský, René Vydarený, Tomáš Harant, Stanislav Hudec, Milan Hruška, Tomáš Frolo – Ivan Čiernik, Rastislav Pavlikovský, Miroslav Zálešák – Ľubomír Vaic, Jarolín, Jozef Kováčik – Michal Hudec, Andrej Podkonický, Hujsa – Peter Húževka, Andrej Kollár, Nedorost.\n\n\n"}
{"id": "324304", "url": "https://cs.wikipedia.org/wiki?curid=324304", "title": "Lokomotiva 556.0", "text": "Lokomotiva 556.0\n\nLokomotivy řady 556.0 jsou typem parních lokomotiv pro těžkou nákladní dopravu, vyráběným v plzeňské Škodě (v době výroby pod názvem Závody V. I. Lenina) v letech 1951–1958 v celkovém počtu 510 kusů. Díky tomu jde o nejdokonalejší nákladní lokomotivy československé provenience a také vůbec nejpočetnější typ parních lokomotiv v tuzemsku. Lokomotivy byly určeny pro nejtěžší nákladní vlaky na hlavních tratích napříč celým Československem. Ke konci provozu se dostaly i na méně významné výkony na vedlejších tratích, kde dosluhovaly až do úplného konce parního provozu v roce 1981. Několik lokomotiv bylo zachováno jako historických a dva stroje jsou vedeny v provozuschopném stavu jako muzejní vozidla – jde o stroje čísel 036 a 0506.\n\nVznik lokomotiv řady 556.0 se datuje na období krátce po druhé světové válce, kdy byla prováděna komplexní obnova železnic a mezi jeden z vážných problémů patřil nedostatek výkonných nákladních lokomotiv, schopných dopravovat stále rostoucí objem zátěže. Již od roku 1945 sice probíhala výroba řady 534.0, která situaci zlepšila, byla však již v době výroby brána za neperspektivní a do budoucna nedostačující. Koncem 40. let proto podávají ČSD prostřednictvím ministerstva dopravy požadavek na výrobu výkonných nákladních lokomotiv nové konstrukce.\n\nPrvní lokomotivu 556.001 dráhy převzaly dne 7. 2. 1951 a postupně byly doobjednávány další série. Původně uvažovaný počet lokomotiv byl několikrát překročen a celkového počtu 510 vyrobených strojů bylo dosaženo na jaře 1958 převzetím poslední lokomotivy 556.0491 z 6. výrobní série (lokomotiva nejvyššího čísla 556.0510 byla dodána o několik dní dříve). Cena jedné lokomotivy činila 902 675 Kčs včetně tendru. Zároveň šlo o zcela poslední parní lokomotivy na normální rozchod 1 435 mm, vyrobené v tuzemsku. Nešlo však o poslední vyrobený typ, kterým se staly dva stroje řady 464.2 taktéž ze Škody, jenž opustily brány závodu v roce 1956. Ty ale byly určeny pro osobní dopravu a jejich počet zůstal u dvou vyrobených prototypů.\n\nNa základě zkušeností z provozu německé válečné lokomotivy řady 52 (u ČSD označené řadou 555.0), které za války vyráběly lokomotivky v třinácti evropských továrnách na územích okupovaných nacistickým Německem včetně plzeňské Škodovky, se s výhodou využila osvědčená konstrukce pojezdu 1´E s pouze jedním dvojkolím běhounů a pěti spřaženými hnacími dvojkolími. Díky zesílení konstrukce mírně narostla nápravová hmotnost na 16 tun, což se projevilo i v označení novou řadou 556.0.\n\nKotel byl konstruován na základě nejnovějších poznatků ze stavy lokomotiv a některých konstrukčních uzlech shodný s tehdy vyráběnou řadou 475.1; hlavní rozdíly jsou především v oblasti pístů, šoupátek, křižáků, kluzných klínů a servomotoru. Lokomotivy také byly již z výroby vybaveny šnekovým mechanickým přikladačem typu Standard Stoker (díky kterému poté získaly přezdívku \"štokr\") a moderní dyšnu Kylchap. Prvních 80 kusů lokomotiv mělo velké usměrňovače kouře, které byly od čísla 81 zjednodušeny. Počátkem 50. let byly ve Škodě objednány rychlíkové lokomotivy řady 498.1 a pro zjednodušení vývoje a dostatečný výkon u nich byl použit kotel právě z řady 556.0 s patřičnými úpravami a zvýšeným výkonem až na hodnotu 2 000 kW.\n\nK lokomotivám byl také navržen zcela nový typ tendru pod označením 935.2. Jeho vývoj se však protáhl a první zkušební jízdy lokomotivy absolvovaly se staršími tendry 930.2 od lokomotiv řady 555.0. Tendry řady 935.2 začaly být vyráběny v Tatře Kolín (s přispěním Škodových závodů) až roku 1952 a ke starším lokomotivám dodány se zpožděním. Tento tendr byl také později použit u lokomotiv řady 498.1.\n\nPo vyrobení nastoupily nové lokomotivy do dopravy nejtěžších nákladních vlaků v síti ČSD. Díky tomu byly používány i v době těžkotonážního hnutí k vedení mnoha rekordních vlaků. Lokomotivy řady 556.0 drží stále platný rekord v podobě nejtěžšího vlaku na území Československa – dne 20. prosince 1958 odvezly stroje 556.0338 a 556.020 z depa Přerov z Kojetína do Ostravy vlak o 121 vozech a hmotnosti 8 272 tun (v úseku Přerov – Hranice na Moravě s pomocí postrkového stroje 556.0155). Podobné rekordy byly zaznamenány na více tratích, kde lokomotivy několikrát vedly vlaky i o hmotnosti přes 5 000 tun. Vzhledem k faktu, že takto těžké a dlouhé vlaky často komplikovaly provoz, po oslabení pozice těžkotonážníků počátkem 60. let už k mnoha takovýmto výkonům nedošlo.\n\nPočet více než 500 vyrobených strojů způsobil, že se řada 556.0 rozšířila napříč celým Československem a sloužila ve většině dep na hlavních tratích. Nezřídka byly lokomotivy využívány i v osobní dopravě jako záskok při nedostatku jiných řad. Postupující elektrifikace od konce 60. let způsobila úbytek výkonů a lokomotivy odcházely i na méně zatížené tratě nahradit starší typy lokomotiv, které byly vyřazovány. Zároveň byly odstaveny i některé stroje řady 556.0 po nehodách či pro špatný technický stav.\n\nPo roce 1977 zbyly „štokry“ mezi poslední provozními parními lokomotivami a stále sloužily v nákladní dopravě především tam, kde ztroskotaly pokusy o nasazení lokomotiv motorových především pro jejich vysokou poruchovost. Právě časté neschopnosti zejména u zánovní řady T 478.3 z ČKD způsobovaly nutnost udržení řady 556.0 v provozu. Na začátku nové dekády už zůstaly v provozu pouze lokomotivy na podřadných výkonech, kde by byly motorové lokomotivy málo efektivně využité nebo nevhodné. Ještě v roce 1980 sloužily některé lokomotivy na manipulačních a pomocných vlacích v několika lokalitách, například v depech Jaroměř, Plzeň a také Sokolov, kde zůstalo v provozu více lokomotiv. Zcela poslední výkony řady byly zaznamenány na jaře roku následujícího, mezi nimiž vyniká stroj 556.0506, vozící mezistátní expres Vindobona přes státní hranici mezi Českými Velenicemi a rakouským Gmündem místo poruchového a slabého stroje řady T 466.0. Naposledy byl takto vystaven 1. dubna 1981. Většina odstavených lokomotiv nebyla ihned sešrotována, ale ještě použita jako vytápěcí kotle v depech či odprodána mimo ČSD.\n\n„Štokry“ byly na svou dobu moderní výkonné lokomotivy s vynikajícími trakčními vlastnostmi při relativně nízké adhezní hmotnosti, které zvládaly do té doby nevídané zátěže. Rekordy řady 556.0 byly překonány teprve až v době elektrických lokomotiv.\n\nZ 510 vyrobených strojů se do současnosti zachovaly dva provozuschopné a více parních kotlů, případně neprovozních strojů. Na Slovensku je takovýmto zástupem lokomotiva 556.036 z první výrobní série, deponovaná ve Vrútkách, v Česku je provozován stroj 556.0506, domovem v Hradci Králové. V muzeu ČD v Lužné u Rakovníka je vystavován stroj 556.0271, který ale není provozuschopný. Poslední vyrobená lokomotiva 556.0510 se taktéž zachovala a je jako neprovozní uchovávána v depozitáři Národního technického muzea v Chomutově.\n\n"}
{"id": "324310", "url": "https://cs.wikipedia.org/wiki?curid=324310", "title": "Mezistátní utkání české hokejové reprezentace v sezóně 2006/2007", "text": "Mezistátní utkání české hokejové reprezentace v sezóně 2006/2007\n\nMezistátní utkání české hokejové reprezentace v sezóně 2006/2007\n\n Česko – Švédsko 3:4 (1:1, 2:1, 0:2)\n\n7. listopadu 2006 – Plzeň\nBranky Česka: 9. Huml, 21. Veselý, 32. Hamr \nBranky Švédska: 18. Davidsson, 29. Berglund, 44. Wallin, 49. Hedström.\nRozhodčí: Zacharov (RUS) – Barvíř, Blümel (CZE)\nVyloučení: 7:10 (1:1, 1:0)\nDiváků: 4 106\n\nČesko: Málek – Hamr, Žižka, Čutta, Zíb, Hrabal, Čáslava, Platil, Blaťák – Brendl, Straka, Veselý – Irgl, Huml, Frolík – Šimánek, Divíšek, Matějovský – Kudrna, Skuhravý, Pivko.\n\nŠvédsko: Ersberg – Stralman, Tärnström, Johansson, Enström, Sandström, Lindgren, Jonsson, Hallberg – Berglund, Warg, Hedström – T. Eriksson, J. Eriksson, Mansson – Mattsson, Ölvestad, Wallin – Nordgren, Jönsson, Davidsson.\n\n12. prosince 2006 – Praha\nBranky Česka: 10. Kohn, 31. Irgl.\nBranky Běloruska: nikdo\nRozhodčí: Šindler – Bláha, Kalivoda (CZE)\nVyloučení: 5:8 (0:0)\nDiváků: 10 465\n\nČesko: Hnilička – Hamr, Platil, Kroupa, Čáslava, Gureň, Kutlák, Ficenec, Philipp – P. Sýkora, J. Marek, Rolinek – Šimánek, J. Straka, Kohn – Irgl, Kalla, Hubáček – Bednář, Mikeska, Skořepa.\n\nBělorusko: Šabanov – Leontěv, Cvetkov, Kostjučenov, Glebov, Žurik, Svito, Černook, Makrickij – Dudik, Židkych, Michalev – Strachov, Borovkov, Sacharov – Gorbokoň, Kukuškin, Volček – Čuprys, Volkov, Kulakov.\n\n6. února 2007 – Jönköping\nBranky Česka: 12. Irgl\nBranky Švédska: 46. Tärnström, 62. Hjalmarsson.\nRozhodčí: Partanen (FIN) – Jansson, Sabelström (SWE)\nVyloučení: 7:9\nDiváků: 6 034\n\nČesko: Trvaj – Hrabal (31.-38. Hamr), Barinka, Čutta, Čáslava, Platil, Blaťák – Bednář (34. Čermák), J. Marek (34. Huml), P. Hubáček – Balaštík, Hrdina, Rosa – Irgl, J. Straka, Pletka – Netík, Skuhravý, Kohn.\n\nŠvédsko: Gistedt – Petrasek, Hjalmarsson, Akerman, Tärnström, Sandström, Hallberg, K. Jönsson, Lindgren – Jämtin, Davidsson, Thörnberg – Berglund, Wallin, Hedström – Hörnqvist, J. Jönsson, Bremberg – Martensson, Bäckström, Emvall.\n\n5. duben 2007 – Olomouc \nBranky Česka: 58. Červenka \nBranky Švýcarska: 27. Camichel, 44. Wichser, 52. Sprunger.\nRozhodčí: Šindler – Kalivoda, Šatava (CZE)\nVyloučení: 3:8 (0:1)\nDiváků: 3 650\n\nČesko: Čechmánek – Nosek, Žižka, Výtisk, Blaťák, Hrabal, Gřegořek, Hamr, Zíb – Bednář, J. Straka, Záhorovský – Růžička, Huml, Kotrla – Hřebejk, V. Hübl, Brabenec – I. Rachůnek, Červenka, Kubiš – Pabiška.\n\nŠvýcarsko: Manzato – Gobbi, Hirschi, Blindenbacher, P. Fischer, Forster, Seger, Dubois, J. Vauclair – Lemm, Jeannin, Wichser – Della Rosa, Monnet, Sprunger – DiPietro, Sannitz, Camichel – Wirz, Savary, Déruns – Traschsler.\n\n6. dubna 2007 – Prostějov\nBranky Česka: 43. Záhorovský, 50. Hřebejk, 51. Hamr, 53. a 57.Zíb \nBranky Švýcarska: 15. Sprunger, 29. Lemm, 42. Blindenbacher.\nRozhodčí: Smeták – Čech, Zlámal (CZE)\nVyloučení: 9:12 (2:2) navíc Jeannin na 10. min.\nDiváků: 3 794\n\nČesko: Čechmánek – Hamr, Žižka, Výtisk, Blaťák, Nosek, Gřegořek, Hrabal, Zíb – Bednář, J. Straka, Kotrla – Růžička, Huml, Záhorovský – Hřebejk, V. Hübl, Brabenec – Pabiška, Červenka, Kubiš.\n\nŠvýcarsko: Manzato – Blindenbacher, P. Fischer, Dubois, J. Vauclair, Gobbi, Ngoi, Forster, Seger – Della Rosa, Savary, Sprunger – Wirz, Wischer, Déruns – Lemm, Jeannin, Monnet – DiPietro, Sannitz, Camichel.\n\n12. dubna 2007 – Trenčín\nBranky Česka: 4. Kohn, 8. Brabenec, 38. Zíb, 45. Balaštík, 50. Zíb \nBranky Slovenska: 16. Surový, 40. Skladaný.\nRozhodčí: Jonák – Mášik, M. Novák (SVK)\nVyloučení: 7:9 (2:0, 1:0)\nDiváků: 4 800\n\nČesko: Čechmánek – Hamr, Žižka, Platil, Zíb, Výtisk, Blaťák, Nosek, Gřegořek – Bednář, J. Straka, Kohn – Balaštík, Huml, Kotrla – Hřebejk, V. Hübl, Brabenec – Kubiš, Červenka, P. Hubáček.\n\nSlovensko: Hála – Graňák, Starosta, Podhradský, Milo, Čierny, Štrbák, Šterbák, Švárny – Melichárek, Cibák, Somík – Čiernik, M. Kováčik, Surový – M. Hudec, Kapuš, Skladaný – Kulha, Kukumberg, Uram.\n\n13. dubna 2007 – Brno\nBranky Česka: 16. Hamr, 27. Novotný, 34. Hubáček \nBranky Slovenska: 53. Podkonický.\nRozhodčí: Minář – Barvíř, Blümel (CZE)\nVyloučení: 8:9 (1:1) – navíc Kováčik na 10. min.\nDiváků: 6 137\n\nČesko: Čechmánek – Platil, Zíb, Hamr, Žižka, Nosek, Výtisk, Blaťák – Irgl, Novotný, P. Hubáček – Bednář, J. Straka, Kohn – Balaštík, Huml, Tenkrát – Hřebejk, V. Hübl, Brabenec – I. Rachůnek.\n\nSlovensko: Konrád – Podhradský, Čierny, Graňák, Švárny, Šterbák, Starosta – Čiernik, M. Kováčik, Surový – Kulha, Kukumberg, Melichárek – J. Štefanka, Podkonický, Somík – Školiak, Cibák, Kmeč – Skladaný.\n\n\n"}
{"id": "324311", "url": "https://cs.wikipedia.org/wiki?curid=324311", "title": "Yojoa", "text": "Yojoa\n\nYojoa ( \"Lago de Yojoa\", [Jochoa]) je největší jezero v Hondurasu. Nachází se na severozápadě státu na rozhraní departementů Santa Bárbara, Comayagua a Copán.\n\nRozkládá se v depresi vytvořené vulkanickou činností, jejíž produkty (troskové kužele a menší stratovulkány) se rozkládají na severním okraji jezera. Jezero leží v povodí řeky Ulúa. 180 km jihovýchodním směrem od jezera leží hlavní město Tegucigalpa, 80 km na sever San Pedro Sula.\n\nNa jezeře se provozuje rybolov. Yojoa plní i rekreační funkci, je oblíbeným cílem výletů. Při výtoku vody z jezera je v provozu vodní elektrárna. V okolí jezera se pěstuje ananas, citrusy, kávovník.\n\nPři pobřeží jezera se rozkládají dva honduraské národní parky: \"Parque Nacional de Santa Bárbara\" v západní části a \"Parque Nacional de Cerro Azul Meambar\" na východě. Příroda v okolí jezera se vyznačuje vysokou biodiverzitou - bylo zde napočítáno okolo 400 druhů ptáků a na 800 rostlinných druhů. Velký problém pro jezero představuje odlesňování a volný chov dobytka.\n"}
{"id": "324312", "url": "https://cs.wikipedia.org/wiki?curid=324312", "title": "International Color Consortium", "text": "International Color Consortium\n\nInternational Color Consortium (ICC) neboli Mezinárodní konsorcium pro barvu bylo založeno v roce 1993 osmi firmami, které se zabývají výrobou a správou tiskových a zobrazovacích produktů. Hlavním cílem tohoto konsorcia je sjednotit a vytvořit jednotný a přenosný systém pro správu barev mezi zobrazovacími zařízeními (monitory, LCD), tiskovými prostředky ale i mezi operačními systémy. Systém správy barev se provádí pomocí tzv. ICC profilů.\n\nMezi osm zakládající členy patří Adobe, Agfa, Apple, Kodak, Microsoft, Silicon Graphics, Sun Microsystems a Taligent.\nAktuální počet členů lze zjistit na oficiálních stránkách.\n\n\n"}
{"id": "324314", "url": "https://cs.wikipedia.org/wiki?curid=324314", "title": "ICC", "text": "ICC\n\nZkratka ICC může znamenat:\n\n"}
{"id": "324320", "url": "https://cs.wikipedia.org/wiki?curid=324320", "title": "Kokosový ořech", "text": "Kokosový ořech\n\nKokosový ořech je druh ovoce, dutý nepukavý plod kokosovníku ořechoplodého s tvrdou skořápkou na povrchu, bílou dužinou a kokosovou vodou, kterou obsahuje uvnitř. Měří 20–30 cm a váží 2,5 kg. Roste na kokosových palmách, převážně v tropech. Je to vydatný zdroj energie, používá se v potravinářském sektoru jako pochutina, ale i pro lisování kokosového oleje. Z kůry plodů se získává kokosové textilní vlákno. Kokosová voda se nesmí zaměňovat s kokosovým mlékem. Kokosové mléko se získává lisováním buničiny a kokosová voda je přirozeně uvnitř dutiny.\n\nJedná se v současnosti o jedno z největších semen na světě, které slouží k rozmnožování rostliny. Z botanického hlediska je plod kokosovníku peckovice, nikoliv ořech.\n\nKokosový ořech se skládá z pevné dřevnaté skořápky, která má hnědou barvu a je pokryta odlupujícími se svazky lýka. Lýko zůstává na ořechu jako pozůstatek po zeleném obalu, ve kterém se kokosový ořech původně nacházel během růstu. Pod tvrdou skořápkou se nachází tvrdá bílá dužnina, které je složena z 60 % tuku, 20 % glycidů, 8 % proteinů a 6 % vody. Průměrný mladý kokos je zdrojem až 20 % denní dávky vápníku, 2 gramy vlákniny, stejného množství proteinů, 15 gramů cukrů a 3 gramy nenasyceného tuku.\n\nUprostřed kokosu se nachází dutina, která umožňuje ořechu plavat ve vodě a současně je vyplněna kokosovou vodou. Kokosová voda je bohatým zdrojem draslíku, vitamínu B (vyjma B6 a B12) a vitaminu C. Voda z kokosového ořechu prochází náročnou filtrací během cesty od kořenového systému do semene a je naprosto sterilní, což je výhodné v oblastech, kde jsou přirozené vodní zdroje infikované či jinak znečištěné.\n\nČistá kokosová voda je i jedním z nejlepších elektrolytů, které se ve volné přírodě vyskytují.\n\nKokosové ořechy rostou na vrcholku kokosové palmy zvané kokosovník ořechoplodý, která dává plody až po sedmi letech růstu. Může vyrůst 5 až 150 plodů ročně. Jedná se až o třicet metrů vysoký strom, který se cíleně pěstuje déle než 3 000 let. Původní výskyt tohoto stromu je neznámý, jelikož kokosový ořech může vydržet plavat v moři až několik měsíců a tedy se rozšířit po značném území.\n\nNa vrcholku pevné skořápky kokosu se nacházejí tři otvory, které mají specifickou funkci během růstu a klíčení semena. Dva slouží jako místa, kudy procházejí vyživovací cévní svazky do plodu. Během zrání plodu postupně zarůstají pevnou a tvrdou blánou. Třetí díra je kryta jen tenkou blánou, jelikož slouží pro prorážející klíček kokosu.\n\nKokos je základní potravinou pro velkou část světové populace.\n\nSušená dužnina z kokosu – kopra (zvaná též \"sušený kokos\") se často používá jako dekorační a aromatická přísada na sladké pochutiny jako jsou zákusky a dorty. V obchodech s potravinami se kromě celých kokosových plodů také běžně prodává kokos strouhaný. V menší míře a spíše ve specializovaných prodejnách je možné se setkat s dalšími kokosovými produkty, jako jsou kokosový olej, kokosové mléko, kokosová smetana, kokosové máslo, kokosový cukr.\n\nKokos je zdrojem kokosové mouky. Kokosová mouka je rozmělněná část kokosového jádra s nulovým podílem otrubnatých částic. Používá se zejména v přípravě jídel. Hodí se zejména na pečení, protože je sladší než pšeničná mouka. Kokosová mouka má velmi nízký glykemický index a neobsahuje lepek. Je velice bohatá na bílkoviny, tuky a vlákninu.\n\nV kosmetice se dá používat v tělových mlécích, sprchových gelech někdy i ve vůních.\n\nKokosová palma roste v přímořských regionech Asie (Filipíny, Indie, Indonésie, Malajsie, Srí Lanka, Thajsko, Vietnam), střední a jižní Ameriky (Brazílie, Kolumbie, Mexiko), Afriky (Madagaskar, Seychely) a v Tichomoří (Nová Guinea).\n"}
{"id": "324322", "url": "https://cs.wikipedia.org/wiki?curid=324322", "title": "Synagoga v Úsově", "text": "Synagoga v Úsově\n\nSynagoga Úsov je třetí synagogou v pořadí stojící ve středu židovské čtvrtě ve městě Úsov. První synagoga v Úsově byla zničena během Třicetileté války. Druhá byla postavena v roce 1688, ale v roce 1722 vyhořela. V roce 1784 byla na jejím místě postavená nová, kterou v roce 1938 vypálili nacisté. Po druhé světové válce je budova synagogy využívána církví čs. husitskou. V roce 1993 koupila chátrající budovu Nina Hofmanová, potomek jednoho z členů výboru židovské obce. Následně však synagogu darovala Židovské obci Olomouc, kdy též byla zahájena oprava celé budovy. Od roku 2001 je majitelem památky Federace židovských obcí ČR.\n\n\n"}
{"id": "324331", "url": "https://cs.wikipedia.org/wiki?curid=324331", "title": "Brownův kód", "text": "Brownův kód\n\nBrownovým kódem nazýváme všechny kódy \"GA+F\". Tyto kódy jsou nesystematické (nelze je rozdělit na informační a kontrolní část) bezpečnostní kódy. Jde o libovolné číslo (popř. znak z řetězce převedený do ASCII kódu), které vynásobíme konstantou a další konstantu převedeme. Výsledek poté převedeme do binární podoby. \n\nNásledující tabulka ukazuje příklad kódu \"3A+2\"\n"}
{"id": "324333", "url": "https://cs.wikipedia.org/wiki?curid=324333", "title": "Ústavní činitel", "text": "Ústavní činitel\n\nÚstavní činitel je souhrnné označení pro volené i jmenované představitele státu a nejvyšší úředníky, pokud jsou jejich funkce výslovně uvedeny v Ústavě.\n\nV České republice to jsou:\n\na v širším pojetí i zastupitelé obecních a krajských zastupitelstev.\n\nPoslancům, senátorům a soudcům Ústavního soudu Ústava přiznává zvláštní ochranu, imunitu, takže mohou být trestně stíháni jen na základě vydání k trestnímu stíhání, o němž rozhodují příslušné komory parlamentu (u soudců Ústavního soudu Senát), případně prezident republiky u soudců obecných soudů, pakliže spáchali trestný čin v souvislosti se svou funkcí.\n\nPod pojmem \"nejvyšší ústavní činitelé\" se rozumí:\n\n\nNejvyšší ústavní činitelé ČR se pravidelně scházejí.\n\n\n"}
{"id": "324337", "url": "https://cs.wikipedia.org/wiki?curid=324337", "title": "Mezistátní utkání české hokejové reprezentace v sezóně 2007/2008", "text": "Mezistátní utkání české hokejové reprezentace v sezóně 2007/2008\n\nMezistátní utkání české hokejové reprezentace v sezóně 2007/2008\n\n Česko – Německo 2:4 (1:0, 1:2, 0:2)\n\n29. srpna 2007 – Ústí nad Labem\nBranky Česka: 15. Rolinek, 24. J. Straka \nBranky Německa: 30. Tripp, 35. Schütz, 50. Ullmann, 59. Felski.\nRozhodčí: Minář – Bláha, Pouzar (CZE)\nVyloučení: 9:11 (1:2)\nDiváků: 2 465\n\nČesko: Pinc – Píša, Čáslava, Richter, Žižka, Kroupa, Zíb, Hunkes, Kutlák – Sýkora, J. Straka, Rolinek – Irgl, Červenka, Varaďa – Kumstát, Skuhravý, Tenkrát – Netík, Huml, Langhammer (41. Hřebejk).\n\nNěmecko: Müller – Holland, Bakos, Goc, Draxinger, Ančička, Renz, Dietrich, Osterloch – Tripp, Ullmann, Seidenberg – Schültz, Hackert, Gogulla – Klinge, Barta, Felski – Verwey, Fical, Polaczek.\n\n30. srpna 2007 – Karlovy Vary\nBranky Česka: 3. Skuhravý, 28. Netík, 31. Kumstát, 38. Sýkora \nBranky Německa: 16. a 58. Tripp.\nRozhodčí: Homola – Barvíř, Blümel (CZE)\nVyloučení: 11:14 (2:1, 1:0) navíc Renz na 10. minut.\nDiváků: 2 340\n\nČesko: Hnilička (58. Mensator) – Píša, Čáslava, Richter, Žižka, Kroupa, Zíb, Hunkes, Kutlák – Sýkora, J. Straka, Tenkrát – Netík, Huml, Hřebejk – Kumstát, Skuhravý, Košťál – Růžička, Červenka, Langhammer.\n\nNěmecko: Kotschew – Holland, Osterloch, Goc, Draxinger, Ančička, Renz, Petermann, Bakos – Tripp, Ullmann, Seidenberg – Schütz, Hackert, Gogulla – Klinge, Barta, Felski – M. Müller, Fical, Polaczek.\n\n11. prosince 2007 – Praha\nBranky Česka: 5. Žižka, 58. Klepiš \nBranky Slovenska: 21. M. Hlinka, 55. Podkonický, 61. Graňák.\nRozhodčí: Minář – Barvíř, Blümel (CZE)\nVyloučení: 9:9 (2:2)\nDiváků: 4 658\n\nČesko: Hnilička (31. – 32. Mensator) – Kutlák, Melichar, Sičák, Čáslava, Krstev, Blaťák, F. Novák, Žižka – P. Sýkora (41. Irgl), Marek, Chabada – Klepiš, Huml, Bulis – Hřebejk, Červenka, Rolinek – Kumstát, Skuhravý, Tenkrát.\n\nSlovensko: Lašák – Ivan Majeský, Starosta, Graňák, Malec, Ďatelinka, Klepáč, K. Sloboda, S. Hudec – Melichárek, Fabuš, Skladaný – M. Hudec, M. Hlinka, Somík – Buc, Podkonický, Rudolf Huna – Sivák, J. Mikúš, Marcel Haščák.\n\n2. dubna 2008 – Třebíč \nBranky Česka: 6. Krenželok, 7. Šindel, 9. J. Straka, 19. Cetkovský, 23. Kohn, 25. Kubiš, 56. Rolinek \nBranky Běloruska: 19. Švedov, 38. Jelisejenko.\nRozhodčí: Minář, Šindler – Kalivoda, Pouzar (CZE)\nVyloučení: 8:9 (3:1, 0:1) + Zadělnov na 10. min.\nDiváků: 4 853\n\nČesko: Kopřiva – Černošek, Kutlák, Hrabal, Čáslava, Benák, Mojžíš, Kundrátek – Rosa, J. Straka, Kohn – Netík, Koukal, Rolinek – Jánský, Cetkovský, Krenželok – Kubiš, Šindel, Rachůnek.\n\nBělorusko: Milčakov (25. Maljutin) – Maslenikov, Kolosov, Baško, Švedov, Suško, Cvetkov, Černook, Šumskij – Děmagin, Kurilin, Andruščenko – Kulakov, Zadělnov, Antoněnko – Gorbokoň, Kukuškin, Usenko – Jelisejenko, Krutikov, Magdějev.\n\n3. dubna 2008 – Havlíčkův Brod \nBranky Česka: 2. Koukal, 5. a 31. Netík, 37. Jánský, 48. Roinek, 50. J. Straka, 52. Hrabal \nBranky Běloruska: 52. Kukuškin.\nRozhodčí: Minář, Homola – Blümel, Kalivoda (CZE)\nVyloučení: 6:9 (4:0, 1:0)\nDiváků: 4 123\n\nČesko: Kopřiva – Hrabal, Černošek, Benák, Mojžíš, Kutlák, Kundrátek, Čáslava – Rosa, J. Straka, Kohn – Netík, Koukal, Rolinek – Jánský, Cetkovský, Krenželok – Kubiš, Šindel, Rachůnek.\nBělorusko: Milčakov (48. Maljutin) – Cvetko, Baškov, Švedov, Suško, Maslenikov, Kolosov, Černook, Šumskij – Kulakov, Zadělnov, Antoněnko – Děmagin, Kukuškin, Andruščenko – Jelisejenko, Kurilin, Usenko – Gorbokoň, Krutikov, Magdějev.\n\n9. dubna 2008 – Zuchwill\nBranky Česka: 48. Kohn, 59. L. Čermák \nBranky Švýcarska: 6. Rüthemann, 10. Sprunger, 25. Di Pietro.\nRozhodčí: Mandioni, Popovic – Fluri, Dumoulin (SUI)\nVyloučení: 8:4 (1:1)\nDiváků: 3 071\n\nČesko: Pinc – Kundrátek, Čáslava, Černošek, Benák, Krstev, Zíb, Hrabal, Sičák – Čermák, J. Straka, Rolinek – Kotrla, Vak, Veselý – Jánský, Cetkovský, Netík – Rosa, Rachůnek, Kohn – od 41. navíc Kubiš.\n\nŠvýcarsko: Rüeger – Helbling, P. Fischer II., Furrer, Vauclair, Diaz, B. Gerber, Ngoy – Paterlini, Ziegler, Rütheman – Di Pietro, Plüss, P. Fischer I. – Reichert, Sannitz, Sprunger – Wick, Ambühl, Lemm – Bärtschi.\n\n11. dubna 2008 – Winterthur\nBranky Česka: 20. a 22. L. Čermák, 44. Veselý, 59. Netík \nBranky Švýcarska: 9. Di Pitro, 28. Bërtschi, 41. Sprunger.\nRozhodčí: Stricker, Popovic – Kohler, Zosso (SUI)\nVyloučení: 12:11 (2:2)\nDiváků: 3 000\n\nČesko: Pinc – Kundrátek, Čáslava, Benák, Černošek, Sičák, Zíb, Hrabal, Krstev – L. Čermák, Kohn, Rolinek – Rosa, J. Straka, Veselý – Jánský, Cetkovský, Kotrla – Kubiš, Netík, Rachůnek.\n\nŠvýcarsko: Manzato – B. Gerber, Vauclair, Helblink, P. Fischer II., Furrer, Von Gunten, Diaz – Wick, Jeannin, Lemm – Di Pietro, Ziegler, Paterlini – Bärtschi, Plüss, P. Fischer I. – Sprunger, Romy, Guggisberg.\n\n29. dubna 2008 – Trois Rivieres \nBranky Česka: 14. Fleischmann, 17. Vrbata, 36. a 40. Kuba, 60. Novotný \nBranky Francie: 6. Coqueux, 37. Lussier, 48. Y. Treille.\nRozhodčí: Fortin – Bechard, Joanisse (CAN)\nVyloučení: 5:7 (3:0, 1:0)\nDiváků: 1 800\n\nČesko: Hnilička – Michálek, Kaberle, Kuba, Hejda, Sičák, Čáslava, Šmíd – Čermák, Novotný, Klepiš – Vrbata, Hanzal, Fleischmann – Irgl, Krejčí, Rolinek – Kumstát, Skuhravý, Kohn.\n\nFrancie: Huet – Bachet, Amar, Besch, Lacroix, Quessandier, Bonnard – Bordeleau, Meunier, Y. Treille – Coqueux, Lussier, Gras – Hecquefeuille, Bellemare, Desroiers – Tardiff, S. Treille, Zwikel.\n\n\n"}
{"id": "324341", "url": "https://cs.wikipedia.org/wiki?curid=324341", "title": "Zdeněk Kessler", "text": "Zdeněk Kessler\n\nZdeněk Kessler (29. prosince 1926 Brno – 25. srpna 2003 Brno) byl český právník, soudce a předseda Ústavního soudu České republiky, po sametové revoluci krátce i československý poslanec Sněmovny lidu Federálního shromáždění za Občanské fórum, později za ODS. Jeho dcerou je někdejší senátorka a soudkyně Ústavního soudu Dagmar Lastovecká. Byl rovněž synovcem rektora Masarykovy univerzity Bohumila Baxy a tím i prasynovcem Karla Havlíčka Borovského.\n\nNarodil se v rodině zaměstnance drah a prodavačky, po maturitě na reálném gymnáziu studoval Právnickou fakultu Masarykovy univerzity v Brně, kde promoval v roce 1949, ve stejném roce se stal doktorem práv. Po právnických studiích od roku 1949 do roku 1953 byl zaměstnán jako podnikový právník. Od roku 1946 byl aktivní v Československé straně národně socialistické, odmítal režim nastolený po roce 1948, byl proto sledován Státní bezpečností a roku 1953 byl odsouzen k 17 letům vězení za velezradu. Roku 1960 byl amnestován presidentem Novotným.\n\nPo volbách roku 1990 zasedl do Sněmovny lidu Federálního shromáždění (volební obvod Jihomoravský kraj) za Občanské fórum. Po rozkladu Občanského fóra v roce 1991 přešel do poslaneckého klubu ODS. V parlamentu setrval do ledna 1992, kdy rezignoval v důsledku svého zvolení do Ústavního soudu ČSFR. Ve federálním parlamentu byl členem předsednictva FS ČSFR, členem ústavněprávního výboru a předsedou mandátového a imunitního výboru.\n\nV roce 1992 se stal soudcem Ústavního soudu ČSFR, po rozpadu Československa předsedou Ústavního soudu ČR. Na funkci rezignoval ze zdravotních důvodů krátce před smrtí. V roce 2002 mu Václav Havel udělil Řád Tomáše Garrigua Masaryka. V roce 2002 mu bylo uděleno čestné občanství města Brna a Řád čestné legie. V roce 2006 byl v rámci ocenění Právník roku uveden do právnické síně slávy.\n\n"}
{"id": "324342", "url": "https://cs.wikipedia.org/wiki?curid=324342", "title": "Polohový závod", "text": "Polohový závod\n\nPolohový závod je jedna z disciplín závodního bazénového plavání. V této disciplíně plavec během jediného závodu vystřídá všechny čtyři plavecké způsoby, které mění při obrátkách. Všechny čtyři části závodu jsou stejně dlouhé a posloupnost způsobů je pevně dána. V této disciplíně se závodí na většině závodů, mimo jiné na mistrovství světa, Evropy i ve světovém poháru, polohový závod je také součástí programu plaveckých soutěží na letních olympijských hrách. Soutěží se jednak v individuálním polohovém závodě, jednak ve štafetovém závodě, kdy každý způsob plave jiný plavec.\n\nV závodě jednotlivců je pořadí způsobů následující:\n\nIndividuální polohový závod v dlouhém 50m bazénu se plave na 200 metrů (každý způsob 50 m, tj. jedna délka 50m bazénu) a na 400 m (každý způsob 100 m) trati. V krátkém 25m bazénu se navíc závodí na 100m trati (každý způsob 25 m), kterou v delším bazénu provozovat nelze (změna způsobu musí být na obrátce, délka části tedy musí být násobkem délky bazénu). Jelikož se závody olympijských her plavou na 50m bazénu, na 100m trati se zde nesoutěží.\n\nPři obrátce z motýlku na znak se plavec musí dotknout oběma rukama stěny, otočit se a oběma nohama se odrazit. Při obrátce ze znaku na prsa jsou možné dva způsoby: Při prvním se plavec stěny dotkne jednou rukou v poloze na znak, převrátí se na břicho a oběma nohama se odrazí. Druhý možný způsob je dotknout se jednou rukou stěny v poloze na znak a udělat kotoul vzad (přehodit nohy přes hlavu) a potom se opět musí odrazit oběma nohama v poloze na prsa. Asi nejjednodušší je obrátka poslední – z prsou na volný způsob. Při prsou se plavec dotkne oběma rukama stěny, otočí se a poté se může odrazit jednou nebo oběma nohama (běžnější je pochopitelně odraz oběma nohama najednou).\n\nVe štafetovém závodě každý ze způsobů plave jiný závodník, čas se měří dohromady celé štafetě. Jakmile jeden plavec na konci svého úseku dohmátne, následující plavec se odrazí z bloků a přeskočí ho. Polohová štafeta se od závodu pro jednotlivce liší v pořadí disciplín: Začíná se znakem, protože ten jediný se startuje přímo z vody (a kdyby byl znak druhý v pořadí jako v individuálním závodě, připravující se znakař by překážel předchozímu finišujícímu motýlkáři). Pořadí způsobů je tedy následující:\n\nZávodí se na 4×100 metrů (menší děti mohou závodit i na 4×50 a 4×25), štafeta se skládá ze čtyř mužů nebo čtyř žen (smíšené štafety se neplavou). V krátkém bazénu se plave i polohová štafeta na 4×50 metrů.\n\nPlavec, který doplavává, se vždy musí dotknout stěny dříve, než další plavec může odstartovat. Není zakázáno se na bloku pohybovat, ale v okamžiku, kdy se plavec dotkne stěny, musí mít ještě startující obě nohy na bloku. Při znaku a při kraulu se dohmatává jednou rukou, ale při motýlku a prsou je nutno dohmátnout oběma rukama najednou.\n\nZa jakoukoliv chybu kteréhokoliv ze členů štafety je celý tým diskvalifikován.\n\n\n"}
{"id": "324345", "url": "https://cs.wikipedia.org/wiki?curid=324345", "title": "Festival Glastonbury", "text": "Festival Glastonbury\n\nFestival Glastonbury je největší a jeden z nejdůležitějších hudebních festivalů na světě. Hostí proslulé světové hudebníky a kapely, koná se každý rok v anglickém městě Pilton a to již od roku 1970. Glastonbury se řadí mezi multižánrové festivaly (Rock, Indie rock, Dance, World music, Elektronická hudba, Reggae, Folk), prostor je ponechán i divadlu, tanci a kabaretu.\n\nVznik festivalu ovlivnila éra hippies, první ročník se konal pod názvem Pilton Festival a navštívilo jej 1500 účastníků. Od té doby se festival vypracoval na jednu z nejdůležitějších hudebních akci léta, vystoupili zde např. Led Zeppelin, Oasis, Coldplay, Paul McCartney, David Bowie, New Order, The Smiths, The Cure, Lou Reed, Beastie Boys, Bruce Springsteen nebo U2. Jedinými českými zástupci na tomto festivalu byli v roce 2007 Gipsy.cz a v roce 2016 Mydy Rabycad. \n\nV roce 2005 se na ploše 3,6 km představilo 385 účinkujících, návštěvnost čítala okolo 150 000 lidí. V roce 2007 obsahovala festivalová nabídka přes 700 různých představení na 80 pódiích, návštěvnost vzrostla na 177 000 lidí.\n\nAčkoli každý rok postihuje festival vlna dešťů až záplav, o lístky bývá enormní zájem. Např. v roce 2007 se 137 000 vstupenek prodalo za neuvěřitelných 90 minut. \n\n"}
{"id": "324348", "url": "https://cs.wikipedia.org/wiki?curid=324348", "title": "Lucie Škrobáková", "text": "Lucie Škrobáková\n\nLucie Škrobáková (* 4. ledna 1982 Hodonín, Československo) je česká atletka, běžkyně specializující se na překážkové běhy.\n\nPrvní úspěch zaznamenala v roce 2001 na juniorském mistrovství Evropy v italském Grossetu, kde získala bronzovou medaili. 31. května 2008, v prvním kole extraligy družstev v Ostravě, splnila v běhu na 100 metrů překážek kvalifikační limit národního svazu pro účast na letních olympijských hrách v Pekingu.\n\nDne 6. března 2009 vybojovala na halovém mistrovství Evropy v Turíně stříbrnou medaili v čase nového českého rekordu 7,95 s (první český čas pod 8 sekund v historii). Na Mistrovství světa v atletice 2009 v Berlíně neprošla do finále, když v semifinálovém běhu skončila na celkovém dvanáctém místě jako druhá nejlepší překážkářka z Evropy. Lepší byla jen Irka Derval O'Rourkeová.\n\nV roce 2012 startovala na ME v Helsinkách, kde skončila celkově devátá (výkonem v semifinále 13,17 s). Na olympiádě v Londýně pak zaběhla svůj druhý nejlepší výkon v kariéře 12,81 a umístila se na celkovém jedenáctém místě.\n\nV roce 2013 se časem 12,79 s v běhu na 110 m př. kvalifikovala na Mistrovství světa v atletice v Moskvě.\n\n\n"}
{"id": "324351", "url": "https://cs.wikipedia.org/wiki?curid=324351", "title": "Ukrajinka", "text": "Ukrajinka\n\nUkrajinka ( ) může znamenat:\n\n\nDále nese tento název množství vesnic na Ukrajině a v Rusku.\n"}
{"id": "324352", "url": "https://cs.wikipedia.org/wiki?curid=324352", "title": "Ctinští ze Ctiněvsi", "text": "Ctinští ze Ctiněvsi\n\nCtinští ze Ctiněvsi bylo jméno staročeské vladycké rodiny, která se jmenuje podle vesnice Ctiněves nacházející se pod Řípem.\n\nPrvním členem připomínaným z tohoto rodu byl Janek, jenž v roce 1432 své věno ve Ctiněvsi ukázal své manželce Dorotě. Ještě se připomíná roku 1458. Jeho syn Mikuláš seděl na Ctiněvsi se svou manželkou Annou v letech 1500–1514. Po něm se připomínají v roce 1521 jeho bratři Jan a Bohuněk, kteří prodali své panství v Mělnickém Vtelně, ale už v roce 1543 byli mrtví. Okolo roku 1542 se objevují bratři Vilém, Řehník a Adam, z nichž posledním vlastníkem Ctiněvsi byl Adam a roku 1544 ji vložil do zemských desk. Z důvodu stáří přenechal svůj statek v roce 1558 synovi Mikuláši. Mikuláš zemřel před rokem 1578 a zanechal dcery Annu a Johanku, obě vdané do rodu Zapských ze Zap. Anna seděla na Běchovicích, prodala roku 1578 svoji polovinu Ctiněvsi a získala statek Vinoř u Prahy, a na kterém před rokem 1592 zemřela. Johanka zemřela roku 1593, odkázala svoji polovici Ctiněvsi a Vinořický statek, který zdědila po sestře, svému manželu Bedřichu Zapskému ze Zap, ten koupil v roce 1578 druhou půlku od Anny. Od té doby se Ctinští nikde neobjevují.\n\nErb tvořil štít, na němž je umístěna beraní hlava s rohy, a totéž mají v klenotu. Ve starších dobách měli v klenotu jen beraní rohy a štít byl ze shora dolů na půl rozdělen.\n\n"}
{"id": "324362", "url": "https://cs.wikipedia.org/wiki?curid=324362", "title": "Zbytkový kód", "text": "Zbytkový kód\n\nZbytkový kód je systematický bezpečnostní celočíselný kód. Znak v tomto kódu se skládá z informační a kontrolní části znaku, tzn.\n\n\"V=(A,P)\"\n\nkde \"A\" je zobrazované číslo, \"P\" je zbytek po celočíselném dělení čísla \"A\" vhodným číslem \"G\".\n\nPředpokládejme, že máme získat znak \"V = (A,P)\" a získáme znak \"U = (X,Q)\"\nOznačme \"E = X - A\" a \"E = Q - P\", kde čísla \"E\" a \"E\" charakterizují chybu. Bude-li \"Q=X%G\", bude znak \"U\" přípustným znakem, což znamená, že chyba nevznikla nebo ji nelze zjistit. \nChybu tedy lze detekovat podle rozdílu\n\"X%G - Q = (A + E1)%G - (P - E2) ≡ E1%G - E2 ≡ E1 - E2\"\n\"E = E1 - E2\"\n\nJe-li \"E≡0\" nelze chybu zjistit (tím méně ji opravit). \n\nPokud označíme \"S = X%G - Q ≡ E\", číslo \"S\" se nazývá syndrom. Předpokládejme, že chyba vyhovuje podmínce \"E = ±d*z\", kde \"z\" je základ soustavy, \"j\" je celé nezáporné číslo a \"d\" je \"z\"-adická číslice. Číslo \"G\", aby bylo nesoudělné se základem \"z\" a aby nebylo dělitelem žádného \"d\". Číslo \"G\" se navíc volí tak, aby se dal co nejjednodušeji určit zbytek po dělení proto se volí \"G = z +1\" (například pro dvojkovou soustavu) nebo \"G = z - 1\" (například pro desítkovou soustavu)\n"}
{"id": "324365", "url": "https://cs.wikipedia.org/wiki?curid=324365", "title": "Čakovec z Bohušic", "text": "Čakovec z Bohušic\n\nČákovec z Bohušic bylo jméno starobylé vladycké rodiny.\n\nJejich erb: štít shora dolů půlený, a jako klenot měli dva bůvolí roh.\nJejich původ je od vesnice Bohušice u Konopiště. Jejich předek Jan byl od roku 1452 ve službách Rožmberků, a proto se přestěhoval do jižních Čech, kde bydlel v roce 1474 na Čákovci. Jeho syn Jindřich (1483–1495) se oženil s Helenou ze Štatenberka a byl v letech 1488–1491 purkrabím na Novém hradě. S ním žil Bohuněk Čakovec z Bohušic roku 1487. Po jednom z nich zůstali dva synové, z nichž záhy jeden zemřel, druhý ze synů se jmenoval Jiřík. S tímto se druhý syn Petr vyrovnal o otcovské a dědovské dědictví v roce 1513. Jmenovaný Petr seděl na Čákovci až do roku 1534. Tento statek se pak dostal bratrům Janovi, Jiříkovi a Petrovi. Petr zemřel v roce 1570. Petr se ujal Čákovce v letech 1569–1589, vyplatil Jana, jenž potom seděl v Kaplici.\n\nJanovým synem mohl být Petr, který seděl v roce 1615 na Horšově a pak měl stateček Mezipotočí, který mu byl v roce 1619 zabrán. Jiříkuv syn Přibík, ač katolík byl ve službách odbojných stavů, z tohoto důvodu mu byl v roce 1620 zabrán statek Čákovec, ale v roce 1623 mu byl opět vrácen. Se svou manželkou Lidmilou Vamberskou z Rohatce, díky které vyženil statky Hřeben a Heršlák, zplodil syny Jiřího Jana, Karla Přemysla a Baltazara a dceru Dorotu. Dorotin první manžel byl Hynek Vamberský z Rohatce, zemřel roku 1650. Druhým jejím manželem byl N. Geldvik. Přibíkovi synové prodali roku 1630 Čákovec opatovi Vyšebrodskému a první tři synové zdědili po matce statky Hřeben a Heršlák, které pak v roce 1640 prodali. Po zbavení se všech těchto statků upadli v zapomnění.\n\n"}
{"id": "324367", "url": "https://cs.wikipedia.org/wiki?curid=324367", "title": "Synagoga v Břeclavi", "text": "Synagoga v Břeclavi\n\nSynagoga v Břeclavi je modlitebna v novorománském slohu s maurskými prvky v interiéru, jež stojí v ulici U Tržiště, asi 100 m jihovýchodně od náměstí T. G. Masaryka. Byla postavena v roce 1868 na místě staršího židovského svatostánku. Již v roce 1888 prošla stavební úpravou, jíž se zúčastnil i vídeňský architekt Max Fleischer.\n\nPo druhé světové válce byla synagoga využívána jen jako skladiště. V letech prošla rozsáhlou rekonstrukcí a dnes je využívána ke kulturně-společenským účelům.\n\n\n"}
{"id": "324370", "url": "https://cs.wikipedia.org/wiki?curid=324370", "title": "Plastika (výtvarné umění)", "text": "Plastika (výtvarné umění)\n\nPlastika je obecné označení pro plastické výtvarné dílo. Plastiky bývají nejčastěji kamenné nebo dřevěné (kamenným se na rozdíl od dřevěných říká spíše též \"sochy\", skupinám soch spojených v jeden kompoziční celek pak \"sousoší\"), nesamostatně stojící plastické výjevy (zejména ve stěnách budov, skalách apod.) se označují jako reliéfy.\n\nAčkoliv se termínu skulptura používá často synonymně s výrazem plastika (ve významu \"plastické výtvarné dílo obecně,\"zejména \"kamenné\"), podle některých encyklopedických slovníků vzniká skulptura odnímáním hmoty z jednoho bloku (masivu), kdežto plastika postupným přidáváním a nanášením hmoty.\n"}
{"id": "324372", "url": "https://cs.wikipedia.org/wiki?curid=324372", "title": "San Salvador (rozcestník)", "text": "San Salvador (rozcestník)\n\nNázev San Salvador nese více míst po celém světě, především ve španělsky mluvících amerických státech.\n"}
{"id": "324373", "url": "https://cs.wikipedia.org/wiki?curid=324373", "title": "Guptovská říše", "text": "Guptovská říše\n\nGuptovská říše se rozprostírala na většině území severní Indie (včetně území dnešních států Pákistán a Bangladéš) přibližně v období let 320–550. Období vlády dynastie Guptů je označováno jako zlatý věk Indie, jelikož velký rozmach zažila věda, matematika, astronomie, náboženství i filosofie. K nejvýznamnějším panovníkům Guptovské říše pak patří Čandragupta I. Historici umisťují Guptovskou říši mezi klasické civilizace jako byla čínská dynastie Chan či Tchang nebo Římská říše.\n\nPůvod Guptů je zahalen tajemstvím. Jeden z prvních záznamů o Guptovcích poskytuje čínský cestovatel I-ťing, který zaznamenal nějakého Guptovce na území Magadhy, který postavil čínským poutníkům chrám. I-ťing však přišel do Indie až roku 672 a událost postavení chrámu klade do období „před pěti sty lety“, tudíž není možno se o tuto zprávu zcela opírat. K dalším nejvýznamnějším teoriím o původu Guptů je domněnka, že pochází z Bengálska, pravděpodobně však nebyli královského původu.\n\nNejspíše první panovník z této dynastie nesl jméno Šrí Gupta a vládl mezi lety 240-280. Jeho následovník Ghatótkača vládl pravděpodobně v letech 280-319, avšak ani jemu se ještě nepodařilo vybudovat stabilní říši. To dokázal až jejich společný potomek Čandragupta I. Důležitým pramenem pro poznání guptovské kultury jsou dobové mince, z nichž se mnohé dochovaly dodnes.\n\nČandragupta I. (asi 320–335) byl syn Ghatótkači. Byl ženat s Kumáradéví, princeznou pocházející z tehdy mocného klanu Liččhaviů. Tímto sňatkem se Čandraguptovi podařilo upevnit moc Guptovců, a to i na území Magadhy. Za jeho doby sahala Guptovská říše od Gangy po Prajágu (dnešní Iláhábád).\n\nDalším v dynastické řadě guptovských panovníků se stal Samudragupta. Díky jeho vojenským výbojům se mu podařilo získat četná území včetně Mathury, země Jaudhéjů a Ardžunájanů. Do jeho smrti kolem roku 380 se mu podařilo začlenit do své říše více jak dvacet dvacet království a Guptovská říše tak tehdy sahala od Himálaje k řece Narmadá a od Brahmaputry k Jamuně. Sám sebe Samudragupta nazýval „král králů“ a „světovým vládcem“, je dokonce považován za „Napoleona Indie“.\n\nSamudragupta byl talentovaným vojenským vůdcem, ale i patronem umění a literatury. Na jeho dvoře působili např. Harišéna, Vasubandhu a Ásanga. Sám Samudragupta byl hudebník a poeta, tíhnul k hinduismu a uctíval boha Višnu. K ostatním náboženstvím byl však tolerantní, šrí lanskému králi povolil stavbu buddhistického kláštera v Bódhgaji.\n\nKrál Čandragupta II. bývá v textech často označován jako \"Vikramáditja\", čili „Slunce síly“. Vládl někdy od roku 375 až do doby kolem roku 413. Jeho dcera Prabhávatigupta byla manželkou krále Rudrasény II., vládce Dakkánů. Čandragupty druhý byl jen o něco méně úspěšný než jeho otec. Podařilo se mu rozšířit území své říše směrem na západ porážkou Západních Šaků obývající území Málvy, Gudžarátu a Šaurashtry. Za Čandragupty II. se podařilo Guptovské říši dosáhnout územního rozsahu od střední Asie přes sever Indického subkontinentu až k jeho východnímu pobřeží. I přes neustálé boje v říši zaviněné územním roztahováním říše nadále vzkvétalo hinduistické umění, literatura, kultura i věda. V říši však měla vliv i další náboženství, především buddhismus a džinismus, která taktéž zanechala v guptovské kultuře své stopy, avšak ne tak zřetelné jako právě hinduismus. Zvláště pak buddhistické umění se z Guptovské říše šířilo dále do východní a jihovýchodní Asie. O zemi se dochovaly četné zprávy v zápiscích čínského poutníka Fa-siena.\n\nPo Čandraguptovi druhém se stal dalším panovníkem země Guptovců jeho syn Kumáragupta I. Ten vládl přibližně mezi lety 415–455. Je možné, že se za své vlády pokusil navázat kontakty s Čínou. Kumáragupta I. dále upevňoval moc své říše, avšak musel čelit vpádu kmenu Pušjamitrů, což se mu úspěšně dařilo. Po jeho smrti nastoupil na trůn jeho syn.\n\nSkandagupta je většinou považován za posledního velkého krále. Podařilo se mu definitivně odvrátit hrozbu Pušjamitrů, které porazil. Avšak pak musel čelit invazi etnika Heftalitů, kteří patřili k Hunům. Heftalité, označováni též jako „bílí Hunové“, do Guptovské říše přišli ze severozápadu. Skandagupta armáda se s nimi utkala a v následné bitvě roku 455 byli Heftalité odraženi. Skandagupta zemřel v roce 467.\n\nNa guptovském trůně se postupně po Skandaguptově vládě vystřídali následující panovníci:\n\n\nNikdo z těchto panovníků už nedosáhl takového významu jako jejich předchůdci. Nástupci Skandagupty si nedokázali poradit se stále častějšími nájezdy Hunů. Někdy v osmdesátých letech 5. století se vůdci Hunů Tóramovi podařilo prolomit obranu tehdejšího guptovského panovníka Budhagupty a pronikl do země, která se rázem začala tříštit. I přes rozsáhlé ztráty území a celkovou nepříznivou situaci pro Guptovce jejich odpor trval až někdy do třicátých let 6. století. Za definitivně posledního panovníka bývá považován Višnugupta, který mezi lety 540-550 vládl už na malém území v severní Indii.\n\nZ doby Guptovců pocházejí jedny z nejvelkolepějších indických uměleckých památek. Stavěly se různé stavby, avšak příliš se jich do dnešních nedochovalo, což se dá přičíst muslimské invazi o několik století později. Asi k nejvýznamnějším reprezentantům guptovské architektury patří chrám Mahábódhi v Bódhgaji. Rozvinuto bylo i malířství. K jeho asi nejznámější ukázce patří nástěnné malby v jeskynním komplexu v Adžantě. Ať už je to sochařství či malířství, oba směry byly ovlivněny jak hinduismem (a zejména jeho mytologií), tak i buddhismem a v neposlední řadě džinismem.\n\n\n"}
{"id": "324379", "url": "https://cs.wikipedia.org/wiki?curid=324379", "title": "Jiří Bárta", "text": "Jiří Bárta\n\nJiří Bárta (* 13. března 1964 Praha) je český violoncellista.\n\nDo evropské špičky vstoupil počátkem 90. let 20. století, když vyhrál významné hudební soutěže (Drážďany, Los Angeles a Beethovenův Hradec). Po studiích na pražské HAMU studoval violloncellovou hru v Kolíně nad Rýnem u Borise Pargamenščikova.\n\nJe pravidelně zván na světové hudební festivaly (Salzburger Festspiele, Praha, Bratislava, Edinburgh a další). Vystupuje pravidelně s Českou filharmonií, Berlínskými filharmoniky a Symfonickým orchestrem hlavního města Prahy FOK a dalšími orchestry.\n\nHrává i s komorními soubory, nevyhýbá se ani spolupráci s jazzovými tělesy.\n\n"}
{"id": "324381", "url": "https://cs.wikipedia.org/wiki?curid=324381", "title": "John Fearn", "text": "John Fearn\n\nJohn Fearn (1768–1837) byl důstojník britského královského námořnictva, námořní kapitán a objevitel. Je známý jako první Evropan, který vstoupil na půdu pacifického ostrova Nauru, který je nyní nezávislou republikou.\n\nFearn objevil Nauru 8. listopadu 1798, když plul se svou velrybářskou lodí \"Hunter\" z Nového Zélandu k čínským břehům. Pojmenoval ho \"Pleasant Island\", podle jeho atraktivní krajiny a přátelské povahy domorodců.\n"}
{"id": "324384", "url": "https://cs.wikipedia.org/wiki?curid=324384", "title": "Eos", "text": "Eos\n\nEos nebo EOS může být:\n\n\n\n"}
{"id": "324393", "url": "https://cs.wikipedia.org/wiki?curid=324393", "title": "Raymond Aron", "text": "Raymond Aron\n\nRaymond Aron [\"rémo aro\"], celým jménem Raymond-Claude-Ferdinand Aron (14. března 1905, Paříž – 17. října 1983, tamtéž) byl francouzský filosof, sociolog a politolog, obhájce liberalismu. Věnoval se hlavně dějinám sociologie, filosofii dějin, kritice totalitarismu a analýze moderní společnosti.\n\nNarodil se v pařížské židovské rodině, v letech 1924-1928 studoval na École normale supérieure a v letech 1930 až 1933 v Německu, v Kolíně nad Rýnem a v Berlíně. Roku 1938 promoval pracemi o filosofii dějin a o současné teorii dějin v Německu. Po pádu Francie odešel za de Gaullem do Velké Británie, kde redigoval časopis „Svobodná Francie“. Po válce se vrátil do Paříže a psal politické komentáře pro \"Combat, Le Figaro\" a \"L´Express\" a přednášel na \"École nationale de l´administration\" a \"Institut d´études politiques\". Pro svůj kritický postoj k marxismu byl teprve roku 1955 jmenován profesorem na Sorbonně. Roku 1968 přešel na École des hautes études en sciences sociales (EHESS), kde byl jeho asistentem Pierre Bourdieu. Roku 1970 byl povolán na College de France. Roku 1978 byl vyznamenán Goethovou cenou ve Frankfurtu nad Mohanem.\nAron napsal přes 40 knih a množství esejů a článků. Mezi nejdůležitější patří:\n\n\n"}
{"id": "324395", "url": "https://cs.wikipedia.org/wiki?curid=324395", "title": "Kevin Sorbo", "text": "Kevin Sorbo\n\nKevin David Sorbo (24. září 1958) je americký herec nejlépe známý díky rolím Herkula v seriálu \"Herkules\" a kapitána Dylana Hunta v seriálu \"Andromeda\".\n\nSvou hereckou kariéru začal v osmdesátých letech v seriálech jako třeba \"To je vražda, napsala\". Byl jedním z kandidátů na role Supermana v seriálu Superman a agenta Muldera v \"Aktech X\". Až v roce 1994 získal roli jako Herkules v televizním filmu \"Herkules a Amazonky\". Po něm následovala několik dalších filmů s Herkulem, všechny posloužily jako pilot k celému seriálu \"Herkules\". Seriál sklidil úspěch po celém světě a Sorbo se stal známým hercem. Objevil se také v jeho spin-off seriálu \"Xena\" a propůjčil hlas své postavě i v animovaném snímku \"Hercules and Xena - The Animated Movie: The Battle for Mount Olympus\". Během Herkula získal také svou první hlavní filmovou roli ve filmu \"Kull dobyvatel\".\n\nPo skončení Herkula získal roli kapitána Dylena Hunta v seriálu \"Andromeda\", objevil se také v seriálech \"O.C.\" a \"Dva a půl chlapa\". Získal také role ve dvou pokračováních filmu \"Kráčející skála\".\n\nDále jste ho mohli spatřit ve snímku z roku 2008 - \"Tohle je Sparta!\".\n\nSpolu se svou ženou herečkou \"Sam Jenkins\", se kterou se oženil v roce 1998, má dva syny a dceru.\n\n"}
{"id": "324398", "url": "https://cs.wikipedia.org/wiki?curid=324398", "title": "Nigel Hawthorne", "text": "Nigel Hawthorne\n\nSir Nigel Hawthorne (5. dubna 1929 Coventry, Warwickshire – 26. prosince 2001 Radwell, Hertfordshire) byl britský herec, známý pro své úspěšné ztvárnění role stálého tajemníka ministerstva Humphreyho Applebyho v britském sitcomu osmdesátých let televize BBC \"Jistě, pane ministře\" a na něj bezprostředně navazujícím \"Jistě, pane premiére\". Je nositelem Řádu britského impéria.\n\nNigel Hathorne se narodil 5. dubna roku 1929 v Coventry do rodiny lékaře Charlese Barnarda Hawthorna a Agnes Rosemeryové. Již ve věku tří let se s rodiči přestěhoval do Jihoafrické republiky. Zde v Kapském Městě vystudoval katolickou školu a univerzitu a začal se věnovat divadlu. Jeho divadelním debutem se stala v roce 1950 hra \"The Shop at Sly Corner\".\n\nPo svém návratu do vlasti o rok později Hawthorne spolupracoval s Joan Littlewoodovou na inscenaci jejího souboru \"Jaká krásná válka\". Byl stálým členem repertoáru londýnského divadla \"Royal Court\", oceňována byla jeho role ve hře \"Early Morning\". Na televizní obrazovce ho diváci mohli spatřil poprvé roku 1963, jeho prvním filmovým výstupem se stal \"Young Winston\", životopisný film o bývalém ministerském předsedovi režiséra Richarda Attenborougha.\n\nNigel Hawthorne se objevil i na Broadwayi, a to v shakespearovské komedii Jak se vám líbí. Nejvíce si ho však diváci pamatují pro jeho roli stálého tajemníka Humphreyho Applebybo v sériích Jistě, pane ministře a Jistě, pane premiére, za kterou získal čtyři ceny BAFTA. Jeho hlavní role v divadelní a filmové hře Allana Bennetta \"Šílenství krále Jiřího\" mu vynesla další cenu BAFTA, Olivierovu cenu (1992) a nominaci na Oscara. Naposledy si zahrál v inscenaci Krále Leara divadla \"Royal Shakespeare Theatre\". Svůj hlas také propůjčil kresleným postavičkám z filmů Walta Disneyho.\n\nV roce 1987 byl vyznamenán Řádem britského impéria a roku 1999 povýšen do šlechtického stavu. Nikdy se netajil svou homosexualitou a i na významné společenské akce chodil se svým dlouholetým partnerem, spisovatelem Trevorem Benthamem. Celý život se věnoval charitě a to zejména ve prospěch dětí. Po dlouhé nemoci (rakovina slinivky břišní) zemřel na infarkt ve svých 72 letech.\n\n"}
{"id": "324399", "url": "https://cs.wikipedia.org/wiki?curid=324399", "title": "I-ťing (mnich)", "text": "I-ťing (mnich)\n\nI-ťing (; 635–713) byl čínský buddhistický mnich a cestovatel, který žil za dynastie Tchang. Do historie se zapsal zejména díky svým zápiskům, které pořídil na svých cestách skrze Čínu, království Šrívidžaju, indickou Nálandu ale i další země. Je též znám provedením velkého množství překladů buddhistických textů ze sanskrtu do čínštiny.\n\nI-ťing se stal buddhistickým mnichem ve svých čtrnácti letech. Byl obdivovatelem dalších významných poutníků té doby jako byli Fa-sien a Süan-cang. Když se I-ťingovi podařilo sehnat finančního sponzora pro své cesty, rozhodl se navštívit nejvýznamnější buddhistická centra té doby jako byly např. univerzita v Nálandě či Biháru, aby zde studoval buddhismus. I-ťing vyplul z čínského přístavního města Kanton (Kuang-čou) a již za 22 dní dorazil do Šrívidžaji, tedy do říše rozkládající se na území Sumatry a dalších přilehlých ostrovů i na části Malajského poloostrova.\n\nZde strávil celých šest měsíců studiem sanskrtu a malajštiny a poté navštívil Malajské království. Poté odcestoval na východní pobřeží Indie, kde potkal staršího mnicha, u kterého absolvoval roční pobyt vyplněný studiem sanskrtu. Poté se připojil ke skupině obchodníků, se kterými navštívil asi 30 dalších zemí menších velikostí. Asi na půli cesty do Nálandy začal I-ťing pociťovat nevolnost a brzy nebyl schopen ani chodit, pročež zůstal daleko za karavanou obchodníků. Brzy na to jej přepadli zloději a svlékli jej do naha. I-ťing zaslechl, že místní domorodci hledají někoho s bílou kůži, aby jej obětovali bohům, proto skočil do bláta, pokryl se listy a pokračoval dále do Nálandy. Když tam dorazil, zůstal tam celých 11 let.\n\nV roce 687 se I-ťing při svém návratu domů do Číny opět zastavil ve Šrívidžaji ve městě Palembang, což bylo jedno z hlavních buddhistických center celé oblasti. I-ťing zde zůstal dva roky, během kterých se věnoval překladu sanskrtských buddhistických textů do čínštiny. I-ťing ve svých textech chválí vysokou úroveň vzdělání mnichů ve Šrívidžaji. Čínským mnichům pak doporučoval, aby zde studovali a až pak se vydali do Nálandy. V roce 689 se vrátil do Kantonu, aby obdržel papír a inkoust, kterého se mu ve Šrívidžaji nedostávalo, a ještě téhož roku se navrátil nazpět do Šrívidžaji. Roku 695 dokončil svou překladatelskou činnost, jejímž výsledkem bylo mnoho překladů buddhistických textů i súter. Jeho cesta trvala celkem 25 let a zápisky z těchto cest jsou dnes cenným dokladem tehdejší doby.\n"}
{"id": "324400", "url": "https://cs.wikipedia.org/wiki?curid=324400", "title": "Pelagio Galvani", "text": "Pelagio Galvani\n\nPelagio Galvani (portugalsky , psán též latinizovaně Pelagius, narozen kolem roku 1165 v Guimaraesu - zemřel 30. ledna 1230, v Terra Sancti Benedicti) byl portugalský benediktinský kardinál a právník. Zastával úřad papežského legáta a z pověření papeže Honoria III. se stal vůdcem páté křížové výpravy.\n\nV roce 1178 Pelagio vstoupil do benediktinského řádu a v Paříži studoval teologii. Papež Inocenc III. Pelagiovi propůjčil titul kardinál-jáhen a později, kolem roku 1211 získal titul kardinál-kněz a nakonec byl zvolen albanským biskupem (1213). Roku 1213 byl odeslán na diplomatickou misi do Konstantinopole.\n\nRoku 1219 mu papež Honorius III. svěřil velení nad pátou křížovou výpravou, neboť papežství se snažilo udržet výpravu pod svou přímou kontrolou a nedůvěřovalo světským velitelům. Jeho vojenské schopnosti však byly nevalné a křížová výprava se spíše vyznačovala neustálými spory mezi světskými velmoži a Pelagiem. Pelagio byl zastáncem tvrdé protimuslimské linie a odmítal možnost jakékoliv „dohody s nevěřícími“. Roku 1221 při pokusu o dobytí Káhiry však bylo křižácké vojsko obklíčeno a hrozilo jeho kompletní zničení a Pelagio byl donucen vyjednávat se sultánem al-Kamilem o příměří, čímž křížová výprava skončila katastrofou.\n\nPo volbě kardinála Ugolina Contiho jako Řehoře IX. se Pelagio Galvani stal děkanem Svatého kolegia kardinálů. Zemřel benediktinském klášteře Monte Cassino v Zemi svatého Benedikta.\n\n"}
{"id": "324401", "url": "https://cs.wikipedia.org/wiki?curid=324401", "title": "Totální nasazení (rozcestník)", "text": "Totální nasazení (rozcestník)\n\nTotální nasazení má více významů:\n\n"}
{"id": "324407", "url": "https://cs.wikipedia.org/wiki?curid=324407", "title": "Jan Jeník z Bratřic", "text": "Jan Jeník z Bratřic\n\nRytíř Jan Jeník z Bratřic (6. ledna 1756 Radvanov u Mladé Vožice – 26. srpna 1845 Praha) byl rakouský důstojník, nadšený josefinista a český vlastenec, sběratel nejrůznějších zajímavostí k české minulosti, včetně lidových písní a říkadel. Na rozdíl od ostatních obrozenců sbíral kromě památek mluvy venkovské i mluvu městskou a jako jeden z prvních v české literatuře zachycuje lidová říkadla bez cenzury, tj. ponechává jim erotický a/nebo proticírkevní podtext či přímo obsah. Je zobrazen v Jiráskově románu F. L. Věk.\n\nPocházel ze staré rytířské rodiny, studoval v Praze gymnázium a práva, od roku 1783 sloužil v armádě zprvu jako kadet. Bojoval u Bělehradu, v Německu i ve Francii, několikrát byl raněn, roku 1795 povýšen na setníka (kapitána), od roku 1800 žil jako soukromník a obecně známá postava v Praze.\n\nZbytek života věnoval sbírání zajímavostí všeho druhu. Zanechal po sobě více než 27 svazků rukopisných záznamů a německy psaný vlastní životopis (\"Tagebuch merkwürdiger Vorfälle meiner Dienstzeit\").\n\nZ této nesmírně rozsáhlé pozůstalosti vyšlo několik výborů, zejména \"Písně krátké lidu českého obecného\" (1929). Jde o pravděpodobně jednu z prvních sbírek českých lidových písní, která vznikla začátkem 19. století. Jde zejména o písně venkovského a městského lidu. Některé skladby jsou vynikající úrovně, jiné poněkud slabší, většina je rozverného rázu.\n\nDcera jeho bratrance Marie Lankisch von Hörnitz byla první ženou zemského advokáta Jana Měchury a matkou Leopolda Eugena Měchury a Terezie Měchurové (manželky Františka Palackého). Jeník z Bratřic byl pravidelným návštěvníkem salonu v pražském paláci Jana Měchury.\n\nRytíř Jan Jeník je pohřben v kostele sv. Havla v Chotýšanech.\n\n\n"}
{"id": "324418", "url": "https://cs.wikipedia.org/wiki?curid=324418", "title": "Syrská sociálně nacionální strana", "text": "Syrská sociálně nacionální strana\n\nSyrská sociálně nacionální strana (arabsky \"الحزب السوري القومي الاجتماعي\", \"Hizb al-as-Sūrī al-Qawmī al-Ijtimā Î\"), někdy též Syrská lidová strana (podle francouzského označení \"Parti Populaire Syrien\"), je nacionalistická strana v Sýrii a Libanonu. Strana požaduje vytvoření \"Velké Sýrie\" zahrnující dnešní Sýrii, Libanon, jižní provincii Turecka Hatay, Izrael, Palestinská území, Sinajský poloostrov, Kypr, Jordánsko, Irák a Kuvajt.\n\nByla založena v Bejrútu v roce 1932 a následně sehrála významnou roli v libanonské politice, důležité byly zejména její pokusy o státní převrat v letech 1949 a 1961. Během První libanonské války (1982) vedla aktivní odpor proti Izraelským obranným silám. Nyní je součástí \"Aliance 8. března\", tj. prosyrské koalice tvořené dále hnutím Amal, Hizballáhem a dalšími subjekty.\n\nV Sýrii byla strana začátkem 50. let vlivnou politickou silou, byla však v roce 1955 potlačena. Nadále zůstala organizována, proto se po legalizaci v roce 2005 stala s 90 tisíci členy druhou největší formací po straně Baas. SSNS funguje v rámci \"Pokrokové národní fronty\".\n\nStranu založil v roce 1932 novinář, filozof a učitel němčiny na americké univerzitě v Bejrútu z pravoslavné rodiny Antun Saadeh. Po první tři roky působila pouze v podzemí, poté co začala zjevné aktivity se stala strana předmětem tvrdých represí francouzských koloniálních orgánů. Sám Saadeh byl několikrát zatčen a nakonec v roce 1938 emigroval do Jižní Ameriky.\n\nStrana fungovala na pevném hierarchickém a \"vůdcovském\" uspořádání. Její ideologií byla sekularní forma nacionalismu, dále požadovala ekonomické a sociální reformy.\n\nV roce 1947 se Saadeh navrátil do Libanonu a pronesl silně protivládní projev, po němž následovalo zatýkání členů strany. Roku 1949 napadli členové provládní \"Falangistické strany\" jedno ze sídel SSNS. V reakci na událost byly obě strany postaveny mimo zákon, nicméně vlna represí se dotkla opět pouze sociálních nacionalistů. Saadeh následně vyhlásil státní převrat s údajnou podporou syrského diktátora Husni al-Za'ima. Ten mu nabídl zbraně a pozval ho k jednání. Když však Saadeh přijel do Sýrie, byl zatčen a předán libanonským orgánům. Byl odsouzen a popraven během 24 hodin (8. července).\n\nZačátkem 50. let se SSNS profilovala jako pravicová a antikomunistická strana. Odmítla Násirovu vizi \"arabského socialismu\" a Sjednocené arabské republiky.\n\nV roce 1958 bojovala během libanonské občanské války na vládní straně proti arabským nacionalistům. Následně byla opět legalizována. Nicméně v roce 1961 se strana pokusila o další státní převrat, po neúspěchu byla opět zakázána a její vedoucí činitelé byli uvězněni. Začátkem 70. let přešla na levici politického spektra, což vedlo k rozštěpení strany a sporům o Saadeho odkaz. Kromě levicového nacionalismu bývá též považována za krajně pravicovou.\n\nV roce 1975 vypukla občanská válka mezi levicovým \"Národním libanonským hnutím\" (včetně SSNS) a pravicovým hnutím \"Kataeb\" (\"Falangou\"). Po izraelské invazi ve prospěch pravicových sil se sdružila SSNS, Komunistická strana Libanonu a další formace do společného odporu. Nejvýznamnější akcí syrských nacionalistů bylo zabití dvou izraelských vojáků v Bejrútu, tuto akci si strana každoročně připomíná.\n\nSSNS byla jednou z nejvlivnějších stran syrské politiky po získání nezávislosti v roce 1946 a obnovení demokracie v roce 1954. V roce 1955 byl zabit plukovník syrské armády členem SSNS, čehož využili hlavní oponenti (tzn. Baas a komunisté) a vliv strany byl potlačen. Názory a aktivity strany během libanonské občanské války byly totožné s cíli syrské vlády, což dopomohlo k sblížení SSNS se systémem. V roce 2001 se (ještě jako zakázaná strana) účastnila jednání \"Pokrokové národní fronty\" jako pozorovatel. Na jaře roku 2005 byla legalizována jako první nesocialistická a nearabskonacionalistická strana. V roce 2007 získala 2 mandáty v Národní radě.\n\nSSNS má pobočky v různých zemích, například v Austrálii, ve Spojených státech amerických, v Brazílii, v Argentině, či v zemích západní Evropy. Velmi malý počet příznivců má strana v Jordánsku a v Palestinské autonomii.\n\n"}
{"id": "324422", "url": "https://cs.wikipedia.org/wiki?curid=324422", "title": "Rechovot", "text": "Rechovot\n\nRechovot ( , v oficiálním přepisu do angličtiny Rehovot) je město v Centrálním distriktu Státu Izrael. Starostou města je Rachamim Malul.\n\nLeží v nadmořské výšce 25 metrů, cca 20 km jižně od Tel Avivu v rovinaté pobřežní planině. Na jihozápadní straně města protéká potok Sorek.\n\nMěsto je na dopravní síť napojeno soustavou četných dálničních tahů. Jde zejména o dálnici číslo 40 a dálnici číslo 42. Ve městě stojí železniční stanice Rechovot. Prochází tudy železniční trať Tel Aviv – Aškelon.\n\nRechovot byl vybudován na místě, kde stával \"Doron\", židovská komunita, která existovala již v dobách Mišny. Na stejném místě také v římském, byzantském a raně arabském období stával Khirbet Duran. Město je pojmenováno po biblickém městě, které se ale nacházelo jinde, konkrétně v Negevské poušti na jihu dnešního Izraele.\n\nRechovot byl založen roku 1890 polskými Židy, kteří se rozhodli být nezávislí na pomoci filantropa barona Edmonda de Rothschilda. V té době šlo o jednu z mála židovských osad v turecké Palestině, která nebyla sponzorovaná Rothschildem. Název města vybral jeden z jeho zakladatelů Izrael Belkind podle verše z Genesis: \"„Pojmenoval ji Rechobót a řekl: „Teď už nám Hospodin poskytl prostor, abychom se mohli na zemi rozplodit.““\"\n\nV roce 1906 přišli do města židovští imigranti z Jemenu. Šlo o jednu z prvních vln jemenitské imigrace do dnešního Izraele. Pro ně tu vznikla čtvrť Ša'arajim, od roku 1920 fakticky sloučená s Rechovotem (oficiálně došlo ke sloučení roku 1944). Během 20. století Rechovot pohltil i dosud samostatnou vesnici Zarnuga (založena 1951, připojena 1954, později přejmenována na čtvrť \"Kirjat Moše\"), Kfar Gvirol (založena 1952, připojena 1954) a Kfar Marmurek (založena 1929, připojena 1956).\n\nPrvní osadníci tvrdě pracovali, přičemž původně se obec orientovala na zemědělství. Vysázeli vinice, mandloňové sady a citrusové háje. Rechovot se stal jedním z hlavních izraelských citrusových center a jeho pozice se ještě více upevnila poté, co byl v roce 1965 otevřen přístav v Ašdodu. Roku 1950 byl povýšen na město.\n\nMezi lety 1914 a 1991 se populace Rechovotu rozrostla z 995 obyvatel na 81 000 a rozloha města se více než zdvojnásobila. V roce 1995 se odhadovalo, že v Rechovotu a jeho zázemí žije na 337 800 obyvatel. V roce 1932 sem byla přesunuta z Tel Avivu zemědělská výzkumná stanice, která se o 30 let později stala Zemědělskou fakultou Hebrejské univerzity v Jeruzalémě. V roce 1934 založil Chajim Weizmann v Rechovotu \"Daniel Sieff Research Institute\", který byl v roce 1949 přejmenován, na jeho počest, na Weizmannův institut věd. Ten se stal světově významným vědeckým střediskem. Symbol vědy (mikroskop) se dostal i do oficiálního znaku Rechovotu. Na jižním okraji města se rozkládá areál Kaplanovy nemocnice.\n\nPodle údajů z roku 2009 tvořili naprostou většinu obyvatel Židé - cca 106 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 112 300 osob).\n\nJde o velkou obec městského typu s dlouhodobě rostoucí populací. K 31. prosinci 2014 zde žilo 128 900 lidí. K roku 2007 ve městě žilo 49 600 mužů a 52 300 žen. Věková skladba obyvatelstva byla: 31,6 % ve věku do 19 let, 16,1 % ve věku 20-29 let, 18,2 % ve věku 30-44 let, 18,2 % ve věku 45-59 let, 3,5 % ve věku 60-64 let a 12,3 % starších 65 let.\n\n\"* údaje za rok 2001 a od roku 2010 zaokrouhleny na stovky\"\n\n\n\n"}
{"id": "324433", "url": "https://cs.wikipedia.org/wiki?curid=324433", "title": "Alice Nellis", "text": "Alice Nellis\n\nAlice Nellis, rozená Rychetníková (* 3. ledna 1971 České Budějovice) je česká překladatelka, muzikantka, internetová designérka, scenáristka a filmová i divadelní režisérka.\n\nStředoškolské vzdělání získala na gymnáziu v Poděbradech, poté následovala studia hry na flétnu na konzervatoři (toto své studium řádně nedokončila), zároveň studovala anglistiku a amerikanistiku na Filozofické fakultě Univerzity Karlovy. Po řádném ukončení tohoto studia v roce 1997 se nějakou dobu živila jakožto překladatelka a hudebnice.\n\nO několik měsíců později byla přijata ke studiu na FAMU v oboru scenáristiky a dramaturgie. Nicméně již během studia začala natáčet pro Českou televizi drobné dokumentární filmy. Studium na FAMU však nedokončila z důvodů pracovní vytíženosti při natáčení filmu \"Výlet\".\n\nV roce 2000 debutovala se svým prvním celovečerním filmem \"Ene bene\", v roce 2002 následoval komediálně laděný snímek \"Výlet\", v roce 2007 pak psychologická drobnokresba \"Tajnosti\" s Ivou Bittovou v hlavní roli. Tento film obdržel cenu Český lev za nejlepší snímek roku 2007. Kromě své režisérské a dramaturgické činnosti se od roku 2003 věnuje také divadelní režii. Svoji první hereckou úlohu vytvořila ve filmu režiséra Martina Šulíka \"Sluneční stát\". Ke svému filmu \"Výlet\" napsala anglické texty písní a některé z nich i sama nazpívala.\n\nV letech 1995–1996 pracovala pro Ministerstvo zahraničních věcí České republiky na první verzi oficiálních webových stránek České republiky.\n\nExterně vyučuje na FAMU práci s hercem.\n\nNa přelomu prvního a druhého desetiletí třetího milénia natočila snímky \"Mamas & Papas\" (2010) a \"Perfect Days\" (2011).\n\nSpolečně s výtvarníkem Davidem Černým a hudebníkem Davidem Kollerem stála za vybudováním kulturního centra MeetFactory, otevřeného v roce 2007.\n\nJejím druhým manželem byl ekonom Simon Nellis. Nyní je potřetí vdaná, jejím manželem je kameraman, se kterým spolupracuje na svých filmech, Matěj Cibulka. Mají spolu jedno dítě a vychovávají dvě adoptované děti.\n\n\n\n"}
{"id": "324435", "url": "https://cs.wikipedia.org/wiki?curid=324435", "title": "Šrívidžaja", "text": "Šrívidžaja\n\nŠrívidžaja bylo středověké malajské království, jehož území se rozprostíralo zejména na Sumatře. První přesvědčivé doklady o existenci tohoto království jsou známy díky čínskému mnichu I-ťingovi, který Šrívidžaju navštívil v 7. století. První nápis s dochovaným pojmenováním „Šrívidžaja“ pochází také ze 7. století. Jedná se o kamennou desku, která byla nalezena v roce 1920 na jihu Sumatry, tzv. „Nápis Kedukan Bukit“. Království zaniklo někdy v průběhu 13. století následkem mnoha faktorů, mezi které patřila expanze říše Madžapahit.\n\nExistence království byla na dlouhou dobu zapomenuta a až ve dvacátém století se dostala do zájmu badatelů.\n"}
{"id": "324441", "url": "https://cs.wikipedia.org/wiki?curid=324441", "title": "Na západní frontě klid (rozcestník)", "text": "Na západní frontě klid (rozcestník)\n\nNázev Na západní frontě klid má více děl:\n\n"}
{"id": "324443", "url": "https://cs.wikipedia.org/wiki?curid=324443", "title": "Mycobacterium", "text": "Mycobacterium\n\nMycobacterium (mykobakterie) je rod nepohyblivých a nesporulujících bakterií ze samostatné čeledi \"Mycobacteriaceae\", řazené k aktinobakteriím. Jsou většinou považovány za grampozitivní. Mají však komplexní buněčnou stěnu, předpona \"myko-\" odkazuje na fakt, že jejich buněčná stěna obsahuje vosky. Mykobakterie rostou obecně poměrně pomalu, jsou acidorezistentní („acid fast“), tzn. zbarvení vyvolané činidly se nedá vymýt kyselinami. Používá se barvení podle Ziehl-Neelsena. Pěstují se často na Šulově půdě.\n\nK rodu patří asi sto druhů, mnoho je medicínsky významných. Rod totiž zahrnuje některé význačné patogeny, jako je např. \"M. tuberculosis\" (původce TBC) a \"M. leprae\" (původce lepry), dále však též \"M. avium complex\", \"M. kansasii\", \"M. abscessus\" a další.\n"}
{"id": "324445", "url": "https://cs.wikipedia.org/wiki?curid=324445", "title": "Martin Zbrožek", "text": "Martin Zbrožek\n\nMartin Zbrožek (*  Teplice) je český houslista, zpěvák, herec a moderátor. Absolvoval základní školu v Teplicích a studoval na tamní konzervatoři hru na housle, od mládí se věnoval i herectví. Po absolutoriu školy hrál nejprve v různých hudebních skupinách, později vystupoval s kapelou Melody Makers Ondřeje Havelky, po odchodu od Ondřeje Havelky hrál jazz po celé Evropě, nakonec se k Melody Makers zase vrátil. V roce 1989, krátce před sametovou revolucí, emigroval se svojí rodinou do Západního Německa. Po návratu do vlasti vystupoval jako herec v divadlech Teatro a improvizovaném divadle Vizita, kde působil jako herecký partner Jaroslava Duška (což je jeho osobní přítel a kamarád, se kterým se zná již od dětství).\nJakožto moderátor je znám především ze svého působení při předávání filmových ocenění \"Český lev\". Byl ženat s herečkou Marthou Issovou.\n\n"}
{"id": "324454", "url": "https://cs.wikipedia.org/wiki?curid=324454", "title": "Kód 1 z n", "text": "Kód 1 z n\n\nKód \"1 z n\" je binární kód, kde hodnotu čísla určuje pořadí hodnoty 1 v čísle. V praxi se využívá například při fyzickém zobrazení binárního čísla na zobrazovací jednotku.\n\n"}
{"id": "324461", "url": "https://cs.wikipedia.org/wiki?curid=324461", "title": "Neverball", "text": "Neverball\n\nNeverball je 3D plošinovka podobná \"Super Monkey Ball\". Momentálně je dostupná pro operační systémy Windows 2000/XP, Mac OS X, Linux, FreeBSD a Sega Dreamcast. \"Neverball\" je svobodný software pod GNU General Public License.\n\nHlavní hratelnost \"Neverballu\" je založena na pohybu míče použitím gravitace a nakláněním světa, nikoliv přímým ovládáním míče. Myš, klávesnice nebo joystick naklánějí úroveň a tím vedou míč k cíli přes překážkovou dráhu v daném časovém limitu. Po cestě se vyskytují pohybující plošiny a další šílené objekty, čímž se stupňuje obtížnost úrovní. Pro zpřístupnění cíle v každé úrovni musí hráč nasbírat požadované množství mincí. Mince mívají tři různé barvy: žlutou, červenou a modrou. Žlutá se počítá za 1, červená za 5 a modrá za 10 mincí či bodů. Získání 100 mincí přidá hráči další život.\n\nAktuální verze (1.4.0) obsahuje celkem 75 úrovní rozdělených do 3 sad po 25. První sada je určena začátečníkům, další dvě jsou pro pokročilé hráče. Existují také přídavné sady které lze stáhnout na Neverfóru.\n\n\"Neverball\" obsahuje další výzvy jako třeba posbírání co nejvíce mincí v časovém limitu, nebo prostě dokončit úroveň v co nejkratším čase. Pro každou úroveň je k dispozici Jednoduché, Střední a Obtížné nejvyšší skóre k překonání.\n\nDostupné jsou tři režimy kamery. Stiskem F1 se přepne na Pronásledovací kameru, která se natáčí, aby sledovala směr míče, rychle a těsně. Stiskem F2 se přepne na Línou kameru, která je podobná Pronásledovací kameře, ale reaguje pomaleji. Stiskem F3 se přepne na kameru Manuální, a v tomto režimu se kamera otáčí pouze při stisku specifických kláves (standardně levé/pravé tlačítko myši).\n\n\"Neverball\" obsahuje systém pro záznam hry který zaznamenává hru v jakékoliv úrovni. Záznam začíná automaticky, když je úroveň spuštěna a může být uložen po dokončení úrovně, nebo když míč z úrovně vypadne. Momentálně lze uložit až 64 záznamů.\n\nHra umožňuje tvorbu úrovní s GtkRadiantem, programem na tvorbu úrovní určených pro známe hry, například \"Quake\". GtkRadiant má momentálně verze pro Windows, Mac OS X a Linux.\n\nSystémové nároky na plynulou hru jsou poměrně vysoké, ale je možné snížit rozlišení či kompresi grafiky a zvuků pro rychlejší běh na slabších systémech. Procesor běžící alespoň na 1 GHz a dobrá grafické karta jsou pro plynulou hru vyžadovány.\n\n\"Neverball\" přichází s přidaným minigolfem, používajícím stejný Engine a zvaným \"Neverputt\", který obsahuje 3 sady drah v obtížnostech od Jednoduché po Těžkou. Aktuální verze \"Neverballu\" (1.4.0) odstranila možnost hrát úrovně \"Neverputtu\" „uvnitř“ \"Neverballu\".\n\n"}
{"id": "324463", "url": "https://cs.wikipedia.org/wiki?curid=324463", "title": "Aquificae", "text": "Aquificae\n\nAquificae je menší kmen gramnegativních bakterií, jehož zástupci se vyskytují v tvrdých podmínkách, jako jsou vřídla, sirné nádrže či hlubokomořské komíny (prostředí jinak typické pro archea). V horkých pramenech je to dominantní skupina bakterií. Typovým rodem je \"Aquifex\".\n\nAquificae jsou autotrofové, konkrétně chemolitoautotrofové. Energii získávají oxidací vodíku.\n\nDo kmene Aquificae můžeme řadit např. tyto rody:\n\n\nFylogeneze a evoluční původ tohoto kmene je však stále nejistý. Podle Cavalier-Smithe jsou ve skutečnosti jednou ze skupin uvnitř proteobakterií.\n\n"}
{"id": "324468", "url": "https://cs.wikipedia.org/wiki?curid=324468", "title": "Synagoga v Uherském Hradišti", "text": "Synagoga v Uherském Hradišti\n\nSynagoga v Uherském Hradišti je původně novorománská stavba z roku 1875 v centru Uherského Hradiště. Jedná se o bývalý židovský templ, jenž se nachází mezi Velehradskou třídou a ulicemi Hradební a Krátkou. Je chráněna jako kulturní památka České republiky.\n\nSynagoga byla postavena v novorománském slohu za 18 tisíc zlatých a dne 27. září 1875 byla vysvěcena rabínem Mühmsamem z bzenecké diaspory. Původní sedlové zastřešení bylo roku 1904 strženo, budova prošla secesní úpravou, při níž byla mimo jiné obohacena o kopuli. V roce 1941, přesněji dne 22. června, byla synagoga nacisty a místními členy Vlajky vyrabována a zapálena. Jelikož však zcela nevyhořela, došlo 12. srpna k jejímu opětovnému zapálení, po němž zůstala v ruinách. Město, které tyto ruiny zakoupilo, uvažovalo o jejich zbourání.\n\nPo druhé světové válce došlo k rekonstrukci synagogy, při níž nebyla obnovena kopule. Po rekonstrukci začala být budova využívána jako kulturní dům, sídlila zde mimo jiné i Slovácká filharmonie v jejímž čela stál Oldřich Halma. Po dalším požáru v roce 1966, kdy vyhořela celá budova, došlo k další rekonstrukci, při níž však „nebyla obnovena řada detailů a architektonických článků“. Od té doby sloužila celá budova výhradně jako městská knihovna Bedřicha Beneše Buchlovana. Své jméno nese po významné uherskohradišťské osobnosti – spisovateli, bibliofilovi a knihovníkovi Bedřichu Beneši Buchlovanovi.\n\nPři povodních v červenci 1997 bylo přízemí knihovny zaplaveno vodou a celá budova utrpěla značné škody.\nV rámci následné rekonstrukce v letech 1998–1999 byla obnovena původní architektura a odstraněna řada pozdějších vnitřních vestaveb, jakož i přístavba se sociálním zařízením. V roce 2004 pak došlo i k obnovení kopule zničené při požáru v roce 1941.\n\n"}
{"id": "324472", "url": "https://cs.wikipedia.org/wiki?curid=324472", "title": "Kodex Speciálník", "text": "Kodex Speciálník\n\nKodex Speciálník, též Speciálník královéhradecký je klíčový český rukopisný pramen raně renesanční polyfonie z konce 15. století. Obsahuje tvorbu českých i evropských autorů.\n\nRukopis byl náhodně objeven roku 1901 v pražském antikvariátu muzikologem Dobroslavem Orlem, dnes je rukopis uložen pod signaturou II A 7 v Muzeu Východních Čech v Hradci Králové.\n\nPojem \"Speciálník\" je dobový a označuje jistý speciální druh repertoáru, který nelze zařadit pod více vyhraněné pojmy jako např. graduál nebo antifonář.\nObsahuje na 609 stránkách celkem 227 vícehlasých skladeb (hlavně motet, duchovních písní a částí mešního ordinária) a později v 16. století dopsaných jednohlasých hymnů. Vícehlas je notován černou a bílou menzurální notací na pěti linkách, jednohlas pak rhombickou chorální notací na čtyřech linkách. Kromě domácích, většinou anonymních autorů přináší i četné importované skladby od autorů zahraničních (Agricola, Bedyngham, Flemmik, Frye, Isaac, Josquin, Lannoy, Morton, Obrecht, Pullois, Touront, Weerbeke, Petrus Wilhelmi a další).\n\nZ českých autorů je znám jménem pouze Tomek. V minulosti často citovaný autor Gontrášek vznikl chybnou interpretací poněkud familiárního pojmenování jednoho z hlasů (kontratenoru) jako contrassek (str. 71). Stylově není rukopis vyhraněn. Kromě v Čechách velmi oblíbené archaické polyfonie období ars antiqua a ars nova obsahuje i soudobý polyfonní styl nizozemského typu. Chybějící část Agnus a krácení Creda v mešních cyklech ukazují, že se jedná o pramen nekatolický – utrakvistický. Všeobecně se soudí, že Speciálník vznikl pro potřeby některého pražského literátského bratrstva, i když se nejedná o typický literátský kancionál. Poslední výzkumy ho datují do osmdesátých let 15. století. Pod vedením doc. Jaromíra Černého se připravuje vydání kritické edice.\n\n\n\n\n"}
{"id": "324491", "url": "https://cs.wikipedia.org/wiki?curid=324491", "title": "Sethi II.", "text": "Sethi II.\n\nSethi II. byl nejstarším synem Merenptaha a jeho legitimním následníkem. V mládí žil v sídle otce Memfis. Později, kdy otec již trpěl nemocemi a únavou z bojů proti nájezdníkům z Libye a různých skupin přicházejících do úrodné delty Nilu ze zemí kolem Středozemního moře (mořských národů) se nepochybně vojenských výprav účastnil. Odhaduje se, že smrt otce ho zastihla ve věků 30-35 let. Vlády se ujal a vládl v letech 1202–1198 př. Kr.. Jeho vláda se koncentrovala do Dolního Egypta.\n\nMocenské oslabení následníka využil Amenmesse, který ovládl Horní Egypt včetně původního sídelního města Théby a provincie Nubie. O jeho původu se spekuluje, nicméně jako nepravděpodobnější je, že byl nevlastním bratrem Setiho II., matkou byla Isetnofret vedlejší žena Merenptaha. Prakticky tedy došlo k dvojvládí a některé zdroje řadí Amenmesse mezi krále 19. dynastie. Uzurpace vlády Amenmessem jen zvýšila rozklad vládních struktur a zintenzivnila vzájemné soupeření severu a jihu Egypta. Amenmesse po dvou letech zemřel a centrální vlády se opět ujal Seti II. Obnovil svoji moc v Horním Egyptu a Nubii. Svému rivalovi Amenmessovi nechal v hrobce KV10 odstranit jeho podoby a nápisy.\n\nSetiho krátká doba účasti na vládě zanechala málo významnějších stavebních památek:\n\nHrobka byla objevena již za Napoleonských expedicí 1799, epigraficky ji popsal Lepsius 1844, výzkum prováděl Carter1902.\nStěny pohřební komory a strop jsou pokryty reliéfy s šakalím bohem Anubisem, dvěma řadami bohů oslavujícím Re-Harachteje a Osirise. Strop objímá nebeská bohyně Nút. Seti II. zde byl asi původně pohřben, pak přemístěn do hrobky své ženy Twosret (KV14). Mumie byla nalezena ve hrobce KV35 společně s dalšími zde uschovanými a nalezenými V. Loretem v 1898. Podrobný průzkum hrobky ukázal, že její výzdoba respektive i její rozsáhlejší dostavba nebyly dokončeny. Seti II. zemřel v sídelním městě v Dolním Egyptu Pi-Ramesse. \n\nVlivným hodnostářem za vlády Setiho II. byl vezír Bay \"Velký správce pečeti\", a také \"Královský komorník\", který ve sporném období dvojvládí (Seti II. - Amenmesse) podporoval legitimního panovníka. Původem byl Syřan (patrně imigrant z období vlády Ramesse II.] a zřejmě spřízněn s panovníkovou rodinou, uvádí se konkubína Settiho pocházející z Kanaánu. Vykonával i diplomatické služby jak za vlády Settiho tak i následníků Siptaha a královny Twosret.\n<br>Při podrobném výzkumu již zmíněné kaple posvátných bárek v Karnaku vytvořené ke slávě Settiho II. vyzdobené jeho symboly, se v roce 1970 prokázalo, že původní postavy byly vyškrabány a překryty novými symboly a postavami. Původně zde byl zobrazen vezír-kancléř Bay vedle postavy Setiho. Následně byla postava vezíra Baye překryta postavou, kterou se podařilo identifikovat s princem Seti-Merenptahem synem Setiho II. (asi nestihl vybudovat vlastní hrobku). Tato zajímavost dokresluje snahu prokázat svůj královský původ až do záhrobí.\n\nPaleo- klimatické podmínky v období pozdní Nové říše potvrdily, že pravidelné periodické nižší vzedmutí hladiny Nilu měly vliv na vegetaci a objem sklízených plodin. Zároveň se prokázalo, že celkově zhoršené ekonomické podmínky měly vliv i na počet realizovaných staveb. Rovněž zde byl zaznamenán vliv na rozsah obchodních vztahů ve výměnném hospodářském modelu. Dá se tedy říci, že postupné přibližování se zásadním změnám v následných dynastiích se dramaticky projevilo ve třetím přechodném období\n\n"}
{"id": "324494", "url": "https://cs.wikipedia.org/wiki?curid=324494", "title": "Černé hábity", "text": "Černé hábity\n\nČerné hábity (\"Les Habits noirs\"), plným názvem \"Les Habits Noirs ou la mafia au XIXème siècle\" (Černé hábity aneb mafie 19. století) je cyklus dobrodružných kriminálních románů francouzského spisovatele Paula Févala staršího, který vypráví o mezinárodní zločinecké organizaci. Díky této „lidské komedii“ zla a tajných spiknutí, která se v podstatě zabývá organizovanou trestnou činností, je Féval považován za jednoho ze zakladatelů současného kriminálního thrilleru. Anglický detektiv, superintendat Gregory Temple ze Scotland Yardu a francouzský vyšetřující soudce Remy d'Arx, kteří se snaží organizaci odhalit, jsou považováni za první prototypy profesionálních detektivů, zobrazené ve světové literatuře.\n\nHlavní část cyklu napsal Féval v letech 1863 až 1875, ale zařadil do něj i některá svá dřívější díla. Cyklus se tak skládá ze tří podcyklů (částí) a z těchto románů:\n\n\n\n"}
{"id": "324498", "url": "https://cs.wikipedia.org/wiki?curid=324498", "title": "Solvina", "text": "Solvina\n\nSolvina je známý druh českého čisticího prostředku na odstraňování nečistot z lidské pokožky (hlavně rukou), v současnosti vyráběného čáslavskou firmou Zenit. Jedná se o zavedený výrobek na trzích v Česku a Slovensku s dlouhou tradicí výroby sahající do první poloviny 20. století, který se prodává nejčastěji ve formě malého kyblíku naplněného polotuhou hmotou. Do roku 1948 byla Solvina vyráběna v podniku Aloise Kouta, kdy po jeho znárodnění došlo k přičlenění do závodu \"Kosmos Čáslav\". Hmota se původně dodávala v kovových kelímcích, později v povoskovaném papíru a od 80. let 20. století pak v plastovém kelímku. V roce 1992 se výroba Solviny přesunula do nově vzniklé společnosti Zenitu Čáslav, která vznikla vyčleněním z podniku Kosmos Čáslav. V současnosti se vyrábí i v menších baleních ve formě pasty, či od roku 2003 ve formě gelu.\n\nSolvina má dle uživatelů a výrobce blahodárný vliv na kůži, kterou hydratuje. Produkt se stále vyrábí a oproti dřívějšku i ve větší škále vůní.\n\nSolvina se skládá z anionických tenzidů, které jsou zastoupeny 5% až 15%. Dále obsahuje amfoterní tenzidy (méně než 5%), abrazivum, vodu, parfém pro zvýraznění vůně, konzervační prostředky a pomocné látky pro ztužení. Celkem ji tvoří 17 přísad. Původně se používal pro solvinu sklářský písek jako čisticí abrazivo, nicméně ten byl později nahrazen speciálně upravenými dubovými pilinami. Tím se minimalizovalo dráždění pokožky pískem, jelikož pokožka byla často před tím vystavována zátěži chemických látek, což jí činilo více senzitivní na další namáhání. K další změně ve složení došlo po roce 1989, kdy se změnila část ekologických a hygienických norem.\n"}
{"id": "324502", "url": "https://cs.wikipedia.org/wiki?curid=324502", "title": "Jezero Lhota", "text": "Jezero Lhota\n\nJezero Lhota je písník – antropogenní jezero, které vzniklo zatopením pískovny. Nachází se 1 km východně od obce Lhota v okrese Praha-východ ve Středočeském kraji v Česku. Jezero má rozlohu 20,53 ha. Je 770 m dlouhé a 320 m široké. Leží v nadmořské výšce 172 m. Hloubka jezera dosahuje místy 7 m.\n\nBřehy od severozápadu až po jihovýchod jsou tvořeny písčitými plážemi. Na jihu a jihozápadě jsou částečně zarostlé rákosem. Hladina je 2 až 3 m pod okolní krajinou, která je porostlá borovými lesy, v nichž jsou místy, zvláště na jihovýchodě přimíseny duby. Jen na severozápadě zasahuje skoro až k jezeru pole.\n\nJezero nemá žádný povrchový přítok ani odtok. Náleží k povodí Hlavenského potoku.\n\nV místě jezera se od roku 1965 dobýval písek pro výstavbu dálnice D1 a pražského metra. Těžba byla ukončena v roce 1983.\n\nVodní plocha s okolním lesem je oplocena a vstup do areálu je možný jen po zaplacení vstupného. Přístup je možný autem:\nPřístup pěšky a na jízdním kole je možný kolem jezera ke vstupu do areálu z po jižním břehu souběžně vedoucích červené turistické značce a cyklotrasa 0039\n\nCelé jezero je využíváno jako přírodní koupaliště. Na severním břehu se nacházejí stánky s občerstvením, převlékárny, sociální zařízení a také půjčovna loděk a šlapadel. V severozápadním rohu areálu je kurt na plážový volejbal. Na východní části severního a celém východním břehu je nudistická pláž.\nV roce 2006 byl z jezera odstraněn vodní mor kanadský. Od roku 2011 zarůstá jezero z východní strany řečankou přímořskou, přezdívanou pro svoje zraňující ostny „vodní bodlák“ .\nTato invazní vodní rostlina koření ve dně a její svrchní část zasahuje vysoko k hladině, takže plavání nad tímto porostem je prakticky vyloučené. Pod hladinou skryté lodyhy a osténkatě zubaté listy mohou při kontaktu s pokožkou způsobovat bolestivá povrchová poranění a krvavé škrábance.\n\n\n"}
{"id": "324508", "url": "https://cs.wikipedia.org/wiki?curid=324508", "title": "Vozrožděnija", "text": "Vozrožděnija\n\nOstrov Vozrožděnija ( , v překladu \"Ostrov Obrození\") je původně ostrovem, nyní poloostrovem v jihozápadní části Aralského jezera.\n\nOstrov byl objeven v roce 1848 expedicí A.I. Butakova a pojmenován Ostrov cara Nikolaje I.. V 60. letech 20. století před počátkem vysychání Aralského jezera měl celkovou plochu okolo 216 km. Ostrov se spojil s pevninou díky pokračujícímu ústupu hladiny jezera v roce 2001. Nyní je rozdělen na uzbeckou a kazašskou část. Hlavním sídlem na ostrově byl Kantubek, který měl až 1500 obyvatel, ale nyní již neexistuje.\n\nV roce 1948 byla na ostrově sovětskou vládou založena laboratoř pro výzkum, vývoj a testování biologických zbraní. Informace o této laboratoři byly západním zemím předávány sovětskými přeběhlíky, z nichž pravděpodobně nejvýznamnější byl Kanatžan Alibekov. Podle všeho byly na ostrově modifikovány původci anthraxu a moru.\n\nPracovníci laboratoří opustili ostrov na konci roku 1991. Celá řada nebezpečných látek však nebyla řádně uskladněna nebo zničena a v průběhu následujících desetiletí se na jednotlivých nádobách s těmito látkami objevily netěsnosti. Kvůli pokračujícímu vysychání Aralského jezera a možnému propojení ostrova s pevninou se řada vědců obávala možné kontaminace pevniny nakaženými zvířaty.\n\nV roce 2002 byla na základě dohody mezi vládami Uzbekistánu a USA vyslána expedice čítající 113 odborníků, která neutralizovala\npřibližně 100–200 tun antraxu. Cena této operace byla vyčíslena na přibližně 5 milionů USD.\n"}
{"id": "324509", "url": "https://cs.wikipedia.org/wiki?curid=324509", "title": "Thomas Johann Seebeck", "text": "Thomas Johann Seebeck\n\nThomas Johann Seebeck (9. dubna 1770 Reval, dnešní Tallinn – 10. prosinec 1831 Berlín) byl německý fyzik.\n\nNarodil se v Revalu, dnešní součásti hlavního města Estonska, v bohaté obchodnické rodině. Studoval na univerzitě v Berlíně a v Göttingenu, kde roku 1802 získal lékařskou kvalifikaci. Protože upřednostňoval fyzikální výzkum před lékařskou praxí, zahájil svou vědeckou kariéru.\n\nPo dokončení studia začal působit na univerzitě v Jeně, kde se setkal s Goethem a stal se jeho dobrým přítelem.\n\nPracoval v mnoha fyzikálních odvětvích, ale mezi jeho nejznámější objev patří tzv. Seebeckův jev.\n\n"}
{"id": "324510", "url": "https://cs.wikipedia.org/wiki?curid=324510", "title": "Multiplex 3", "text": "Multiplex 3\n\nMultiplex 3 je jedním z definitivních multiplexů DVB-T v České republice. Do 31. října 2008 vysílal jako dočasný multiplex B. Původně byl provozován společností Czech Digital Group, ovšem v prosinci 2010 koupily tuto společnost České Radiokomunikace, které už předtím pro ni provozovaly vysílače.\n\nV současnosti (červen 2013) udává provozovatel Multiplexu 3 pokrytí 95,7 % obyvatel ČR. Stále zůstávají bez pokrytí i některá velká města (Břeclav, Mikulov, velká část Znojemska, Aš a další).\n\n24. června 2011 oznámil operátor CDG možnost vysílání v multiplexu 3 pouze z vysílačů, které si klienti sami zvolí, ovšem pouze ve formátu MPEG-2 v SD rozlišení s datovým tokem 2,1 Mbit/s.\n\n12. srpna 2011 využila TV Metropol jako první možnost regionálního vysílání v multiplexu 3 a vysílá pouze z vysílačů Praha - Město a Praha - Cukrák.\n\n15. ledna 2012 Spustila v tomto multiplexu své regionální vysílání ZAK TV.\n\n1. února 2012 Spustila v tomto multiplexu své regionální vysílání Genus Plus.\n\n5. března 2012 Spustila v tomto multiplexu své regionální vysílání také ostravská televize TV Polar.\n\n18. června 2012 Spustila v tomto multiplexu své regionální vysílání také Jihočeská televize, bývalá TV GIMI.\n\n9. září 2012 Spustila vysílání V1 (Východočeská televize)\n\n20. listopadu 2015 Odešly z tohoto multiplexu regionální televize V1 a Jihočeská televize kvůli novému kanálu Prima Max\n\n1. února Opustila multiplex 3, kvůli kanálu Prima Max, regionální televize Polar. Nyní již v multiplexu nevysílá žádná regionální stanice.\n\nSoučástí multiplexu 3 byly také 3 vysílače nízkého výkonu (lokality Ládví, Strahov, Zelený pruh) bývalého přechodného multiplexu B na 46. kanále. Vysílání z těchto vysílačů na rozdíl od ostatních technicky nezajišťovaly České radiokomunikace. Jejich vysílání obsahovalo oproti republikové variantě multiplexu 3 navíc program TV Noe a testovací vysílání Prima HD. Rozhodnutím ČTÚ z 22. července 2010 CDG o tento kanál přišla. Podle ČTÚ šlo o zbytečné duplicitní vysílání na dvou kanálech v jednom městě\n"}
{"id": "324511", "url": "https://cs.wikipedia.org/wiki?curid=324511", "title": "Nadělat prachy", "text": "Nadělat prachy\n\nNadělat prachy (originální název Making Money) je humoristický fantasy román britského spisovatele Terry Pratchetta, 36. z cyklu (Úžasná) Zeměplocha. Jedná se o druhou knihu se zeměplošským podvodníkem a následně poštmistrem Ankh-morporské pošty Vlahošem von Rosretem.\n\nLord Vetinari má pro polepšeného podvodníka Vlahoše von Rosreta nový úkol – dát do pořádku městskou mincovnu a banku. I když se to může zdát jako splnění životního snu, ve skutečnosti to jednomu může přinést pořádnou dávku nočních můr (a o těch schovaných ve sklepeních banky ani nemluvě).\n\n\n"}
{"id": "324518", "url": "https://cs.wikipedia.org/wiki?curid=324518", "title": "Tibetský kalendář", "text": "Tibetský kalendář\n\nTibetský kalendář může mít čtyři podoby. První tzv. královský kalendář, kdy je rok 0 rokem 127 př. n. l. gregoriánského kalendáře, další datování může být to, které se používá na tibetských bankovkách, kdy rok 0 odpovídá roku 254 n. l. Další možný typ zápisu data u Tibeťanů je pomocí gregoriánského kalendáře a pomocí tradičního tibetského kalendáře zvaného rabčhung (རབ་བྱུང༌), který opakuje šedesátiletý cyklus.\n\nTento „klasický“ kalendář je lunisolární. Skládá se ze dvanácti nebo třinácti měsíců, kdy každý začíná i končí s novem. 13. měsíc je přidáván přibližně každé tři roky, takže průměrný tibetský rok se podobá tropickému roku. Tibetské měsíce nemají jména, označují se podle jejich pořadových čísel. Tibetský Nový rok se nazývá Losar (ལོ་གསར་).\n\nKaždý takový rok je spojen s některým s pěti elementů (prvků), jedním z dvanácti zvířat a mužským nebo ženským rokem. Následující tabulky ukazují nejdříve dvanáct zvířat a poté pět prvků:\n\nKaždý prvek je spojen se dvěma po sobě jdoucími roky. Takže například po mužském roku země a draka následuje ženský rok země a hada, další rok pak bude mužský rok železa a koně. Tyto kombinace se opakují po 60 let, než začne cyklus nový. Začíná se s ženským rokem ohně a zajíce. První takovýto cyklus začal v roce 1027 a roku 2005 odpovídal ženskému roku dřeva a ptáka 17. cyklu. Kalendář se každoročně sestavuje v klášterech, podle příznivosti některých dnů či měsíců se může stát, že nešťastný den/měsíc bude vypuštěn a naopak velmi příznivý den/měsíc se bude opakovat dvakrát. Proto má například rok 2013 13 měsíců. \n\nDny v týdnu jsou pojmenovány podle astronomických objektů:\n\n"}
{"id": "324521", "url": "https://cs.wikipedia.org/wiki?curid=324521", "title": "Jean Rouch", "text": "Jean Rouch\n\nJean Rouch [\"žán rúš\"] (31. května 1917, Paříž - 18. února 2004, 16 km od Birnin N'Konni v centrálním Nigeru) byl francouzský filmař a antropolog. Je považován za jednoho z průkopníků vizuální antropologie a žánru etnofikce. Koncem 50. let se Jean Rouch stal vůdčí postavou mladého francouzského dokumentárního filmu. Vizuální antropologii se věnoval nejen jako filmař, ale i jako teoretik. Během svého života natočil okolo 120 filmů. Jean Rouch strávil mnoho času v Africe, kde natočil řadu dokumentů a také zde v roce 2004 při autonehodě zahynul.\n\nJean Rouch se o Afriku začal zajímat v roce 1941, kdy pracoval v Nigeru jako civilní inženýr na stavbě. Poté se vrátil do Francie, zapojil se do francouzského hnutí odporu a po válce pracoval nějaký čas jako novinář v agentuře AFP, nejstarší zpravodajské agentuře na světě. Nakonec se však vrátil do Afriky, aby se zde začal naplno věnovat tvorbě etnografických filmů.\n\nRouchovy filmy bývají často řazeny do školy cinema verité - pravdivého filmu, jež v 60. letech výrazně ovlivnila vývoj světové kinematografie. Jeho asi nejznámějším filmem je Kronika jednoho léta (\"Chronique d'un été\") z roku 1961, jež je portrétem sociálního života soudobých Francouzů. Na filmu s ním spolupracoval i francouzský sociolog Edgar Morin.\n\n\n\n"}
{"id": "324528", "url": "https://cs.wikipedia.org/wiki?curid=324528", "title": "Brunovce", "text": "Brunovce\n\nBrunovce jsou obec v okrese Nové Mesto nad Váhom na západním Slovensku. Žije zde  obyvatel.\n\nHistoricky první zmínka o obci pochází z roku 1374.\n\nHlavní dominantou je zde renesanční zámeček, vystavěný v 17. století, který byl v 18. století mírně barokně upraven. Zámek obklopuje anglický park založený v 19. století.\n\n"}
{"id": "324532", "url": "https://cs.wikipedia.org/wiki?curid=324532", "title": "Kantubek", "text": "Kantubek\n\nKantubek ( ) bylo město v Uzbekistánu na ostrově Vozrožděnija na Aralském jezeře. Město je sice stále uváděno na mapách, ale v současnosti je neobydlené a pomalu se rozpadá.\n\nV minulosti měl Kantubek přibližně 1500 obyvatel a v dobách Sovětského svazu zde byly laboratoře pro výzkum biologických zbraní. Již v 30.letech 20.století zde byly prováděny pokusy na opicích.\n\nMěsto bylo opuštěno v roce 1991 a v roce 2002 zde proběhla dekontaminační akce, která měla za úkol neutralizovat zbytky špatně uskladněných biologicky nebezpečných látek. Expedice pod vedením Briana Hayese z amerického ministerstva obrany zde zlikvidovala 100–200 tun antraxu.\n"}
{"id": "324533", "url": "https://cs.wikipedia.org/wiki?curid=324533", "title": "Hladovka", "text": "Hladovka\n\nHladovka je záměrné a dobrovolné odmítání jídla. Pokud se jedná o protest proti nějaké skutečnosti, rozhodnutí vyšší autority apod., označuje se jako protestní hladovka. Hladovka patří mezi formy civilní neposlušnosti a též nenásilného odporu, způsobujícího tlak (psychologické povahy) na osoby zodpovědné za rozhodnutí, jež je předmětem hladovky. Pokud se informace o hladovce daného jedince dostane do veřejného povědomí, dokáže rozproudit debatu na téma předmětu sporu, vyvolat odpůrce, sympatizanty nebo dokonce pokračovatele, eventuálně dosáhnout změny, pro kterou byla hladovka započata.\n\nPolitickou hladovku jako nenásilný prostředek k prosazení požadovaných cílů poprvé pravděpodobně použil Móhandás Karamčand Gándhí.\n\nTen, kdo si hladovku zvolí, se označuje jako hladovkář, a ve většině případů spolu se započetím hladovky dá na vědomí proti čemu protestuje, čeho chce dosáhnout, popř. za jakých podmínek hladovku ukončí.\n\nHladovce z náboženských důvodů nebo kvůli rozvoji osobnosti se obvykle říká půst.\n\nV komunistickém režimu nebyla hladovka nijak známý prostředek odporování moci. V šedesátých letech v USA ji používali odpůrci války ve Vietnamu. Hladovka jako forma protestu je ale celkem mediálně účinná metoda nenásilného projevu svých názorů. Jako vhodný prostředek odporování moci jej užíval např. Móhandás Karamčand Gándhí v Indii, tenkrát britské kolonii. Byla užívaná již sufražetkami v boji za občanská práva žen, někdy se používá termín ženská práva jakon např.: rovnoprávnost, tzn. aby ženy v Anglii směly i bez svolení manžela nakládat s majetkem či se svým věnem. Požadovaly také pro sebe volební právo, proto termín sufražetky. Ten byl vymyšlen až americkým tiskem a měl ironický pejorativní nádech z angl. suffragettes – volební hlas. Tyto radikální anglické dámy končily často ve vězení či v ústavech pro choromyslné. Hladovka jako projev nenásilí – ahinsa – se držela koncem 80. let také v Gruzii, ale kolektivněji ve větším počtu hladovkářů. Hladovka patří k společensky velmi bezpečným projevům nespokojenosti, jelikož poškozuje pouze samotného držitele.\n\nJsou známy případy, kdy hladovka trvala 50 i 70 dní.\n\nNa konci 19. století do dvacátých let 20. století se hladovění předvádělo jako atrakce a hladovkáři tak získávali nejen příjem ze vstupného, ale i popularitu často šířenou tiskem. Jako první \"varietní hladovkář\" (německy \"Hungerkünstler\", anglicky \"hunger artist\") je uváděn americký lékař Henry Tanner, který v roce 1880 na základě sázky hladověl 40 dnů za pozornosti tisíců platících návštěvníků. Jiný varietní hladovkář Giovanni Succi, který vystupoval v Miláně v roce 1886, je pravděpodobným protagonistou sarkastické povídky Franze Kafky \"Umělec v hladovění\" (\"Ein Hungerkünstler\", 1922). V meziválečném období se vyskytuje nejvíce takových výstupů v Berlíně a ve Vídni.\n\nV roce 2003 strávil 44 dny bez tuhé potravy ve skleněné bedně zavěšené nad Temží v Londýně David Blaine, který ztratil na váze 25 kg a byl pak ošetřován v nemocnici.\n\nStátní moc má často snahu zabránit vyhrocení situace smrtí hladovějícího nucenou výživou, při níž se dotyčnému přivedou živiny násilným způsobem. Lékaři, kteří mají tento zákrok provést, jej však často odmítaji, protože hodnotí vůli pacienta výš než záchranu jeho života za každou cenu. Ve snaze státu je k tomu přinutit mocenskými prostředky vidí nepřípustnou instrumentalizaci medicíny.\n\nČlánek 6 Tokijského prohlášení Světového lékařského svazu z r. 1975 jasně stanoví, ze se lékaři nesmějí podílet na opatřeních k nucené výživě. V Maltské deklaraci z r. 1992 obnovil Světový lékařský svaz tento svůj požadavek na lékaře, nepodporovat nucenou výživu. \"Declaration on Hunger Strikers\" byla roku 1996 a 2006 přepracována a na základě množícího se užívání nucené výživy v US-věznici v Guantanamu ve svém textovém obsahu zostřena. Pro lékaře zemí, jejichž zemské lékařské komory tuto deklaraci přijaly, je tento požadavek vzhledem k jejich členství v těchto komorách zpravidla závazný.\n\nNa to, jestli hladovka bude úspěšná (tj. bude dosaženo cílů hladovkáře), má velký vliv to, jestli se informace o hladovění dostane do povědomí veřejnosti (bude-li se o ní psát v hlavních periodikách, diskutovat v médiích, stane-li se tématem konverzace mezi lidmi).\nPrvní tři dny dochází k přechodu co se týče zdroje, z kterého tělo získává energii, a to z glukózy na tělesný tuk.\n\n\n\n"}
{"id": "324534", "url": "https://cs.wikipedia.org/wiki?curid=324534", "title": "Blokový kód", "text": "Blokový kód\n\nBlokový kód je v teorii kódování způsobem kódování přenosového kanálu. Zvyšuje redundanci přenášené zprávy, což umožňuje, aby příjemce zprávu dekódoval s minimálním (teoreticky nulovým) počtem chyb. To platí za předpokladu, že není překročena kapacita kanálu (maximální množství informací přenášených za jednotku času).\n\nNejdůležitější vlastností blokového kódu je \"pevná délka\" vstupu a výstupu: blokový kód zpracovává informační řetězec o délce \"k\" a převádí jej na kódové slovo o délce \"n\", přičemž obě tyto délky jsou pro daný kód konstantní. Tím se liší například od Huffmanovy metody kódování nebo od konvolučních kódů.\n"}
{"id": "324535", "url": "https://cs.wikipedia.org/wiki?curid=324535", "title": "Sine qua non", "text": "Sine qua non\n\nSine qua non (popř. condicio sine qua non) (v množném čísle \"sine quibus non\") je latinský výraz vyjadřující „(podmínka) bez které nelze“. Výraz patrně poprvé použil Boëthius pod vlivem aristotelské filosofie. Ekvivalentem tohoto filosofického termínu v matematice je „podmínka nutná“.\n\n"}
{"id": "324538", "url": "https://cs.wikipedia.org/wiki?curid=324538", "title": "Šubat-Enlil", "text": "Šubat-Enlil\n\nŠubat-Enlil nazývané také Tell Leilan bylo starověké město v dnešní Sýrii. Leží v povodí řeky Chábúr na řece Jarrah. Odkryto bylo roku 1978 archeologem Harvey Weissem.\n\nPočátky města sahají do 5. tisíciletí př. n. l. Z původně malé vesnice se později stalo jedno z největších měst Akkadské říše. Z vykopávek lze soudit, že po zániku Akkadské říše bylo město opuštěno, na čemž se nejspíše podílel i velký nedostatek vody.\n\nAsyrský král Šamší-Adad I. město obnovil, protože spatřil velký potenciál v bohaté zemědělské produkci přilehlých oblastí. Díky tomu ho učinil dokonce hlavním městem své říše a přejmenoval ho na Šubat-Enlil, což znamená \"sídlo dobrého boha Enlila\". Město se rozkládalo na více než 90 hektarech a stál zde mimo jiné výstavný královský palác a velký chrám. Celé město bylo ohraničeno silnými hradbami. Populace město čítala v době největší slávy až 20 000 lidí. Město vzkvétalo dokud ho v roce 1726 př. n. l. nezničil babylonský král Samsu-Iluna. Své dřívější slávy již nikdy nedosáhla a později se stalo provinčním městem říše Mitanni.\n\nMěsto bylo poprvé prozkoumáno americkým týmem archeologů z univerzity Yale. Průzkum začal v roce 1979 a pokračuje dodnes. Nejdůležitějším objevem je nález 1100 destiček popsaných klínovým písmem. Destičky pocházejí z 18. století př. n. l. a zaznamenávají jednání s ostatními mezopotamskými státy a vlastní fungování městské administrativy.\n\n"}
{"id": "324539", "url": "https://cs.wikipedia.org/wiki?curid=324539", "title": "SOR NB 18", "text": "SOR NB 18\n\nSOR NB 18 je model městského kloubového nízkopodlažního autobusu z produkce východočeské společnosti SOR Libchavy. Prototyp byl vyroben v roce 2006, sériová výroba byla zahájena v roce 2008. Od roku 2009 je dodávána též verze s hybridním pohonem SOR NBH 18.\n\nAutobus NB 18 je prvním kloubovým modelem značky SOR. Je odvozen od zcela nízkopodlažního standardního typu NB 12. SOR NB 18 je tedy třínápravový autobus určený do městského provozu. Zadní náprava je hnací, (značky ZF, stejně jako střední), přední náprava je vlastní výroby s nezávisle zavěšenými koly. Motor a automatická převodovka se nacházejí v levém zadním rohu vozu. Karoserie vozidla, která je svařena z ocelových profilů, je zvnějšku oplechovaná a v interiéru obložena plastovými deskami. Podlaha autobusu je ve výšce 360 mm nad vozovkou. Vstup do autobusu zajišťují patery dvoukřídlé dveře (v předním článku troje, v zadním dvoje).\n\nZ autobusu NB 18 s naftovým motoren je odvozen autobus SOR NBH 18 s hybridním pohonem (paralelní hybridní pohonná jednotka od firmy Allison umožňuje akumulaci brzdné energie, která je následně využívána pro rozjezd prostřednictvím dvou elektromotorů vestavěných do automatické převodovky) a trolejbusy SOR TNB 18 a Škoda 31Tr SOR.\n\nV roce 2006 představila společnost SOR na brněnském Autotecu zcela novou řadu nízkopodlažních autobusů. Standardní vůz NB 12 i kloubový NB 18 zde byly představeny svými prototypy a po ukončení veletrhu vykonala obě vozidla zkušební a předváděcí jízdy po městech České i Slovenské republiky. Druhý autobus typu NB 18 byl představen na Autotecu 2008, od prvního prototypu se odlišuje upraveným designem. Sériová výroba začala na podzim roku 2008, v lednu 2009 bylo dodáno prvních devět sériových autobusů NB 18 do Nitry.\n\nPrototyp vozu NB 18, který nebyl určen pro přepravu cestujících, odkoupil dopravce Veolia Transport Praha a následně jej daroval Nadačnímu fondu Českého rozhlasu. Ten ho přestavěl na pojízdnou Kavárnu Potmě, kterou od roku 2012 provozuje v rámci svého projektu Světluška a ve které v úplné tmě oblushují zákazníky nevidomí kavárníci.\n\nV roce 2013 byl vyroben prototyp verze s motorem plnícím emisní normu Euro 6. Později byl zařazen do provozu v Praze, kde získal evidenční číslo 6997. Od roku 2015 už jsou tyto autobusy vyráběny s motorem Iveco plnícím emisní normu Euro 6. Kromě nového motoru mají tyto verze nový typ převodovky Ecolife 6AP 1402B od firmy ZF, který řadí v nižších otáčkách.\n\nDne 12. února 2009 oznámil Dopravní podnik hl. m. Prahy, že firma SOR vyhrála výběrové řízení na dodávku nových autobusů pro Prahu. V letech 2009–2014 mělo být dodáno 235 autobusů SOR NB 18 s naftovými motory a dalších 20 autobusů ve verzi s hybridním naftovým pohonem SOR NBH 18. Dodávky autobusů NB 18 s naftovými motory byly zahájeny ještě roku 2009. Dodání prvních dvou vozidel NBH 18 proběhlo v prosinci 2009, veřejnosti byl nový autobus představen 12. ledna 2011. K 1. březnu 2016 bylo ve vlastnictví DPP 348 kloubových autobusů SOR NB 18, což tvořilo nadpoloviční většinu ze všech typů kloubových autobusů pražského dopravního podniku. Plánovaná dodávka 20 vozů typu NBH 18 se neuskutečnila, jelikož první dva autobusy se neosvědčily kvůli vysoké poruchovosti; poslední z nich přestal jezdit v Praze v říjnu 2015 a začátkem roku 2016 tak nebyl ve vlastnictví DPP žádný hybridní autobus. Jeden další naftový autobus typu NB 18 měla společnost pronajatý od výrobce.\n\nV prosinci 2013 byl dodán do Prahy prototyp (č. 6997) verze s motorem Iveco, plnícím emisní normu Euro 6. Od roku 2015 je tato verze dodávána do Prahy (všechny vozy od evidenčního čísla 6897).\n\n183 autobusů SOR NB 18 bylo v letech 2010–2017 dodáno též do Bratislavy.\n\nOd konce roku 2017 jsou dodávány do Prahy vozy SOR NB 18 II. generace s odlišným uspořádáním interiéru a klimatizací. Byla uzavřena smlouva na celkem 150 kusů těchto vozidel.\n\n"}
{"id": "324542", "url": "https://cs.wikipedia.org/wiki?curid=324542", "title": "Doc", "text": "Doc\n\nDoc může označovat:\n\n"}
{"id": "324545", "url": "https://cs.wikipedia.org/wiki?curid=324545", "title": "Šamši-Adad I.", "text": "Šamši-Adad I.\n\nŠamší-Adad I. (z akkad. «\"Mé slunce [bůh] Adad\"»), vládl v letech 1813 až 1791 př. n. l., byl prvním vládcem staroasyrské říše, ačkoliv on sám v Aššuru ještě nesídlil.\n\nPotomek amoritského vládce drobného království na hranicích s Mari, Ila-kabkabiho, se po otcově smrti rozhodl vybudovat svou vlastní říši. Velmi rychle obsadil několik měst v severní Mezopotámii a nakonec obsadil i pevnost Ekallatum, kam dosadil svého syna jako místodržícího, díky čemuž ovládl i město Aššur. Avšak hlavním městem říše ustanovil již předtím dobyté město Šubat-Enlil. Porazil a obsadil dokonce i mocné a bohaté obchodní město Mari. Vytvořil tím říši zahrnující takřka celou severní Mezopotámii. Nechal se stejně jako dříve Sargon Akkadský titulovat jako „král veškerenstva“. Nejspíše podnikl i několik menších výprav k Středozemnímu moři, avšak o obsazení žádného dalšího území již neusiloval. On sám ještě dokázal nesourodé území držet pohromadě, ale po jeho smrti se začalo pomalu drolit a brzy většinu Asýrie obsadil babylonský král Chammurapi.\n"}
{"id": "324550", "url": "https://cs.wikipedia.org/wiki?curid=324550", "title": "Pohodný", "text": "Pohodný\n\nPohodný neboli antoušek, někdy zvaný též drnomistr či travnímistr (latinsky \"excoriator\", někdy též uváděn jako \"corpophorus\"; německy \"Schinder\" nebo \"Abdecker\"), provozoval již zaniklé řemeslo, respektive zvláštní živnost zvanou „pohodnictví“. Zkráceně se člověku vykonávajícímu toto povolání říkávalo ras, jeho obydlí pak rasovna. Řemeslo spočívalo v likvidaci uhynulých zvířat, dále v odchytu toulavých zvířat, zde zejména psů a koček a v jejich případném následném zabíjení. V dnešní době tuto činnost provádějí především pověřené orgány veterinární služby, např. veterinární asanační ústavy vybavené kafilerními provozy. Toulavé psy a kočky v dnešní době občas likvidují rovněž členové myslivecké stráže za zákonem stanovených podmínek (toto právo nepřísluší řadovému myslivci).\n\nAntouškové a pohodní byli v minulosti pokládáni za lidi podivné, nečisté či nenormální. Jejich sídla (rasovny) byla zpravidla umístěna na nějakém odlehlém místě daleko za městem (v Praze jedna z rasoven stála kdysi na Kavčích horách v místě dnešního televizního areálu České televize). Jejich někdejší nízké společenské postavení (resp. obecná prestiž) bylo stejné jako tomu bylo např. u městského kata, coby nečistí lidé měli pohodní v kostele přidělenu svoji zvláštní od ostatních lidí oddělenou lavici.\n\nNěkteří pohodní či drnomistři také prováděli úklid odpadků a veřejných záchodků, popřípadě byla tato funkce spojena i s funkcí obecního kata.\n\nV 17. a 18. století bylo pohodnické řemeslo obvykle dědičné řemeslo, vykonávané svobodnými rody nepodléhajícími nevolnictví. Pro svou nízkou společenskou prestiž si členové těchto rodů vybírali za partnery většinou jen členy své kasty. V Čechách mezi nejpočetnější pohodnické rody patřili: Babůrkové, Bergrové, Bicklerové (Piklové), Ederové, Ernekerové, Firbacherové, Fišerové, Grázlové, Hemerové, Hollerové, Kolingerové, Langmajerové, Neubergové (Najperkové), Nymburských, Plímelové, Schaubové, Špindlerové, Turkové, Ulmanové, Zeberové, Zelingerové, Zvířecí.\n\nSlovo ras se používá i v přeneseném významu, obvykle tak označujeme člověka, který je tvrdý a bezohledný vůči svému okolí.\n\nSlovo antoušek (vzniklé ze jména populárního pražského pohodného Antona Schecka) se později v argotu používalo i pro policisty („Antoušci se rojej!“).\n\nOd povolání pohodného, který stahoval (dřel) kůže z uhynulých koní či koz pochází známá česká příjmení Kundera, Kozdera či Kozderka. Podobně je i \"sýkora koňadra\" z původního \"konědra\", tj. ras, pro její průbojnost až krutost.\n\n"}
{"id": "324553", "url": "https://cs.wikipedia.org/wiki?curid=324553", "title": "Drnomistr", "text": "Drnomistr\n\nDrnomistr může být:\n\n"}
{"id": "324554", "url": "https://cs.wikipedia.org/wiki?curid=324554", "title": "Ras", "text": "Ras\n\nRas může být:\n\n"}
{"id": "324555", "url": "https://cs.wikipedia.org/wiki?curid=324555", "title": "Cut to the Twisp", "text": "Cut to the Twisp\n\nCut to the Twisp je literární dílo napsané americkým spisovatelem C. D. Paynem.\n\nObsahem jsou pasáže z prvních třech českých dílů hexalogie Mládí v Hajzlu o Nicku Twispovi, které však v anglické verzi knih nebyly nikdy uveřejněny z důvodu délky svazku (Mládí v Hajzlu 1, 2 a 3 v USA vyšlo jako jedna kniha s názvem \"Youth in Revolt\").\n\nZ toho vyplývá, že české překlady dílů Mladík v odboji, Mladík v okovech, Mladík v exilu (vše 1995) o žádné úryvky zkráceny nebyly a vyšly tak v původní verzi.\n\nKniha dále obsahuje historii vydaných knih a dále 12 humoresek, které autor v posledních desetiletích napsal.\n"}
{"id": "324558", "url": "https://cs.wikipedia.org/wiki?curid=324558", "title": "Silo", "text": "Silo\n\nSilo je zemědělská stavba určená pro skladování sypkých materiálů. Nejčastěji se používá ke skladování zrní nebo fermentovaného krmiva – siláže. Další využití má ve stavebnictví a průmyslu, kdy slouží k uskladnění cementu, uhlí, štěrku, pilin a dřevěného odpadu, řidčeji i jiných průmyslových materiálů. Používá se i pro uskladnění pelet.\n\nSila se staví kovová, existují však i sila dřevěná či betonová. Nejčastějším tvarem sila je válec, ale existují i sila polokulového tvaru („bunkrové silo“).\n\nNejvyšší silo je postaveno v německém Ulmu (\"Schapfenmühle\"), tyčí se do výše 130 m, ve 30 buňkách zde může být uskladněno téměř 80 000 t obilí; největší české silo je v Hustopečích. Má kapacitu 93 kt obilí a patří tak mezi deset největších sil v Evropě.\n\n\n"}
{"id": "324559", "url": "https://cs.wikipedia.org/wiki?curid=324559", "title": "Silo (rozcestník)", "text": "Silo (rozcestník)\n\nSilo může být:\n\n\n\nliteratura\n"}
{"id": "324562", "url": "https://cs.wikipedia.org/wiki?curid=324562", "title": "Čukotský autonomní okruh", "text": "Čukotský autonomní okruh\n\nČukotský autonomní okruh ( ) je administrativní částí Ruska (autonomní okruh) a součást Dálnovýchodního federálního okruhu. Rozprostírá se na poloostrově Čukotka a sousedí s republikou Sacha, Magadanskou oblastí a Kamčatským krajem.\n\nJedná se o nejvzdálenější severovýchodní region Ruska a od doby prodeje Aljašky Ruskem Spojeným státům americkým (v roce 1867) je jediným regionem Ruska ležícím částečně na západní polokouli. Pobřeží Čukotského autonomního okruhu je omýváno Beringovým mořem, které je součástí Tichého oceánu, dále pak Čukotským mořem a Východosibiřským mořem, jež jsou součástmi Severního ledového oceánu. K okruhu patří také Wrangelův ostrov. Na severu Čukotské vrchoviny se nachází unikátní jezero Elgygytgyn.\n\nRozloha okruhu je 737 700 km² a v roce 2010 zde žilo 50 526 obyvatel. Hlavním městem a administrativním centrem je Anadyr. Okruh se dělí na 8 rajónů, z nichž největší, Anadyrský, má větší rozlohu než Británie.\n\nČukotský národní okruh vznikl 10. prosince 1930 a byl součástí Kamčatské oblasti. 28. května 1951 byl včleněn do Chabarovského kraje a v roce 1953 se Čukotka stala součástí Magadanské oblasti. V roce 1980 byl změněn status na autonomní okruh. 17. června 1992 vyhlásila Čukotka oddělení od Magadanské oblasti, které bylo v roce 1993 schváleno ústavním soudem Ruské federace.\n\nNárodnostní složení Čukotky je velmi pestré. Žijí tu nepočetné skupiny malých národů – Čukčové, Eskymáci, Korjaci, Čuvanci, Evenkové a Jukagirové a samozřejmě i ruští a ukrajinští starousedlíci. Region byl stejně jako zbytek země v době Sovětského svazu vystaven kolektivizaci a pokusům o násilné usazení sibiřských nomádů.\n\nČukotka má velké zásoby surovin. Nachází se tu ropa, zemní plyn, uhlí, zlato a wolfram, jejichž těžba se rozvíjí. Vesnické obyvatelstvo se živí především pastevectvím sobů, lovem a rybolovem. Obyvatelstvo ve městech je naproti tomu zaměstnáno v těžebním a stavebním průmyslu, administrativě, kultuře, školství a lékařství.\n\nPočet obyvatel je dle sčítání lidu z 2010 50 526.\n\nNárodnostní složení obyvatel je ovlivněno migrací přistěhovalců. Původní obyvatelstvo tvoří zhruba jednu třetinu celkové populace. Při posledním sčítání v roce 2010 nedeklarovalo svoji národnost 2 770 osob. Kromě národností uvedených v tabulce níže zde žijí Bělorusové (0,96% populace), Jukagirové (0,4%), Korjakové (0,2%), Tataři, Čuvaši, Moldavané, Burjati, Němci, Baškirové, Ázerbájdžánci a několik dalších skupin.\n\nPohyb obyvatelstva (2005)\n\nPohyb obyvatelstva 2007:\n\nBývalý gubernátor Čukotky, ruský finančník Roman Abramovič, který je mimo jiné i vlastníkem fotbalového klubu Chelsea F.C., investoval po svém zvolení v roce 2000 více než 1 mld. USD do rozvoje infrastruktury v regionu a do přímé pomoci obyvatelům. Vyskytly se však také informace o tom, že Čukotka poskytla tehdejší Abramovičově společnosti Sibněfť (nyní Gazprom něfť) daňové úlevy ve výši 450 mil. USD.\n\n\n"}
{"id": "324568", "url": "https://cs.wikipedia.org/wiki?curid=324568", "title": "Civilizace (Star Trek: Enterprise)", "text": "Civilizace (Star Trek: Enterprise)\n\nCivilizace (v originále Civilization) je epizoda seriálu \"\". Jde o devátý díl první řady pátého seriálu ze světa Star Treku. Poprvé byla vysílána 14. listopadu 2001 v USA.\n\nEnterprise nalézá planetu třídy Minshara, na které existuje cizí civilizace. Kapitán Archer se s ní chce kontaktovat, avšak úroveň těchto humanoidů, velice podobných lidem, je preindustriální. Po dohadování s T'Pol se kapitán rozhoduje, že se mezi tyto obyvatele vypraví, ale zamaskují se, aby je nepoznali. Hoši podle jejich odposlechu zjistila, že se tento druh nazývá Akaalové.\n\nU města na východním kontinentu zjistila T'Pol emise z reaktoru na antihmotu, takže výsadek bude směřovat na toto místo. Kapitána Archer, T'Pol, Tripa a Hoši doktor namaskoval tak, že vypadali jako Akaalové. Reaktor se měl vyskytovat v jednom krámku, do kterého se vloupali, avšak reaktor byl chráněn silovým polem a nedalo se k němu dostat. Navíc se tam připletla jedna žena, lékárnice Rianna, kterou raději T'Pol omráčila. Kapitán ji zanesl domů a když se ráno probrala, podařilo se mu v ní vzbudit důvěru a slíbil jí, že se další den vrátí.\n\nDruhý den navštívil Kapitán s Tripem obchodníka Garose, kterému na rovinu pověděli o jeho reaktoru. Ten se vymluvil tak, že ho má pro soukromé účely a nijak jím Akaalům neškodí. Je z národa Malurianů. Kapitán však věděl, že na výrobu ošacení a jídla je příliš výkonný a spolu s T'Pol se vydal k Rianně. Zatímco T'Pol provedla analýzu předmětů v její laboratoři, nic netušící Rianna jim pověděla o záhadné nemoci, o které prakticky neví, a o podivných transportech beden z Garosova krámku.\n\nDoktor si prohlédl data, která T'Pol nasbírala a přišel na původce nemoci - Tetrakyanát 622, který se za přísných podmínek používá jako mazivo. Kapitán zatím na planetě šel s Riannou prozkoumat transport těch beden. Když se k nim při pozorování někdo přiblížil, předstírali milence a kapitán Riannu políbil. Bedny sledovali až za město, kde ho k sobě přitáhl nějakým paprskem jakýsi raketoplán a odletěl, ale byli napadeni jedním mužem s pistolí, kterého kapitán přemohl. Byl nucen Rijanně povědět pravdu o svém původu, protože teď toho věděla už moc.\n\nOd muže, kterého kapitán zneškodnil, si vzal ovladač na silové pole kolem reaktoru na antihmotu a tak teď s Riann zdárně pole vypnul. Zjistil, že tam těží nějaký izotop beridia a vrtáky mají přímo nasycené tetrakyanátem. Pokouší se zrušit pole, které brání transportu reaktoru na loď. Maluriané zatím napadli Enterprise, ale kapitánovi se podařilo včas zrušit pole, takže Trip reaktor transportoval na loď a vzápětí na orbitu blízko malurianské lodi, kam pak Reed vyslal torpédo. Výbuch zničil malurianům štíty, takže byli proti lidem zranitelní a Enterprise jim pravděpodobně vyřadila zbraňové systémy. Na planetě se zatím odehrála přestřelka mezi kapitánem s Riann proti Garosovi se svými dvěma lidmi, ve které naštěstí kapitán Garose porazil a ten byl nucen souhlasit s tím, že odejde.\n\nEnterprise pak pod krámkem odstranila důlní zařízení. Žádný z Akaalů asi o ničem nevěděl, až na Riann. Kapitán jí dal lék pro nemocné z tetrakyanátu a doporučil jí, aby si vše nechala pro sebe a sdělil jí, že vulkánci budou planetu hlídat (kdyby se chtěl Garos náhodou vrátit). Před odjezdem se s ní políbil.\n"}
{"id": "324581", "url": "https://cs.wikipedia.org/wiki?curid=324581", "title": "Zirkon", "text": "Zirkon\n\nZirkon (Werner, 1783), chemický vzorec ZrSiO (křemičitan zirkoničitý), je čtverečný minerál. Název odvozen z perského \"zargun\" – zbarvený jako zlato, podle barvy jedné z odrůd.\n\n\nZirkon je nejstarší známý minerál na Zemi (ve vztahu k věku Země, ne k lidskému poznání), stáří vzorku nalezeného v Jack Hills v Austrálii bylo stanoveno na 4,4 mld. roků.\n\nNejčastěji se vyskytuje v podobě tabulkových až prizmatických krystalů, s čtvercovým průřezem, ukončených čtyřbokým jehlanem {111}, velikost do 30 cm. Také v podobě nepravidelných zrn, masivní. Dvojčatění podle {101}.\nMetamiktní minerál – radioaktivní záření obsaženého thoria a uranu časem rozruší jeho krystalovou mřížku.\n\n\nZirkon je v horninách hlavním nositelem přirozené radioaktivity.\n\n\n\n\n\nPrůmyslová těžba z plážových písků v Austrálii a Brazílii.\n\nJe důležitým zdrojem chemického prvku zirkonia.\n\nPěkně zbarvené odrůdy se díky vysokému indexu lomu světla používají ve šperkařství. Nejčastěji se brousí do oválných nebo kulatých tvarů, někdy se používá i diamantový brus. Většinou pocházejí z nalezišť na Srí Lance, v Barmě a v Thajsku.\n\nVyužívá se průmyslově na výrobu žáruvzdorných cihel, keramiky, glazur, vláken, oxidu zirkoničitého.\n\nRadioaktivní rozpad zirkonu lze využít k určování stáří hornin.\n\nŠiroce rozšířený minerál, dobře vyvinuté krystaly jsou však vzácné.\n\n\n\n\n"}
{"id": "324583", "url": "https://cs.wikipedia.org/wiki?curid=324583", "title": "Náboženství v Albánii", "text": "Náboženství v Albánii\n\nNáboženská orientace obyvatel představuje v Albánii velice citlivou otázku. Poslední věrohodná data o vyznání obyvatel pocházejí z 60. let 20. století, kdy bylo obyvatelstvo rozděleno na vyznavače islámu (asi 38,7 %), pravoslaví (asi 24 %) a katolíky (asi 16 %). Od té doby došlo k rozsáhlým změnám, jejichž přesná kvantifikace je ovšem prakticky nemožná.\n\nVelmi obecně lze říci, že mezi obyvateli je početná skupina ateistů a agnostiků a že věřící se dělí převážně na umírněné muslimy, pravoslavné a katolíky.\n\nV roce 1967 komunistický režim prohlásil Albánii za první ateistický stát, v němž je praktikování jakéhokoliv náboženství zakázáno, zabral a uzavřel všechny stavby náboženského účelu a uvěznil nebo povraždil náboženské představitele. Ateismus byl vynucován a všichni věřící pronásledováni až do pádu režimu v roce 1990.\n\nBěhem éry pronásledování věřících došlo jednak k vzniku výrazného podílu ateistů a agnostiků ve společnosti, jednak k prosazení silné tendence věřících skrývat svoji víru a praktikovat ji neveřejně. Za těchto okolností je dost obtížně představitelné, že by vláda prováděla nějaké sčítání obyvatel podle vyznání, a i kdyby k tomu snad přistoupila, je dost nepravděpodobné, že by získala nějaká důvěryhodná data.\n\nOficiální prameny udávají již v úvodu zmíněný stav z 60. let s předpokladem, že došlo k obnově předchozího stavu. Tyto údaje převzala i Cia.gov, od níž to přebírají další encyklopedie. Jinak je ovšem zřetelné, že (přes současný rozmach náboženského života a znovubudování oficiálních náboženských struktur) oproti minulosti došlo k výraznému poklesu počtu praktikujících (či veřejně praktikujících) věřících. Americké ministerstvo zahraničí ve své zprávě o stavu náboženské svobody ve světě z roku 2007 odhaduje počet věřících aktivně se podílejících na životě oficiálních náboženských organizací na 25-40 % obyvatel, přičemž poměr jednotlivých vyznání zůstává podle něho prakticky nezměněn (tj. 7:2:1). Zbylých 60-75 % obyvatel tvoří ateisté, agnostici či lidé se soukromým náboženským životem.\n\nV zemi nebují žádné vážné náboženské rozbroje, mírumilovné soužití různých vyznání zde má dlouhou tradici a vyskytují se zde běžně smíšená manželství.\n\nAteismus byl v Albánii až do listopadu 1990 oficiálním a komunistickou vládou státu vynucován (za praktikování náboženství hrozily mnohaleté tresty). Albánie byla definována jako první ateistická země na světě. V roce 1967 bylo uzavřeno všech 2 167 staveb náboženského účelu, později mnohé z nich byly zbořeny a jen málo se dochovalo.\n\nTěsně před revolucí, kdy se k moci dostaly demokratické politické strany a náboženské praktiky byly opět povoleny, se obnovilo rozdělení země (70 % islám, 20 % pravoslaví, 10 % římskokatolická církev) a rychle začaly být znovu budovány svatostánky jednotlivých věrouk, které byly (až na výjimky) v dobách komunismu zbořené. V této zemi se tak ateismus stal symbolem doby Hodžova nedemokratického režimu a podobně jako je tomu v zemích bývalé Jugoslávie, je nyní náboženství považováno za významnou kulturní součást života mnohých Albánců. I přesto zde však nejsou hlavně islámské zvyky příliš zažité; země je výrazně sekulární a náboženský konzervatismus zde přílišnou roli nehraje.\n\nHlavními křesťanskými proudy v Albánii jsou pravoslaví a katolictví. Pravoslavní jsou soustředěni na jihu a římští katolíci na severu země, což zhruba odpovídá rozdělení albánského území mezi západ a východ v době velkého schismatu.\n"}
{"id": "324592", "url": "https://cs.wikipedia.org/wiki?curid=324592", "title": "Giovanni Battista Vaccarini", "text": "Giovanni Battista Vaccarini\n\nGiovanni Battista Vaccarini (3. únor 1702 Palermo – 11. března 1768 Milazzo) byl italský architekt.\n\nVyučil se v Římě u Carla Fontany. Po návratu na Sicílii roku 1730 pracoval hlavně v Catanii, kde významně přispěl k rekonstrukci staveb poškozených zemětřesením roku 1693.\nRoku 1756 Vaccarini krátce pobýval v Neapoli, kde spolupracoval s Vanvitellim.\n\nCatanie:\n\n\nPalermo:\nGiovanni Battista Vaccarini na stránkách města Catania\n"}
{"id": "324596", "url": "https://cs.wikipedia.org/wiki?curid=324596", "title": "Robert Gardner", "text": "Robert Gardner\n\nRobert Gardner (5. listopadu 1925 v Brookline, Massachusetts − 21. června 2014) byl americký filmař, režisér a antropolog věnující se vizulní antropologii. Kromě natáčení etnografických filmů se věnoval i výuce vizuální antropologie a teorii oboru. Byl zakladatelem a v letech 1957–1997 i ředitelem \"Centra filmových studií\" na Harvard University.\n\n\n\n\n"}
{"id": "324603", "url": "https://cs.wikipedia.org/wiki?curid=324603", "title": "Wilhelm Burgdorf", "text": "Wilhelm Burgdorf\n\nWilhelm Burgdorf (15. února 1895, Fürstenwalde u Berlína – 1. května 1945, Berlín) byl generálem pěchoty německého Wehrmachtu.\n\nDo Německé císařské armády vstoupil po vypuknutí první světové války v srpnu 1914, k 12. pluku granátníků. Od října 1915 byl pobočníkem u střeleckého praporu u svého 12. pluku granátníků. Koncem války byl již pobočníkem u pluku. Po válce zůstal v Reichswehru, kde do května 1919 sloužil stále u svého původního pluku, který se přejmenoval na 12. dobrovolnický pluk granátníků. Do roku 1933 vystřídal několik pěších, horských, ale i dělostřeleckých pluků a jiných míst většinou na nižších štábech. Od května 1933 sloužil na štábu 4. pěší divize, zde byl až do září 1934, kdy přešel jako instruktor na pěchotní školu v Drážďanech. Následující rok dělal instruktora také v Drážďanech na válečné škole. Od listopadu 1936 zastával funkci pobočníka na velitelství IX. armádního sboru, kde zůstal až do začátku války. \n\nV květnu 1940, se stal velitelem 529. pěšího pluku, u které zůstal skoro celé dva roky. V dubnu 1942 přešel na necelý měsíc do zálohy OKH. V květnu téhož roku se stal šéfem armádní personální kanceláře při OKH. Od října 1944 také zastával funkci velitele pobočníků Wehrmachtu u Vůdce.\n\nPro zajímavost, on a generálmajor Ernst Maisel přijeli 14. října 1944 za polním maršálem Rommelem, aby jej seznámili s jeho situací. Protože se zjistilo, že byl maršál Rommel zapleten do nezdařeného červencového atentátu na Hitlera, nabídli mu Burgdorf a Maisel buď soudní proces a jistý trest smrti, nebo sebevraždu a pohřeb s vojenskými poctami. \n\nHitlerův obdivovatel Burgdorf zůstal v blízkosti Vůdce i v závěru války. Během dobývání Berlína sovětskou Rudou armádou přešel zbylý štáb OKH včetně Burgdorfa do Hitlerova bunkru v Berlíně. Po Hitlerově smrti, kdy se téměř všichni obyvatelé Hitlerova bunkru rozutekli, zůstal Burgdorf spolu s velitelem OKH Krebsem v bunkru, kde spáchali sebevraždu zastřelením.\n\n\n\n"}
{"id": "324604", "url": "https://cs.wikipedia.org/wiki?curid=324604", "title": "Drasty", "text": "Drasty\n\nDrasty jsou vesnice, částa města Klecany v okresu Praha-východ. Nachází se asi 1 kilometr jižně od vesnice Vodochody, v nadmořské výšce 300 až 320 metrů.\n\nPrvní písemná zmínka o Drastech pochází z roku 1305; v té době byl majitelem osady jistý Mladota. Další zmínka je z roku 1316 kdy byl učiněn záznam v půhonní knize o sporu mezi Domaslavem z Drast a Mladoněm z Klecan. Z roku 1385 pochází zápis z Desek zemských, tehdy královský lovčí Ctibor Tlama prodal tvrz pražskému měšťanu, mistru Janovi, od nějž ji roku 1415 koupil královský kuchař Hanuš Frank a roku 1437 Jošt z Kačice. O tvrzi existují písemné záznamy až do roku 1482, kdy byl zaznamenán poslední majitel Jiří Chmelický z Chmelic.\n\nDnes se v osadě nachází zemědělská usedlost, rybník a asi dvě desítky domů. Počátkem roku 2018 pozemky s usedlostí zakoupily sestry z kláštera řádu bosých karmelitek z Prahy-Hradčan; od konce roku 2018 začaly zpustlé objekty adaptovat na své nové klidné sídlo .\n\nDopravní spojení s Prahou zajišťují autobusy systému PID na lince Praha-Kobylisy - Máslovice.\n\n\n"}
{"id": "324605", "url": "https://cs.wikipedia.org/wiki?curid=324605", "title": "Tradiční společnost", "text": "Tradiční společnost\n\nTradiční společnost je sociologický pojem, označující preindustriální společnost založenou na pevných tradicích a zvycích. Jedná se o mnohdy idealizovaný konstrukt současné společnosti.\n\nTradiční společnost, jejíž počátek bývá zařazován do období po neolitické revoluci, se vyznačovala především orientací na minulost a důležitou rolí sdílených tradic. Jedinec v ní byl pod kontrolou fungujících sociálních institucí, kterými byl nucen, aby žil v souladu s požadavky společnosti. Lidé žili převážně na venkově, kde byla základní sociální jednotkou rodina a jako hlavní zdroj přežití sloužila půda. Postavení individua ve společnosti byla jasně dáno jeho sociálním statutem. Symbolickým univerzem tradiční společnosti bylo náboženství.\n\nVlny revolucí na přelomu 18. a 19. století měly za následek rozpad původních kontrolních mechanismů tradiční společnosti a vzniku tzv. společnosti moderní, přičemž jako základní předěl mezi těmito dvěma koncepty je možné označit generalizaci trhu.\n\nModerní společnost oproti společnosti tradiční méně tíhne ke tradicím, značí se proměnlivější sociální strukturou a vyšší sociální mobilitou, následkem čehož jsou lidé nuceni akceptovat více sociálních rolí. Základní sociální institucí se stává trh, který určuje sociální status jedince. Stát začíná více zasahovat do života jedinců, symbolickým univerzem se stává věda.\n\nFrancouzský sociolog, který je považován za zakladatele sociologie, Auguste Comte, ve svém díle Kurz pozitivní filosofie (1839) vysvětluje dynamiku sociálního rozvoje a to, jak se společnost mění od tradiční společnosti k moderní. Tvrdí, že posun společnosti je naprosto přirozený, není však podle něj potřeba radikálních revolucí. Je nicméně znepokojen pádem všech autorit a ztrátou jasné orientace, což byly právě procesy, které doprovázely rozklad tradičních společností.\n\nBritský sociolog a filosof Herbert Spencer vnímal tradiční společnost jako společnost vojenskou, ve které je hlavní aktivitou válka a společnost samotná je spravována po vzoru armády, tj. pomocí přísné disciplíny.\n\nModerní společnost naopak vnímal jako společnost průmyslovou založenou na osobní svobodě, která se místo na válku orientuje na produkování nových hodnot a soužití jedinců v ní je založeno na dobrovolné kooperaci.\n\nNěmecký sociolog, ekonom a filosof Ferdinand Tönnies popisuje tradiční a moderní společnost dvěma výrazy – Gemainschaft a Gesellschaft.\n\nPojem Gemainschaft označuje tradiční společnost, která byla podle Tönniese založená na spolupráci a solidaritě jejích členů, na osobních vazbách mezi nimi a dále na morálce, tradicích či náboženství. Moderní společnost neboli Gesellschaft stojí dle Tönniese na individualismu, odosobněných vztazích, dohodách, právu a veřejném mínění. Hlavním motivem jednání v ní je zisk a každý jedinec chápe druhého jako nástroj k jeho dosažení.\n\nFrancouzský sociolog Émile Durkheim měří společnost především podle proměnné solidarity. Indikátor této proměnné je podle Durkheima charakter právních norem. Z tohoto hlediska usuzuje, že v tradiční společnosti jsou si individua podobná, až zaměnitelná, společnost je tedy spojena tzv. mechanickou solidaritou. Vlastní zájmy jedince nejsou v konfliktu se společností. V moderní společnosti naopak plní každé individuum svou funkci, rozvíjí se dělba práce a platí v ní tzv. organická solidarita – společnost je spojena díky specializaci a odlišnosti jednotlivců, kteří se v důsledku toho navzájem potřebují. Do popředí také vstupují vlastní zájmy.\n\nAž do počátku 19. století neměla instituce trhu určující roli v ekonomickém životě společnosti. Existující trhy byly v tradičních společnostech navzájem propojené jen minimálně, fungovaly proto spíše na okraji její ekonomiky. Půda i práce byly navíc vázány netržními a mocenskými mechanismy, takže stály zcela mimo trh, navíc neexistoval systém pohyblivých cen, který by ovlivňoval život lidí. Tempo výroby i rozsah směny byly určovány tradicí, náboženstvím a zájmy absolutistických režimů. \n\nKlíčovou roli při generalizaci trhu sehrálo proniknutí naakumulovaného kapitálu z oblasti dálkového obchodu a finančnictví na menší lokální trhy, což mělo za následek podstoupení všech výrobních faktorů, kterými lokální komunita disponovala, celosvětovým tržním mechanismům. Podle Karla Polanyiho došlo ke vzniku takovéhoto komplexního tržního systému v důsledku používání nákladných strojů ve výrobě. Ty byly rentabilní pouze při produkci velkého množství výrobků a přísunu dostatečného množství surovin. Pokud by nebyly tyto podmínky splněny, kapitál by byl vložen raději do jiného podnikání. Před touto změnou (do 18. stol.) docházelo k ekonomicky neproduktivnímu rozdělení kapitálů. \n\nJakmile se trh stal regulátorem společnosti, došlo ke změně celé její struktury – stavovské členění nahradilo rozdělení na třídy. Ve stavovské společnosti bylo právo na statky a služby určováno narozením jedince do daného stavu, zatímco třídní systém vzniká ve chvíli, kdy je postavení jedince dáno tím, co je schopen nabídnout na trhu, který na základě toho určí výši jeho příjmu, od níž se odvíjí jeho společenská pozice a prestiž.\n"}
{"id": "324607", "url": "https://cs.wikipedia.org/wiki?curid=324607", "title": "Hilmand", "text": "Hilmand\n\nHilmand může znamenat:\n\n"}
{"id": "324613", "url": "https://cs.wikipedia.org/wiki?curid=324613", "title": "Anna Čakvetadzeová", "text": "Anna Čakvetadzeová\n\nAnna Džamalovna Čakvetadzeová (: \"\", * 5. březen 1987, Moskva, SSSR) je bývalá ruská tenistka. Ve své kariéře vyhrála osm turnajů WTA ve dvouhře.\n\nTenis začala hrát v osmi letech. V roce 2003 se jako kvalifikantka probojovala do finále wimbledonské juniorky, kde prohrála s Kirsten Flipkensovou. Její vzestup pak pokračoval, až v roce 2006 vyhrála první titul na okruhu ve dvouhře (International Open v čínském Kuang-čou) a na podzim zvítězila jako devatenáctiletá poprvé v turnaji nejvyšší kategorie WTA. Na Kremlin Cupu v Moskvě nebyla nasazená, ale cestou do finále vyřadila dvě nasazené hráčky (Dinaru Safinovou a Jelenu Děmentěvovou; přes turnajovou dvojku Marii Šarapovovou navíc postoupila bez boje). Ve finále pak porazila pátou nasazenou Naděždu Petrovovou 6:4, 6:4. I když byla do jisté míry favoritkou, protože ze tří předchozích vzájemných zápasů s Petrovovou ani jednou neprohrála, stala se jednou z nejpřekvapivějších vítězek v historii turnaje.\n\nVrcholem její kariéry byl rok 2007, ve kterém vyhrála čtyři turnaje. Postupně postoupila do čtvrtfinále Australian Open a Wimbledonu a na US Open se dostala až do semifinále. Postoupila až na páté místo ve světovém žebříčku. \"„Nikdy jsem nehrála tenis tak, jako nyní. Když jsem byla juniorka, dokázala jsem jen tvrdě mlátit do míčku a pomalu jsem nevyhrála žádný zápas. To se změnilo, proto jsem tady,“\" ohodnotila sama Čakvetadzeová v září na US Open své výkony v tomto roce.\n\nV prosinci 2007 se do jejího domu v Moskvě vloupalo šest mužů, kteří ji napadli, svázali a oloupili o peníze a cennosti, včetně konkrétních výher z tenisových turnajů. Vyhrožovali jí a naznačili, že se znovu vrátí. Pachatelé byli zatčeni o 3 měsíce později. Na Čakvetadzeovou to mělo zničující dopad, narušilo to její přípravu na následující sezonu a její výsledky se zhoršily.\n\nVyhrála ještě halový turnaj v únoru 2008 v Paříži, ale od té doby zaznamenala propad. Opustila první stovku světového žebříčku a na konci roku 2008 byla až 265.\n\nV roce 2010 vyhrála turnaj v Portoroži, což ji vrátilo do první stovky žebříčku. Později se ale u ní přidaly problémy se zády a Čakvetadzeová se z profesionálního okruhu vytratila. Konec kariéry vyhlásila v září 2013.\n\nV roce 2011 se rozhodla za novou politickou stranu Správná věc kandidovat do ruské Státní dumy, ale ve volbách neuspěla a ještě se pokusila vrátit na dvorce.\n\nJiž ke konci aktivní kariéry se také začala věnovat komentování v televizi a trénování.\n\nAnna Čakvetadzeová se zúčastnila 8 zápasů Fed Cupu za tým Ruska s bilancí 7-2 ve dvouhře a 0-1 ve čtyřhře.\n\n"}
{"id": "324616", "url": "https://cs.wikipedia.org/wiki?curid=324616", "title": "Hilmand (řeka)", "text": "Hilmand (řeka)\n\nHilmand nebo Hírmand ( ) je řeka v Afghánistánu a Íránu (provincie Vardak, Ghazní, Orúzgán, Hilmand, Nímróz, Sístán a Balúčistán), která protéká Íránskou vysočinou. Je 1150 km dlouhá. Povodí má rozlohu přibližně 500 000 km².\n\nPramení v horském hřbetu Kūh-e Bābā nedaleko Kúh-e Paghman. Ústí do jezera Hamún, které zasahuje na území Íránu. Vytváří rozsáhlou deltu, jejíž ramena často mění svoji polohu.\nHlavním přítokem je Arhandab.\n\nZdrojem vody jsou převážně sněhové srážky. Průměrný roční průtok vody činí 400 až 500 m³/s, maximální dosahuje přibližně 15 000 m³/s. Na jaře a v létě je průtok vyšší (1500 až 2000 m³/s), zatímco v zimě nižší (50 až 60 m³/s). V zimě však někdy dochází k náhlým vzestupům hladiny v důsledku oteplení.\n\nNa středním a dolním toku je využívána k zavlažování úzkého pásu země mezi pouštěmi Registán a Dašt-e Margo, do kterého náleží i Girišcká oáza s centrem v Girišku. Oblast delty je hustě osídlená a také zde se využívá voda z řeky především na zavlažování. Na ramenech řeky bylo vybudováno několik přehradních nádrží, z nichž je nejvýznamnější Sistánská.\n"}
{"id": "324620", "url": "https://cs.wikipedia.org/wiki?curid=324620", "title": "Tim Asch", "text": "Tim Asch\n\nTim Asch (16. července 1932 Southampton, New York - 3. října 1994 Los Angeles, Kalifornie) byl antropolog, fotograf a filmař. Tim Asch natáčel etnografické filmy a vizuální antropologii se věnoval také jako učitel a teoretik. Společně s Johnem Mashallem a Robertem Gardnerem hrál velkou roli v hledání nových trendů a inovací v oboru vizuální antropologie.\n\nTim Asch se narodil v Southamptonu ve státu New York, v roce 1959 dokončil bakalářské studium antropologie na Columbia University. Zde také působil jako lektor a asistent Margaret Meadové, která ho přivedla k vizuální antropologii. Magisterské studium v oboru Afrických studií zakončil v roce 1964 na Boston University.\n\nTim Asch se stal známým díky sérii filmů o jihoamerickém kmeni Janomamo, které natočil ve spolupráci s americkým antropologem Napoleonem Chagnonem. Jeho dalším spolupracovníkem byl významný teoretik vizuální antropologie Jay Ruby.\n\nJako pedagog působil na New York University, Brandeis University, Harvard University, než se v roce 1982 přesunul na University of Southern California, kde také vedl Centrum vizuální antropologie. Na této univerzitě Asch zůstal až do své smrti v roce 1994.\n\nAsch natáčel dokumenty v oblasti Severní Ameriky, Jižní Ameriky, Afriky a Indonésie. Jako filmař začal v letech 1959–1962 editací etnografických filmů Johna Marshalla z Jižní Afriky, které vznikaly pro harvardskou instituci \"Peabody Museum\". V 60. letech se mimo jiné věnoval experimentům se vzdělávacími možnostmi etnografických filmů, přičemž pod názvem \"Man: A Course of Study\" vytvořil první osnovy výuky antropologie pro základní školy (\"elementary school\").\n\nNa přelomu 60. a 70. let intenzivně spolupracoval s Napoleonem Chagnonem na sérii filmů o kmeni Janomamo, které společně natočily ve Venezuele. Z těchto celkem 39 filmů jsou nejznámější především The Feast z roku 1969 a The Ax Fight z roku 1975. Tyto dokumenty, které získaly řadu ocenění, byly vytváření speciálně pro použití ve výuce antropologie na univerzitách. Proto byly poměrně krátké a byly k nim připraveny i další studijní materiály.\n\n\n\n"}
{"id": "324627", "url": "https://cs.wikipedia.org/wiki?curid=324627", "title": "Celní správa České republiky", "text": "Celní správa České republiky\n\nCelní správa České republiky (CS ČR) je ozbrojený bezpečnostní sbor České republiky, celní správa, jejímž cílem je ochrana ekonomických a bezpečnostních zájmů České republiky, Evropské unie a jejích občanů, aktivní podpora obchodu a boj proti podvodům. Vznikla 1. ledna 1993 z československé Ústřední celní správy na základě zákona č. 13/1993 Sb., celního zákona. Činnost CS ČR se řídí podle zákona č. 17/2012 Sb., zákona o Celní správě České republiky. Celní správa provádí celní řízení a správu spotřebních daní na území ČR. Dále provádí vyšetřování daňových trestních činů a řeší další celní daňové delikty v rámci správního řízení. Některá oddělení mají proto postavení policejního orgánu a díky svým kompetencím se také účastní v boji proti terorismu a organizovanému zločinu. Příslušníci CS ČR také vykonávají další kontrolní činnosti dané jim zákony, například kontroly zaměstnávání cizinců nebo při ochraně práv duševního vlastnictví.\n\nCelníci jsou ve služebním poměru, který upravuje zákon č. 361/2003 Sb., o služebním poměru příslušníků bezpečnostních sborů. Celní správa České republiky měla v roce 2018 celkem 4325 příslušníků a dalších 1451 civilních zaměstnanců v pracovním poměru (z celkového počtu je 35 % žen). V čele Celní správy České republiky stojí generální ředitel, kterým je od roku 2016 Milan Poulíček. \n\nCelní správa je podřízena Ministerstvu financí České republiky a má dvoustupňovou organizační strukturu.\n\nGenerální ředitelství cel je nejvyšším stupněm ve struktuře celní správy a vykonává kontrolní a metodickou činnost vůči ostatním orgánům celní správy. Dále taky provádí vyšetřování trestních činů v působnosti celní správy. Sídlí v Praze 4. Generálním ředitelem CS ČR je od 25. července 2016 Milan Poulíček. \n\nCelní úřad vykonává působnost na území vyššího územního samosprávného celku (kraj). Celní úřad Ruzyně, který vykonává působnost na území celního prostoru Celního úřadu Praha Ruzyně.\n\nCelní správa České republiky působí také společně s Policií ČR a bezpečnostními složkami sousedních států ve společných centrech, která slouží k operativní výměně informací. Aktuálně je zapojena do spolupráce v následujících společných centrech zřízených se Spolkovou republikou Německo a Polskou republikou: \nVe společných centrech s Rakouskem a Slovenskem Celní správa České republiky zastoupení nemá.\n\nCelní správa ČR je vedle správního orgánu současně i bezpečnostním sborem a její činnost zapadá do systému celního dohledu nad zbožím v rámci jednotného celního území Evropské unie a při realizaci tohoto dohledu postupuje podle jednotných celních předpisů Evropské unie (Celní kodex Společenství a prováděcí nařízení k němu, systém osvobození od dovozního cla a Společný celní sazebník Společenství). Určené útvary Celní správy ČR mají postavení policejního orgánu (orgánu činného v trestním řízení) pro trestné činy související se s níže vyjmenovanými kompetencemi, které jsou v její působnosti. Celní správa je rovněž součástí Integrovaného záchranného systému a krizového řízení České republiky.\n\n\n\n\n\n\n\n\n\n\nCelní správa také vykonává takzvané asistenční činnosti. Ty to činnosti poskytují jednotlivé celní úřady jiným orgánům celní nebo finanční správy, Ministerstvu financí nebo Úřadu pro zastupování státu ve věcech majetkových.\n\nJedná se o:\n\nPodle vyhlášky Ministerstva vnitra č. 433/2004 Sb. uděluje Celní správa České republiky svým příslušníkům jednu služební medaili, a to medaili Za vzornou službu I., II. nebo III. stupně.\n\n\n"}
{"id": "324628", "url": "https://cs.wikipedia.org/wiki?curid=324628", "title": "Thermotogae", "text": "Thermotogae\n\nThermotogae (též Togobacteria) jsou malý kmen termofilních a hypertermofilních bakterií, do něhož je v současnosti řazena pouze jedna čeleď (\"Thermotogaceae\"). Jejich buňky jsou obalené zvláštní membránou, a proto se v názvu kmene objevuje slovo tóga. Takto je pojmenoval mikrobiolog Karl Stetter.\n\nJejich metabolismus je založen na rozkladu cukrů. Různé druhy se liší v tom, jak vysoké tolerují koncentrace soli a kyslíku.\n\nK Thermotogae řadíme tyto rody:\n\n\n\"T. subterranea\" byl nalezen v 70 °C horkém, hlubokém rezervoáru ropy poblíž Paříže. Je to anaerobní bakterie, která redukuje cystin a thiosulfát na sirovodík.\n"}
{"id": "324649", "url": "https://cs.wikipedia.org/wiki?curid=324649", "title": "Jean-Édouard Adam", "text": "Jean-Édouard Adam\n\nJean-Édouard Adam (11. října 1768 Rouen - 11. listopadu 1807 Nîmes) byl francouzský chemik a fyzik.\n\nJean-Édouard Adam je vynálezcem metody destilace alkoholu z vína, která byla převratná pro rozvoj pěstování vína ve střední Francii a přinesla oblasti ekonomickou prosperitu. V Montpellier mu byla na památku postavena socha a v rodném městě je po něm pojmenována ulice.\n"}
{"id": "324650", "url": "https://cs.wikipedia.org/wiki?curid=324650", "title": "Celní správa", "text": "Celní správa\n\nCelní správa je policejní orgán pro výběr cla a plní také další úkoly.\n\n\n"}
{"id": "324652", "url": "https://cs.wikipedia.org/wiki?curid=324652", "title": "Campeche", "text": "Campeche\n\nCampeche [kampeče] je jeden ze 31 států Mexika. Rozkládá se poloostrově Yucatán v jeho západní části při pobřeží Mexického zálivu. Hraničí s Guatemalou a Belize a dalšími mex. státy Yucatán, Quintana Roo a Tabasco. Jeho hlavní město San Francisco de Campeche je zapsáno na UNESCO. Před příchodem Španělů na americký kontinent na tomto území fungovala mayská civilizace.\n"}
{"id": "324654", "url": "https://cs.wikipedia.org/wiki?curid=324654", "title": "Generující matice", "text": "Generující matice\n\nGenerující matice je v teorii kódování bází lineárního kódu, generující všechna možná kódová slova. Označíme-li matici \"G\" a lineární kód \"C\", pak\nkde \"w\" je určité kódové slovo z \"C\", c je řádkový vektor a mezi \"w\" a c existuje bijekce. Generující matice kódu (formula_1, formula_2, formula_3) má velikost k × n. V uvedeném zápise je formula_1 délka kódového slova, formula_5 je počet informačních znaků, formula_3 je Hammingova vzdálenost kódu a formula_7 je počet možných symbolů abecedy (tedy např. q = 2 pro binární kód). O takovém kódu lze rovněž říci, že má počet redundantních znaků formula_8.\n\nStandardní tvar generující matice je\nkde formula_10 je jednotková matice k × k a \"P\" je libovolná matice k × r.\n\nPomocí generující matice lze pro daný kód sestrojit kontrolní matici (a naopak).\n\nKódy C a C jsou ekvivalentní (značeno C ~ C), pakliže může jeden kód vzniknout z toho druhého pomocí následujících transformací:\nEkvivalentní kódy mají stejnou Hammingovu vzdálenost.\n\nGenerující matice ekvivalentního kódu může být získána z dané generující matice pomocí následujících transformací:\n"}
{"id": "324661", "url": "https://cs.wikipedia.org/wiki?curid=324661", "title": "Seznam obcí v departementu Vendée", "text": "Seznam obcí v departementu Vendée\n\nToto je seznam obcí v departementu Vendée ve Francii:\n"}
{"id": "324668", "url": "https://cs.wikipedia.org/wiki?curid=324668", "title": "Google Video", "text": "Google Video\n\nGoogle Video je internetový server pro sdílení filmových souborů. Tuto službu provozuje společnost Google. Portál obsahuje videa zdarma i placená.\n\nStránky Google Video dokáží vyhledávat videa podle názvu a klíčových slov (tzv. \"tags\") a to nejen ve videích nahraných na stránkách Google ale i jiných serverech poskytujících videa, se kterými spolupracuje. Uživatelé mohou vyhledávat a přehrávat videa přímo na stránkách Google Video, nebo si je stáhnout do počítače (u těch, která se dají volně šířit) či je vložit do svých internetových stránek. Pokud se navíc zaregistrují, získají možnost videa nahrávat, hodnotit, napsat k nim komentář a vyměňovat si interní zprávy mezi ostatními uživateli.\n\nKaždé video jsou dostupné pod jedinečnou adresou ve tvaru codice_1.\nVidea jsou ve formátu Flash Video, které se přehrává pomocí Flash pluginu v internetovém prohlížeči nebo utilita FLV Player.\n\n\n"}
{"id": "324671", "url": "https://cs.wikipedia.org/wiki?curid=324671", "title": "Metternichova stéla", "text": "Metternichova stéla\n\nMetternichova stéla je moderní označení staroegyptské kamenné umělecké památky z šedé břidlice pokládané za dokonalý příklad stély typu Horova cippu. Vznikla v Pozdní době za vlády panovníka 30. dynastie Nachthareheba na objednávku kněze Nesatuma podle starší předlohy. Vyniká nejen kvalitou provedení, ale také sbírkou mytologických a magických textů, které jsou na ní zaznamenány. Stéla je pojmenována po významném rakouském státníkovi Metternichovi, jemuž byla darována v roce 1828 egyptským místokrálem Muhammadem Alím. Dnes je uložena v Metropolitním muzeu umění (ev. č. MMA 50.85) v New Yorku, kam byla v roce 1950 prodána ze sbírek umístěných v Kynžvartě.\n\nPůvodně byla stéla vztyčena nejspíše v Iunu; odtud byla v řecko-římské době převezena do Alexandrie a zde v roce 1828 neporušená nalezena při kopání studny pro františkánský klášter.\n"}
{"id": "324672", "url": "https://cs.wikipedia.org/wiki?curid=324672", "title": "Losar", "text": "Losar\n\nLosar (: ལོ་གསར་; Wylieho transliterace: lo gsar) je tibetský pojem pro „Nový rok“. Losar je asi nejvýznamnější z tibetských svátků vůbec. Slaví se 15 dní, většinou v únoru, přičemž hlavní slavnosti probíhají první tři dny, během nichž se pije čang apod. Losar někdy vyjde na stejný den jako čínský Nový rok, avšak tato spojitost je jen náhodná. Naproti tomu mongolský Nový rok Cagán sar či korejský Nový rok často vychází na stejnou dobu s Losarem, jelikož mongolský i korejský kalendář je stejně jako tibetský kalendář lunisolární.\n\nLosar je též počátek nového roku v Bhútánu.\n\nLosar se v Tibetu slavil ještě dříve, než byl do Tibetu zanesen buddhismus. Jeho počátky tak lze hledat v bönu, tedy v náboženství, které bylo v Tibetu rozšířeno před buddhismem. Tehdy se každou zimu konal obřad, při kterém se spalovalo velké množství kadidla, aby se uspokojili duchové. Poté, co se v Tibetu začal šířit buddhismus, se Losar přetvořil do podoby, jež známe dnes.\n\nTibetský kalendář je lunosolární. Losar je pak slaven zejména první tři dny prvního lunárního měsíce; následující tabulka ukazuje, kdy byl Losar slaven v minulosti i kdy bude slaven v budoucnu.\n"}
{"id": "324680", "url": "https://cs.wikipedia.org/wiki?curid=324680", "title": "Jekatěrina Karstenová", "text": "Jekatěrina Karstenová\n\nJekatěrina Karstenová, rozená Chodotovičová (: ', : ', * 2. června 1972) je běloruská veslařka, dvojnásobná olympijská vítězka a šestinásobná mistryně světa.\n\nV roce 1992 na hrách v Barceloně reprezentovala na párové čtyřce Společenství nezávislých států a vybojovala bronzovou medaili.\nZlatou medaili ve skifu vybojovala na olympiádě 1996 v Atlantě a na olympiádě 2000 v Sydney. Na olympijských hrách 2004 v Aténách byla druhá a v roce 2008 na hrách v Pekingu vybojovala bronzovou medaili. Startovala i na Letních olympijských hrách 2012 v Londýně, v závodě skifařek v Eton Dorney skončila na 5. místě.\n\n"}
{"id": "324682", "url": "https://cs.wikipedia.org/wiki?curid=324682", "title": "Jean-Louis Alibert", "text": "Jean-Louis Alibert\n\nJean-Louis Alibert (2. května 1768, Villefranche-de-Rouergue – 4. listopadu 1837, Paříž) byl francouzský lékař a jeden ze zakladatelů dermatologie.\n\nPůvodně chtěl být knězem a medicínu začal studovat až ve 26 letech. Od roku 1801 pracoval v nemocnici Saint-Louis. Před restaurací byl lékařem Ludvíka XVIII. a byl i tím, kdo konstatoval jeho smrt. Dne 11. března 1819 se stal vedoucím lékařem v Saint-Louis. \n\nDo \"Královské lékařské akademie\" vstoupil 27. prosince 1820. Roku 1827 mu byl udělen titul barona.\n\n\n"}
{"id": "324697", "url": "https://cs.wikipedia.org/wiki?curid=324697", "title": "Symptom of the Universe: The Original Black Sabbath 1970-1978", "text": "Symptom of the Universe: The Original Black Sabbath 1970-1978\n\nSymptom of the Universe je výběr největších hitů skupiny Black Sabbath z období 1970-1978. Je to výběr z tvorby z tzv. první/Ozzyho éry. Všetky skladby jsou remasterovány.\n\n\n\n\n"}
{"id": "324699", "url": "https://cs.wikipedia.org/wiki?curid=324699", "title": "Synagoga v Bzenci", "text": "Synagoga v Bzenci\n\nSynagoga v Bzenci je zaniklá novorománská budova v Bzenci. Zbudovaná byla v roce 1863 před zámkem podle projektu vídeňského architekta Ludwiga von Förstera. Nová synagoga byla vystavěna v orientálním (novorománském) slohu a stala se jednou z výškových dominant města. V synagoze probíhaly až do 2. světové války bohoslužby. V prosinci 1941 byly synagoga a její okolí zdemolovány členy NSDAP.\n\nV 50. letech se zvažovala možnost adaptace synagogy na kulturní dům, tento záměr nebyl nikdy realizován a v roce 1960 byla synagoga zbořena.\n\nDnes je na místě původní synagogy provozována herna v budově z 90. let 20. století.\n\n\n"}
{"id": "324701", "url": "https://cs.wikipedia.org/wiki?curid=324701", "title": "Moana", "text": "Moana\n\nMoana (další názvy: \"Moana: A Romance of the Golden Age\", \"Moana: A Story of the South Seas\") je němý dokumentární film Roberta J. Flahertyho. Film je považován za první dokufikci či (z hlediska antropologie) etnofikci v historii kinematografie.\n\nMoana byla druhým Flahertyho filmem po velice úspěšném dokumentu Nanuk, člověk primitivní z roku 1922. Právě díky němu dostal Flaherty zakázku od produkční společnosti Paramount Pictures, jež doufala, že natočí další úspěšný snímek, jenž bude čerpat z života a tradic původních společností. \n\nFlaherty odcestoval na ostrov Samoa, kde nepřetržitě pobýval od dubna 1923 do prosince 1924. Většinu času se pouze sžíval s místními obyvateli a pozoroval je, což překvapilo filmovou společnost, jež se od počátku ptala po ukázkách jeho záběrů, zatímco Flaherty začal natáčet až po roce. Film dokončil v prosinci 1925, aby mohl být v lednu následujícího roku uveden do kin. \n\nDo terénu si sebou vzal jak klasickou filmovou kameru, tak i kameru Prizmacolor, jelikož doufal, že se mu podaří zachytit několik záběrů v barvě. Barevná kamera se mu však brzy rozbila. Po příjezdu na ostrov Flaherty zjistil, že na ostrově již dlouhou dobu působí misionáři a místní tradice zanikají. Samoané už se například ve značné míře oblékali v západním stylu. Navíc dobré přírodní podmínky neumožňovali Flahertymu zopakovat příběh na schématu souboje člověka s přírodou. Tématem filmu se proto staly přechodové rituály, během nichž se z chlapců stávají muži a neméně se zde objevuje poetické zachycení „tradičního“ života původních obyvatel, který se však Flaherty, podobně jako v případě Nanuka, pokusil až zpětně zrekonstruovat. Proto se hovoří o etnofikci, protože události, zachycené v dokumentu nejsou zachycením skutečného stavu společnosti, ale jeho romantizací. Některé rituály, které se ve filmu objevily, se v praxi již nepoužívaly a Flaherty je rekonstruoval čistě pro potřeby filmu.\n\nPojem dokumentární film se poprvé objevil právě v souvislosti v Moanou a to v recenzi \"The Moviegoer\" z pera filmaře a publicisty Johna Griersona, publikované 8. února 1926 v novinách \"New York Sun\". komerční úspěch filmu Moana však byl v porovnání s Nanukem mnohem menší.\n\nPadesát let po uvedení originální verze Moany, vytvořila Monica Flaherty, dcera roberta J. Flahertyho, zvukovou verzi filmu, doplněnou o obřadní písně, hudbu a dialogy. Samotný film nebyl nijak upravován.\n\n"}
{"id": "324703", "url": "https://cs.wikipedia.org/wiki?curid=324703", "title": "Fibrobacteres", "text": "Fibrobacteres\n\nFibrobacteres je nedávno identifikovaný malý kmen bakterií, jehož zástupci dříve náležely zejména do rodu Bacteroides (kmen Bacteroidetes). Fibrobacteres zahrnuje mnoho bakterií, vyskytujících se v bachoru přežvýkavců či v útrobách termitů. V obou případech se účastní trávení celulózy.\n\nFibrobacteres jsou zřejmě příbuzné s kmeny Chlorobi a Bacteroidetes.\n\nTypovým rodem je \"Fibrobacter\".\n\n"}
{"id": "324704", "url": "https://cs.wikipedia.org/wiki?curid=324704", "title": "Méhrgarh", "text": "Méhrgarh\n\nMéhrgarh (: م‍ﮩ‍رگڑھ ) je jedno z nejdůležitějších neolitických nalezišť, které se nachází v pákistánské provincii Balúčistán. Toto místo jako jedno z nejstarších podává přesvědčivé důkazy o zemědělské a chovatelské činnosti v Jižní Asii. Pěstoval se zde zejména ječmen a pšenice, z chovatelských zvířat šlo především o skot, kozy a ovce.\n\nMéhrgarh se nachází nedaleko Bolánského průsmyku, západně od údolí Indu mezi dnešními městy Kvéta, Sibi a Kalat. Méhrgarh byl objeven v roce 1974 archeologickým týmem, který vedl francouzský archeolog Jean-François Jarrige. Postupné odkrývání celého místa probíhalo mezi lety 1974-1986. Jako nejstarší osídlené místo v Méhrgarhu byla určena malá farmářská vesnice v severovýchodním cípu naleziště o rozloze 495 akrů, jejíž datace se pohybuje v rozmezí let 7000-5500 př. n. l.\n\nV současné době bývá na méhrgarskou kulturu pohlíženo jako na předchůdce kultury harappské. Podle profesora z islámábádské university Ahmad Hasana Daního „objevy v Méhrgarhu změnily pojetí celé kultury v poříčí Indu.“ Méhrgarhští obyvatelé z období eneolitu též navazovali kontakty s tehdejšími kulturami severního Afghánistánu, severovýchodního Íránu a centrální Asie.\n\nArcheologové rozdělují osídlení Méhrgarhy do několika období. První, neolitické údobí bývá datováno do rozmezí let 7000-5500 př. n. l. V tomto období zdejší lidé ještě neznali keramiku. První, semi-nomádští obyvatelé se živili pěstováním ječmene a pšenice. Chovali též ovce, kozy a skot. Žili v jednoduchých domech, které byly postaveny z bláta a rozděleny do tří částí. Bylo nalezeno několik pohřebišť s množstvím artefaktů v podobě různých ozdob vyrobených ze schránek mořských živočichů, vápence, pískovce i dalších materiálů.\n\nV roce 2001 archeologové zkoumali kosterní pozůstatky dvou osob z Méhrgarhy a došli k závěru, že první příslušníci harappaské kultury měli základní znalosti jakési prvotní stomatologie. V dubnu roku 2006 bylo v časopise \"Nature\" uveřejněno, že nejstarší doklad o vrtání (živého) lidského chrupu pochází právě z Méhrgarhy. Bylo nalezeno celkem devět dospělých osob, jejichž chrup nesl známky vrtání.\n\nMéhrgarhské období II (5500-3800 př. n. l.) a méhrgarhské období III (4800-3500 př. n. l.) již byly keramické. Vyznačují se propracovanějšími pracovními nástroji i jejich samotnou výrobou. Nalezené sošky z terakotu vykazují sofistikovanější zpracování – sošky zobrazující ženské postavy bývají zdobeny šperky apod. V pohřebištích byla z tohoto období nalezena těla pokryté okrově zbarveným jílem.\n\nČtvrté a poslední méhrgarhské období se datuje přibližně do rozmezí let 2600-2000 př. n. l. Postupem času začala být zdejší oblast vysidlována. Je možné, že obyvatelé Méhrgarhy postupně přesídlili do údolí Indu v důsledku klimatických změn, které oblast Méhrgarhy postihly.\n\n"}
{"id": "324709", "url": "https://cs.wikipedia.org/wiki?curid=324709", "title": "Paul Féval mladší", "text": "Paul Féval mladší\n\nPaul Auguste Jean Nicolas Féval (25. ledna 1860 – 15. března 1933) byl stejně jako jeho otec Paul Féval starší francouzský prozaik. Pro odlišení od svého otce bývá proto označován jako Paul Féval mladší. Je znám především jako autor dobrodružných románů, které dějově předcházejí nebo dějově navazují na díla jeho otce nebo na díla Alexandra Dumase staršího.\n\nV přehledu díla uvádíme v jednotlivých cyklech seznam všech románů včetně děl autorova otce. Romány jsou uváděny v pořadí děje, ne podle data vzniku.\n\n\n\n"}
{"id": "324710", "url": "https://cs.wikipedia.org/wiki?curid=324710", "title": "Kolmogorovův–Smirnovův test", "text": "Kolmogorovův–Smirnovův test\n\nKolmogorovův-Smirnovův test je metoda matematické statistiky, která umožňuje testovat, zda dvě jednorozměrné náhodné proměnné pocházejí ze stejného rozdělení pravděpodobnosti, případně zda jedna jednorozměrná náhodná proměnná má předpokládané (teoretické) rozdělení. Autory metody jsou Andrej Nikolajevič Kolmogorov a Vladimir Ivanovič Smirnov. Existují dvě verze tohoto testu: jednovýběrový a dvouvýběrový.\n\nJednovýběrový test ověřuje, zda se rozdělení náhodné veličiny v populaci liší od určitého teoretického rozdělení. Využívá se například pro ověření, zda má proměnná normální rozdělení.\n\nNulová hypotéza předpokládá, že testovaný výběr odpovídá vybranému teoretickému rozložení. Vstupem této varianty testu je formula_1 tříd testovaného výběru a předpokládané teoretické rozdělení, které se rozdělí do stejného počtu tříd. Nad každou třídou testovaného výběru se spočítají četnosti formula_2 a nad každou třídou teoretického rozdělení se spočítají četnosti formula_3. Dále se hodnotí rozdíl kumulativních četností pro výběr formula_4 a pro testované rozdělení formula_5.\nHodnoceným kritériem je pak \nHodnota kritéria formula_8 se porovná s kritickou hodnotou formula_9 pro danou hladinu významnosti α. Tato kritická hodnota bývá pro formula_10 tabelována (např. zde), pro formula_11 se spočítá podle následující tabulky.\n\nJestliže je hodnota kritéria formula_8 větší než kritická, nulová hypotéza se zamítá. \n\nDvouvýběrový test srovnává rozdělení dvou náhodných veličin. Je to jedna z nejpoužívanějších a nejvšeobecnějších neparametrických metod porovnávání dvou výběrů.\n\nNulová hypotéza říká, že dva výběry odpovídají stejnému rozdělení. V této variantě testu se srovnává rozdíl kumulativních četností (formula_10) nebo relativních kumulativních četností (formula_11) dvou výběrů (kde formula_15 jsou celkové počty prvků výběru). Relativní kumulativní četnosti se spočítají jako formula_16 resp. formula_17. Hodnoceným kritériem je\n\nKritické hodnoty se pro danou hladinu významnosti α určí z následující tabulky.\n\nJako v předchozí variantě platí, že nulová hypotéza se zamítá, jestliže je hodnota kritéria formula_20 větší než kritická formula_21. V opačném případě se nezamítá.\n\n"}
{"id": "324711", "url": "https://cs.wikipedia.org/wiki?curid=324711", "title": "Larsa", "text": "Larsa\n\nLarsa (dnes Tell as-Senkereh v Iráku, pravděpodobně biblický Ellasar (Genesis(14:1))) bylo sumerské město, které stálo na levém břehu řeky Eufrat. Dnes se nachází asi 25 km jihovýchodně od ruin města Uruk (biblického Erechu). První zmínky o Larse pocházejí ze sumerských nápisů z 28. století př. n. l.\n\nMěsto vzniklo za sumerských dob a její sumerský název je l-Babbar neboli \"příbytek slunce\". Larsa byla považována za sídlo boha Šamše a později se stala sídlem mnoha králů. Mezi první patřil i urský král Urgul, který město pozvedl. Další období rozkvětu nastalo po pádu Třetí dynastie z Uru, kdy tamní vládcové přesídlili do Isinu. Avšak jeden amoritský místodržící se osamostatnil a usadil se v Larse. Díky tomu se město nakrátko stalo velmi významným centrem, jelikož ovládalo cesty ze severní Mezopotámie k Perskému zálivu. Larsa vzkvétala po několik dalších staletí, a to i díky své výhodné poloze - nepřekážela žádnému mocnějšímu státu v rozvoji. Poslední král Rím-Sín I. se snažil zemi chránit proti nájezdům, ale nebyl schopen svých cílů dosáhnout, takže nakonec Larsu obsadili Babyloňané.\n\nV padesátých letech 19. století objevil pozůstatky města a rozsáhlé zbytky chrámu slunce lord William J. Loftus, přičemž nalezl i hojné a důležité klínopisy. Z těch je vidět, že poslední babylónský král Nabonid chrám boha slunce v Larse obnovil.\n\n"}
{"id": "324712", "url": "https://cs.wikipedia.org/wiki?curid=324712", "title": "Zoltán", "text": "Zoltán\n\nZoltán je mužské jméno. Je odvozeno z tureckého slova „sultán“ a je rozšířeno zejména v Maďarsku. \n\nV maďarském kalendáři má svátek 8. března, ve slovenském pak 7. dubna.\n\n"}
{"id": "324713", "url": "https://cs.wikipedia.org/wiki?curid=324713", "title": "Peregrín Laziosi", "text": "Peregrín Laziosi\n\nPeregrín (též \"Peregrinus\", italsky \"Pellegrino\") Laziosi (1265 ve Forli – 1. května 1345 tamtéž) byl servitský mnich a kněz. Katolickou církví je uctíván jako světec. Byl kanonizován 27. prosince 1726. Připomíná se 1. května, je uctíván jako patron rodiček, při bolestech nohou a rakovině.\n\nNarodil se ve městě Forlì (na jihovýchodě dnešního regionu Emilia-Romagna) v aristokratické rodině. V mládí vyrůstal jako mladý šlechtic a nic nenasvědčovalo jeho pozdější zasvěcený život. Město bylo v době Peregrínova narození součástí Papežského státu o jeho příbuzných bylo známo, že se politicky angažovali v protipápežské straně ghibelinů. Obyvatelé města byli názorově rozděleni na dva tábory (občanský a šlechtický) a často zde propukaly vášně a konflikty mezi oběma stranami. Jako zprostředkovatel míru zde byl vyslán generální představitel servitů, pozdější světec Filip Benicius, jehož v návalu emocí Peregrin napadl. Tento incident se stal zlomovým momentem v dalším Peregrínově životě.\n\nPlný pokání a pokory požádal v roce 1292 přijetí do noviciátu v Sieně. Z celého srdce se pustil do služby Bohu a nejpotřebnějším lidem. Kolem roku 1295 se vrátil do rodného města, kde se stal duchovním správcem. Jeho přání, aby tam, kde je to možné rozdávat se druhým, prováděl s neúnavnou láskou k trpícími. Stal se velmi populárním a jeho kázání získávali mnoho stoupenců.\n\nVe věku šedesát let se mu na noze objevil rychle postupující rakovinný nádor, který zanedlouho napadl i kosti. Lékaři viděli jediné řešení v amputaci postižené končetiny. V noci před zákrokem se v nemocnici před obrazem s ukřižovaným Ježíšem modlil až vyčerpáním usnul. Na druhý den měl nohu úplně zdravou. Zpráva o zázračném vyléčení se rychle rozšířila po městě a ještě znásobila důvěru lidí k Peregrinovi. Mnozí ho začali uctívat, ale on zůstal věrný svému jednoduchému životu.\n\nPo dvaceti letech zemřel. U jeho hrobu, navštěvovaném četnými zástupy lidí, docházelo k vícero zázrakům. Dnes se místo uložení ostatků tohoto světce nachází v jemu zasvěcené bazilice v Peregrínově rodném městě.\n\nUž ze 14. století pochází jeho životopis (psaný latinsky), který vypracoval jeho řeholní spolubratr. Text životopisu, doplněný několika legendami z Peregrínova života, v roce 1483 zpopularizoval italský humanista Nicolò Borghese (1432–1500), učenec a politik ze Sieny.\n\nV České republice je mu zasvěcena kaple nad údolím Bobravy mezi obcemi Hajany a Nebovidy, která bývala prvním zastavením na pouti z Brna do Mariazell. Každý rok v květnu sem bývá pořádána pěší pouť z Ořechova. Další kaple (1776) se nachází v Teplicích nad Bečvou na kolonádě Teplických lázní na levém břehu řeky Bečvy. V letech 1997 a 2010 poškozená povodněmi. Nyní je po rekonstrukci. Slouží se zde několik mší svatých za týden pro lázeňské hosty i místní občany Teplic (Zbrašova).\n\n\n"}
{"id": "324718", "url": "https://cs.wikipedia.org/wiki?curid=324718", "title": "Avigdor Kara", "text": "Avigdor Kara\n\nAvigdor ben Jicchak Kara ( ) byl pražský rabín a básník. Zemřel 25. dubna 1439.\n\nO životě Avigdora Kary je známo jen velmi málo údajů. Kolem roku 1413 je doložen ve funkci rabínského soudce v Praze. Roku 1389 se stal snad svědkem a jedním z mála přeživších velkého velikonočního pogromu o posledním dnu svátku Pesach, při kterém byla vyvražděna téměř celá židovská populace Prahy. Na paměť tohoto pogromu napsal slavnou elegii \"Et kol ha-tela’a\" („Všechno to neštěstí“ nebo „protivenství“), která se čte vždy ve Staronové synagoze na Jom kipur.\n\nAvigdor Kara byl ve své době jedním z autorů, který se věnoval i teologické polemice s autory křesťanskými. Jeho argumenty pravděpodobně ovlivnily i názory M. Jana Husa a jeho pokračovatelů. Kara se rovněž věnoval i židovské mystice, jeho kabalistické spisy a komentáře (\"Kodeš hilulim\") jsou zachovány pouze v rukopisné podobě. Kromě výše zmíněné elegie a komentářů se stal autorem řady liturgických textů a básní (pijutů). \n\nKromě svého díla se Avigdor Kara stal známým také díky svému náhrobku z roku 1439, který je nejstarším náhrobkem nalezeným na pražském starém židovském hřbitově na pražském Josefově. Originál náhrobku je uložen v expozici v Maiselově synagoze, na jeho původním místě stojí faksimile zhotovená v r. 1981.\n\n"}
{"id": "324724", "url": "https://cs.wikipedia.org/wiki?curid=324724", "title": "Veporské vrchy", "text": "Veporské vrchy\n\nVeporské vrchy jsou geomorfologický celek na Slovensku, součást Slovenského rudohoří. Nejvyšším vrchem Veporských vrchů je Fabova hoľa (1438,8 m n. m.), nejvýraznějším pak Klenovský vepor (1338 m). Seznam všech tisícimetrových vrcholů ukazuje Seznam vrcholů ve Veporských vrších.\n\nNa severu pohoří sousedí s Nízkými Tatrami, na západě a jihu se Zvolenskou kotlinou a na východě se Stolickými vrchy které jsou také součástí Slovenského rudohoří.\n\nK turisticky atraktivním místům patří město Brezno a blízký Čierny Balog kde začíná úzkorozchodná Čiernohronská železnica.\n\n\n"}
{"id": "324725", "url": "https://cs.wikipedia.org/wiki?curid=324725", "title": "Alexej Butakov", "text": "Alexej Butakov\n\nAlexej Ivanovič Butakov ( ) (19. února 1816 – 28. června 1869, Schwalbach am Taunus, Německo) byl ruský kontradmirál, jeden z prvních průzkumníků Aralského jezera.\nButakov pocházel z vojenské, námořnické rodiny. Jeho otec byl viceadmirálem a všech 5 synů A.I. Butakova si vybralo námořní kariéru. Po ukončení Námořního vojenského učiliště v Sankt-Petěrburgu v roce 1832, sloužil ve flotile a v roce 1840 se zúčastnil plavby Kronštadt – Mys Dobré naděje – Kamčatka – Mys Horn – Kronštadt jako starší důstojník na lodi „Abo“.\n\nV roce 1848 byl Butakov jmenován velitelem expedice, která měla za cíl prozkoumání Aralského jezera. V Orenburgu byla postavena loď „Konstantin“ do léta 1848 byla dopravena do Raimské pevnosti nedaleko ústí Syrdarji.\n\nV posádce lodi na první plavbě byl ve funkci malíře Taras Ševčenko, ukrajinský básník a buditel, tou dobou pobývající ve vyhnanství v Orenburgu. Na konci srpna 1849 byly práce na popisu Aralského jezera ukončeny. Byl proveden všeobecný průzkum Aralu, změřeny hloubky, podrobně zaměřen ostrov Barsa-Kelmes, objeveno a popsáno souostroví Vozrožděnija, byla provedena astronomická pozorování, meteorologická měření, popsány stavy ledu v zimním období, a byla sestavena sbírka minerálů, předaných následně do důlního institutu v Sankt-Petěrburgu a sbírka flóry. 27. ledna 1849 byl Butakov přijat za člena Ruské geografické společnosti.\n\nV roce 1850 byla na základě Butakovových výzkumů Hydrografickým oddělením Ministerstva námořnictva vydána první námořní mapa Aralského jezera. V roce 1853 publikoval tuto mapu ve zmenšené podobě jako přílohu článku «Survey of the Sea of Aral» ve věstníku Královské geografické společnosti «The Journal of the Royal Geographical Society» v Londýně.\n\nV témž roce 1850 byl Butakov vyslán do Švédska z důvodu objednávky 2 lodí pro Aralskou flotilu. V roce 1852 byly parníky „Perovskij“ a „Obručev“ dodány v rozebraném stavu do pevnosti Raim.\n\nDalší výzkumy Aralského jezera byly prováděny současně s vojenskými operacemi při obsazování středoasijských území Ruskem, kterých se Aralská flotila zúčastnila. V roce 1853 se „Perovskij“ účastnil obsazení kokandské pevnosti Ak-Mechet. Na podzim 1854 byla aralská loděnice přenesena do Kazalinsku, a v roce 1855 byl podrobně popsán tok řeky Syrdarji až do vzdálenosti 85km za Ak-Mechet. Aralská válečná flotila chránila lodní dopravu, zabezpečovala vojenské transporty, prováděla hydrografické práce. Všechny parníky i pomocné lodě byly vybaveny děly. V červnu 1858 se Butakov vydal na parníku „Perovskij“ po řece Amudarje do města Kungrad. Odtud poskytoval podporu ruskému vyslanectví v Chivě. Když se v roce 1859 Butakov s výsadkem 140 mužů účastnil bojových akcí u Kungradu, byl proveden výzkum a popsán tok Amudarji až do Nukusu.\n\nV lednu 1860 byl A. I. Butakov vyslán do Anglie a USA z důvodu objednávky dvou parníků, plovoucího doku a nákladní lodi pro Aralskou flotilu. V roce 1862 byly oba parníky „Aral“ a „Syrdarja“ spuštěny na vodu v Kazalinsku. V průběhu léta 1863 byl popsán tok Syrdarji od Perovsku v délce 807km.\n\nV roce 1864 Butakov přijel do Sankt-Petěrburgu a pokračoval ve službě na Baltském moři. V roce 1865 byl jmenován mladším velitelem křižníkové eskadry Baltské flotily, v roce 1867 byl povýšen na kontradmirála.\n\nZa výzkum Aralského jezera byl jmenován čestným členem Berlínské geografické společnosti a v roce 1867 obdržel zlatou medaili Londýnské geografické společnosti za výzkum Aralského jezera a ústí Amudarji.\n\nZemřel v Německu, ve městě Schwalbach, kde pobýval z léčebných důvodů.\n\n\n"}
{"id": "324727", "url": "https://cs.wikipedia.org/wiki?curid=324727", "title": "Synagoga ve Veselí nad Moravou", "text": "Synagoga ve Veselí nad Moravou\n\nSynagoga ve Veselí nad Moravou je bývalá židovská modlitebna, jež stojí ve staré části města Veselí nad Moravou v ulici Rybníček jako č.p. 62. Byla postavena kolem roku 1840 na místě starší modlitebny. Synagoga je chráněna jako kulturní památka České republiky.\n\nPo válce sloužila jako skladiště, načež byla v letech přebudována na modlitebnu Církve adventistů sedmého dne. K tomuto účelu slouží dodnes.\n\nVeselská židovská komunita přestala existovat podle zákona z roku 1890. Do okupace se o hřbitov starala židovská obec v Uherském Ostrohu.\n\n\n"}
{"id": "324729", "url": "https://cs.wikipedia.org/wiki?curid=324729", "title": "Jérôme Pétion de Villeneuve", "text": "Jérôme Pétion de Villeneuve\n\nJerôme Pétion de Villeneuve (3. ledna 1756 Chartres – polovina června 1794 Bordeaux) byl francouzský právník a politik v době Velké francouzské revoluce.\n\nNarodil se roku 1756. Pracoval nejprve jako advokát v Chartres, stal se stal poslancem na zasedání generálních stavů za třetí stav. Tak tedy roku 1789 přijel do Paříže a brzy se vyprofiloval jako zásadní protivník Mirabeaua a stal se široce známým svými útoky proti králi Ludvíku XVI. a hlavně jeho ženě královně Marii Antoinettě. V prosinci 1790 byl zvolen předsedou parlamentu a v červenci 1791 se stal předsedou pařížského trestního tribunálu. Z titulu této funkce zorganizoval brutální zacházení s královskou rodinou zadrženou na útěku.\n\nDne 16. listopadu 1791 byl Villeneuve zvolen pařížským starostou, když jeho protikandidátem byl Lafayette; funkci vykonával do 15. října 1792, s přestávkou od 6. července do 13. července 1792, kdy tuto funkci vykonával Philibert Borie. Stal se známým bezohledným radikálem a podporoval krvavé události v červenci až září 1792, které znamenaly konec monarchie ve Francii. V Národním konventu, jehož prvním předsedou byl, se přidal ke girondistům a hlasoval pro smrt krále bez odkladu.\n\nPoté co byla odhalena zrada generála Dumourieze, využil této události Robespierre jako zbraň proti Villeneuvovi a ostře na něho zaútočil. Dne 31. května 1793 byl Pétion oficiálně obžalován a 2. června 1793 byl krátce zatčen. Podařilo se mu však z vězení utéci na jih Francie, kde se až do června 1794 skrýval. Byl však odhalen a opět prchl se svým politickým společníkem Francoisem-Nicolasem Buzotem do okolí Bordeaux, kde brzy poté byly v jeskyni nalezeny jejich mrtvoly částečně ohlodané vlky. Český výbor z jeho a Louvetových pamětí vyšel v překladu A. Gottwalda v Praze roku 1913.\n\n"}
{"id": "324732", "url": "https://cs.wikipedia.org/wiki?curid=324732", "title": "Státní poznávací značky v Ázerbájdžánu", "text": "Státní poznávací značky v Ázerbájdžánu\n\nStátní poznávací značky motorových vozidel v Ázerbájdžánu obvykle obsahují dvě čísla, pomlčku, dvě písmena, pomlčku a tři čísla (např. 10-JA-234), znaky jsou značeny černým písmem na bílém pozadí. \n\nZnačky jsou stejné velikosti jako jiné evropské značky a obvykle mají na levé straně Ázerbájdžánskou vlajku a iniciály \"„AZ“\".\n"}
{"id": "324733", "url": "https://cs.wikipedia.org/wiki?curid=324733", "title": "Tribut", "text": "Tribut\n\nTribut ( \"tributum\") je platba (finanční nebo naturální) placená vládcem jiným panovníkům. Nejčastěji tak každoročně platil závislý vládce (kmene neboli tribu) svému lennímu pánovi (například králi, nebo císaři). V minulosti také tribut platily například státy poražené ve válkách svému pokořiteli.\n\nJako tribut je také nazývána přímá daň panovníkovi v antickém Římě.\n\nVe východní Asii se postupem doby mezí čínskými říšemi a okolními státy vytvořila síť zahraničně-obchodních vztahů shrnovaná pod pojem čínský tributární systém. Systém vycházel z přesvědčení Číňanů, že jejich země je centrem civilizace a kultury, které je vzorem pro okolní svět. Nečínské státy v něm byly povinny přinášet tribut – například kočovníci ze severu a severozápadů koně, země jihovýchodní Asie koření a vzácná dřeva – čímž uznali své podřízené postavení, čínský císař poslům oplátkou věnoval dary – luxusní výrobky, hedvábí, čaj, mince – a povolil obchodovat.\n\nVzniklé obchodní vztahy byly vesměs vzájemně výhodné, zapojené země někdy získávaly bezpečnostní záruky a zpravidla zůstávaly politicky nezávislé. Prostřednictví tributárního systému, který usnadnil kulturní výměnu, čínské prvky hluboce ovlivnily kulturu sousedních zemí a vznikal tak sinocentrický mezinárodní pořádek, zejména v mingském (1368–1644) a čchingském (od poloviny 17. století) období, kdy tributární systém vzkvétal.\n\n"}
{"id": "324737", "url": "https://cs.wikipedia.org/wiki?curid=324737", "title": "David Gans", "text": "David Gans\n\nDavid (ben Šlomo) Gans (1541 Lippstadt, Vestfálsko – 22. nebo 25. srpna 1613), někdy psáno Ganz, ), zvaný též David Abzi, byl židovský kronikář, astronom a matematik, autor historiografického díla צמח דוד \"Cemach David\", pod kterýmžto jménem je v židovském prostředí též znám. Je pohřben na starém židovském hřbitově v Praze.\n\nNarodil se v Lippstadtu, Vestfálsko, a studoval v Bonnu, Frankfurtu, v Krakově u Mošeho Isserlise a v Praze u Maharala. Oddal se studiu matematiky a astronomie a stal se jedním z mála Židů své doby, který se zabýval světským (nežidovským sekulárním) oborem. Během svého pobytu v Praze byl v kontaktu s významnými osobnostmi vědy té doby jako Tycho Brahe nebo Johannes Kepler. Studium astronomie a matematiky rovněž využil ve své práci o židovském kalendáři. Ve svém díle \"Magen David\" (\"Štít Davidův\") vydaném v r. 1612 odmítá ovšem Koperníkův heliocentrický názor a přiklání se k Ptolemaiovu. Jeho kniha o geografii Izraele již zůstala nevydána.\n\nJeho nejznámějším dílem je kronika \"Cemach David\" (\"Ratolest Davidova\", 1592, Praha) vydaná ve dvou dílech. První pojednává o historii Židů, druhý o historii obecně. Autor používal jako zdroje i jiné kroniky, ačkoli se o některých z nich vyjadřoval s despektem. Část díla byla přeložena do latiny (Wilhelm Heinrich Vorst, Leyden, 1644) a do jidiš (Solomon Hanau, Frankfurt, 1692) a je jedním ze zdrojů pro nahlédnutí do života a uvažování člověka v Evropě 16. století.\n\nZvláštní pozornost věnuje českým dějinám s odůvodněním: \"„protože tu v Čechách žijeme a já tu obývám a každý má milovati svoji zemi.“\"\n\n\nJeho náhrobek se nachází ihned u kraje Starého židovského hřbitova a je možné jej snadno najít. Jde o jeden z mála náhrobků na Starém židovském hřbitově, který je ozdoben Davidovou hvězdou, která v tomto případě symbolizuje jméno „David“, nikoli judaismus nebo příslušnost k židovskému národu. Druhým, méně viditelným reliéfem je husa umístěná nad hvězdou – také ta symbolizuje jméno „Gans“ (německy husa).\n\nV květnu 2013 se v Praze konala u příležitosti 400. výročí Gansova úmrtí konference pod názvem \"David Gans (1541-1613) čtyři století poté: odkaz raně moderního židovského historika a vědce\".\n\n\n"}
{"id": "324738", "url": "https://cs.wikipedia.org/wiki?curid=324738", "title": "Dvacetiúhelník", "text": "Dvacetiúhelník\n\nDvacetiúhelník je rovinný geometrický útvar, mnohoúhelník s dvaceti vrcholy a dvaceti stranami.\nSoučet velikostí vnitřních úhlů konvexního dvacetiúhelníku je přesně 3240° (18π).\n\nPravidelný dvacetiúhelník lze složit z dvaceti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPříkladem nepravidelného dvacetiúhelníku může být obrys svastiky.\n\nSestrojením os desetiúhelníku, které protnou kružnici opsanou desetiúhelníku, vzniknou vrcholy, které spolu s vrcholy desetiúhelníka tvoří dvacetiúhelník.\n\nDá se také sestrojit takto:\n\n"}
{"id": "324744", "url": "https://cs.wikipedia.org/wiki?curid=324744", "title": "Murgháb", "text": "Murgháb\n\nMurgháb ( ) je řeka v Afghánistánu (provincie Fárjáb, Ghór, Bádghís) a v Turkmenistánu (provincie Mary). Je 978 km dlouhá. Povodí má rozlohu přibližně 46 900 km².\n\nPramení v pohoří Paropamis v Afghánistánu. Teče v úzké dolině mezi hřbety Bandí Turkestán a Safedkoh. V Turkmenistánu se dolina rozšiřuje a v poušti Karakum vytváří vnitrozemskou deltu.\n\nZdrojem vody jsou převážně sněhové srážky. Průměrný roční průtok vody u vesnice Tahta Bazar ve vzdálenosti 486 km od ústí činí přibližně 52 m³/s. Vyšších vodních stavů dosahuje od března do května a v zimě dochází k povodním. Průměrná kalnost dosahuje 4500 g/m³\n\nVyužívá se v široké míře k zavlažování, k čemuž byl na dolním toku vybudován zavlažovací vějíř. Na řece bylo postaveno šest přehradních nádrží. Nad městem Mary do ní ústí Karakumský kanál. Leží na ní města Yolöten, Mary, Bajram-Ali.\n\nNa řece byla postavena Hindúkušská vodní elektrárna.\n"}
{"id": "324745", "url": "https://cs.wikipedia.org/wiki?curid=324745", "title": "Louis-Marie de La Révellière-Lépeaux", "text": "Louis-Marie de La Révellière-Lépeaux\n\nLouis-Marie de La Révellière-Lépeaux (24. srpna 1753, Montaig (Vendée) – 24. března 1824, Paříž) byl francouzský politik období francouzské revoluce. V letech 1795–1799 byl členem direktoria.\n\nLouis-Marie de La Révellière-Lépeaux byl synem zámožného notáře. V dětství byl vychováván farářem, který jej krutě trestal a týral. Těmito „výchovnými“ metodami utrpěl mladý Louis Marie jak na těle tak i na duchu. Zůstal mu viditelný hrb a celý život nenáviděl vše co souviselo s katolickou církví. Později absolvoval práva, ale povolání právníka nevykonával. Na jaře 1789 byl zvolen za kraj Anjou delegátem zasedání generálních stavů za Třetí stav. Roku 1791 byl zvolen porotcem Nejvyššího soudu a roku 1792 zvolen i poslancem Národního konventu. Připojil se k girondistům a prosazoval územní expansi Francie. V lednu 1793 hlasoval pro smrt krále. Zastával umírněné republikánské názory s výjimkou ostrého nekompromisního boje proti katolické církvi. V Konventu byl protivníkem Hory, jejíž teror odmítal. Po pádu girondistů (2. června 1793) byl La Revelliere-Lepeaux varován a byl nucen se skrývat až do pádu Robespierrea a jeho druhů (27. července 1794).\n\nV prosinci 1794 opět zaujal místo v Konventu. Od dubna 1795 byl členem komise sestavující ústavu (tzv. „Ústavu Direktoria“). Od října 1795 byl jmenován členem Národního institutu věd a umění (od roku 1806 Francouzský institut). Členem direktoria se stal 1. listopadu 1795 a byl pověřen oblastí školství, umění a řemesel. Podporoval ustavení tzv. sesterských republik v rámci jeho snahy o územní expansi Francie. Mimo jiné spolu s Carnotem odhalili a rozbili v květnu 1796 Babeufovo spiknutí. Od léta 1796 Direktorium, ve snaze zlepšit vztahy se Svatou stolicí, změnilo svůj antiklerikální kurz a vedlo umírněnou církevní politiku. S touto změnou kurzu La Revelliere-Lepeaux zásadně nesouhlasil a místo toho prosazoval tzv. theofilantropii – tedy jakousi náhradní víru, jejímž cílem bylo prostřednictvím rozjímání, vzdělání, četby a hudby přivést člověka zpět k „přírodní harmonii“. Důležitými sloupy učení byla víra v Boha a nesmrtelnost duše. Nejednalo se tedy o ateistické učení. La Revelliere-Lepeaux chtěl prosadit theofilantropii za oficiální státní náboženství, příznivci tohoto učení byli jím podporováni a umožnil jim tento kult celebrovat v několika pařížských kostelích.\n\nPoté, co direktoři Barras, Reubell a La Revelliere-Lepeaux s pomocí generálů Hochem a Augereauem úspěšně provedli státní převrat 4. září 1797 (18. fructidor), vrátilo se Direktorium opět k antiklerikální politice. La Revelliere-Lepeaux též podpořil nekrvavý převrat 22. florealu (11. května 1798) zaměřený proti sílícímu vlivu tzv. neojakobínů. Direktoři Barras, Reubell, Merlin de Douai a Francois de Neufchateau pojali podezření, že theofilantropisti sympatizují s neojakobíny a přestali podporovat tento kult. Místo něho hlavně Merlin de Douai prosazoval další „šidítko“ – Kult dekadence. Hlavní příčinou krachu theofilantropie byl však chlad lidových mas. Lid učení nezajímalo a nepřitahovalo – La Revelliere–Lepeaux byl vysmíván jako „nový papež“. Pro naprostý neúspěch své „nové církve“ podal 18. června 1799 v Direktoriu demisi. Státní převrat 18. brumairu (9. listopadu 1799), přestože byl v předchozím období nadšeným příznivcem Bonapartovým, striktně odmítl. Odmítl složit Prvnímu konsulovi přísahu a vystoupil z institutu. Zcela se stáhl z veřejného života a až do své smrti zůstal přesvědčeným republikánem.\n\n"}
{"id": "324747", "url": "https://cs.wikipedia.org/wiki?curid=324747", "title": "Jicchak ha-Lavan", "text": "Jicchak ha-Lavan\n\nJicchak ben Ja’akov ha-Lavan ( ), známý též jako Jicchak me-Prag nebo počeštěně Izák Bílý, Izák z Prahy nebo Izák z Řezna, byl židovským rabínem a talmudickým učencem. Žil ve 12. století. Byl bratrem Petachjy z Řezna.\n\nO životě Jicchaka ha-Lavana existují jen kusé zprávy. Narodil se pravděpodobně v Řezně, ale po studiích a pobytu v Německu a ve Francii, kde studoval u Ašera ha-Leviho a Rabejnu Tama, přesídlil do Čech, pravděpodobně do Prahy, kde strávil většinu života. Jeho jméno je údajně odvozeno podle bílé barvy vlasů, podle některých ale podle jména řeky Labe. \n\nJicchak ha-Lavan je řazen mezi tosafisty, tj. komentátory Talmudu, nástupce Rašiho a žáky jeho vnuků. Je několikrát zmíněn v Tosafot v Babylónském talmudu, konkrétně v traktátech Jevamot, Ktubot a Zevachim, stejně tak i v dílech některých pozdějších halachických komentátorů (\"poskim\"), jako např. Me’ir ben Baruch z Rothenburgu.\n\nPodle některých údajů zemřel nejpozději r. 1188, podle jiných r. 1193, avšak ani jeden z těchto roků není možné brát závazně, pouze orientačně. Je prvním rabínem, který je zmiňován jako „český“ nebo „pražský“, nejstarším rabínem doloženým na území Česka a také jediný zástupce mezi tosafisty působící na českém území.\n"}
{"id": "324748", "url": "https://cs.wikipedia.org/wiki?curid=324748", "title": "Pokroková socialistická strana", "text": "Pokroková socialistická strana\n\nPokroková socialistická strana (arabsky: \"al-hizb al-taqadummi al-ishtiraki\") je libanonská politická strana. Ideologicky se jedná o sociálně demokratickou a nesektářsky sekulární stranu, v praxi je však většinou podporována obyvateli drúzského vyznání.\n\nStrana byla založena 5. ledna 1949 a registrována dne 17. března téhož roku. V roce 1951 uspořádala první konferenci arabských socialistických stran. V padesátých, šedesátých a sedmdesátých letech měla strana mezi třemi až šesti zástupci v parlamentu. Následně se stala významným členem \"Libanonského národního hnutí\", které podporovalo libanonskou arabskou identitu a sympatizovalo s Palestinci. Přes počáteční nechuť strana přistoupila k vybudování silné milice, která se ukázala být jednou z nejsilnějších v rámci libanonské občanské války (1975-1990). Socialisté bojovali proti milícím strany \"Katáib\" (tzv. \"falangistů\"). Největší porážkou strany bylo zabití jejího dlouhodobého vůdce Kamala Jumblatta. Po stažení izraelských vojsk vytvořila vysoce funkční administrativu v oblastech pod její kontrolou. Po obnovení ústavního řádu v roce 1990 se sice strana podílela na několika vládách, nicméně následně přešla do opozice proti syrskému vlivu na libanonskou politiku (souhlasila sice s omezenou přítomností syrské armády, odmítala však roli syrských zpravodajských služeb).\n\nPSS stojí v opozici vůči islamistickým stranám, požaduje odzbrojení Hizballáhu a potlačení prosyrských a proíránských skupin, je zapojena do \"Aliance 14. března\". Na mezinárodní úrovni kooperuje se socialistickými stranami, je plnoprávným členem Socialistické internacionály.\n\n"}
{"id": "324750", "url": "https://cs.wikipedia.org/wiki?curid=324750", "title": "Deinococcus-Thermus", "text": "Deinococcus-Thermus\n\nDeinococcus-Thermus (též Deinococci, Hadobacteria) je malý kmen bakterií, k němuž řadíme extrémofilní kokovité druhy. V rámci něho se rozlišují dvě skupiny, Deinococcales a Thermales. Tyto bakterie sice jsou grampozitivní, ale mají druhou membránu, která jim tak propůjčuje strukturu podobnou bakteriím gramnegativním.\n\nDeinococcales zahrnují pouze jeden rod, \"Deinococcus\". Několik z druhů tohoto rodu je známo tím, že vydrží silnou radiaci. Deinococcus radiodurans přežije i desetitisícinásobnou dávku radioaktivity, než člověk. Uvažuje se o jejím použití v odstraňování jaderného odpadu. Mimoto také přežijí pohyb ve vesmíru, kde panuje chlad a vakuum.\n\nThermales zahrnuje některé rody rezistentní k vysoké teplotě. \"Thermus aquaticus\" byl důležitý při vývoji polymerázové řetězové reakce, jedné ze základních genetických metod.\n"}
{"id": "324756", "url": "https://cs.wikipedia.org/wiki?curid=324756", "title": "Maria Walewská", "text": "Maria Walewská\n\nHraběnka Maria Walewská (7. prosince 1786 v Brodnu u Kiernože, Polsko - 11. prosince 1817 v Paříži) pocházela z rodu hrabat Łączyńských, později provdaná hraběnka z Ornana, milenka Napoleona I. a matka jejich společného syna Alexandra Colonna-Walewského.\n\nMaria Walewská se narodila jako nejstarší dcera hraběte Matěje Laczynského a jeho manželky Ewy Zaborowské. Jejím domácím učitelem byl otec Fryderyka Chopina. V 18 letech byla provdána za 70letého hraběte Anastasia Walewského, kterému porodila roku 1805 syna.\n\nRoku 1807 se během plesu ve Varšavě seznámila s císařem Napoleonem. Ten byl jejím půvabným a něžným vzhledem uchvácen a toužil po bližším kontaktu, s čímž Maria souhlasila až po tvrdém nátlaku polských vlastenců (Poniatowski, Potocki aj.) i svého vlastního manžela. Stala se Napoleonovou milenkou a s Napoleonem strávila roku 1807 „líbánky“ na zámku Finckenstein (dnes Kamieniec-Polski). Vztah Napoleona a Marie se stal brzy veřejným tajemstvím a v Grande Armée byla Marie označována jako \"Napoleonova polská manželka\". Kontakty obou milenců vrcholily roku 1809, při Napoleonově vídeňském pobytu. Tehdy Maria počala a roku 1810 porodila Napoleonovi syna Alexandra, pozdějšího ministra zahraničí Francie v době druhého císařství. Těhotenstvím Marie padly poslední překážky k rozvodu s Josefinou, který Napoleon z důvodů neplodného manželství dlouho plánoval, ale záměr neuskutečnil, dokud si nebyl jist svou plodností. Maria si dělala naděje, že ji Napoleon pojme za ženu, ale sňatek ze státně politických důvodů nepřipadal v úvahu. Napoleon místo toho přiměl hraběte Walewského (m.j. i vysokým peněžním darem) k uznání otcovství dítěte. Mariin vřelý vztah k Napoleonovi přetrvával, třebaže císař po zbylou dobu své vlády z obav z kompromitace přerušil s Marií kontakty. Ta jej však za přísných konspirativních opatření navštívila na Elbě a chtěla jej navštívit i na Svaté Heleně, což však on, buduje si cíleně mučednickou legendu, odmítl.\n\nRoku 1816 uzavřela Maria v Bruselu manželství s hrabětem Philippe-Antoinem d'Ornano, Napoleonovým oddaným generálem a císařovým bratrancem. Ten žil v dnešní Belgii v exilu. Manželé pak bydleli v Lutychu. Marie zemřela po porodu svého třetího syna (Rodolphe-Auguste d´Ornano) v Paříži. Příčinou smrti byla urosepse, která byla komplikací urolitiázy v šestinedělí.\n"}
{"id": "324763", "url": "https://cs.wikipedia.org/wiki?curid=324763", "title": "Bo Diddley", "text": "Bo Diddley\n\nBo Diddley (vlastním jménem Ellas Otha Bates McDaniel; 30. prosince 1928 McComb, Mississippi – 2. června 2008 Archer, Florida), aka „The Originator“, byl americký rock’n’rollový zpěvák, textař a kytarista žánru rhytm’n’blues a rokenrolu. Prorazil s písní \"I’m A Man\", jejíž rytmus se stal jedním ze základních rock’n’rollových rytmů.\n\nByl nedostižným hudebním inovátorem, jeho práce se zvukem inspirovala kytaristy blues, rocku, psychedelic a v neposlední řadě i punku. Je také známý svou oblibou kytar obdélníkového tvaru.\n\nV roce 1987 vstoupil do Rock and Roll Hall of Fame.\n\nV roce 2005 koncertoval v Praze.\n\nZemřel na selhání srdce.\n\nBo Diddley absolutně zásadním způsobem ovlivnil celou generaci britských muzikantů a skupin, namátkou:\n\n\n"}
{"id": "324765", "url": "https://cs.wikipedia.org/wiki?curid=324765", "title": "P (třída složitosti)", "text": "P (třída složitosti)\n\nV teorii složitosti je P jednou z nejzákladnějších tříd složitosti. Obsahuje všechny problémy řešitelné pomocí deterministického Turingova stroje v polynomiálním čase.\n\nP je obvykle považována za třídu problémů, které jsou efektivně řešitelné (existují ale i další třídy považované za efektivně řešitelné, jako RP a BPP), přesto není v této třídě problém najít i efektivně neřešitelné problémy (se složitostí například \"N\").\n\nP obsahuje velké množství \"přirozených\" problémů, včetně počítání největšího společného dělitele nebo nalezení maximálního párování grafu. V roce 2002 bylo dokázáno, že problém rozhodnutí prvočíselnosti leží v třídě P.\n\nZobecnění (nadmnožina) \"P\" je NP, což je třída problémů rozhodnutelných v polynomiálním čase na nedeterministickém Turingově stroji. Vztah tříd P a NP není dosud vyřešen, je možné, že se tyto třídy rovnají. Přestože důkaz zatím neexistuje, většina expertů věří, že P je vlastní podmnožinou NP.\n\nPolynomiální algoritmy jsou uzavřené na skládání. Tzn. uvažujme funkci, která běží v polynomiálním čase. Nahraďme volání libovolných konstantních funkcí voláními funkcí běžících v polynomiálním čase. Pak je i tato pozměněná funkce polynomiální. \n"}
{"id": "324767", "url": "https://cs.wikipedia.org/wiki?curid=324767", "title": "Matvej Ivanovič Platov", "text": "Matvej Ivanovič Platov\n\nMatvej Ivanovič hrabě Platov ( na Donu – tamtéž) byl generál ruské armády a ataman donských kozáků.\n\nPlatov vstoupil do kozáckého sboru roku 1765 a již roku 1770 bojoval proti Turkům. V letech 1782 – 1783 sloužil pod Suvorovem na Kubáni a na Krymu. Roku 1790 se vyznamenal při slavném Suvorovově dobytí Izmajilu. Upadl do nemilosti cara Pavla I. a byl uvězněn v Petropavlovské pevnosti. Roku 1801 byl carem Alexandrem I. jmenován generálporučíkem a vrchním velitelem vojska donských kozáků. V této funkci dal popud k stavbě pevnosti Novočerkassk, kde umístil své vrchní velitelství a správu donského regionu. Účastnil se bojů III. a IV. koalice v letech 1805 – 1807. Významná byla jeho účast na bitvách u Jílového (Eylau 8. února 1807) a Friedlandu (14. června 1807). V tažení proti Turkům v roce 1809 měl velký podíl na vítězstvích u Rasevatu a Kalipetri. V roce 1812 velel 20 kozáckým plukům, 2 plukům jízdních myslivců a 2 jízdním bateriím, které tvořily nejprve zadní voj armádního sboru generála Bagrationa a později předvoj ruské armády. Již 8. července 1812 se utkal s polským sborem u Miru (Bělorusko - nerozhodná srážka). Bojoval i v bitvě u Borodina (7. září 1812). Matvej Platov byl pak 10. října 1812 povýšen do šlechtického stavu s titulem hrabě Platov. Při ústupu francouzské armády napadal a pronásledoval nepřítele až na hranice Ruska. V následujícím roce obsadil města Kwidzyn (tehdy Marienwerder), Tczew (Dirschau), Malbork (Marienburg), Elbląg (Elbing) a po bitvě u Lipska (16.-19. října 1813) pronásledoval nepřítele až k Rýnu. Následující rok pak se podílel na vítězství u Laonu (9. a 10. března 1814 – trojnásobná převaha spojenců), obsadil Nemours , Arcis-sur-Aube a nakonec Versailles. Spolu s ostatními spojenci pak vtáhl do Paříže. Platov byl vzdělaný, taktní a v armádě mimořádně oblíbený velitel: Všechny své podřízené znal jménem. Byl i autorem několika sbírek poesie. Současníky byl považován za příklad hrdiny. Stal se čestným doktorem university v Oxfordu a byl portrétován sirem Thomasem Lawrencem.\n"}
{"id": "324779", "url": "https://cs.wikipedia.org/wiki?curid=324779", "title": "Nuerové (film)", "text": "Nuerové (film)\n\nNuerové je etnografický film, který vytvořil antropolog a filmař Robert Gardner ve spolupráci v filmařkou Hilary Harrisovou pro instituci \"The Film Study Center\" při Harvard University. Film vznikl jako součást většího projektu, v němž vznikl i další dokument Rivers of Sand v roku 1973. Předmětem filmu je kmen Nuerů, pastýřů dobytka, kteří žijí v údolí Nilu na území jižního Súdánu a severní Etiopie. Film zachycuje Nuerskou každodennost, spjatou s chovem dobytka a psychologické vazby uvnitř samotné společnosti.\n\n\n"}
{"id": "324780", "url": "https://cs.wikipedia.org/wiki?curid=324780", "title": "Nuerové", "text": "Nuerové\n\nNuerové nebo také Naath, jak sami sebe označují , jsou africkým černošským etnikem, které patří do skupiny nilotských kmenů. Niloté je společný název pro černošské kmeny a národnosti žijící ve vnitrozemí východní a severovýchodní Afriky. Naath znamená v překladu lidé. Ve světě Nuery znají spíše pod označením Naath. Tento kmen má mnoho společného s kmenem Dinka a to jejich původ a Dinkové také přejímali zvyky od Nuerů. I název Nuerové pochází z jazyka Dinků. Postupně se tyto dvě skupiny osamostatnily. Anujakové, kteří tvoří nejpočetnější skupinu v Gambelle, jsou dalším kmenem, který je velmi podobný Nuerům.\n\nDomovem nilotsky hovořících skupin jsou teplé oblasti Afriky, náhorní plošiny horního povodí Nilu, jižní Súdán. Z oblasti jižního Súdánu se Niloté postupně dostávali dál na jih východní Afriky. Nejstarší nilotští pastevci sem přišli patrně již v 1. tisíciletí před našim letopočtem. Nuerové jsou původními obyvateli severovýchodní Afriky. Zavedli v těchto oblastech chov dobytka. Převážná většina z nich žije v jižní části Súdánu, v provincii Horního Nilu, zde se usadili kolem roku 1500 našeho letopočtu. Představují nejsevernější větev z nilotských skupin. Nejstarší členové z nich věří, že jejich kmen pochází z místa velkého stromu. Odtud se pak dále rozšiřoval do jiných míst, jelikož zde nebylo tolik pastvin pro chov jejich dobytka, který byl stále početnější.\n\nPo Dinka tvoří Nuerové nejpočetnější etnikum žijící v Súdánu. Počet Nuerů je zde kolem milionu. Nejvíce jich tedy nalezneme v místě jejich původu, na jihu Súdánu. Část z nich se nachází také v Etiopii, kolem 40 tisíc. Žijí hlavně na severu Etiopie a to především v oblasti Gambelly na hranicích se Súdánem. Do oblasti Gambelly se ze Súdánu začali stěhovat díky občanské válce a vytvářeli zde uprchlické tábory podél řeky Baro. V roce 1994 zde bylo asi 65 tisíc Nuerů, což tvořilo 27 procent obyvatelstva státu Gambella.\n\nNuerové jsou chovateli dobytka, pastýři, chovají skot. Jsou na dobytku závislí, dobytek je jejich nejcennějším vlastnictvím. Z něj si berou produkty, převážně mléko, také moč, maso se konzumuje jen při výjimečných událostech jako jsou různé oslavy svatby a podobně. Dobytek je také prostředkem směny a nástrojem řešení různých problémů mezi jejich členy. Směňují jej za zboží, ale je například i prostředkem výměny při dohodách o sňatcích. Čím početnější má Nuer stádo, tím větší je jeho postavení ve skupině. Nuerové jsou patriarchální společností, žijí v chýších a dělí se dále do různých podskupin. Velmi důležité jsou pro ně sňatky mezi jejich členy. Muž má jednu ženu, se kterou jsou si navzájem věrní, ovšem v určitých případech se můžou i rozvést. Turisty a jiné návštěvníky nevítají Nuerové moc přívětivě. Mají rádi svoje soukromí a obávají se cizinců, kteří by je mohli z jejich sídlišť vyhnat. Většina Nuerů je negramotných. Ve vesnicích jsou základní školy s jedním učitelem, ale mnozí Nuerové si myslí, že vzdělání je pro ně zbytečné.\n\nNilotské kmeny jsou nejvyšší a nejtmavší lidskou skupinou v Africe, většina z nich měří 180 cm a více. Typickým znakem pro Neury je tedy vysoká postava. Muži mají obřízku, jizvy na čele, kterých je maximálně šest, a většinou nenosí žádný oděv. Ženy nosí krátké sukně z různých materiálů, většina kouří dýmku a zdobí se různými náhrdelníky, korálky a čelenkami. Mužům chybí také dva prostřední spodní zuby. Jakmile chlapec dovrší 15 let, provede se rituál, při kterém jsou mu vyžahnuty jizvy na čelo a od této doby je považován za muže.\n\nNuerové věří v jednoho boha, kterého označují Kuoth. Kuoth je bůh oblohy, duch, který skrze slunce, déšť, nebo například duhu, proniká na zemský povrch. Spolu s Kuoth jsou v nebi také jiní duchové, kteří řídí činnosti na zemi. Věří, že po smrti duše putuje do nebe k bohu, proto obětují zvíře, aby duši jako stín odvedl k bohům. Velká část z nich je křesťanského vyznání. Modlí se každý den brzy ráno. V modlitbách prosí boha o mír, o nasměrování všech Nuerů na správnou cestu víry a podobně. Ovšem věří i v jinou nadpřirozenost, existenci nadpřirozených mocí. Mají i svá náboženství, například krávy jsou u nich posvátné, uctívají je. Jejich náboženství je určitá forma totemismu. Totemem jsou pro ně převážně živočichové a rostlinstvo, ale uctívají i netypické neživé věci.\n\nKvůli tomu, že Nuerové žijí v chudé a nehostinné krajině, docházelo ke konfliktům mezi nimi a jinými etnickými skupinami. Jednalo se převážně o konflikty zemědělců s pastevci, což jsou i Nuerové.\n\nSkupiny Nuer a Dinka byly někdy považovány za jeden kmen. Britové, kteří zabrali území Súdánu na počátku 20. století, se snažili o oddělení těchto kmenů. Mezi Dinka a Nuer začaly boje o půdu. Kmen byl také velmi ovlivněn občanskými válkami v Súdánu. Kmeny Nuer a Dinka byly součástí Súdánské lidově osvobozenecké armády, která od roku 1983 bojovala proti islamisticky zaměřené státní vládě v Chartúmu. V roce 1991 došlo k jejich rozdělení do dvou skupin a tak začali tvrdé boje mezi těmito militarizovanými členy těchto kmenů na jihu Súdánu, útoky byly zaměřené především na venkovské civilní obyvatelstvo Nuer a Dinka. Od té doby byly zničeny na stovky společenství těchto dvou kmenů. Největší násilnosti probíhaly v západní části Horního Nilu a na východu v Bahr al-Ghazál. Tyto nepokoje trvaly až do roku 1999, kdy proběhla mírová konference, poté se situace na jihu na čas zklidnila. Ústřední mocnosti také podporovaly války mezi těmito kmeny, jelikož se chtěly zmocnit ropných zdrojů na jejich území. Od okamžiku, kdy začaly kmeny mezi sebou bojovat došlo k rozpadu jejich základních hodnot a zásad, ve které věřily. Tak dochází k velkému ohrožení těchto venkovských komunit žijících na jihu Súdánu.\n\n"}
{"id": "324782", "url": "https://cs.wikipedia.org/wiki?curid=324782", "title": "Ninurta-tukulti-Aššur", "text": "Ninurta-tukulti-Aššur\n\nNinurta-tukulti-Aššur byl králem Asýrie (vládl v roce 1133 př. n. l.), avšak u moci se udržel jen velmi krátce. Na trůn nastoupil po smrti svého otce Aššur-dána I., ale na vládu si činil nárok i jeho bratr Mutakkil-Nusku. Ninurta-tukulti-Aššur jím byl donucen odejít do exilu do Babylónu, s kterým udržoval přátelské vztahy (tamější král Ninurta-Nádin-Šumi stál v konfliktu s bratrem na jeho straně).\n"}
{"id": "324784", "url": "https://cs.wikipedia.org/wiki?curid=324784", "title": "Mutakkil-Nusku", "text": "Mutakkil-Nusku\n\nMutakkil-Nusku byl velmi krátce králem Asýrie (1133 př. n. l.). Syn Aššura-dána I. se k moci dostal tím, že poslal svého bratra do vyhnanství nedlouho po smrti jejich otce. On sám však zanedlouho zemřel a trůn zdědil jeho syn Aššur-réša I.\n"}
{"id": "324785", "url": "https://cs.wikipedia.org/wiki?curid=324785", "title": "Grupo Osborne", "text": "Grupo Osborne\n\nGrupo Osborne je španělská obchodní skupina, jež vznikla roku 1894. Proslavila ji především její vína, a to především sherry a brandy. Vyrábí ale i anýzovku, vodku, whiskey (patří jim Tullamore Dew company), energetické nápoje, limonády nebo šunku.\n\nPůvodní firmu Osborne založil v roce 1772 v Cádizu angličan Thomas Osborne Mann. V roce 2005 dosáhla skupina obratu kolem 313 milionů eur. Sídlo firmy se nachází v městě El Puerto de Santa María.\n"}
{"id": "324786", "url": "https://cs.wikipedia.org/wiki?curid=324786", "title": "Aššur-réša I.", "text": "Aššur-réša I.\n\nAššur-réša I. nebo \"Aššur-réš-iši\" (dosl. \"Aššur je šťastný\") byl asyrským králem panujícím v letech 1133–1115 př. n. l. Na trůn nastoupil po svém otci Mutakkil-Nuskuovi, jeho nástupcem se stal syn Tiglatpilesar I.\n\nBěhem své vlády válčil Aššur-réša s Elamity a musel se bránit pronikání Aramejců na své území. Podnikl i výpravu do krajů v pohoří Zagros. Konflikt s Babylonií skončil v králův prospěch, když se mu podařilo odrazit útok babylonského krále Ninurta-Nádin-Šumiho na město Arbil.\n"}
{"id": "324787", "url": "https://cs.wikipedia.org/wiki?curid=324787", "title": "Vůz B256, 250, 249, 244 ČD", "text": "Vůz B256, 250, 249, 244 ČD\n\nVozy B, číslované v intervalu 50 54 20-41, vozy B, číslované v intervalech 50 54  20-80, 50 54 20-10, 50 54 20-40 a 50 54 20-41, vozy B, číslované v intervalu 51 54 20-41 a zaniklá řada B, číslovaná v intervalu 51 54 20-41, v 60. a 70. letech označené Ba, v 80. letech Bm, v 90. letech B jsou podobné typy rychlíkových osobních vozů z vozového parku Českých drah. Všechny tyto vozy pro tehdejší Československé státní dráhy vyrobila východoněmecká vagónka VEB Waggonbau Bautzen v letech 1965–1985.\n\nJsou to neklimatizované vozy se skříní typu UIC-Y o délce 24 500 mm. Nejvyšší povolená rychlost těchto vozů je 140 km/h. Jsou vybaveny podvozky \"Görlitz V\" (vozy vyrobené v letech 1965–1981) nebo \"Görlitz Va\" (1981–1985) se špalíkovou brzdou.\n\nVnější nástupní dveře jsou zalamovací, vnitřní přechodové jsou manuálně posuvné. Nástupní dveře jsou vybaveny i blokováním za jízdy a centrálním zavíráním, které ale bylo odebráno z vozů určených pouze pro vnitrostátní provoz – B. Vozy mají polospouštěcí okna.\n\nVe vozech se nachází deset oddílů s dvěma čtyřmístnými lavicemi. Vozy B měly lavice potažené zelenou koženkou, ostatní řady červenou koženkou. V některých vozech řad B a B byly lavice přečalouněny látkovým potahem.\n\nVozy B byly vybaveny odporovým topením. Vozy řad B, B a B teplovzdušným.\n\nPůvodní nátěr byl tmavě zelený ve stylu Československých státních drah později přes okna světle zelený a zbytek bílý, a od roku 2009 vozy postupně přetírány do nového modro - šedobílého korporátního stylu Najbrt. Vozy, které byly nasazovány na vlaky s fanoušky při příležitosti fotbalového mistrovství Evropy 2012 v Polsku měly na skříni polepy s motivy fotbalových míčů.\n\nV této sekci jsou chronologicky popsány úpravy, při kterých nedošlo k přeznačení vozů nebo k přeznačení došlo, ale přeznačené vozy jsou též popsány v tomto článku.\n\nPůvodně byly všechny vozy řad B, B, B a B uzpůsobeny pro mezinárodní provoz dle úmluv RIC. Všem vozům B byl tento režim odebrán. Některé vozy B byly přeznačeny na vnitrostátní vozy B z důvodu zlevnění údržby, u vnitrostátních vozů nemusí být nainstalováno zařízení pro blokování dveří za jízdy apod.\n\nVozy B existovaly pouze přechodně, a to v letech 2005–2007, jsou totožné s vozy B, ale oddíly č.  8–10 těchto vozů byly prohlášeny za kuřácké.\n\nV roce 2007 byl upraven interiér 16 vozů B pro nasazení na expresech mezi Prahou a Brnem. Lavice byly přečalouněny látkovým potahem a na bočnicích vozů se objevil nápis „Brněnský expres“.\n\nOd roku 2009 probíhá revitalizace (původně nazývaná „humanizace“) vozů typu B. Při ní je opraven interiér vozu – sedačky jsou přečalouněny modrým, látkovým potahem, je opravena podlaha, stěny vozu jsou vymalovány, bývají přetěsněna okna apod. Cena revitalizace jednoho vozu je asi jeden milion Kč (pro srovnání: cena nového vozu se pohybuje mezi 35 a 50 miliony Kč – záleží na výrobci a velikosti objednávky).\n\nNěkteré vozy byly od roku 2012 postupně vybaveny 18žilovým UIC kabelem pro provoz ve vratných soupravách s řídicím vozem Bfhpvee.\n\nKoncem roku 2012 došlo k úpravě několika vozů B na B z důvodu pronájmu těchto vozů polskému dopravci Koleje Śląskie.\n\nPosledních osm vozů B přišlo v roce 1985 již od výrobce osazené centrálním zdrojem energie (CZE) namísto nápravového generátoru. Tyto vozy jsou nyní označeny Bee.\n\nV letech 1992 až 1995 bylo 31 vozů řady B a tři vozy řady BDs zrekonstruováno na vozy Bee. Ve vozech byl mj. kompletně vyměněn interiér.\n\nV letech 2001–2010 byl v 80 vozech B vyhrazen jeden oddíl výhradně pro potřeby vlakové čety. Do oddílu byl dosazen velký stolek. Vozy byly přeznačeny na řadu Bg.\n\nMezi roky 2010 a 2011 bylo 49 vozů B zmodernizováno na Bd. Úprava spočívala v odstranění jednoho krajního oddílu, přilehlé umývárny a WC a vybudování místa na přepravu jízdních kol. Prototyp této modernizace vznikl z vozu B, ale u něj byla odstraněna jen umývárna a WC, oddíl zůstal.\n\nVozy, ač technicky zastaralé již v době své výroby, jsou stále dominantními řadami vozů na rychlících v České republice.\n\nV době vozové krize v roce 2008 (modernizace řad Bee a Bpee) dokonce pravidelně jezdily na mezistátních vlacích EuroCity. V případě mimořádností stále často zaskakují za kvalitnější vozy, ale existuje trend toto utlumovat.\n\nExistuje poslední vůz B. Vůz 50 54 20-80 224 je deponován v Železničním muzeu v Lužné u Rakovníka.\n\nK ukončení pravidelného provozu vozů B došlo v roce 2017.\n\n\n\n"}
{"id": "324789", "url": "https://cs.wikipedia.org/wiki?curid=324789", "title": "Irvine Welsh", "text": "Irvine Welsh\n\nIrvine Welsh (* 27. září 1958, Edinburgh, Skotsko) je britský spisovatel píšící skotským pouličním dialektem. Nyní žije v Londýně. Napsal také několik divadelních her a režíroval několik krátkých filmů.\n\n\n"}
{"id": "324793", "url": "https://cs.wikipedia.org/wiki?curid=324793", "title": "Winnemucca", "text": "Winnemucca\n\nWinnemucca (výslovnost ) je jediné a sídelní město okresu Humboldt County ve státě Nevada ve Spojených státech amerických. Žije zde přes 7800 obyvatel.\n\nNachází se v Nevadské poušti. Pojmenováno bylo podle pajutského náčelníka Winnemuccy, který v oblasti v 19. století žil. Železniční trať vedoucí přes město byla zprovozněna v roce 1868. Městská samospráva byla zřízena v roce 1917. Do Winnemuccy zasadil spisovatel C. D. Payneděj románu \"Mladík v Nevadě\", posledního dílu své hexalogie \"Mládí v hajzlu\".\n\nMěstem prochází dálnice Interstate 80 a silnice U. S. Route 95.\n\n"}
{"id": "324800", "url": "https://cs.wikipedia.org/wiki?curid=324800", "title": "Lepidlo (kniha)", "text": "Lepidlo (kniha)\n\nLepidlo (anglicky \"Glue\") je kniha z roku 2001 skotského spisovatele Irvine Welshe popisující příběhy čtyř přátel od počátku 70. let 20. století do nového tisíciletí. Téměř každá dekáda popisovaná v knize je složena ze čtyř podkapitol, vyprávěných z pohledu jednotlivých hrdinů v ich-formě. Některé podkapitoly se vzájemně prolínají a rozuzlení příběhu přichází postupně (podstatná část je vysvětlena až posledním vypravěčem v dané dekádě).\n\nPřestože je podstatná část knihy o drogách, název Lepidlo nemá nic společného s těkavou látkou pro fetování, ale je synonymen pro pevné přátelství hlavních hrdinů, které přetrvalo vše dobré i zlé.\n"}
{"id": "324801", "url": "https://cs.wikipedia.org/wiki?curid=324801", "title": "Okruh (územní jednotka)", "text": "Okruh (územní jednotka)\n\nOkruh ( ; a ; ; ) slouží nebo sloužil jako označení pro územněsprávní jednotku v některých východoevropských státech. Především se jedná o země bývalého Sovětského svazu, dále pak Srbsko nebo Bulharsko. \n\nV Bulharsku byl \"okruh\" správní jednotkou první úrovně mezi roky 1946 a 1987. Odpovídaly zhruba dnešním oblastem.\n\n\"Okruh\" byl jednou z administrativních součástí oblastí a některých gubernií. Do 20. let 20. století byla na okruhy dělena také kozácká území.\n\nVe 20. letech 20.století byly \"okruhy\" správními jednotkami oblastí a krajů a byly postupně rozděleny do rajónů. 30. června 1930 byla většina okruhů zrušena. Zbývající okruhy byly zrušeny v RSFSR v období 1930-1946, i když některé zůstaly zachovány v Zakarpatské oblasti Ukrajinské SSR se statutem odpovídajícím rajónu.\n\n\"Národní okruhy\" byly jako první vytvořeny v Horské ASSR (součást RSFSR) v roce 1921 jako jednotky sovětské autonomie a další národní okruhy byly vytvořeny v RSFSR pro severní národy. V roce 1977 došlo ke změně ústavy Sovětského svazu, která změnila názvy všech národních okruhů na \"autonomní okruh\".\n\nV současném Rusku je termín \"okruh\" používán v těchto případech:\n\nPo řadě změn v letech 2005-2008, ztratilo několik autonomních okruhů svojí subjektivitu v rámci federace a jsou dnes považovány za správní území jednotlivých federálních subjektů se kterými byly sloučeny.\n\n\"Okruh\" je také používán pro označení správních jednotek dvou federálních měst Ruska - Moskvy a Sankt-Petěrburgu.\n\nDále je pojem \"okruh\" užíván k pojmenování některých zemědělských oblastí nebo k pojmenování částí některých sídel, které nejsou zahrnuty do některé konkrétní městské části.\n\nSrbsko je rozděleno na 29 \"okruhů\" mimo hlavní město Bělehrad, které je samostatnou administrativní jednotkou. Z toho 5 okruhů je součástí autonomní oblasti Kosovo a Metohije, která vyhlásila nezávislost a vytvoření Republiky Kosovo, Srbskem však neuznané.\n\nVe slovanských státech se termín \"okruh\" používal i v souvislosti s armádou pro rozdělení území státu na části spadající pod příslušné regionální vojenské velení (např. Východní vojenský okruh a Západní vojenský okruh v ČSSR).\n"}
{"id": "324802", "url": "https://cs.wikipedia.org/wiki?curid=324802", "title": "Bruce Robertson", "text": "Bruce Robertson\n\nBruce Robertson může být:\n\n\n"}
{"id": "324805", "url": "https://cs.wikipedia.org/wiki?curid=324805", "title": "Zelená míle", "text": "Zelená míle\n\nZelená míle (orig. \"The Green Mile\") je známý román amerického spisovatele Stephena Kinga z roku 1996. V roce 1999 podle něj režisér Frank Darabont natočil úspěšný stejnojmenný film s Tomem Hanksem a Michaelem Clarkem Duncanem v hlavních rolích.\n\nStarý muž Paul Edgecomb žije v pečovatelském domě a sepisuje příběh, který se odehrál v jeho mládí. V roce 1932 v Louisianě, mladý Paul pracuje jako dozorce ve vězení pro těžké zločince, kteří jsou odsud posíláni na smrt. Paul není jen \"zaměstnancem\", ale bystrým pozorovatelem, který citlivě vnímá rázovité postavy těžkých zločinců i jejich osudy. Setkává se například s s černým obrem Johnem, který má ruce jako lopaty a je obviněn z vraždy dvou dětí. Nemůže uvěřit, že člověk, který se bojí spát potmě by byl schopen tak hrůzného činu. Je tu také hluboce věřící Arlen a bláznivý psychopat zvaný Divoký Bill. Samotná Zelená míle je hrůzostrašná chodba natřená na zeleno, která vede do místnosti s elektrickým křeslem.\n"}
{"id": "324806", "url": "https://cs.wikipedia.org/wiki?curid=324806", "title": "Karel Svoboda (malíř)", "text": "Karel Svoboda (malíř)\n\nKarel Svoboda (24. června 1824, Plánice – 13. září 1870, Vídeň) byl český malíř, který se věnoval především malbě historických výjevů s prvky německého romantismu. Jeho dílo se vyznačovalo umělou a promyšlenou kompozicí a důrazem na realističnost dobových předmětů a oděvů. Tvořil především v Praze a později ve Vídni.\n\nPoté, co v útlém věku osiřel, přešel do opatrování ke svému strýci Václavu A. Svobodovi, profesoru na malostranském gymnáziu v Praze. Za jeho pomoci mohl Svoboda studoval filosofii a zabývat se kreslením. Svým talentem vzbudil pozornost hraběte Františka Thuna, který byl uchvácen Svobodovou kresbou \"Bitva u Kresčaku\" (viz bitva u Kresčaku). Thun ho poté začal podporovat v uměleckých studiích a roku 1842 mu dopomohl na pražskou Akademii, kterou řídil Christian Ruben. V Rubenově ateliéru studoval monumentální malbu až do roku 1852. Spolu s Josefem Mánesem se podílel na ilustracích k \"Rukopisům\" a k národním písním. První Svobodův samostatný obraz \"Smrt krále Václava IV. v Kunraticich\" se společnosti velice zalíbil a dokonce se dočkal litografické reprodukce do časopisu \"Lumír\".\n\nSvoboda pokládal za nejvznešenější umění malbu historických výjevů, jak ostatně smýšlela většina tehdejší společnosti. Hlavními náměty byly příběhy z Písma a z dějin. Svobodova \"Defenestrace (Smetání místodržících na hradě Pražském r. 1618)\" se roku 1848 setkala s všeobecným zájmem a byla velmi obdivována. Předtím Ljudevit Gaj pozval Svobodu do Záhřebu. Zde se Svoboda zdržel půl roku, maloval výjevy ze života hraničářů a kreslil ilustrace k illyrským dějinám. Později se ale vrátil k historii a vypracoval řadu obrazů, jejichž náměty čerpaly mimo jiné i z dějin, které se neodehrály v českých zemích. Tak vznikla díla jako: \"Cellini\"; \"Palestrina\"; \"Jan Ondřej Šlik před popravou\"; \"Bílá Hora (bojiště)\".\n\nJeště roku 1848 se Svoboda oženil s Teklou Jelenovou (*1830), dcerou hudebního skladatele Aloise Jelena a 28. října roku 1852 obdržel povolení k cestování na 3 roky, čehož využil k přesídlení do Vídně, kam následoval svého profesora Christiana Rubena. Kromě Vídně do roku 1853 bydlel v Praze, kde se zabýval se přípravou předloh (kartonů) ke kolektivně připravovanému cyklu historických maleb pro letohrádek královny Anny (Belvedere) v Praze. První kompozicí byla \"Korunovace Vratislava, prvního krále českého\", pak následovaly:\" Václav II.\"; \"Korunování Albrechta II.\"; \"Císař Josef II. v Praze\" a \"Smrť sv. Václava\". První dva obrazy navrhl sám, ostatní byly inspirovány Rubenovými předlohami. Roku 1853 namaloval \"Vjezd císaře Maxmiliána I. do Gentu\" a daroval ho příští císařovně Alžbětě v albu vídeňských umělců k jejímu sňatku.\n\nV této době také vznikla Madonna, kterou zakoupila Krasoumná jednota v Praze. Reichelovu cenu dostal za tyto malby: \"Jan Bedřich Saský v žaláři\" (1857) a \"Karel V. prchá před Moricem Saským do Běláku\" (1859). Roku 1859 dokončil také obraz \"Johanna Kastilská\" a roku 1860 vystavil ve Výmaru karton k obrazu \"Milánští před císařem Barbarossou\", který potom provedl v barvách. V letech 1863-1868 obdržel Klárovo stipendium a pobýval v Itálii. \n\nVe Vídni Svoboda dostával i jiné zakázky, například vyzdobil sgrafity (\"Vjezd míru\") Schöllerův dům na Operním náměstí ve Vídni, nakreslil karton k pětistému jubileu vídeňské university (1865), maloval velikou podobiznu císaře Františka Josefa pro zasedací síň župní v Požeze v Slavonii a stal se profesorem kreslení na schottenfeldské reálce. Ilustroval německé básně \"Otto der Schütz\" od Kinkla a \"Waldfräulein\" od Zedlitze, jakož i Rukopis královédvorský.\n\nNa první mezinárodní výstavě ve Vídni roku 1869 měl Svoboda vystaveny kartony k cyklu Ifigenie určené pro budovu nové Opery a provedené jako grisailly na zlaté půdě. Pro biskupský palác v Černovicích nakreslil 11 kartonů k freskám, a četné jsou jeho ilustrace ve Waldheim‘s Illustrirte Monatshefte, v Květech, ve Světozoru, reprodukované dřevorytinou. České xylografické umění se zde ukazovalo na vysokém stupni vývoje. Jass, Mára, Patočka, Pokorný, Stolař, Bartel ryli podle jeho kreseb velmi rázovitě a jadrně, Leopold Schmidt reprodukoval jeho třicet listů k Rukopisu královédvorskému jako mědirytinu. Roku 1868 mu zemřela žena a on sám pak o rok později skonal na mrtvicí ve Flořiných lázních na Vídeňce. Ještě roku 1870 nechal \"Světozor\" zhotovit jeho podobiznu, kterou vyryl Mára podle Kriehuberovy kresby.\n\nSvoboda byl pokládán za jednoho z nejvýznamnějších historických českých malířů, přestože jeho způsob malby poukazoval na vlivy německé romantiky, která začala vznikat v jeho době, což naznačuje jeho záliba v německých romantických básních. Přece však žil ve Vídni osamocen, a byl pokládán za „ultračecha“, a to kvůli svému upřímnému vlastenectví. Vzmáhající se realismus v malířství zastínil jeho dílo, ale přesto Svoboda zaujímá čestné místo v českých dějinách malířství.\n\nSvoboda maloval jasnou, přesnou kresbou, kde byli výrazné ladné obrysy. Tvořil s umělou a vypočítavou kompozicí, která působí neživotným, někdy až nerealistickým dojmem. Také jeho barva je obyčejně chladná, kolorit je upravený podle akademických předpisů.\n\nNa druhé straně je třeba zmínit Svobodův smysl pro realističnost v některých detailech, například v podání doplňujících předmětů, v malbě kostýmů atd. Některé obrazy, jako jeho \"„Defenestrace“\", jsou komponovány dosti živě, s neklidnou pestrostí, jiné, jako \"„Milánští“\", se vyznačují sytou, hřejivě laděnou barvitostí a šťavnatým nánosem barvy. Svoboda byl zůstal svoji duší především kreslíř a jeho cyklus Život hetairy přímo navazuje na tradice z dob Genelliho.\n\n\n"}
{"id": "324816", "url": "https://cs.wikipedia.org/wiki?curid=324816", "title": "Hlas (rozcestník)", "text": "Hlas (rozcestník)\n\nHlas může být:\n\n\n"}
{"id": "324821", "url": "https://cs.wikipedia.org/wiki?curid=324821", "title": "Harrison", "text": "Harrison\n\nHarrison může znamenat:\n\n\n\n"}
{"id": "324823", "url": "https://cs.wikipedia.org/wiki?curid=324823", "title": "Rob Waddell", "text": "Rob Waddell\n\nRobert Norman Waddell (*7. ledna 1975, Te Kuiti) je novozélandský veslař, který zvítězil na olympijských hrách 2000 v disciplíně skif. Stal se v ní také dvakrát mistrem světa. Svých úspěchů dosáhl navzdory vleklé nemoci srdce.\n\nVyrostl ve sportovním prostředí, věnoval se řadě sportů včetně ragby, kriketu, plavání, fotbalu a dalších. V době, kdy začínal s veslováním, závodil jeho bratr za školní osmiveslici. Postupně se ale sám začal zlepšovat i díky péči trenérů (zvláště Angličana Richarda Tonkse). V roce 1992 prý poprvé snil o startu na olympijských hrách.\n\nPoprvé se představil na mistrovství světa v roce 1994 a hned se probojoval na dvojce s kormidelníkem do finále. O dva roky později se stal novozélandským skifařem číslo jedna, ale při svém olympijském debutu na olympiádě v Atlantě se dostal jen do finále B.\n\nV roce 1997 se u něho projevily zdravotní problémy a lékaři vyslovili diagnózu atriální fibrilace. Tato choroba přináší náhlý pokles výkonnosti a únavu a může vést až k infarktu. Waddellovi hrozil předčasný konec kariéry, ale nestalo se tak. O rok později porazil v Kolíně nad Rýnem ve finále mistrovství světa stříbrného Švýcara Xena Müllera a bronzového Václava Chalupu a poprvé vybojoval titul mistra světa. Obhájil ho o rok později v St. Catharines v Kanadě obhájil znovu před Müllerem a domácím Derekem Porterem, na prvním místě měl jasný náskok více než čtyři sekundy.\n\nNa olympijských hrách 2000 v Sydney potvrdil roli favorita vítězstvím ve finále po dramatickém souboji v závěru závodu opět se Švýcarem Müllerem. Po olympiádě přerušil kariéru a začal se věnovat jiným sportům. Dostalo se na sport jeho otce a jeho dětství - ragby, i na jachting. Zúčastnil se Poháru Ameriky v roce 2003, kdy Team New Zealand neúspěšně obhajoval vítězství z předchozího roku v souboji s týmem Alinghi. U novozélandských jachet vydržel do roku 2007.\n\nPak se vrátil k veslování a své kvality prokázal v ukázkovém prosincovém závodě proti trojnásobnému mistru světa Mahé Drysdaleovi, kterého dokázal porazit. Očekávaný návrat sledovaly tisíce diváků. Důležitější odvetu ale nezvládl v březnu 2008, kdy s Drysdalem prohrál a přišel tak o možnost startu na olympijských hrách v Pekingu ve skifu. Příčinou znovu byla atriální fibrilace, která postihla Waddella tři sta metrů po startu, podlehl tak Drydaleovi o 25 sekund.\n\nNeúspěch ho ale nezastavil a v červnu vyhrál v Luzernu na slavné regatě závod dvojskifů světového poháru v nově sestavené posádce s Nathanem Cohenem. Daleko za nimi skončily i obě zlaté posádky z posledních dvou mistrovství světa.\n\n"}
{"id": "324830", "url": "https://cs.wikipedia.org/wiki?curid=324830", "title": "Cušima (provincie)", "text": "Cušima (provincie)\n\nProvincie Cušima (: 対馬国; \"Cušima no kuni\") byla stará japonská provincie ležící na ostrově Cušima na půli cesty mezi Kjúšú a Korejským poloostrovem. Byla známá i pod označením Taišú (対州). Její území je dnes součástí prefektury Nagasaki.\n\nProvincie Cušima vždy hrála důležitou roli ve vztazích Japonska s Koreou a Čínou. V letech 1274 a 1281 byla Cušima dvakrát zdevastována při mongolských pokusech o invazi do Japonska. V následujících staletích se stala základnou aktivit japonských pirátů wakó v oblasti.\n\nPo zrušení systému lén (han) v roce 1871 se provincie Cušima stala prefekturou Izuhara, ale ještě v témže roce byla včleněna do prefektury Imari. Ta byla v roce 1872 přejmenována na prefekturu Saga, avšak ještě v témže roce byla Cušima převedena do prefektury Nagasaki.\n\nV Cušimském průlivu se roku 1905 odehrála bitva u Cušimy, která skončila zdrcující porážkou ruského expedičního loďstva a kapitulací ve válce s Japonskem.\n"}
{"id": "324834", "url": "https://cs.wikipedia.org/wiki?curid=324834", "title": "Mahádžanapada", "text": "Mahádžanapada\n\nMahádžanapada (: महाजनपद) je původem sanskrtský termín, který se používá k označení malých státních útvarů na severu Indického subkontinentu, které zde existovaly za dob Buddhy Šákjamuniho (tedy kolem 5. století př. n. l.). Termín \"mahádžanapada\" je složeninou sanskrtských slov \"mahá\", což je „velký“, a \"džanapada\", což by se dalo přeložit jako „země“. Již sbírka starověkých buddhistických textů \"Anguttara-nikája\" se často zmiňuje o těchto královstvích, kterých uvádí šestnáct. Tradičně tedy bývají mezi mahádžanapady uváděny následující země:\n\n"}
{"id": "324837", "url": "https://cs.wikipedia.org/wiki?curid=324837", "title": "Dušan Jarjabek", "text": "Dušan Jarjabek\n\nDušan Jarjabek (* 4. března 1953 Bratislava, Československo) je slovenský hudební pedagog, zpěvák, operní pěvec (baryton), operetní zpěvák, politik a poslanec Národní rady Slovenské republiky.\n\nV roce 1976 absolvoval Hudební fakultu VŠMU ve třídě profesorky Anny Hrušovské. V letech 1977-1978 absolvoval roční studijní pobyt v Teatro del Parco v Palermu. Od roku 1980 do roku 1991 byl sólistou Zpěvoherního souboru Nové scény v Bratislavě. Sólistou Opery SND se stal od roku 1985. Od 1988 vyučoval zpěv na Divadelní fakultě VŠMU v Bratislavě. V letech 1996-1998 byl ředitelem Nové scény v Bratislavě. Mezi lety 2002-2003 vyučoval zpěv na Fakultě dramatických umění Akademie umění v Banské Bystrici.\n\nDušan Jarjabek byl zvolen poslancem Národní rady Slovenské republiky ve volebním období 2002–2006 za HZDS. V roce 2003 byla strana přejmenována na ĽS-HZDS. Dušan Jarjabek v květnu 2005 z ĽS-HZDS vystoupil a v parlamentu poté vstoupil do poslaneckého klubu strany SMER - sociálna demokracia. Je členem výboru Národní rady SR pro vzdělání, vědu, sport a mládež, kulturu a média.\n\nKoncerty a hostování - sólově a se souborem Nové scény na celém území Slovenska.\n\nZahraniční turné - sólově a se souborem Nové scény v Rakousku, Švýcarsku, Německu, Itálii, České republice, Kanadě, Austrálii a v Rusku.\n\nSpolupracuje se Slovenským rozhlasem a Slovenskou televizí.\n\n\n"}
{"id": "324838", "url": "https://cs.wikipedia.org/wiki?curid=324838", "title": "Frédéric-Louis Allamand", "text": "Frédéric-Louis Allamand\n\nJean Frédérique (Frédéric) François Louis Allamand (1736 Payerne – 1803 Leiden) byl švýcarský lékař a botanik. \n\nFrédéric-Louis Allamand byl synem Françoise-Benjamina Allamanda a jeho ženy Marie Madeleine de Treytorrens. Roku 1749 se přestěhoval k svému strýci Jeanu-Nicolasovi-Sébastienu Allamandovi (1716-1787) do Leidenu, kde byl Jean-Nicolas profesorem filozofie. Tento roku tu také začal studovat literaturu. Jeho zájmy se ale změnily a roku 1753 promoval na medicíně.\n\nOd roku 1760 pracoval jako lodní lékař u nizozemského námořnictva a při plavbách navštívil Surinam, Guyanu a Holandskou západní Indii. Roku 1770 publikoval v \"Nova Acta Leopoldina\" příspěvek o příjici v západní Indii a popsal několik tamních, dosud neobjevených, rostlinných druhů. Koncem téhož roku poslal rukopis nazvaný \"Genera Plantarum Americanarum\" Linnému.\n\nPozději se Allamand stal lékařem na dvoře Kateřiny II. v Petrohradu a roku 1776 se zde oženil s Adrianou van Guericke. Roku 1793 se vrátil zpět do Leidenu. \n\nCarl von Linné nazval jeho jménem rod \"Allamanda\" z čeledi Apocynaceae.\n"}
{"id": "324839", "url": "https://cs.wikipedia.org/wiki?curid=324839", "title": "Jaroslav Levinský", "text": "Jaroslav Levinský\n\nJaroslav Levinský (* 11. února 1981 ve Valašském Meziříčí) je český profesionální tenista. Na turnajích okruhu ATP World Tour hraje jen čtyřhru, většinou s krajanem Františkem Čermákem. V průběhu kariéry vyhrál zatím 5 turnajů ATP ve čtyřhře.\n\n"}
{"id": "324841", "url": "https://cs.wikipedia.org/wiki?curid=324841", "title": "Neviditelný", "text": "Neviditelný\n\nNeviditelný může znamenat:\n\nv kinematografii:\n\nv literatuře:\n"}
{"id": "324843", "url": "https://cs.wikipedia.org/wiki?curid=324843", "title": "Sviňák (kniha)", "text": "Sviňák (kniha)\n\nSviňák (anglicky \"Filth\") je kniha skotského spisovatele Irvine Welshe o zkorumpovaném policistovi Bruci Robertsonovi, který neváhá podrážet své kolegy a přátele, aby si vydobyl cestu k vysněné kariéře. Kniha barvitě popisuje jeho závislost na kokainu, promiskuitu a nekolegiálnost. Vše je líčeno surovým a mnohdy až vulgárním stylem, pro Welshe typickým. Druhým – nezávislým – vypravěčem příběhu, který dokresluje podstatu hrdinova životního stylu je tasemnice, žijící v jeho střevech.\n\n"}
{"id": "324845", "url": "https://cs.wikipedia.org/wiki?curid=324845", "title": "Inteligence hejna", "text": "Inteligence hejna\n\nInteligence hejna (angl. swarm intelligence - SI) je technika umělé inteligence založená na kolektivním chování decentralizovaných, samo-organizovaných systémů. Výraz zavedli Gerardo Beni a Jing Wang v roce 1989, v kontextu celulárních robotických systémů.\n\nTyto systémy se obvykle skládají z populace jednoduchých agentů, kteří interagují lokálně mezi sebou a se svým okolím. Agenti se řídí velmi jednoduchými pravidly. Přestože neexistuje centralizovaná struktura řízení, která určuje, jak se mají chovat jednotlivci, lokální interakce mezi těmito agenty vedou ke vzniku složitého globálního chování.\n\nPřírodní příklady inteligence hejna zahrnují mravenčí kolonie, hejna ptáků, zvířata ve stádech, bakteriální růst a hejna ryb. Přesto může jít pouze o snahu jednotlivců udržovat si maximální možnosti.\n\nUplatnění zásad hejna na roboty se nazývá robotika hejna, zatímco termín 'inteligence hejna' odkazuje na obecnější soubor algoritmů.\n\nInteligence hejna je na jednu stranu významný náhled na implementaci adaptivních systémů. V tomto smyslu se jedná o rozšíření evolučních algoritmů. Na druhou stranu lze tuto ideu považovat za rozšíření celulárních automatů. O technikách bližším evolučním algoritmům existuje mnoho vědeckých článků, zmíněný druhý pohled je v tomto směru novější a méně prozkoumaný.\n\nVětšina současných postupů využívajících paradigmatu hejna optimalizuje účelovou funkci, v závislosti na definici se pak snažíme najít globální minimum nebo maximum dané funkce. Algoritmy často nabízejí i vícero řešení. To má význam, pokud existuje globálních optim více a nás nezajímá jen jedno. Potom hovoříme o multimodální optimalizaci. \n\nTyto postupy lze považovat za metaheuristiky prohledávající prostor odpovídající definičnímu oboru účelové funkce. Jejím definičním oborem je typicky n-dimenzionální eukleidovský prostor, nejedná se však o podmínku, protože mnoho z algoritmů prohledává i diskrétní prostor. Prohledávací prostor není obvykle prohledán celý, nejedná se tedy o úplné prohledávání a většinou nelze nic zaručit o nalezeném řešení. \n\nVýhodou těchto metod je obvykle rychlost a nízká výpočetní náročnost oproti metodám jiným. Významným přínosem je schopnost poskytnout alespoň přibližné řešení tam, kde nám často ani není známo, zda existuje nějaký exaktní postup jak řešení najít.\n\nPrůběh prohledávání lze ve většině případů takto neformálně zjednodušit: K prohledávání prostoru máme k dispozici nějaké hejno, které sestává z jednotlivých členů. Členové hejna jsou na počátku v prostoru náhodně rozmístěni. Následně se iteruje zlepšovací krok, který se buď provádí konstantně-krát, nebo dokud nenalezneme uspokojivé řešení, nebo dokud se daří řešení zlepšovat. Během zlepšovacího kroku se pozmění poloha členů hejna v závislosti na informacích, které zatím dohromady nasbírali. Právě v tomto sociálním chování spočívá síla tohoto přístupu. Často jsou méně úspěšní členové lákáni k pozici těch úspěšnějších. Ve skutečnosti však nemusí nutně docházet k jakýmkoliv zlepšením, nicméně i takové kroky mohou být nutné, aby hejno neuvízlo v lokálním minimu (resp. maximu).\n\nProblém zachycení v lokálním optimu je často označován i jako problém \"předčasné konvergence\". Pokud bychom se dívali na polohu každého člena hejna v čase jako na řadu, některé algoritmy (například optimalizace hejnem částic) postupně s časem zmenšují změny poloh částic, aby se ustálila jejich poloha. Pokud je toto zpomalení příliš prudké, hrozí uvíznutí v lokálním optimu. Naopak nedostatečné ustálení polohy částic může vést ke zbytečně nepřesnému řešení, které stačilo malými opatrnými změnami zlepšit. Toto je známo i jako problém explorace versus exploatace.\n\nNásledující seznam používaných technik nelze považovat za úplný, neboť tento obor se stále vyvíjí a neustále vzniká hojně modifikací původních algoritmů, hybridní metody a i zcela nové přístupy. \n\nV originále Particle Swarm Optimization (PSO). Hejno sestává z jednotlivých částic, které se pohybují v prohledávacím prostoru. Každá částice má svoji polohu a vektor rychlosti. Rychlost se pak upravuje v závislosti na doposud nalezených optimech (správněji kvazioptimech) celým hejnem a částicí samotnou. Existuje celá řada modifikací tohoto postupu, hejno se často rozděluje do menších \"pod-hejn\" resp. nik. Zavádí se různé topologie, které definují jak si mezi sebou částice vyměňují informace.\n\nV originále Ant Colony Optimization (ACO). Tento postup pracuje spíše s diskrétním prostorem. Ilustrativní příklady jeho použití jsou například hledání nejkratší cesty v grafu, nebo řešení problému obchodního cestujícího. Jednotliví mravenci pak prochází grafem a v navštívených místech zanechávají feromon. Každý mravenec, který pak stojí před rozhodnutím kudy se vydat, volí s vyšší pravděpodobností ten směr, kde se nachází silnější feromonová stopa. Feromonová stopa se s časem vytrácí. Charakteristickým prvkem této metody je výměna informace mezi členy hejna skrze prostředí.\n\nToto téma zahrnuje celou skupinu algoritmů, které se inspirují chováním včel. Zásadní roli zde hraje přímá výměna informace mezi jednotlivými včelami na rozdíl od užití feromonu mravenčí kolonií. Obvykle je roj rozdělen na specializované skupiny: královny, průzkumné včely vyhledávající nové zdroje potravy, včely následující úspěšné průzkumné včely a podobně.\n\nV originále Glowworm Swarm Optimization. Autoři tohoto přístupu vybavují každého člena hejna virtuální svítivou látkou (luciferin) v závislosti na jeho úspěšnosti při procházení prohledávacím prostorem. Čím úspěšnější, tím více září a přitahuje ke své pozici ostatní světlušky. U každé světlušky se zároveň předpokládá omezená vzdálenost, kam až dohlédne. Tato vzdálenost se i dynamicky vyvíjí a algoritmus dosahuje zajímavých výsledků při multimodální optimalizaci.\n\n"}
{"id": "324847", "url": "https://cs.wikipedia.org/wiki?curid=324847", "title": "Kendallův test", "text": "Kendallův test\n\nKendallův test (také Kendallovo \"W\" nebo Kendallův koeficient konkordance) je neparametrická metoda matematické statistiky. Jedná se o normalizaci Friedmanova testu a může být používán pro posouzení shody hodnocení jednotlivých hodnotitelů. Kendallovo \"W\" se pohybuje mezi 0 (žádná shoda) a 1 (úplná shoda).\n\nNapříklad pokud byl určitý počet respondentů požádán o seřazení daného seznamu politických problémů od nejdůležitějšího po nejméně důležitý, můžeme z výsledných dat vypočítat Kendallovo \"W\". Pokud hodnota \"W\" na našem vzorku vyjde 1, znamená to, že se všichni respondenti zcela shodli a seřadili jednotlivé položky přesně stejně. Naopak pokud je \"W\" 0, není mezi respondenty žádný převažující trend a jejich odpovědi mohou být považovány za naprosto náhodné. Hodnoty \"W\" mezi 0 a 1 pak naznačují větší či menší míru shody mezi respondenty.\n\nZatímco statistické testy užívající standardní Pearsonův korelační koeficient předpokládají normální rozdělení hodnot a porovnávají mezi sebou vždy dvě sekvence, Kendallův test nečiní žádný předpoklad o povaze pravděpodobnostního rozdělení a může zpracovat jakýkoli počet jednotlivých výsledků.\n"}
{"id": "324851", "url": "https://cs.wikipedia.org/wiki?curid=324851", "title": "SK Slavia Praha 2007/2008", "text": "SK Slavia Praha 2007/2008\n\nTento článek se podrobně zabývá sestavou a zápasy týmu SK Slavia Praha v sezoně 2007 - 2008.\n\n\n\n\nHraje ČFL.\n\n\"Statistiky Ligy, Ligy mistrů (včetně předkola), Poháru UEFA i Poháru ČMFS, Aktuálně po 30. kole\"\n\nNejlepší střelci\n\n\nPředkolo\n\nSkupina H\n\nVýsledky\nTabulka\nZápasy\n\nZápasy:\n\nZápasy\n\n\n"}
{"id": "324854", "url": "https://cs.wikipedia.org/wiki?curid=324854", "title": "VT100", "text": "VT100\n\nVT100 je video terminál, který byl vyráběn společností Digital Equipment Corporation (DEC). Někdy se označení VT100 používá také pro kontrolní kódy používané na ovládání terminálu. Jedná se de facto o standard používaný mnoha dalšími terminály a terminálovými emulátory.\n"}
{"id": "324864", "url": "https://cs.wikipedia.org/wiki?curid=324864", "title": "Brozánky", "text": "Brozánky\n\nNázev Brozánky má více sídel:\n"}
{"id": "324865", "url": "https://cs.wikipedia.org/wiki?curid=324865", "title": "Hostín (rozcestník)", "text": "Hostín (rozcestník)\n\nNázev Hostín má více sídel:\n\n"}
{"id": "324870", "url": "https://cs.wikipedia.org/wiki?curid=324870", "title": "Leucin", "text": "Leucin\n\nLeucin (Leu, L) je proteinogenní aminokyselina patřící mezi esenciální aminokyseliny a musí proto být lidmi přijímán v potravě. Spolu s valinem a izoleucinem tvoří skupinu aminokyselin s rozvětveným řetězcem. Díky svému alifatickému postrannímu řetězci se řadí mezi hydrofobní aminokyseliny, a v proteinech je jeho hlavní rolí právě tvorba hydrofobních interakcí, jako je tomu v případě leucinového zipu, kterými se propojují některé proteiny interagující s DNA.\n\nLeucin poprvé izoloval Joseph Louis Proust roku 1819 při studiu, čemu vděčí různé druhy sýrů své chuti, jelikož zjistil, že fermentací mléčného kaseinu a glutenu z pšeničné mouky lze získat kromě oxidu uhličitého, amoniaku a kyseliny octové i dvě další látky, které provizorně nazval jako \"kyselina\" (\"acide caséique\", později určeno jako směs různých látek) a \"oxid\" (\"oxide caséeux\", později určen jako leucin). O rok později Henri Braconnot lépe přečistil nově získanou bílou krystalickou látku a zjistil, že se nejedná o oxid a že obsahuje dusík; pojmenoval ji \"leucin\" podle řeckého slova pro bílou (λευκό).\n\nPostranní řetězec leucinu je tvořen rozvětvenou alifatickou isobutylovou skupinou: (CH)CH–CH–, což zajišťuje jeho hydrofobní charakter. Protože isoleucin je isomer leucinu, mají velmi podobné vlastnosti a stejnou molekulovou hmotnost – při analýze proteinů hmotnostní spektrometrií je obtížné je navzájem odlišit, pokud se nezkoumá fragmentace jejich postranních řetězců, což pro náročnost provedení doposud není běžné.\n\nLeucin se pro svůj hydrofobní charakter vyskytuje především zabořený uvnitř proteinů, kde zprostředkovává hydrofobní interakce. Je málo reaktivní a většinou se proto neúčastní enzymatických reakcí přímo, ale může zajišťovat specifickou vazbu hydrofóbních ligandů, jako jsou například lipidy. Ve většině hydrofóbních interakcí může být snadno nahrazen jinými hydrofóbními aminokyselinami. Protože se větví až na svém γ-uhlíku, tedy poměrně daleko od peptidové kostry, má větší konformační volnost než jinak podobný isoleucin a valin, díky čemuž preferuje konformaci alfa-helix oproti beta-listu. Leucin má významnou roli v řadě proteinových strukturních motivů.\n\nLeucin je významný v některých strukturních motivech, jako je leucinový zip nebo \"repetice bohatá na leucin\" (leucine-rich repeat), kde zajišťuje hydrofobní interakce.\n\nLeucinový zip se vyskytuje v řadě proteinů, které interagují s DNA (transkripční faktory), jedná se o dimerizační doménu, pomocí které spolu interagují dva proteiny: každý z nich nese alfa-helix bohatý na leucin (většinou každá sedmá aminokyselina) Pravidelným opakováním leucinu vzniká na povrchu helixu hydrofobní pás, kterým se na sebe vážou. V dimerní formě jsou pak schopné interagovat se specifickými úseky DNA a např. tak ovlivňovat jejich transkripci (transkripční faktory).\n\n\"Repetice bohatá na leucin\" (leucine-rich repeat) je další strukturní motiv bohatě využívající leucin, je složen z podjednotek (jeden list beta-listu–smyčka-alfa-helix), které se skládají do útvaru připomínajícího podkovu. Leucin je zde hluboce zabořen mezi beta-listy a alfa-helixy, které stabilizuje hydrofobními inferakcemi. Vnější strana tohoto strukturního motivu slouží pro interakce mezi proteiny, případně pro vazbu dalších molekul, vyskytuje se například v Toll-like receptorech.\n\nLeucin je klasifikován jako přídatná látka E641, patří mezi látky zvýrazňující chuť a vůni. Komerčně je získáván z glutenu, kaseinu nebo keratinu. Používá se také jako přídatná látka v umělém sladidle aspartamu.\n\nLeucin je hojně využíván jako součást doplňků stravy v kulturistice, protože zvyšuje syntézu proteinů ve svalech a tím podporuje jejich růst. Svaly reagují na přísun energie a aminokyselin (stavebních bloků pro proteiny svalů), přičemž leucin má z aminokyselin největší efekt. Leucin ovšem nemůže být používán samotný, protože jeho metabolismus je úzce propojen s valinem a isoleucinem (se kterými tvoří skupinu aminokyselin s rozvětveným řetězcem – BCAA) a dodání leucinu sníží množství těchto aminokyselin v plazmě, typicky se proto podává směs leucin:valin:isoleucin 2:1:1. I když dodávání BCAA (tedy leucinu) má v krátkodobém horizontu pozitivní účinky, doposud (k 2014) neexistují dlouhodobé studie určující bezpečné a efektivní dávky. V kulturistice se jako doplněk stravy používá také beta-hydroxy-beta-methylbutyrát (HMB), což je produkt rozkladu leucinu a působí stejným mechanismem, jeho účinnost ale není dostatečně prostudovaná.\n\nProtože se jedná o esenciální aminokyselinu, hladina dostupného leucinu je pečlivě hlídána, a zároveň slouží jako známka dostupnosti ostatních aminokyselin. V trávícím systému přítomnost leucinu vyvolává v buňkách odpověď zahrnující změnu syntézy peptidických hormonů: snižuje produkci ghrelinu (signalizující hlad) a zvyšuje produkci inkretinu GLP-1 (signalizující nasycení) aktivací kinázy mTOR. Leucin zároveň dokáže procházet hematoencefalickou bariérou a stimulovat tak centra přímo v mozku, především hypothalamus a tak regulovat příjem potravy. Leucin pomáhá při léčbě cukrovky 2. typu, protože jednak zvyšuje produkci inzulinu beta buňkamia zároveň stimuluje přijímání glukózy svalovými buňkami, čímž tělu pomáhá zpracovávat krevní glukózu nezávisle na inzulínu a také zajišťuje ochranu před ztrátou svalové hmoty tím, že ve svalech aktivuje recyklaci glukózy stimulací alaninového cyklu.\n\nLeucin je pro lidi esenciální aminokyselina, proto musí být přijímán v potravě.\n\nLeucin je spolu s dalšími aminokyselinami s rozvětveným řetězcem odbouráván ve svalech, tukové tkáni, ledvinách a mozku, kde slouží jako zdroj energie, a ne v játrech, jak je běžné pro ostatní aminokyseliny. Za degradaci je zodpovědný dehydrogenázový komplex 2-ketokyselin s větveným řetězcem (BCKDC), rozklad postranní skupiny probíhá podobným postupem jako beta-oxidace mastných kyselin a výsledným produktem je acetylkoenzym A. Leucin je jednou ze dvou proteinogenních aminokyselin, které jsou výhradně ketogenní (druhá je lyzin), při odbourávání leucinu tedy nevzniká glukóza, ale ketolátka kyselina acetyloctová a jeho využívání jako zdroj energie vede ke ketóze.\n\nPři dědičné nemoci javorového sirupu (neboli \"leucinóze\") nemá tělo funkční komplex (BCKDC) rozkládající aminokyseliny s rozvětveným řetězcem, tedy i leucin, takže při příjmu potravin bohatých na leucin a hladovění (kdy se odbourávají proteiny) se v těle hromadí toxické meziprodukty, jejichž projevem je zápach moči připomínající javorový sirup (případně karamel nebo sušené hrušky). Bez léčby je nemoc smrtelná, léčba spočívá v dietě limitující příjem leucinu.\n\n"}
{"id": "324872", "url": "https://cs.wikipedia.org/wiki?curid=324872", "title": "Methionin", "text": "Methionin\n\nMethionin (Met, M) je jedna z dvaceti základních aminokyselin tvořících bílkoviny. Řadí se k nepolárním aminokyselinám a je esenciální (musí být tedy přijímána v potravě).\n\nMethionin je stejně jako všechny ostatní proteinogenní aminokyseliny součástí proteinů (bílkovin). Jeho kodón (kombinace tří bází v mRNA určujících druh aminokyseliny) je AUG, typický start kodon, kterým se začíná syntéza proteinu na ribozomu. Proto je methionin obvykle první aminokyselinou v proteinu, ke které se další aminokyseliny připojují.\n\nMethionin může sloužit pouze pro nastartování tvorby bílkovin a proto je často její počátek s methioninem (formylmethioninem) při posttranslačních modifikacích odštěpen. To je také důvod, proč je methioninu v bílkovinách relativně málo.\n\nMethionin slouží jako donor methylové skupiny. V komplexu S-adenosylmethionin slouží jako koenzym mnoha methylačních enzymů (např. při methylaci bází v DNA nebo methylaci při tvorbě čepičky mRNA).\n\nMethionin se uplatňuje především při tvorbě bílkovin v eukaryotických buňkách. Prokaryota (evolučně velmi staré organismy bez buněčného jádra) používají pro začátek translace modifikovaný methionin - formylmethionin.\n\nExistuje několik biologicky významných derivátů - aminokyselin odvozených od methioninu:\n"}
{"id": "324873", "url": "https://cs.wikipedia.org/wiki?curid=324873", "title": "Dassault Mystère II", "text": "Dassault Mystère II\n\nDassault MD.452 Mystère byl francouzský stíhací letoun vyvinutý v 50. letech firmou Avions Marcel Dassault jako náhrada typu Dassault Ouragan. V době svého vzniku na počátku 50. let, se jednalo o moderní letoun, ale zdržení ve vývoji vedlo k tomu, že byl u stíhacích jednotek používán jen několik let a poté byl převeden k výcviku. Letoun neměl zahraniční uživatele a nikdy nebyl operačně nasazen.\n\nPo úspěchu typu M.D.450 Ouragan začal konstruktér Marcel Dassault pracovat na modernějším typu, označeném MD.452 Mystère I. První prototyp letounu Mystère byl de facto Ouragan vybavený křídlem o šípu 30° a upravenými ocasními plochami. Poté byly postaveny další dva prototypy, vybavené motorem Rolls-Royce Tay 250 (motor koncepcí obdobný s typem Rolls-Royce Nene, tj. s radiálním kompresorem, ovšem výrazně výkonnější; stejně jako Nene se ani Tay v Británii nedočkal většího rozšíření, či vůbec použití v žádném letounu, sériově vyráběném pro RAF) o tahu 28 kN.\n\nPo těchto třech prototypech byly postaveny dva prototypy Mystère IIA s motorem Rolls-Royce Tay a výzbrojí čtyř 20mm kanónů Hispano a další čtyři prototypy verze Mystère IIB, u kterých byly použity dva 30 mm revolverové kanóny DEFA. Prototyp Mystère IIA byl první francouzský letoun, který dosáhl rychlosti 1 Machu. Stalo se tak 28. října 1951 ve střemhlavém letu.\n\nDalší variantou bylo 11 předsériových letounů verze Mystère IIC, u kterých bylo hlavní změnou použití nového motoru SNECMA Atar 101C o tahu 24,5 kN. U dvou kusů byla pokusně instalována verze SNECMA Atar 101F s přídavným spalováním (37,3 kN).\n\nFrancouzské letectvo objednalo 150 kusů verze Mystère IIC, přičemž první z nich vzlétl v červnu 1954 a dodán byl v říjnu 1954. Sériový letoun měl dva 30mm kanóny DEFA, motor SNECMA Atar 101D o tahu 29,4 kN, zvětšenou šípovitost ocasní plochy a upravené vstupy vzduchu a palivové nádrže.\n\nV době dodání posledního kusu v roce 1957, už byly letouny Mystère přesouvány k pokročilému výcviku. Typ byl moderní v době svého vzniku na počátku 50. let, ale díky zdržení vývoje se stalo to, že v době jeho vstupu do služby už létal jeho výkonnější nástupce Dassault Mystère IVA. Ve výcviku typ zůstal až do roku 1963, kdy byl vyřazen.\n\nLetoun neměl zahraniční uživatele a nikdy se nedostal do boje. Izrael měl zájem o 24 kusů, ale kvůli zdržení jeho vývoje zakoupil přímo modernější typ Dassault Mystère IV a do jeho dodání používal letouny Ouragan.\n\n\"Informace čerpány z\"\"\n\n\n\n"}
{"id": "324881", "url": "https://cs.wikipedia.org/wiki?curid=324881", "title": "Voroného diagram", "text": "Voroného diagram\n\nV matematice Voroného diagram, nazvaný podle Georgije Voroného, někdy nazývaná Voroného teselace, Voroného dekompozice nebo Dirichletova teselace (podle Lejeune Dirichleta), je způsob dekompozice metrického prostoru určený vzdálenostmi k dané diskrétní množině objektů v prostoru, například diskrétní množinou bodů.\n\nNejjednodušším a nejběžnějším případem je rozdělení roviny podle dané množiny bodů \"M\". Voroného diagram pro \"S\" je rozdělení roviny, která každému bodu \"b\" z \"M\" přidělí oblast \"V\"(\"b\") tak, aby všechny body oblasti \"V\"(\"b\") byly blíže k bodu \"b\" než k jakémukoliv jinému bodu z množiny \"M\". Pro nalezení takového rozdělení se používá Fortunův algoritmus.\n\nJinou možností je aplikace přírustkového (inkrementálního) algoritmu. Není tak efektivní jako jiné algoritmy, ale jeho princip je jednoduchý a intuitivní. Najdeme diagram pro nějaký jednoduchý případ (například vybereme dva nebo tři body z množiny generátoru) a pak postupně přidáváme po jednom zbylé body.\nV meteorologii a hydrologii se Voroného diagramy používají pod názvem Thiessenovy polygony (pojmenováno po americkém meteorologovi Alfredu Thiessenovi). Slouží k vyhodnocení prostorových dat, zejména pro určení výšky srážky na dané území.\n\n"}
{"id": "324887", "url": "https://cs.wikipedia.org/wiki?curid=324887", "title": "Chemčik", "text": "Chemčik\n\nChemčik ( nebo ) je řeka v Tuvinské republice v Rusku. Je 320 km dlouhá. Povodí má rozlohu 27 000 km².\n\nPramení na Šapšalském hřbetu a teče v široké dolině západní částí Tuvinské kotliny. Ústí zleva do Jeniseje.\n\n\nZdroj vody je převážně podzemní. Průměrný roční průtok vody ve vzdálenosti 74 km od ústí činí 119 m³/s. Zamrzá v listopadu a rozmrzá na konci dubna až na začátku května.\n\nV Tuvinské kotlině s od řeky odděluje síť zavlažovacích kanálů. V dolině řeky leží město Ak-Dovurak.\n"}
{"id": "324904", "url": "https://cs.wikipedia.org/wiki?curid=324904", "title": "Lavi", "text": "Lavi\n\nLavi může být:\n"}
{"id": "324907", "url": "https://cs.wikipedia.org/wiki?curid=324907", "title": "Arambourgiania", "text": "Arambourgiania\n\nArambourgiania byl rod obřího pterosaura (ptakoještěra) z čeledi Azhdarchidae, který žil v pozdní křídě (stupeň Maastricht) na území dnešního Jordánska. S předpokládaným rozpětím křídel asi 7-12 metrů šlo o jednoho z největších létajících živočichů všech dob (konkurující například rodu \"Quetzalcoatlus\").\n\nPrvní pozůstatky tohoto živočicha byly objeveny v Jordánsku (Blízký Východ) již v roce 1943 a v 50. letech byly poslány do Francie (Paříž) ke studiu. Šlo o fragment krčního obratle dlouhého 61 cm, v plné velikosti by měřil zřejmě 75 cm. Délka krku tohoto pterosaura by tak činila přes 2 metry. Fosilie byla studována Camille Arambourgem, podle kterého byla později také pojmenována. Poté, co se kost ztratila, byla znovu objevena až roku 1995 v jordánském depozitáři paleontology Davidem Martillem a Eberhardem \"Dino\" Freyem. Pterosaur, původně nazvaný \"Titanopteryx\", získal nové jméno podle paleontologa Nessova v roce 1987. Původní již totiž bylo preokupováno jistým druhem hmyzu, proto muselo být změněno.\n\nV roce 2016 byla publikována studie, podle které byl obratel druhu \"A. philadelphiae\" objeven až v Tennessee na východě USA. To by značně zvýšilo geografické rozšíření tohoto druhu a učinilo z něj prakticky druh kosmopolitní.\n\n\n\n"}
{"id": "324908", "url": "https://cs.wikipedia.org/wiki?curid=324908", "title": "Albert Thellung", "text": "Albert Thellung\n\nAlbert Thellung (12. května 1881 Enge (Curych) – 26. června 1928 Curych) byl švýcarský botanik. \n\nSpolupracoval na 3. a 4. vydání díla \"Flora der Schweiz\" Hanse Schinza a Roberta Kellera. Rakouský botanik Otto Stapf po něm pojmenoval rod \"Thellungia\" z čeledi lipnicovitých (Poaceae).\n"}
{"id": "324910", "url": "https://cs.wikipedia.org/wiki?curid=324910", "title": "Kóšalsko", "text": "Kóšalsko\n\nKóšalsko (: कोशल, kóšala), též Kóšalí, bylo starověké indické království, které se nacházelo na severu Indie. Rozsah území, které Kóšalska zabíralo, přibližně odpovídá dnešnímu regionu Avadha v indickém státě Uttarpradéš. V 6. století př. n. l. Kóšalsko tvořilo jeden ze šestnácti států, souhrnně nazývaných jako mahádžanapady.\n\nJeště v 8. století př. n. l. bylo Kóšalsko relativně nevýznamný stát, také díky neustálým bojům se sousedním státem Káší. Avšak legendární král Prasénádžit, který žil za doby Buddhovy (kolem 6. století př. n. l.), Káší porazil, jeho území zabral a z Kóšalska tak udělal regionální mocnost. Kóšálskému království se později podařilo zabrat i království Šákjů, odkud podle tradice pocházel Gautama Buddha. \n\nKdyž se v nedalekém království Magadha později chopil vlády král Bimbisára (545-493 př. n. l), podařilo se mu pomocí sňatku se sestrou krále Prasénádžita Kósaládéví zabrat území Kóšalska.\n\nKóšalsko je též známé díky svému městu Ajódhja, kde byl zasazen děj příběhu Rámy, jak jej popisuje \"Rámájana\".\n"}
{"id": "324927", "url": "https://cs.wikipedia.org/wiki?curid=324927", "title": "Roman Málek", "text": "Roman Málek\n\nRoman Málek (* 25. září 1977, Praha) je bývalý český hokejový brankář. Jedná se o několikanásobného reprezentanta České republiky. Jeho největším klubovým úspěchem je zisk titulu mistra nejvyšší české hokejové soutěže ELH v roce 2003 s týmem HC Slavia Praha. Hráčskou kariéru uzavřel po sezoně 2014/15 a vydal se na trenérskou dráhu. Momentálně trénuje brankáře v týmu HC Slavia Praha. Od srpna 2018 je také expertem na televizní stanici O² TV Sport.\n\nPrvní zápas v národním týmu: 7. dubna 2001 Česká republika - Švýcarsko (Příbram).\n\n\n\n"}
{"id": "324931", "url": "https://cs.wikipedia.org/wiki?curid=324931", "title": "Del.icio.us", "text": "Del.icio.us\n\nDel.icio.us (výslovnost „delišs“, anglicky chutný) byla webová služba umožňující ukládání, sdílení a objevování záložek (uživatelem uložených internetových odkazů). Stránka byla založena Joshuou Schachterem ke konci roku 2003 a byla koupena společností Yahoo! v roce 2005. V roce 2007 více než tři miliony uživatelů a 100 milionů záložkovaných URL.\n\nV roce 2017 byla koupena Maciejem Ceglowskim, autorem serveru pinboard.in, a přepnuta do \"read-only\" režimu. Služba nyní neumožňuje nové registrace a nové záložky, ale stále je možné exportovat původní.\n\nDel.icio.us používala nehierarchický kategorizační systém na bázi klíčových slov ve kterém mohou uživatelé tagovat každou ze svých záložek libovolným počtem jakýchkoliv klíčových slov. Bylo možné se podívat na záložky od všech uživatelů s daným tagem; například URL <nowiki>„http://del.icio.us/tag/wiki“</nowiki> zobrazila všechny nedávné záložky označené tagem „wiki“. Bylo také možné zobrazit záložky přidané podobně smýšlejícími uživateli.\n\nDel.icio.us měla „hotlist“ na své domovské stránce a také stránky „populárních“ a „nedávných“ záložek, což dělalo ze stránky zdroj internetových fenoménů a trendů.\n\nMnoho vlastností přispělo k tomu, že byla Del.icio.us jednou z nejpopulárnějších služeb pro společenské záložkování. Je to například jednoduché rozhraní webových stránek, pro člověka čitelná URL, neotřelý název domény, jednoduché REST API a RSS zdroje.\n\nPoužití Del.icio.us bylo zdarma. Zdrojový kód stránky není dostupný, ale uživatelova data byla volně stažitelná přes API webové stránky ve formátech XML nebo JSON, mohou být také exportována do standardního formátu záložek Netscape.\n\nVšechny záložky uložené v Del.icio.us byla standardně veřejně viditelné, uživatelé ovšem mohou některé záložky označit za soukromé. Importované záložky jsou standardně soukromé. Veřejný přístup je preferován; stránka není zaměřena na ukládání sbírek soukromých („nesdílených“) záložek. Výpisy odkazů, výpisy tagů, síťové odznaky, RSS zdroje a další služby je možné použít pro zobrazení záložek na weblozích.\n\nPředchůdcem Del.icio.us byl Muxway, blog s odkazy, který vyrostl z textového souboru, jež Schachter udržoval, aby měl přehled o odkazech z Memepoolu. V září 2003 Schachter vydal první verzi Del.icio.us. V březnu 2005 odešel z práce aby se mohl naplno věnovat Del.icio.us a v dubnu 2005 dostal investici přibližně 2 miliony dolarů od investorů jako Union Square Ventures a Amazon.com. Yahoo! získalo Del.icio.us 9. prosince 2005. Různé odhady naznačují že bylo prodáno za částku mezi 15 a 30 miliony amerických dolarů.\n\nExistuje několik konkurenčních služeb pro společenské záložkování a navíc pár open source klonů.\n\nJméno domény „del.icio.us“ je příklad doménového hacku, nekonvenční kombinace písmen za účelem utvoření slova nebo fráze. Del.icio.us sice není první doménou tohoto typu, je ale nejznámějším a nejpoužívanějším doménovým hackem. \"Delicious.com\" a \"delicious.us\" přesměrovávaly na webovou stránku del.icio.us; dnes fungoje pouze původní doména.\n\n6. září 2007 řekl Schachter že se jméno stránky může změnit na „Delicious“ po předesignování stránek neznámého data.\n\n"}
{"id": "324933", "url": "https://cs.wikipedia.org/wiki?curid=324933", "title": "Bříza (Cheb)", "text": "Bříza (Cheb)\n\nBříza (německy: \"Pirk\") je chatová osada nachází 6,5 kilometrů západně od Chebu, pod který spadá. Je situována na severním břehu přehrady Skalka. V roce 2011 zde trvale žilo 35 obyvatel. Poblíž Břízy se nachází přírodní park Smrčiny.\n\nBříza sousedí s obcí Cetnov. Na druhé straně přehrady pak leží obec Pomezí nad Ohří. Bříza byla po celá léta těžko přístupná, protože v její blízkosti bylo zavedeno zakázané pásmo kvůli blízkosti státní hranice s Německem. Důkazem toho jsou panelové silnice v lesích a bunkry kousek od bývalé pohraniční stráže.\n\nPrvní písemná zmínka o vesnici pochází z roku 1395.\n\nMezi lety 1995 a 1998 zde byl vystavěn obchvat a rychlostní komunikace k blízkému hraničnímu přechodu do Německa. Byly zde postaveny dva mosty: jeden menší přes silnici, druhý delší, který spojuje silnice nad přehradou Skalka. V této době se významně změnil ráz krajiny, byla vyasfaltována cesta do Břízy a byla vykácena část lesa. Komunikace ve vsi však zůstaly neasfaltové.\n\nPoblíž Břízy se nachází kravín, který však není již dlouho využíván, a pomalu se rozpadá. Na přehradě Skalka byla dříve vesnice, ale v letech 1962–1964 byla postupně opouštěna kvůli výstavbě přehrady.\n\n"}
{"id": "324946", "url": "https://cs.wikipedia.org/wiki?curid=324946", "title": "Aujeszkyho choroba", "text": "Aujeszkyho choroba\n\nAujeszkyho choroba (synonyma Pseudorabies, Mad itch = šílené svrbění) je celosvětově rozšířené virové onemocnění prasat, ale i dalších zvířat. Prase domácí a prase divoké figuruje jako přirozený hostitel a zároveň rezervoár viru v prostředí. U prasat se infekce charakterizuje postižením nervového aparátu a respiračního traktu, s vysokou mortalitou u selat. Pro ostatní hospodářská zvířata je nemoc vždy fatální a hlavním příznakem je úporné svědění. Aujeszkyho choroba u skotu, ovcí či psů se nápadně podobá vzteklině, není však přenosná na člověka. \n\nJiž od roku 1813 byly v USA hlášeny případy sporadických úhynů skotu za příznaků úporného svědění. Nemoc byla proto pojmenována jako \"Mad itch\" neboli šílené svrbění. V roce 1902 maďarský veterinář Aladár Aujeszky poprvé izoloval původce nemoci z býka, psa a kočky a experimentálně infikoval prasata a králíky. Onemocnění u králíků bylo nerozlišitelné od vztekliny, a proto byla nemoc nazvána jako \"pseudorabies\" (= „pseudovzteklina“). Brzy poté bylo potvrzeno, že původcem je virus a že ten samý virus je příčinou onemocnění Mad itch u skotu v USA. Zatímco v Evropě převládá označení nemoci jako Aujeszkyho choroba podle jejího maďarského objevitele, v Severní Americe a zbytku světa převládá termín pseudorabies.\n\nAujezskyho choroba se vyskytuje v Evropě, jihovýchodní Asii, Střední a Jižní Americe a v Mexiku. Země, ve kterých se podařilo toto onemocnění eliminovat (tzn. nevyskytuje se v populaci domácích prasat): USA, Kanada, Nový Zéland, Rakousko, Kypr, Česká republika, Německo, Dánsko, Finsko, Lucembursko, Nizozemsko, Slovinsko, Slovensko, Švédsko, Velká Británie.\n\nAujeszkyho chorobu způsobuje DNA virus z čeledi Herpesviridae, konkrétně se jedná o prasečí herpesvirus 1 (herpesvirus suis 1 = SHV-1) častěji označovaný jako pseudorabies virus (PRV). Viriony jsou obalené a měří od 105 do 110 nm. Nukleokapsida virionu obsahuje 9 strukturálních proteinů. Existuje pouze jeden antigenní typ. Virus se dobře kultivuje na kulturách připravených z prasečích buněk ledvin za tvorby cytopatického efektu. V zevním prostředí je relativně odolný a délka přežívání závisí hlavně na teplotě a pH. V pH 6-8 při teplotě 25 stupňů přežívá 40 dnů. V mase uchovávaném v teplotě +4 až -20 stupňů zůstává virus aktivní 5-7 měsíců. Na běžné dezinfekční prostředky je středně citlivý.\n\nPřirozeným hostitelem viru Aujeszkyho choroby a jediným druhem, který přežívá infekci, je prase. Pouze tento druh zvířat se může stát latentním nosičem viru. Virem Aujeszkyho choroby se mohou nakazit téměř všechny druhy savců (skot, ovce, kozy, kočky, psi, norci...) kromě člověka a primátů. Koně jsou infikováni vzácně.\n\nPrasata v akutní fázi infekce vylučují virus v nosním sekretu, ve slinách, mléce, moči, vaginálních a prepuciálních sekretech a ve výkalech (přibližně 2 týdny). K přenosu dochází přímo - respiratorní či orální cestou, ale také prostřednictvím kontaminovaného krmiva, steliva, nástrojů apod. Možný je také pohlavní a transplacentární přenos. Druhy jiné než prasata se pravděpodobně nakazí při blízkém kontaktu s infikovanými prasaty, masožravé a všežravé druhy pak také pozřením kontaminovaného syrového masa. \n\nInfikovaná prasata se po prodělání akutní infekce stávají latentními nosiči viru. Virus Aujeszkyho choroby přetrvává v trigeminálním (Gasserově) gangliu a po působení stresorů dochází k reaktivaci infekce. U divokých prasat bývá latentní virus zjišťován především v sakrálním gangliu. \n\nU této věkové kategorie je onemocnění nejzhoubnější. Nemocná selata mají horečku, těžce dýchají, nadměrně sliní, jsou apatická, mohou mít průjem či zvracet. Brzy se objevují příznaky postižení CNS: ataxie, nystagmus, záchvaty křečí, paralýza pánevních končetin, \"psí posed\". Selata do 24-36 h. obvykle uhynou. \n\nOnemocnění u těchto zvířat probíhá benigněji, nejčastěji za příznaků postižení respiračního aparátu. Po prodromálních příznacích (horečka, skleslost, anorexie) se objevuje kašel, kýchání, konjunktivitida, dyspnoe, ovšem mohou se rozvinout i nervové příznaky, jako např. tremor svalstva, ataxie, tonicko-klonické křeče, ztráty rovnováhy, plovací pohyby.\n\nInfekce je mírná až inaparentní, převažují respirační poruchy. Při infekci březích prasnic dochází k resorbci embryí, abortům nebo porodu mrtvých či neživotaschopných mláďat. Kojící prasnice ztrácejí mléko.\n\nInfekce je obvykle asymptomatická.\n\nOnemocnění je obvykle fatální, prvním a typickým příznakem je intenzivní pruritus, v jehož důsledku se infikovaná zvířata olizují, odírají a okusují, často dochází k automutilaci. Onemocnění rychle progreduje, zvířata slábnou, objevují se křeče, výrazné hlasové projevy, neklid, skřípání zuby a rychlé povrchové dýchání. Při obrně hltanu z tlamy vytékají sliny a jazyk volně visí. Za 24-48 h. hynou.\n\nAujeszkyho choroba však může mít i tzv. tichou formu, kterou neprovází pruritus.\n\nU těchto druhů je průběh podobný jako u skotu - pruritus, paralýza hltanu, nadměrná salivace. Tyto příznaky připomínají vzteklinu. Úhyn nastává za 1-2 dny. \n\nMakroskopické změny jsou nevýrazné a nespecifické (rinitida, při sekundární bakteriální infekci edém, kongesce až konsolidace plic, nekrotická tonsilitida, pharyngitida, placentitida, nekrotická ložiska na játrech).\n\nHistologicky se zjišťuje difúzní nehnisavá meningoencefalitida, degenerace neuronů, perivaskulární infiltrace, difúzní zmnožení glií v šedé i bílé hmotě mozkové. Dále nekrotická tonsilitida, bronchitida, bronchiolitida a alveolitida, fokální nekrózy v játrech, slezině, nadledvinách a mízních uzlinách. Patognomické jsou intranukleární inkluze v nervových buňkách, buňkách nosní sliznice, nosohltanu a tonsil.\n\nPodezření na Aujeszkyho chorobu vzniká při hromadném onemocnění a hynutí sajících selat, u ostatních druhů při výskytu pruritu a příznaků připomínajících vzteklinu. Ve všech případech je však potřeba provést laboratorní vyšetření. \n\nK vyšetření na Aujeszkyho chorobu se odebírají nosní výtěry intravitálně a mozek a tonsily postmortálně. Virus Aujeszkyho choroby se může nacházet také v plicích, slezině, játrech, ledvinách a mízních uzlinách. Pro sérogické vyšetření se odebírá krev, případně šťáva z masa. \n\nVirus Aujeszkyho choroby je možné kultivovat na různých buněčných kulturách; nejčastěji se využívá linie PK-15 připravená z prasečích ledvin, na kterých vytváří cytopatický efekt. Identifikaci viru ve tkáních lze provést imunofluorescenčním či imunoperoxidázovým testem. Využívá se také PCR k průkazu virové DNA.\n\nK průkazu specifických protilátek proti viru Aujeszkyho choroby je možné využít neutralizační test, aglutinační test či ELISA test. Některé ELISA testy umožňují rozlišení postvakcinačních a postinfekčních protilátek.\n\nOd Aujeszkyho choroby je potřeba odlišit obrnu prasat, klasický a afický mor prasat, infekci hemaglutinujícím virem encefalomyelitidy prasat, streptokokovou meningoencefalitidu, influenzu, infekci Nipah virem, otravu solí, arzenem či olovem, hypoglykémii, kongenitální tremor, edémovou chorobu prasat, parvovirovou infekci či brucelózu u prasnic, leptospirózu, kolienterotoxemie, Glässerovu chorobu, vzteklinu a scrapie.\n\nTerapie nemocných zvířat se neprovádí.\nPreventivní opatření spočívají v ochraně chovu před zavlečením nákazy a ve vakcinaci prasat. \n\nZákladem je dodržování obecných protinákazových opatření v chovech: nákup zvířat ze zdravých chovů, uzavřený obrat stáda, turnusové zástavy, zoohygiena, DDD, neškodné odstraňování kadaverů, zabránění kontaktu domácích prasat s divokými apod. Masožravým a všežravým druhům nezkrmovat syrové maso prasat.\n\nZvířata lze chránit vakcinací. U prasat jsou k dispozici živé atenuované i inaktivované vakcíny a také tzv. deletované vakcíny (gE-, gG-, gC-), které umožňují odlišit postinfekční protilátky od postvakcinačních. Tyto vakcíny se využívají v ozdravovacích programech. Vakcinace zabrání rozvoji klinických příznaků a snižuje vylučování viru, ovšem nezamezí vzniku latentního onemocnění. V České republice je vakcinace domácích prasat proti Aujeszkyho chorobě od r. 1988 zakázána.\nByly vyvinuty i inaktivované vakcíny proti Aujeszkyho chorobě u psů, avšak nebyly příliš účinné.(Pansaert a kol., 1980)\n\nDíky ozdravovacímu programu v chovech domácích prasat, který skončil na území dnešní České republiky 31. 12. 1987, je naše republika prostá Aujeszkyho choroby. V r. 2004 uznala náš stát prostý této nákazy i Evropská unie. Ovšem ACH stále představuje riziko pro naše chovy, jak se ukázalo v r. 2004, když se ACH objevila u prasnice v malochovu. Riziko představují také divoká prasata. Po namátkovém sérologickém vyšetření 42 divokých prasat bylo zjištěno 20 pozitivních vzorků (47,6 %) (Šatrán a kol., 2004). Aujeszkyho choroba je proto zahrnuta do Metodiky kontroly zdraví zvířat Státní veterinární správy ČR.SVS ČR\n\nV červenci 2011 vydala Státní veterinární správa pokyn k zahájení sledování Aujeszkyho choroby u prasete divokého v ČR. Do pololetí roku 2012 bylo sérologicky na průkaz protilátek vyšetřeno zhruba 4,5 tisíce vzorků divočáků a z toho bylo 34 % pozitivních.\n\nV prosinci 2012 diagnostikoval Státní veterinární ústav Olomouc případ Aujezskyho choroby u psa ze Severní Moravy. Jednalo se o sedmiletého amerického stafordšírského teriéra, který počátkem prosince na naháňce divokých prasat přišel do styku s divočáky.SVS ČR\n\nV lednu 2020 se nemoc objevila na Moravě, kde došlo k nákaze loveckých psů (odkaz na web ČT24).\n\n\n"}
{"id": "324948", "url": "https://cs.wikipedia.org/wiki?curid=324948", "title": "Martin Turnovský", "text": "Martin Turnovský\n\nMartin Turnovský (* 29. září 1928 v Praze) je český dirigent.\n\nStudoval dirigování na pražské AMU pod vedením tehdejšího šéfdirigenta České filharmonie Karla Ančerla a později u George Szella. V roce 1958 získal první cenu na mezinárodní dirigentské soutěži ve francouzském Besançonu.\n\nV 60. letech 20. století působil jako šéfdrigent Plzeňského rozhlasového symfonického orchestru (1963-1966), poté se stal šéfdirigentem Saského státního orchestru v Drážďanech a zároveň i dirigentem Drážďanské státní opery (1966-1968). Po své emigraci do Rakouska v důsledku událostí roku 1968 v Československu dirigoval orchestr Norské státní opery v Oslo (1975-1980), dále západoněmeckou Operu v Bonnu (1979-1983). Po svém návratu do vlasti po roce 1989 vedl Symfonický orchestr hlavního města Prahy FOK (1992-1996). V 60. letech také působil coby stálý hostující dirigent České filharmonie (1960-1968) a stálý dirigent Filharmonie Brno.\n\nPo své emigraci do Rakouska vedl velmi mnoho dalších symfonických orchestrů, například: Newyorská filharmonie, Clevelandský orchestr, Detroitský symfonický orchestr, Londýnská filharmonie, Bavorský rozhlasový symfonický orchestr, Orchestr de la Suisse Romande, Vídeňská filharmonie, Bamberští symfonikové, Torontský symfonický orchestr, Birminghamský symfonický orchestr, Královská liverpoolská filharmonie, Tokijský metropolitní orchestr a mnohé jiné další.\n\n"}
{"id": "324952", "url": "https://cs.wikipedia.org/wiki?curid=324952", "title": "Herbert Powell", "text": "Herbert Powell\n\nHerbert Powell je vedlejší fiktivní postava ze seriálu Simpsonovi.\n\nHerbert Powell se poprvé vyskytuje v díle 2×15 - \"Ach, rodný bratře, kde tě mám?\". Herbert je nevlastním bratrem Homera Simpsona a majitelem velké továrny, která vyrábí automobily. Homer později svého nevlastního bratra našel a oba se spolu spřátelili. Herbert nakonec udělal Homerovi návrh. Homer měl navrhnout úplně nové auto a oba by na tom vydělali velké peníze. Jenže vše nedopadlo tak, jak se plánovalo a Homer Herberta zruinoval.\n\nZa nějakou dobu se Herbert opět objevil v díle 3×24 - \"Brácho, můžeš postrádat dva tácy?\". Tato epizoda vypráví o znovushledání Herberta a Homera, který mohl za to, že Herbert zkrachoval a stal se z něj bezdomovec. Herbert později přijde na to jak znovu zbohatnout, protože vymyslí přístroj, který dokáže porozumět řeči batolat.\n\nPostava Herberta Powella by se dala shrnout jako dobrosrdečná, občas nedůtklivá, ale i odpouštějící.\n\n"}
{"id": "324959", "url": "https://cs.wikipedia.org/wiki?curid=324959", "title": "Spadiště", "text": "Spadiště\n\nSpadiště (skluz) je zpevněná část stoky pod stupněm, kam přepadá tekoucí voda. Účelem stupňů je zmenšit přímý spád stoky v místech, kde by rychlost proudící vody byla příliš velká. Spadiště se též používají k propojení stok s různou výškovou úrovní. Dno spadiště je obloženo obrusuvzdorným materiálem, například čedičem. V horní části bývá vstupní šachta.\n\nSpadiště na jednotné kanalizaci se buduje s obtokem. Obtok převedední vodu většinu doby - když neprší. Pokud se průtok ve stoce zvýší, využije se plně kapacita obtoku a zbytek vody přepadá šachtou. Voda protékající obtokem vytvoří na dně šachty vrstvu, takže nedojde k takovému namáhání dna vodou která padá šachtou. Obtok bývá malého průměru - 300-400 mm.\n\nSpadiště je také vnitřní prostor bezpečnostního přelivu vodního díla, pod přelivnou hranou nebo pod skluzem, kam padá voda a maří se její pohybová energie.\n\n"}
{"id": "324961", "url": "https://cs.wikipedia.org/wiki?curid=324961", "title": "Proplachovací šachta", "text": "Proplachovací šachta\n\nProplachovací šachta je součást stokové sítě. Používá se k proplachování stok s malým spádem. Základem je vstupní šachta, ve které je umístěn šoupátkový uzávěr. Po jeho uzavření se šachta naplní vodou a následný proud vody propláchne stoku.\n"}
