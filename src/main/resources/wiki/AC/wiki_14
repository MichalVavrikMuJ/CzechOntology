{"id": "235804", "url": "https://cs.wikipedia.org/wiki?curid=235804", "title": "Nizozemská východní Indie", "text": "Nizozemská východní Indie\n\nNizozemská či Holandská východní Indie (nizozemsky , indonésky ) byl název kolonie zřízené nizozemskou Východoindickou společností na území dnešní Indonésie, která se během 19. století stala nizozemskou královskou kolonií. Centrem kolonie byl ostrov Jáva, zatímco ostatní ostrovy tvořily tzv. (~ vnější kolonie).\n\nPrůzkumy oblasti na konci 16. století vedené Janem Huyghen van Linschotenem roku 1582 a výzkumy Cornelise de Houtmana o deset let později vydláždily cestu Houtmanově plavbě do Bantenu (hlavního přístavu na Jávě) v letech 1595–1597, která vynesla jen velmi malý zisk. Nizozemské pronikání do Východní Indie (což častý je termín používaný pro oblast jihovýchodní Asie, naproti tomu výrazem „Západní Indie“ byla chápána oblast Karibiku) bylo relativně pomalé.\n\nNizozemská Východoindická společnost (nizozemsky \"Verenigde Oost-Indische Compagnie\", VOC) roku 1602 soustředila do svých rukou veškeré obchodní úsilí Holanďanů pro oblast Asie. V roce 1605 ozbrojené nizozemské obchodní lodě dobyly portugalský přístav Ambonia na Moluckých ostrovech, který se stal bezpečnou základnou pro nizozemskou Východoindickou společnost. Následný „Dvacetiletý mír“ podepsaný roku 1609 v Antverpách znamenal ukončení válečného stavu mezi Španělskem, které ovládalo portugalské území a tím i jeho kolonie v zámoří, a Republikou spojených nizozemských provincií. Na severozápadním pobřeží Jávy byla v roce 1619 založena Batavia, dnešní hlavní město Indonésie Jakarta, jako centrum nizozemské koloniální moci v oblasti, ze kterého byl kontrolován nizozemský obchod v Asii. Pro indonéskou historii je důležité, že Nizozemská východní Indie byla založena spíše pro obchodní účely než jako důsledek nizozemské národní expanze.\nPo zbytek 17. století Holanďané převzali velké obchodní přístavy ve Východní Indii: Malakku roku 1641, původní království Achem (Aceh) roku 1667, Makassar o dva roky později a Bantam roku 1682. V téže době se v přístavech v Indii plošně pěstovala bavlna, kterou Holanďané vyměňovali za pepř, což byl základ obchodu s kořením.\n\nJak poznamenal Fernand Braudel, největší zdroj bohatství ve Východní Indii byl obchod v rámci indonéského souostroví, což Holanďané nazývali \"inlandse handel\", kde jeden druh zboží byl vyměňován za jiný, se ziskem na každý obrat, například se stříbrem z Ameriky, které bylo na východě žádanější než v Evropě.\n\nVznikem monopolního postavení Nizozemska v obchodu s kořením začali Nizozemci na svých územích podporovat monokulturu: Ambonii využili k pěstování hřebíčku, Timor k pěstování vonných dřev santálu, Bandaské ostrovy pro muškátový oříšek a Cejlon pro skořici.\n\nKolem roku 1700 se nizozemská Východoindická společnost rozrostla na stát ve státě a představovala dominantní sílu v indonéském souostroví.\n\n1. ledna 1800, poté co byla zkrachovalá nizozemská Východoindická společnost zlikvidována, převzala nizozemská vláda zámořská území jako královskou kolonii. Malakka a Malajský poloostrov byly britsko-nizozemskou smlouvou z Londýna z roku 1824 postoupeny Britům. Povstání javánského obyvatelstva bylo tvrdě potlačeno v Jávské válce v letech 1825–1830\n\nPo roce 1830 byla na Jávě zavedena přísná politika označovaná jako \"cultuurstelsel\", podle které musela být určitá část zemědělské produkce vyvezena a která vynesla Holanďanům i jejich indonéským spojencům velké bohatství. Tento systém byl zrušen během liberálnějších let roku 1870.\n\nKolem roku 1898, kdy nastoupila na nizozemský trůn královna Wilhelmina, čítala javánská populace dvacet osm milionů obyvatel a dalších sedm milionů žilo na ostatních indonéských ostrovech (ačkoliv ne všichni byli zcela pod nizozemskou vládou). Roku 1901 nizozemská koloniální vláda přijala takzvanou \"etickou politiku\", která zahrnovala zvýšení investic do domorodého vzdělání a moderní politické reformy, týkala se období mandátu generálního guvernéra J. B. van Heutsze.\nRozšířením přímé koloniální vlády nad Nizozemskou východní Indií byly položeny základy dnešního indonéského státu.\n\nBěhem nizozemské vlády bylo podepsáno několik dalších důležitých smluv, mezi nimi také dohoda o stanovení hranic, které jsou v současnosti indonéské. Britsko-nizozemská dohoda z roku 1824 také načrtla hranice budoucí Britské Malajsie a Nizozemské východní Indie. Nad zbytkem Indonésie si nizozemská vláda podržela kontrolu – s výjimkou japonské okupace v letech 1942–1945 – až do Indonéské národní revoluce, při které byla v roce 1949 vyhlášena nezávislost Republiky Indonésie. Hlavním městem nového státu se stala Batavia, dnes známá jako Jakarta.\n\nPo kapitulaci Japonska, kterou skončila druhá světová válka v Tichomoří, vyhlásila skupina indonéských nacionalistů nezávislost. Mezi nimi byli i první budoucí prezident Indonésie Sukarno a viceprezident Mohammad Hatta. Tímto krokem byl rozpoután ozbrojený konflikt, ve kterém se Holanďané pokoušeli nad regionem získat zpět kontrolu. Holanďané byli jako první schopni obsadit Jakartu, a proto se hlavní město vzbouřenců muselo přesunout do Yogyakarty. Během druhé nizozemské ofenzivy byla dobyta i Yogyakarta, a tak se hlavní město znovu stěhovalo, tentokrát na západní Sumatru. Nicméně Nizozemsko nátlak z Austrálie a i z nově nezávislé Indie si prostřednictvím Spojených států vynutil v roce 1949 zasednutí k jednacímu stolu, kde Nizozemsko potvrdilo suverenitu Indonésie kromě oblasti Západní Papua.\n\nNová indonéská vláda pod vedením prezidenta Sukarna nakonec převzala nad Západní Papuou kontrolu vojensky v letech 1961–1962, v roce 1962 se krátce angažovalo také námořnictvo. Spojené státy zatlačily na Nizozemsko, aby se území Západní Papuy vzdalo ve prospěch Indonésie podle uzavřené \"Dohody z New Yorku\". Mezitím změnila svůj názor australská vláda a začala také podporovat indonéskou stranu. Západní Papua dodnes zůstává pod indonéskou kontrolou, byť v různých odlehlejších částech regionu odpor proti indonéské centrální vládě pokračuje.\n\nGenerální guvernér reprezentoval nizozemskou koloniální moc v Nizozemské východní Indii od roku 1610 až do vyhlášení nezávislosti Indonésie v roce 1949. Prvního generálního guvernéra jmenovala nizozemská Východoindická společnost. Poté, co byla v roce 1796 nizozemská Východoindická společnost zrušena, zůstalo jmenování generálních guvernérů na nizozemské vládě. Během doby, kdy oblast ovládali Britové (1811–1816), nahradil funkci nizozemského generálního guvernéra anglický \"Lieutenant-Governor\", z nichž nejvýznačnější byl Thomas Stamford Raffles. Během let 1942–1945 (zatímco byl do funkce jmenován Hubertus Johannes van Mook) byla oblast pod japonskou kontrolou a byla spravována ze dvou míst, Jávy a Sumatry. Po roce 1948, během vyjednávání o nezávislosti, se funkce nizozemského zástupce v oblasti nazývala \"Vysoký komisař Koruny v Nizozemské východní Indii\".\n\n\n\n"}
{"id": "235806", "url": "https://cs.wikipedia.org/wiki?curid=235806", "title": "Okřehek trojbrázdý", "text": "Okřehek trojbrázdý\n\nOkřehek trojbrázdý (\"Lemna trisulca\") je druh jednoděložné rostliny z čeledi árónovité (\"Araceae\"). Starší systémy ho řadí do samostatné čeledi okřehkovité (\"Lemnaceae\").\n\nJedná se o extrémně redukovanou vodní rostlinu, která je kromě doby květu spíše ponořená, je víceméně jednoletá (alespoň v mírném a chladném pásu), jednodomá s jednopohlavnými květy. Celá lodyha má „stélkovitý tvar“, „stélka“ je drobná, jednotlivé „lístky“ jsou cca 3-15 mm dlouhé, úzce vejčité. Lístky jsou spojeny po 3-50 kusech a rostlina tvoří řetězovitě shloučené vidličnatě větvené útvary. Tímto znakem se nápadně liší od všech dalších okřehků rostoucích v ČR. Listy zcela chybí, někteří autoři považují rozšířené části „stélky“ za list. Kořeny jsou přítomny, na každý „lístek“ připadá jen 1 kořen, někdy se kořeny nevyvíjejí. „Lístek“ je velmi tenký, prosvítavý, při vrcholu s pilovitým okrajem. Turiony vždy chybějí. Vegetativní rozmnožování vysoce převažuje nad pohlavním a rostliny vytvářejí rozsáhlé kolonie, okřehek trojbrázdý kvete jen velmi vzácně. Květy jsou v redukovaných květenstvích obsahujících většinou 3 květy, květenství je uzavřeno v drobném toulcovitém membránovitém listenu. Okvětí chybí. Samčích květy jsou v květenství většinou 2 a jsou redukované na 1 tyčinku. Samičí květ redukován na gyneceum, které je zdánlivě složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující většinou 1 semeno.\n\nOkřehek trojbrázdý je rozšířen na vhodných lokalitách skoro po celém světě, chybí v Antarktidě, vysoké Arktidě a v Jižní Americe. V tropech je však rozšířen hlavně v horách.\n\nV ČR se vyskytuje poměrně běžně od nížin do podhůří. Najdeme ho v různých tůních, říčních ramenech a méně intenzivně obhospodařovaných rybnících. „Velkovýkrmny kaprů“ mu však rozhodně neprospívají. Společenstvo s dominancí okřehku trojbrázdého je popisováno jako as. \"Lemnetum trisulcae\" Knapp et Stoffers 1962 ze sv. \"Lemnion minoris\" Tüxen 1955. Hojný je však i v mnoha dalších společenstvech vodních rostlin.\n\n\n\n \n"}
{"id": "235809", "url": "https://cs.wikipedia.org/wiki?curid=235809", "title": "Ludvík VIII. Francouzský", "text": "Ludvík VIII. Francouzský\n\nLudvík VIII. Francouzský řečený \"Lev\" ( \"Louis VIII le Lion\", 5. září 1187 Paříž – 8. listopadu 1226 Montpensier) byl francouzský král z dynastie Kapetovců, syn Filipa II. Augusta. Vládl v letech 1223–1226. Během vlády se mu podařilo ovládnout původně anglické Anjou, Poitou, Limousin, Périgord a v roce 1224 Saintonge. Ustanovil nedělitelné královské léno bez nároku na dědění ve vedlejších liniích.\n\nV letech 1213 a 1215–1217 se Ludvík pokusil za podpory rozhořčené anglické šlechty a skotského krále Alexandra II. kandidovat na anglický trůn Jana Bezzemka. Ambiciózní plán Ludvíkovi díky protistraně vedené Vilémem le Maréchal nevyšel a po nuceném odchodu z anglické půdy musel na otcovo přání vyrazit na jih Francie získat slib věrnosti od Simona z Montfortu. Hrabě z Montfortu však roku 1218 při obléhání Toulouse padl a Ludvík musel na jih znovu, protože přání papeže Honoria III. vyhladit katary bylo podbarveno slíbenými penězi pro francouzskou korunu. Ludvík cca 45 dní obléhal Toulouse a poté obléhání vzdal a odtáhl, což v důsledku znamenalo oživení albigenského hnutí.\n\nPo otcově smrti v červenci 1223 převzal vládu ve Francii a o měsíc později byl korunován v Remeši. Roku 1226 se Ludvík na papežovo naléhání znovu vypravil proti katarům. Podařilo se mu dobýt jihofrancouzské město Avignon, jehož obléhání zapřičinilo epidemii.\n\nPoté se vzdala bez boje města Nîmes, Beaucaire, Narbonne, Carcassonne, Montpellier, Pamiers a Castres. Při návratu z úspěšného tažení král zemřel na úplavici a byl pohřben v rodovém pohřebisti v Saint-Denis.\n\n"}
{"id": "235813", "url": "https://cs.wikipedia.org/wiki?curid=235813", "title": "Stravenka", "text": "Stravenka\n\nStravenka je poukázka sloužící k nepřímé platbě za jídlo. Stravenka má charakter ceniny.\n\nExistují stravenky, které pro svou potřebu vydává pouze stravovací zařízení, případně je vydává zaměstnavatel či škola pro své vlastní nebo určité smluvní stravovací zařízení.\n\nTakové stravenky mohou být předem označeny pro odběr jídla v určený den, tj. strávník si může zakoupit buď celý bloček stravenek například pro všechny pracovní dny určitého měsíce, anebo jen vybrané či jednotlivé dny. Tento systém byl typický například pro školní jídelny v dobách před nástupem elektronických karet a před rozšířením sortimentu na více jídel denně.\n\nNěkteré typy stravenek jsou vydávány jen jako potvrzení o zaplacení bez určení konkrétního data a vlastník si stravenku musí v určené lhůtě, zpravidla do předchozího dne před použitím, nechat pro daný den a vybrané jídlo označit (samoobslužným razítkem, v registračním automatu nebo u příslušného zaměstnance stravovny), popřípadě oddělitelnou část stravenky použít jako objednávkový lístek apod.\n\nExistují také stravenky, které vydávají v různých nominálních hodnotách specializované firmy a které platí v celé síti smluvních restaurací a prodejen. Tyto stravenky fungují de facto jako jakási doplňková měna, avšak jsou určeny jen pro jedno použití a mají časově omezenou platnost (zpravidla na kalendářní rok s určitým přesahem). Obvykle je dostávají zdarma či se slevou zaměstnanci od svých zaměstnavatelů, protože stát na stravování zaměstnanců včetně této formy poskytuje daňové výhody.\n\nV poslední době se začala objevovat nová forma této služby, elektronická stravenka na platební kartě. Ta funguje obdobně jako platební karta z pohledu použití, obdobně jako papírová stravenka z pohledu obsahu služby. Výhodou je snížení administrativní náročnosti řešení podpory zaměstnaneckého stravování – není potřeba rozdávat papírové poukázky, platit za dopravu poukázek na místo. Stravné je také většinou připsáno ihned po zaplacení objednávky.\n\nMezi nejrozšířenější typy a vydavatele stravenek v České republice patří Sodexo (Sodexho Pass), Ticket Restaurant, Up Česká republika, Accor, Exit Group, Gastro Pass, Gurman Pass, Menu Service, Naše stravenka aj.\nZ elektronických stravenek pak například Gusto Karta.\n\nPoslední česká společnost, která prodávala stravenky prakticky po celém území ČR, byla Exit Group, která je od října 2009 součástí firmy Edenred, dříve Accor Services. Nově však vznikla česko-slovenská společnost CES ePlatby a.s., provozovatel elektronické stravenky Gusto Karta.\n\nAgentura GfK Czech s. r. o. provedla 15.–21. září 2009 v České republice mezi 1000 zaměstnanci průzkum stravovacích návyků v závislosti na používání stravenek. Podle této studie průměrná hodnota stravenky činí 67,50 Kč. Příjemci stravenek využívají restaurace k obědvání od 53 % častěji než ostatní zaměstnanci, a zároveň motivují k chození do restaurací i ty zaměstnance, kteří stravenky neodebírají. Příjemce stravenky utratil za oběd průměrně 94 Kč, přičemž průměrně 70 Kč zaplatí stravenkou a 24 Kč doplatil v hotovosti.\n\nPůvodně stravenky platily jen pro odběr teplého jídla, později byla tato podmínka ze zákona vypuštěna a některé stravenky platí i pro nákup potravin v pultových a samoobslužných prodejnách. Smluvní podmínky obvykle v souladu s podmínkami daňových úlev omezují jejich použití na potraviny a vylučují jejich využití k nákupu alkoholických nápojů, avšak přesto je mnohde možné za stravenky kupovat i jiné zboží. Proto například Petr Paulczynski popisuje případ, kdy tyto poukázky byly použity v obchodním řetězci Kaufland k nákupu alkoholu a tabákových výrobků.\n\nDavid Rýc, ředitel vnějších vztahů stravenkové společnosti Le Chèque Déjeuner, v reakci na jiný kritický článek uvedl, že tato forma stravenek neexistuje jen v České republice a Francii, ale osvědčil se v řadě dalších zemí, například 16 zemích Evropy včetně zemí s rovnou daní (Slovensko, Rumunsko), Indii, Turecku, Brazílii i Mexiku. Podle studií zmiňovaných Rýcem je zneužívání stravenek okrajovým jevem, protože podle dotazníkových šetření je nezneužívá více než 5 % odběratelů. Státní orgány se odmítly na kontrole dodržování podmínek podílet, vydavatelé stravenek proti zneužívání smluvně prosadili některá opatření, například maximální počet stravenek využitelný při jednom nákupu nebo úpravu pokladního softwaru některých prodejních sítí supermarketů tak, aby neumožňoval hradit stravenkami nepotravinové zboží. Pokud zákazník platí stravenkami o vyšší celkové hodnotě než je cena nákupu, některé prodejny vracejí peníze do určitého limitu anebo vracejí i stravenky nižší nominální hodnoty, ač obojí je většinou v rozporu se smluvními podmínkami.\n\nFirmy, které vydávají a přijímají stravenky zpět, mají od zaměstnavatele a obchodníka (například restaurace) provizi přibližně 10 %. S výjimkou Naší stravenky, která zaměstnavatelům nabízí stravenky pro jejich zaměstnance zcela bez provize a od restaurací stravenky vykupuje s provizí ve výši 2,5 %.\nZ elektronických stravenek je pak nejvýhodnější službou Gusto Karta, která na straně restaurací účtuje provizi 4,2%, a to včetně veškerých transakčních poplatků.\n\nNejvětší poskytovatelé stravenek v ČR jsou francouzské firmy (jejich pobočky). Předseda CBA Roman Mazák ukazuje, že provize poskytovatelům jsou jako lichva.\n\nPoskytování závodního stravování, k němuž lze přiřadit i stravování prostřednictvím stravenek, se obecně opírá o ustanovení § 236 zákoníku práce. Zde je stanoveno, že zaměstnavatelé jsou povinni umožnit všem zaměstnancům ve všech směnách stravování. Tato povinnost se nevztahuje na zaměstnance vyslané na pracovní cestu. Výše uvedené platí v zásadě jak pro podnikatelské subjekty, tak i pro organizační složky státu a příspěvkové organizace. V dalším se již přístup a platná právní úprava pro tyto rozdílné subjekty liší.\n\nDle platného znění § 24 odst. 2 písm. j) bodu 4 zákona č. 586/1992 Sb. lze do daňově uznatelných výdajů zahrnout příspěvek na závodní stravování zajišťované prostřednictvím jiných subjektů a poskytované až do výše 55 % ceny jednoho jídla za jednu směnu, maximálně však do výše 70 % stravného při pracovní cestě 5–12 hodin (výše je vymezena v § 176 odst. 1 písm. a) zákoníku práce). Z výše uvedeného je zřejmé, že výše daňově uznatelného příspěvku je omezena dvěma současně platícími podmínkami:\n\nSoučasné znění obou zákonů pro rok 2017 tedy umožňuje poskytovat zaměstnanci jídlo v hodnotě cca 109 Kč na jednu směnu, která trvá aspoň 3 hodiny, přičemž při poskytování této výše lze do daňových výdajů uznat příspěvek až 55 %, tj. 59,95 Kč. Zbývající část, tj. 49,05 Kč, buď uhradí zaměstnanec nebo mu bude poskytnut ze zisku či z fondů tvořených na kulturní a sociální účely. Nárok na další stravenku přísluší v této sféře až v případě, že pracovní směna v úhrnu s povinnou přestávkou v práci trvá více než 11 hodin. Pro posouzení doby trvání pracovní směny je rozhodná délka pracovní směny stanovená zaměstnavatelem konkrétnímu zaměstnanci v souladu se zákoníkem práce.\n\nDaňově uznatelný příspěvek mohou dostávat i podílníci a jednatelé s. r. o. v pracovním poměru.\n\nZákon č. 586/1992 Sb., o dani z příjmu, je doplněn závazným pokynem D-300 MF z \"Finančního zpravodaje\" 11-12/2006, odst. 19 a 20, podle nějž si při zajišťování stravování prostřednictvím jiných subjektů může zaměstnavatel uplatnit jako daňový výdaj příspěvek podle § 24 odst. 2 písm. j) bodu 4 zákona za zaměstnance, který neodpracuje část směny nebo celou směnu z důvodů:\n\nNemůže uplatnit jako daňový výdaj příspěvek podle § 24 odst. 2 písm. j) bodu 4 zákona za zaměstnance, který neodpracuje celou směnu s výjimkou uvedenou v písmenu a), např. při čerpání dovolené v rozsahu kratším než jedna směna.\n\nV minulosti platná právní úprava byla v roce 2001 nahrazena vyhláškou Ministerstva financí ČR č. 430/2001 Sb. Od její platnosti mají organizační složky státu a státní příspěvkové organizace možnost přispívat svým zaměstnancům ve stejné výši jako podnikatelská sféra. Jedním z rozdílů je, že nárok na druhou stravenku vzniká v této sféře po odpracování 10 hodin a přítomnost v práci pro nárok na stravenku musí trvat alespoň 3 hodiny.\n\nPro příspěvkové organizace zřizované územními samosprávnými celky platí vyhláška č. 84/2005 Sb., která stanovuje možnost přispívat svým zaměstnancům ve stejné výši jako podnikatelská sféra. Pokud odpracovaná směna je stanovena nejméně na 10 hodin, má zaměstnanec nárok na dva příspěvky na stravování.\n\nPoukázky na stravování, kterými je hrazeno poskytování stravovacích služeb ve vybrané síti restaurací a hotelů, nepodléhají dani při nákupu i prodeji, protože se jedná o platební prostředek nahrazující peníze. Strávník uhrazuje u plátce daně poukázkou cenu jídla včetně daně. DPH podléhá pouze zprostředkovatelská provize.\n\nPři pracovních cestách v okolí pracoviště lze využít stravenky. U pracovních cest trvajících 5 a více hodin se použití stravenek vylučuje: „… Příspěvek nelze uplatnit na stravování za zaměstnance, kterému v průběhu směny vznikl nárok na stravné podle zvláštního právního předpisu…“ [§ 24 odst. 2 písm. j) bod 4 zákona č. 586/1992 Sb.].\n\nPři zdaňování příjmu zaměstnance je dle znění § 6, odst. 9, písm. b) zákona č. 586/1992 Sb. tato hodnota stravování poskytována formou nepeněžního plnění a je od daně osvobozena.\n\n"}
{"id": "235814", "url": "https://cs.wikipedia.org/wiki?curid=235814", "title": "Mount Katahdin", "text": "Mount Katahdin\n\nMount Katahdin (1606 m) je nejvyšší horou amerického státu Maine. Nachází se uprostřed rezervace Baxter State Park, 40 km severozápadně od města Millinocket. Název pochází z jazyka indiánů národa Penobscot a znamená „Největší hora“.\n\nHora je známá díky tomu, že zde končí Appalačská stezka, 3500 km dlouhá turistická trasa, která začíná na Springer Mountain v Georgii.\n"}
{"id": "235818", "url": "https://cs.wikipedia.org/wiki?curid=235818", "title": "Streaming", "text": "Streaming\n\nStreaming (z anglického \"\" – proud) je technologie kontinuálního přenosu audiovizuálního materiálu mezi zdrojem a koncovým uživatelem. V současné době se streamingu využívá především pro přenášení audiovizuálního materiálu po internetu (webcasting). Webcasting může probíhat v reálném čase (internetová televize nebo rádio), nebo systémem Video on demand (např. YouTube). Pro streamování videa více uživatelům zároveň musí mít provozovatel k dispozici kromě obsahu také ještě streamovací server, který zajišťuje komunikaci s cílovými počítači a plynulé vysílání dat.\n\nNa přenos audiovizuálního materiálu po internetu je třeba kodeků na zmenšení objemu dat. Ke streamingu se nejvíce využívá flashových kodeků, MPEG-4, Windows Media, Real Time a QuickTime. I tak je přenos záznamu v televizním rozlišení (720×576) velmi náročný. Proto byl nejvíce rozšířený streaming v rozlišení 320×240 bodů při datovém toku 256–512 kbit/s. Dnes se, ale můžeme zcela běžně setkat s extrémy jako je streamování ve 4K, které nabízí například populární služby YouTube nebo Netflix\n\nKe streamingu audia se využívá především kodeků Windows Media Audio (WMA), MP3, OGG, AAC+ v datových tocích obvykle od 16-256 kbit/s. Audio může být streamováno jako single bitrate, což je jeden konstantní datový tok nebo multibitrate, což je více konstantních datových toků přenášených dohromady v jednom datovém toku mezi kodérem streamu a serverem. Přehrávač přehrávající multibitrate stream ze serveru dokáže potom automaticky měnit kvalitu zvuku v případě zhoršení/zlepšení kvality internetového připojení posluchače.\n\nVe světě jsou nejznámějšími servery využívající streaming YouTube, Vimeo, Twitch.tv, Netflix, TEDtalks. V Česku pak původní platformy videa na vyžádání Aerovod, Dafilms nebo OBBOD.\n\nV Česku poskytují streaming veřejně dostupné televize: iVysílání (ČT), Voyo (Nova), Prima PLAY, Óčko. Vlastní program nabízí např. i služby Stream.cz, Playtvak.cz, AllTv.cz nebo Tyvi.cz. Rozhlasový streaming poskytují např. weby Play.cz nebo ABradio.cz.\n"}
{"id": "235824", "url": "https://cs.wikipedia.org/wiki?curid=235824", "title": "Filip VI. Francouzský", "text": "Filip VI. Francouzský\n\nFilip VI. Francouzský (\"fr. Philippe VI de France\" řečený \"Philippe de Valois\", 1293 – 22. srpen 1350 klášter Coulombs) byl hrabě z Valois, regent Francie a Navarry a francouzský král, první panovník z dynastie Valois.\n\nZa své zvolení vděčil francouzské šlechtě, byl jedním z nich a tato skutečnost jej provázela po celou dobu jeho vlády. Držel skvělý dvůr a marně plánoval křížovou výpravu. Chronické neshody s Anglií vyústily během jeho panování v tzv. stoletou válku a pro anglického krále Eduarda III. byl \"Filipem z Valois, který se nazývá francouzským králem\".\n\nFilip se narodil jako nejstarší syn Karla z Valois, syna krále Filipa III. a Markéty, dcery neapolského krále Karla II. z Anjou. Roku 1314 dostal po matce zděděné hrabství Maine. Během vlády bratrance Karla Sličného se společně s otcem stal členem králova poradního sboru a získal v něm významné místo. Po otcově smrti roku 1325 zdědil titul hraběte z Valois a Anjou.\n\n1. února 1328 král Karel náhle zemřel a královna Jana z Évreux byla v době jeho skonu v jiném stavu. Bylo nutné vyčkat na porod a pohlaví očekávaného královského potomka a zvolit regenta, který by spravoval království v době do porodu. V případě narození následníka trůnu, by regent zůstal ve funkci až do jeho zletilosti a pokud by se narodilo děvče, stal by se francouzským králem.\n\nShromáždění právníků a šlechty svolané téhož měsíce v Paříži v reakci na poselství anglického krále Eduarda III., jenž připomínal svůj po matce zděděný nárok na francouzský trůn, rozhodlo s cílem předejít možnosti, že by království připadlo anglickému králi, že ženy nejenže nemohou uplatňovat nárok na francouzskou korunu, ale také tento nárok předávat. Dokonce vydalo prohlášení, že francouzské království nikdy nepřipadne anglickému králi.\n\n1. dubna porodila královna děvče a Filip z Valois, do té doby radou ustanovený regent království, převzal královský titul. 29. května 1328 byl za bohaté účasti francouzských pánů a také českého krále Jana společně s manželkou v Remeši slavnostně korunován. Krátce po korunovaci vyhověl žádosti flanderského hraběte Ludvíka a pomohl mu proti revoltujícím poddaným v bitvě u Casselu. Vlámové utrpěli zdrcující porážku a Francouzi se po letech dočkali pomsty za prohranou bitvu u Courtrai, možnosti doprovodit své vítězství hrůzným masakrem a také konfiskacemi majetku vzbouřenců.\n\nVítězstvím zvýšené prestiže Filip využil, vyslal do Anglie poselstvo s předvoláním pro Eduarda III., ve kterém jej vyzýval k složení holdu za akvitánské vévodství. Na neochotného mladého anglického krále zabrala až výhrůžka konfiskace francouzského léna a v červnu 1329 hold Filipovi v Amiensu za doprovodu mnoha dvorských slavností složil. Následovalo období dvou let strávené dohady o povaze složeného holdu, zda jím byl skutečně uznán lenní vztah. Celý spor dočasně dopadl smírem, když Eduard roku 1331 potvrdil, že o lenní přísahu skutečně šlo.\n\nPozici rodu Filip začal upevňovat sňatky svých dětí s potomky vladařů sousedních zemí a plánováním křížové výpravy, ze které posléze pro vzrůstající napětí s Anglií sešlo. Francouzská koruna se dostala do finančních potíží, které způsobilo zastavení výběru křížového desátku a také smrt princezny Marie a následný konec výběru svatební daně. Daň z pasování prince Jana se vybírala těžce a když roku 1335 následník těžce ochořel, nechal král výběr daně zrušit a dokonce z vděčnosti za synovu úzdravu vrátil již vybrané peníze.\n\nVztahy s Anglií se postupně zhoršovaly, francouzská strana nesouhlasila s plány Eduarda III. na dobytí Skotska a byla ve styku se zástupci skotské opozice. Roku 1336 se francouzská flotila, původně určená ke křížové výpravě, přepravila do severofrancouzských přístavů. Roku 1337 Filip nechal pro neplnění lenních povinností zkonfiskovat Eduardovo akvitánské vévodství a Eduard v říjnu v dopise vypověděl své závazky vůči \"Filipovi z Valois, který se nazývá francouzským králem\".\n\nOba panovníci začali shánět spojence. Eduardovi se podařilo navázat styky s říšskými knížaty a císařem Ludvíkem Bavorem. Jeho nejaktivnějšími spojenci byli vlámští vzbouřenci v čele s Jakubem van Antervelde.\n\nRoku 1341 se otevřela druhá fronta v Bretani, kde se spolu utkávali dva uchazeči o úmrtím posledního vévody osiřelou zemi.\n\nFilipa po celou dobu vlády stigmatizovaly okolnosti nástupu na trůn. Byl zvoleným králem, nenavazoval na tradici svých předchůdců a byl zavázán svým volitelům. Některé z nich odměnil a některé, příliš nárokující, ode dvora postupně vzdálil. Do druhé kategorie patřil Robert z Artois, který byl roku 1330 pařížským soudem odsouzen za padělání listin vztahujících se k následnictví v hrabství Artois k vyhnanství. Provinilec se uchýlil na anglický dvůr, kde začal ihned intrikovat proti svému bývalému vládci.\n\nKrálovský dvůr postupně početně narůstal, podstatné místo zaujímaly klany různých cílů a významů.Filip byl ctižádostivý milovník nádhery, i když nerad rozhazoval. Jeho dvůr se stal středobodem tehdejšího rytířstva celé Evropy, častým hostem býval i Jan Lucemburský, se kterým měl Filip stejné politické cíle.\n\nRoku 1349 se králi podařilo po předchozím jednání odkoupit od bezdětného hraběte Humberta z Viennois tzv. delfinát, jehož majitelem se do budoucna stal vždy následník trůnu a z držení země vyplýval jeho titul \"dauphina\".\n\nRoku 1313 se ve Fontainebleau oženil s Janou, dcerou burgundského vévody Roberta II., svou vrstevnicí.\n\nPo jejím skonu se oženil s mladičkou Blankou, dcerou navarrského krále Filipa III.\n\nPozici rodu Filip začal upevňovat sňatky svých dětí s potomky vladařů sousedních zemí, dceru Marii provdal za syna brabantského vévody a svého staršího syna Jana oženil s dcerou českého krále Jana.\n\n\n"}
{"id": "235826", "url": "https://cs.wikipedia.org/wiki?curid=235826", "title": "Ruská pravoslavná církev", "text": "Ruská pravoslavná církev\n\nRuská pravoslavná církev Moskevského patriarchátu či jen Ruská pravoslavná církev, oficiálně též Moskevský patriarchát či Patriarchát Moskvy a vší Rusi, zkráceně RPC ( \"Русская Православная Церковь Московского Патриархата\", РПЦ) je největší autokefální pravoslavnou církví, s nimiž tvoří společenství pravoslavných církví. Její hlavou je patriarcha moskevský a celé Rusi sídlící v Danilovském klášteře v Moskvě. Od 1. února 2009 je patriarchou Kirill I.\n\nPo roce 1991, kdy se církev vymanila z komunistického útlaku, církev obnovila svůj tradiční vliv na politické dění v zemi. Počet věřících se v současné době odhaduje na 100 miliónů osob; toto číslo zahrnuje velkou část Rusů, kteří nejsou aktivními věřícími a návštěvníky bohoslužeb, uznávají však RPC jako tradiční autoritu a symbol ruské kultury.\n\nRuská pravoslavná církev je největší náboženskou organizací v Rusku, silné postavení má také v některých zemích bývalého SSSR (zejména v těch, kde zůstává silná ruská menšina), tzn. v Estonsku Lotyšsku, Bělorusku, Moldavsku, na Ukrajině a v Litvě (část, je tam i pravoslavná církev podřízená Konstantinopolskému patriarchátu). Běloruská pravoslavná církev, Moldavská pravoslavná církev a Ukrajinská pravoslavná církev Moskevského patriarchátu (UPC MP) jsou součástmi RPC. Pod její jurisdikci patří i ruští pravoslavní v Ázerbájdžánu, Kazachstánu, Kyrgyzstánu, Tádžikistánu, Turkmenistánu, Uzbekistánu, a taktéž v Mongolsku a Japonsku. Dle údajů z roku 2006 RPC čítá na 27 000 farností (\"приход\") sdružených do 136 eparchií (obdoba katolické diecéze), z nichž zhruba čtvrtina je v zahraničí (svou eparchii má RPC i ve Vídni, Damašku, New Yorku či Buenos Aires). Dále církvi náleží 713 monastýrů (z toho 543 v Rusku, 173 na Ukrajině, přičemž poměr mužských a ženských klášterů je vyrovnaný) a 75 církevních škol. V roce 2015 měla 34 764 farností ve 293 eparchiích (diecézích), kde působilo 384 biskupů. A též 926 monastýrů (klášterů), z toho 455 mužských a 471 ženských. Ruská pravoslavná církev se snaží pronikat také do dalších zemí: příkladem může být první pravoslavný chrám na Kubě, otevřený v říjnu 2008.\n\nPodle legendy přinesl křesťanství na Rus již apoštol svatý Ondřej, když se doplavil proti proudu Dněpru na místo dnešního Kyjeva. Rozhodujícím datem byl však rok 988, kdy velký kníže Kyjevské Rusi Vladimír I. zavrhl pohanský panteon a přijal křest z rukou východní církve; toto datum je považováno za okamžik christianizace Rusi a vzniku pravoslavné církve; roku 1988 slavil Sovětský svaz přes deklarovaný ateismus 1000. výročí této události.\n\nMetropolita, podřízený Konstantinopoli, sídlil zpočátku v Kyjevě, tehdejší stolici staroruského státu a centru východoslovanské kultury. V důsledku politických změn bylo jeho sídlo přesunuto nejprve do Vladimiru (1299) a následně do Moskvy (1325). Prvními metropolity na Rusi byli zpravidla Řekové, potvrzovaní do svého úřadu konstantinopolským patriarchou. Posledním z nich byl Isidor Kyjevský (1437–1441), který roku 1439 podepsal smlouvu uzavírající Florentskou unii. Ta zavazovala pravoslavné věřící k uznání primátu papeže, což Moskevská Rus odmítala přijmout. Isidor byl vyhnán a roku 1448 si na Rusi sami zvolili metropolitu ruského původu Iona. Tím se ruská církev stala autokefální, nezávislou na konstantinopolském patriarchátu. Roku 1589 přiměl Boris Godunov konstantinopolského patriarchu, aby zřídil v Moskvě patriarchát.\n\nRoku 1652, po reformách patriarchy Nikona, došlo ke schizmatu, jímž se z pravoslavné církve vydělili tzv. starověrci.\n\nCar Petr Veliký se snažil o maximální posílení státní moci Ruského impéria, a tedy i o kontrolu nad církví. V rámci jeho tzv. synodální reformy byl jako nejvyšší církevní instituce roku 1721 zřízen Nejsvětější synod, v jehož čele stál oberprokurátor jmenovaný carem. Synod řídil všechny záležitosti církve. Biskupové museli při nástupu do funkce složit přísahu carovi, který byl \"nejvyšší církevní soudce\".\"To znamená, že laik (byť by to byl pomazaný car) byl nejvyšším ochráncem víry, a vysoká církevní instance, zřízena samoděržavnou mocí, je institucí vládní moci. Až 23. února 1901 se tato přísaha, pro křesťanské svědomí nepřijatelná, z carova příkazu přestala užívat.\" Car komunikoval s církevní správou přes vrchního prokurátora, který byl \"jeho mužem\" v synodu.\n\nRuská pravoslavná církev se potýkala s vnitřními problémy, ale na venek působila mohutným dojmem. Na počátku 20. století se k církvi hlásilo 83 milionů věřících. \"V roce 1900 bylo celkem téměř 105 000 světských duchovních a mnichů (2230 protojerejů, 34 784 kněží, 14 945 diákonů a 43 857 Ďáčků). Pravoslavných chrámů každým rokem přibývalo. V průměru se jich za rok stavělo kolem pěti set. V roce 1903 fungovalo celkem 50 355 chrámů a 19 890 kaplí.\" Velkým vnitřním problémem církve bylo vzdělávání církevních činitelů. Platy duchovních zajišťoval stát. Tyto platy byly pro duchovní nižšího svěcení dosti malé, zatímco platy biskupů byly nesrovnatelně větší. (Státní plat faráře činil 300 rublů, plat biskupa byl 30 až 50 tisíc rublů a plat kyjevského metropolity byl 100 000 rublů.) Duchovní byli tedy často odkázáni na milodary svých farníků. Úroveň duchovenstva navíc snižoval fakt, že zůstávalo v podstatě kastovní organizací, neboť profese kněze se v rodinách dědila. Navíc pro mladého člověka byla často jediná možnost, jak dosáhnout středoškolského vzdělání právě dráha duchovního, to znamená, že někteří ze studentů církevních seminářů nepovažovali svoji službu za poslání, ale jen za prostředek k posílení společenského statusu.\n\nV letech 1927–2007 existovala vedle Ruské pravoslavné církve také Exilová ruská pravoslavná církev, která vznikla poté, co byla domácí pravoslavná církev nucena ke spolupráci s bolševickým režimem. Během éry Sovětského svazu bylo režimní snahou církev zcela zlikvidovat; zejména za Stalinovy vlády byla vystavena nesmírně kruté perzekuci s krátkým uvolněním během Velké vlastenecké války. V letech 1917 až 1935 bylo zatčeno 130 tisíc pravoslavných kněží a z nich bylo minimálně 95 tisíc zabito. Počet kostelů v Rusku klesl z 295 84 v roce 1927 na méně než 500 v roce 1940. Toho roku byl na svobodě pouze jediný biskup.\n\nKe konci Stalinovy éry začalo uvolňování, které pokračovalo na počátku Chruščovovy éry, takže v roce 1957 měla již státem ovládaná církev asi 22 tisíc kostelů. Chruščov ale postupně změnil názor a v letech 1959 až 1964 pokračovala druhá masivní vlna perzekuce a zavírání kostelů, jejichž počet se snížil asi o 12 tisíc.\n\nPerzekuce aktivně pokračovaly za všech dalších generálních tajemníků až do nástupu Gorbačova a jeho reforem (1985). V roce 1987 byla statisticky situace přibližně: 6893 fungujících kostelů a 18 fungujících klášterů v celém Sovětském svazu; v Ruské SFSR bylo křtěno asi 40-50% novorozenců a přes 60% zemřelých dostávalo křesťanský pohřeb.\n\nZa Gorbačova přišlo zásadní zmírnění útlaku v době perestrojky (která např. umožnila mohutné oslavy 1000 let křesťanství na Rusi).\n\nPo rozpadu SSSR získala církev za patriarchátu Alexije II. opět významný vliv na dění zemi včetně vysoké politiky. Bylo obnoveno množství kostelů a klášterů, nicméně znovu se objevilo nepřátelství představitelů RPC vůči jiným církvím.\n\n17. května 2007 se po 80 letech rozdvojení opět sjednotila exilová a domácí církev, jejíž jedinou hlavou se stal moskevský patriarcha Alexij II. Akt sjednocení pokládá za jeden ze svých úspěchů také prezident Ruska, Vladimir Putin. Sjednocení vyvolalo rozhořčení některých exulantů, kteří odmítají provázanost církve a ruské vlády a poukazují na Putinovo někdejší členství v KGB.\n\nRuská pravoslavná církev má na území České republiky dvě zastupitelství – tzv. \"podvorje\":\n\nŘímskokatolická a pravoslavná církev jsou v rozkolu od Velkého schizmatu roku 1054, které poznamenává vztah obou církví dodnes. Papež Jan Pavel II. nikdy nedostal od patriarchy Alexije povolení k návštěvě Ruska, ač o ně usiloval a řadoví Rusové jeho návštěvu neodmítali. Stejný postoj zaujal i při papežově návštěvě Ukrajiny roku 2001, kterou mu však svou pravomocí znemožnit nemohl. Po papežově smrti jej označil za stranu znesnadňující dialog a vyslovil očekávání lepší spolupráce.\n\n12. února 2016 se papež František sešel s moskevským patriarchou Kirillem, což bylo první setkání mezi hlavami římskokatolické a Ruské pravoslavné církve v dějinách.\n\nKonstantinopolský patriarcha Bartoloměj I. zrušil koncem roku 2018 rozhodnutí Konstantinopolského patriarchátu z roku 1686, kterým se Ukrajinská pravoslavná církev připojila k patriarchátu v Moskvě jako autonomní součást Ruské pravoslavné církve. Z iniciativy ukrajinského prezidenta Petra Porošenka vznikla s požehnáním Bartoloměje I. sloučením a zánikem dosavadních tří pravoslavných církví na Ukrajině, včetně Moskevského patriarchátu, sjednocená místní autocefální pravoslavná církev Ukrajiny, s čímž ale nesouhlasí Ukrajinská pravoslavná církev Moskevského patriarchátu, která disponuje největším počtem kostelů a má na Ukrajině nejvíc věřících. Agenti ukrajinské tajné služby SBU provedli na konci roku 2018 v klášterech a budovách patřících Moskevskému patriarchátu razie a domovní prohlídky. V reakci na rozhodnutí Bartoloměje přerušila Ruská pravoslavná církev s Konstantinopolským patriarchátem veškeré styky a došlo tak k rozkolu uvnitř pravoslavného světa.\n\n\n\n"}
{"id": "235827", "url": "https://cs.wikipedia.org/wiki?curid=235827", "title": "Jan II. Francouzský", "text": "Jan II. Francouzský\n\nJan II. Francouzský zvaný \"Dobrý\" (26. dubna 1319, Le Mans – 8. dubna 1364, Londýn) byl francouzský král z dynastie Valois, nejstarší syn Filipa VI. a Jany Burgundské.\n\nBěhem stoleté války byl v bitvě u Poitiers roku 1356 zajat a vězněn v Londýně. Na základě míru z Brétigny z roku 1360 Angličané určili výkupné a Jan II. se mohl vrátit do Francie, aby peníze na své výkupné pomohl vybrat. To se však nepodařilo, a tak se k překvapení všech Jan II. vrátil dobrovolně do anglického zajetí. Zemřel roku 1364 následkem nemoci.\n\n\n"}
{"id": "235828", "url": "https://cs.wikipedia.org/wiki?curid=235828", "title": "Ukrajinská pravoslavná církev (Moskevský patriarchát)", "text": "Ukrajinská pravoslavná církev (Moskevský patriarchát)\n\nPředešlá Ukrajinská pravoslavná církev Moskevského patriarchátu, oficiálně Ukrajinská pravoslavná církev (, , zkratka UPC) je kanonická pravoslavná církev. Tvoří autonomní součást Ruské pravoslavné církve vedené moskevským patriarchou.\n\nKvůli odlišení od v roce 1992 založené Ukrajinské pravoslavné církve Kyjevského patriarchátu se přidává „Moskevský patriarchát“ (, , zkratka UPC (MP)), ačkoliv církev na původním a oficiálním názvu trvá.\n\nKromě Haliče, kde převažuje řeckokatolická církev, měla převahu ve všech regionech Ukrajiny, než kolem roku 2011 toto prvenství převzala Ukrajinská pravoslavná církev Kyjevského patriarchátu. Poté, co začala hájit ruské zájmy, trpí silným odlivem farníků.\n\nKdyž v roce 1991 Ukrajina získala nezávislost, začal tehdejší kyjevský metropolita Filaret II. () usilovat o osamostanění ukrajinské části církve od moskevského ústředí, za což byl zbaven svého úřadu. Poté založil s částí duchovenstva v roce 1992 Ukrajinskou pravoslavnou církev Kyjevského patriarchátu se sídlem v Kyjevě. Od té doby panuje mezi oběma církvemi napětí. V roce 1997 Ukrajinská pravoslavná církev Moskevského patriarchátu kyjevského patriarchu Filareta II. dokonce exkomunikovala.\n\nV průběhu Euromajdanu roku 2013 došlo k vnitřnímu rozkolu uvnitř církve Moskevského patriarchátu. Církev se k ukrajinské krizi a ke konfliktu s proruskými separatisty a s Ruskem snažila nevyjadřovat, ale část představitelů sympatizovala s kyjevskými protesty, zatímco jiní otevřeně podpořili proruské separatisty na Donbasu, v důsledku čehož na Ukrajině narůstá negativní názor na její činnost. Její napojení na Ruskou pravoslavnou církev jí škodí, navíc v situaci, kdy nový metropolita Onufrij bývá označován za příznivce sjednocení „ruského prostoru“, jehož součástí má být i Ukrajina s Běloruskem. Samotný Onufrij podpořil teritoriální integritu Ukrajiny a volal po mírovém řešení konfliktu na východní Ukrajině.\nV srpnu 2014 metropolita Onufrij prohlásil, že žádný kněz v jeho cíkvi nepodporuje proruské separatisty na východě Ukrajiny. Přesto podle ukrajinského autora Ihora Tyškevyče údajná vazba Ukrajinské pravoslavné církve Moskevského patriarchátu na Kreml, její údajný zásah do konfliktu mezi státy, jejichž občané jsou členy církve a údajná podpora vojenské intervence Ruska na východě Ukrajiny způsobuje výrazný odliv věřících. Zatímco v roce 2011 tvořili její farníci na Ukrajině 25,9 % obyvatel, začátkem roku 2015 to bylo již jen 20,8 %.\n\nUkrajinská pravoslavná církev (Moskevský patriarchát) od 15. prosince 2018 neexistuje a musí být rozpuštěna. Vrchní Radě byl předložen návrh zákona o povinném přejmenování Moskevského patriarchátu.\n\nV současné době s požehnáním Ekumenického patriarchátu (Bartoloměje I) vznikla z iniciativy ukrajinského prezidenta Petra Porošenka sjednocená místní autocefální pravoslavná církev Ukrajiny sloučením tří poboček pravoslavných denominací, s čímž ale nesouhlasí Moskevský patriarchát, který disponuje největším počtem kostelů. V reakci na to agenti tajné služby SBU provedli v klášterech a budovách patřících Moskevskému patriarchátu razie a domovní prahlídky.\n\nKonstantinopolský patriarcha Bartoloměj zrušil akt Konstantinopolského patriarchátu z roku 1686, kterým se kyjevský metropolita připojuje k patriarchátu v Moskvě.\n\nNejvětšími náboženskými středisky církve jsou tři (částečně jeskynní) kláštery:\n\n\n"}
{"id": "235831", "url": "https://cs.wikipedia.org/wiki?curid=235831", "title": "23. horská divize SS „Kama“ (2. chorvatská)", "text": "23. horská divize SS „Kama“ (2. chorvatská)\n\n23. Waffen-Gebirgs Division der SS „Kama“ (kroatische Nr. 2) byla divize, která náležela do Waffen-SS. Byla založena na základě rozkazu Adolfa Hitlera ze dne 17. června 1944. Mužstvo tvořili noví rekruti z Chorvatska (většinou Bosňáci). Menší množství německých a chorvatských důstojníků bylo do divize převeleno z 13. Waffen-Gebirgs Division der SS „Handschar“ (kroatische Nr. 1), společně s jejím průzkumným praporem.\n\nProtipartyzánský výcvik probíhal v maďarské Bačce. Jelikož v září 1944 Rudá armáda pronikla do jižního Maďarska, byl vydán požadavek, aby divize byla do konce září bojeschopná. To se nepodařilo, a tak padlo v říjnu 1944 rozhodnutí divizi „Kama“ zrušit a mužstvo použít k doplnění jiných divizí. Muslimové byli přeloženi k 13. Waffen-Gebirgs Division der SS „Handschar“ (kroatische Nr. 1) (velká část cestou dezertovala) a zbytek byl použit k vytvoření 33. Waffen-Kavallerie Division der SS (ungarische Nr. 3).\n\nDivizní číslo 23 obdržela 23. SS-Freiwilligen Panzergrenadier Division „Nederland“.\n\n\n\n23. Waffen-Gebirgs Division der SS „Kama“ (kroatische Nr. 2) nespáchala žádné válečné zločiny.\n\n"}
{"id": "235832", "url": "https://cs.wikipedia.org/wiki?curid=235832", "title": "Athos (rozcestník)", "text": "Athos (rozcestník)\n\nSlovo Athos má více významů:\n\n"}
{"id": "235833", "url": "https://cs.wikipedia.org/wiki?curid=235833", "title": "Mosfellsbær", "text": "Mosfellsbær\n\nMosfellsbær je sedmé největší město na Islandu. Náleží do aglomerace Reykjavíku. V roce 2007 zde žilo 8 147 obyvatel. Město ze severu přímo sousedí s hlavním městem Reykjavík.\n\n"}
{"id": "235838", "url": "https://cs.wikipedia.org/wiki?curid=235838", "title": "Volujak", "text": "Volujak\n\nVolujak je pohoří na hranicích Bosny a Hercegoviny a Černé Hory, je součástí Dinárských hor. Je jedním z trojice pohoří, které obklopují krásné Trnovačko jezero (spolu s Maglićem a Bioćem). Jedná se o 20 km dlouhý hřeben táhnocí se od severozápadu na jihovýchod. Nejvyšší horou je Vlasulja (2336 m) (někdy je Vlasulja chápána jako samostatný masív a v tomto případě je nejvyšší horou Volujaku Studenac). Ze západu a jihu je Volujak údolím řeky Sutjeska oddělen od pohoří Zelengora a Lebršnik, na východě sousedí s pohořím Bioć v dolině Smrekovac a na severu tvoří hranici mezi Volujakem a Maglićem potok Suha (Suški). Pohoří zasahuje do bosenského Národního parku Sutjeska. Pohoří je do výšky 1600 m bohatě porostlé lesy – jak bukovými, tak jedlovými. \n\n"}
{"id": "235846", "url": "https://cs.wikipedia.org/wiki?curid=235846", "title": "Boris Papandopulo", "text": "Boris Papandopulo\n\nBoris Papandopulo (25. února 1906, Bad Honnef, SRN - 16. října 1991, Záhřeb) byl chorvatský skladatel a dirigent.\n\nVe své tvorbě se nechal inspirovat balkánským folklórem. V roce 1968 byl za celoživotní dílo vyznamenán chorvatskou Cenou Vladimira Nazora.\n\n"}
{"id": "235851", "url": "https://cs.wikipedia.org/wiki?curid=235851", "title": "Franjo Lučić", "text": "Franjo Lučić\n\nFranjo Lučić (31. března 1889, Kuče - 16. března 1972, Záhřeb) byl chorvatský skladatel a varhaník.\n\nNarodil se 31. března 1889 v obci Kuče nedaleko Velike Gorice. Záhy mu zemřel otec a Franja vychovával strýc z matčiny strany, Joseph Puceković, který byl farářem v Dubranci. V Dubranci dokončil základní školu a už v té době udivoval hudebním nadáním. V deseti letech hrál v místním kostele na varhany. Finanční podpora obce Turopolje mu umožnila vystudovat gymnázium v Záhřebu i další vzdělávání na učitelském ústavu. Tam si jej povšiml profesor hudby Vilko Novak a přesvědčil jej, aby i přes ztrátu stipendia studium na učitelském ústavu přerušil a přešel na Chorvatskou hudební akademii. Na studium si pak vydělával hrou na varhany v záhřebských kostelech. Soukromě dokončil i učitelský ústav a od roku 1917 působil jako učitel v obci Kotari nedaleko Samoboru. V té době zkomponoval svou první symfónii f-moll, která se stala i první chorvatskou symfónií vůbec.\n\n13. prosince 1918, ve věku dvacetidevíti let, byl zvolen županem Turopoljského kraje a svůj mandát ještě dvakrát obhájil. V této době se hudbě příliš nevěnoval. K hudbě se opět vrátil v roce 1927. Stal se profesorem kontrapunktu a hry na varhany na Záhřebské akademii múzických umění a na této škole působil až do odchodu do důchodu v roce 1961. Řadu let byl i jejím rektorem. V Záhřebu založil soukromou hudební školu \"Polyhimnia\".\n\nJiž jako student komponoval chrámovou hudbu. Po dokončení studia se připojil k ceciliánskému hnutí, které se snažilo obnovit čistotu chrámové hudby, s důrazem na originalitu chorvatské církevní hudby. Z té doby pochází např. \"Missa solemnis\" A-dur (1912). Kromě toho sbíral a upravoval lidové písně a zejména se věnoval tvorbě pro varhany.\n\nVrcholem jeho díla měla být \"Missa euharistica jubilaris\" pro sbor a dechový orchestr, kterou zkomponoval v roce 1940 a která měla být provedena pod širým nebem při příležitosti oslav 1300. výročí přijetí křesťanství v Chorvatsku. Válka však tomuto provedení zabránila a mše byla poprvé hrána pouze s varhanním doprovodem, v bazilice Nejsvětějšího Srdce Ježíšova v Záhřebu v roce 1943. Ve své původní podobě byla provedena až v roce 1966.\n\nPsal rovněž práce hudebně-teoretické. Jeho učebnice kontrapunktu a polyfonie, se používá dodnes.\n\n"}
{"id": "235855", "url": "https://cs.wikipedia.org/wiki?curid=235855", "title": "Seznam medailistů na letních olympijských hrách ve skoku do výšky", "text": "Seznam medailistů na letních olympijských hrách ve skoku do výšky\n\nHistorický přehled medailistů v Skok do výšky na letních olympijských hrách:\nod roku 1928\n"}
{"id": "235856", "url": "https://cs.wikipedia.org/wiki?curid=235856", "title": "Seznam medailistů na letních olympijských hrách ve skoku do dálky", "text": "Seznam medailistů na letních olympijských hrách ve skoku do dálky\n\nHistorický přehled medailistů v skok daleký na letních olympijských hrách:\nod roku 1948\n"}
{"id": "235866", "url": "https://cs.wikipedia.org/wiki?curid=235866", "title": "Eliška Wagnerová", "text": "Eliška Wagnerová\n\nEliška Wagnerová (* 7. září 1948 Kladno) je česká právnička, právní teoretička, soudkyně a bezpartijní politička.\n\nV letech 1998–2002 působila jako předsedkyně Nejvyššího soudu a následně v období 2002–2012 zastávala funkci místopředsedkyně Ústavního soudu. Pak byla mezi lety 2012 a 2018 senátorkou za obvod č.59 – Brno-město, zvolena byla na kandidátce Strany zelených a od října do listopadu 2014 byla též předsedkyní senátorského klubu Zelení – nezávislí.\n\nV letech 1963–1967 studovala Střední průmyslovou školu hutní v Kladně a v letech 1969–1974 práva na Právnické fakultě Univerzity Karlovy v Praze. V roce 1996 získala na Filosofické fakultě Masarykovy univerzity v Brně titul doktor v oboru politologie (Ph.D.).\n\nPo studiu byla podnikovou právničkou jeden rok a poté pracovala jako advokátka až do roku 1982, kdy odešla do exilu. Ve Spolkové republice Německo pracovala ve Svobodné Evropě jako žurnalistka a poradkyně pro československé právo. V polovině roku 1989 se za svým mužem, novinářem Arnoštem Wagnerem, odstěhovala do Kanady.\n\nPo návratu z emigrace v roce 1993 začala působit znovu jako advokátka a od roku 1993 pracovala jako asistentka předsedy Ústavního soudu. Roku 1996 byla jmenována soudkyní Nejvyššího soudu. V roce 1998 byla jmenována předsedkyní Nejvyššího soudu. V této funkci se zasloužila o zavedení asistentů soudců na jeho občanskoprávním kolegiu a s poslancem Zdeňkem Koudelkou iniciovala jejich zákonné zakotvení. Rozhodla o zveřejňování všech rozhodnutí Nejvyššího soudu na jeho webové stránce.\n\nV letech 1994–1999 vyučovala ústavní srovnávací právo na Právnické fakultě Univerzity Palackého v Olomouci a od roku 2004 vyučuje tento obor na Fakultě sociálních studií Masarykovy univerzity v Brně. Od roku 2002 je náhradní členkou Benátské komise, poradního orgánu Rady Evropy.\n\n20. března 2002 byla prezidentem jmenována místopředsedkyní Ústavního soudu. Je členkou vědeckých rad Právnické fakulty Univerzity Karlovy a Právnické fakulty Masarykovy univerzity.\n\nV roce 2009 získala stříbrnou medaili Antonína Randy. V roce 2013 získala ocenění Právník roku 2012 v oboru občanská a lidská práva a právo ústavní.\n\nV podzimních volbách 2012 kandidovala Eliška Wagnerová jako nestranička za Stranu zelených v obvodu č. 59 – Brno-město do Senátu. V prvním kole, konaném 12. a 13. října 2012, získala nejvíce hlasů a postoupila tak do kola druhého, kde zvítězila ziskem 73,75 % hlasů.\n\nPo senátních volbách v roce 2014 se stala předsedkyní nově vzniklého senátorského klubu Zelení – nezávislí. Klub ale po měsíci 24. listopadu 2014 zanikl, protože nadále neměl dostatečný počet členů, když z něj kvůli sporům o jeho vedení vystoupil místopředseda Libor Michálek.\n\nV květnu 2018 podala trestní oznámení na neznámého pachatele kvůli narušení divadelního představení chorvatského režiséra Olivera Frljiće v brněnském Divadle Husa na provázku \"Naše násilí, vaše násilí\" sympatizanty politického hnutí Slušní lidé. „Bylo by velmi znepokojivé, pokud by měl být dán prostor někomu, kdo chce nám ostatním diktovat, jaké divadlo, knihy a filmy smíme sledovat a číst, a jaké nikoliv,“ sdělila Wagnerová.\n\nVe volbách do Senátu PČR v roce 2018 již svůj mandát senátorky neobhajovala. Na konci ledna 2019 ji Senát PČR navrhl Poslanecké sněmovně PČR k volbě zástupce veřejného ochránce práv, a to společně s Markétou Seluckou. Během březnové volby však získala jen 17 hlasů od 175 poslanců a do druhého kola nepostoupila.\n\n"}
{"id": "235867", "url": "https://cs.wikipedia.org/wiki?curid=235867", "title": "Dynamismus", "text": "Dynamismus\n\nDynamismus (z řeckého \"dynamis\" \"síla\") je víra v tajemnou neosobní sílu ovlivňující svět a člověka. Ta se ukrývá v přírodních jevech, předmětech, rostlinách, zvířatech i lidech a může pomáhat i škodit. Víra v tuto sílu je rozšířena u většiny archaických společností, například severoameričtí Indiáni ji nazývají \"manitou\" a Pygmejové \"megbe\". Nejvýraznější formou, kterou popsal britský antropolog R. H. Codrington je manaismus, termín je odvozen z polynéského výrazu mana. Jedná se nejspíš o jednu z prvotních forem náboženství a víry v magii.\n\n"}
{"id": "235869", "url": "https://cs.wikipedia.org/wiki?curid=235869", "title": "Zlaté maliny za rok 2006", "text": "Zlaté maliny za rok 2006\n\n27. výroční Zlatá malina byla vyhlášena v \"Ivar Theatre\" v Hollywoodu 24. února 2007. Nominace byly oznámeny 22. ledna 2007, nejvíce nominací, sedm, obdržely filmy \"Základní Instinkt 2\" a \"Pidihajzlík\".\n\nKategorie Nejhorší remake nebo pokračování byla rozdělena na Nejhorší remake nepo rip-off a Nejhorší prequel nebo pokračování. Speciální kategorií pro tento rok byl Nejhorší rodinný film.\n\n"}
{"id": "235871", "url": "https://cs.wikipedia.org/wiki?curid=235871", "title": "Rydbergova konstanta", "text": "Rydbergova konstanta\n\nRydbergova konstanta je fyzikální konstanta pojmenovaná po švédském fyzikovi Johannesu Rydbergovi. Představuje nejvyšší možný vlnočet (převrácená hodnota vlnové délky) elektromagnetického záření, které může vyzářit nejjednodušší atom – atom vodíku – v limitě nekonečné hmotnosti jádra.\n\nRydbergova konstanta a další příbuzné konstanty, jako Rydbergova frekvence, Rydbergova energie a Hartreeova energie mají zásadní význam ve spektroskopii.\n\nDefiniční vztah a hodnota Rydbergovy konstanty je\nkde formula_2 je konstanta jemné struktury, formula_3 je hmotnost elektronu, formula_4 je rychlost světla ve vakuu, formula_5 je Planckova konstanta.\n\nJejí hodnota je\n\nS Rydbergovou konstantou úzce souvisí tzv. Rydbergova frekvence, což je největší možná frekvence světla, které může vyzářit atom vodíku. Její hodnotu dostaneme násobením Rydbergovy konstanty rychlostí světla\n\nDalší úzce související veličinou, užívanou v atomové fyzice je tzv. Rydbergova energie\nkde J značí jednotku joule, eV je elektronvolt. Významnost této konstanty se projevuje i v tom, že její hodnotou je definována speciální fyzikální jednotka energie (není jednotkou SI), používaná v atomové fyzice a spektroskopii, zvaná rydberg (značka \"Ry\"):\n\nDvojnásobek Rydbergovy energie se nazývá Hartreeova energie (značka \"E\")\n\nRydbergova konstanta resp. Hartreeova energie může být vyjádřena také následujícími vztahy.\n\na\nkde\n\nDruhá rovnice je důležitá, protože jde koeficient energie atomových orbitalů atomu vodíku: formula_21.\n\n"}
{"id": "235872", "url": "https://cs.wikipedia.org/wiki?curid=235872", "title": "Bohrův poloměr", "text": "Bohrův poloměr\n\nBohrův poloměr je fyzikální konstanta pojmenovaná po Nielsu Bohrovi, který jeho hodnotu jako první vypočetl. Konstanta vyjadřuje nejpravděpodobnější vzdálenost elektronu od protonu v atomu vodíku. Definiční vztah a hodnota Bohrova poloměru je:\nkde formula_2 je konstanta jemné struktury, formula_3 je Ludolfovo číslo, formula_4 je Rydbergova konstanta, formula_5 je permitivita vakua, formula_6 je redukovaná Planckova konstanta, formula_7 je hmotnost elektronu a formula_8 je elementární náboj.\n\n"}
{"id": "235874", "url": "https://cs.wikipedia.org/wiki?curid=235874", "title": "Sandgerði", "text": "Sandgerði\n\nSandgerði je rybářské město a zároveň obec na západě Islandu, nedaleko Keflavíku. Leží na poloostrově Reykjanes. V roce 2006 zde žilo 1 663 obyvatel. Zeměpisné souřadnice jsou 64°02' severní šířky a 22°42' západní délky.\n"}
{"id": "235876", "url": "https://cs.wikipedia.org/wiki?curid=235876", "title": "Seznam medailistů na letních olympijských hrách ve skoku o tyči", "text": "Seznam medailistů na letních olympijských hrách ve skoku o tyči\n\nHistorický přehled medailistů v skok o tyči na letních olympijských hrách:\nod roku 2000\n"}
{"id": "235877", "url": "https://cs.wikipedia.org/wiki?curid=235877", "title": "Seznam medailistů na letních olympijských hrách v trojskoku", "text": "Seznam medailistů na letních olympijských hrách v trojskoku\n\nHistorický přehled medailistů v trojskoku na letních olympijských hrách:\nod roku 1996\n"}
{"id": "235878", "url": "https://cs.wikipedia.org/wiki?curid=235878", "title": "Seznam medailistů na letních olympijských hrách ve vrhu koulí", "text": "Seznam medailistů na letních olympijských hrách ve vrhu koulí\n\nHistorický přehled medailistů v vrhu koulí na letních olympijských hrách:\nod roku 1948\n"}
{"id": "235879", "url": "https://cs.wikipedia.org/wiki?curid=235879", "title": "Asistent soudce", "text": "Asistent soudce\n\nAsistent soudce je právník, odborný pomocník soudce. Pro Ústavní soud, Nejvyšší soud a Nejvyšší správní soud platí, že každý soudce musí mít alespoň jednoho asistenta, u ostatních soudů jsou jejich pozice zřizovány podle potřeby. Obdobou této funkce u státních zastupitelství je asistent státního zástupce. \n\nNěkteří z nich se sdružují v \"Unii asistentů soudců\", stavovském a nepolitickém spolku, který má za cíl hájit jejich profesní zájmy, přispívat k jejich rozvoji a prosazovat moderní koncepci soudnictví. Mohou být také tzv. přidruženými členy Soudcovské unie.\n\nFunkce asistenta soudce byla nejprve zřízena v roce 1993 u Ústavního soudu podle § 8 až 10 a § 41 zákona o Ústavním soudu. Po tomto vzoru zřídila roku 2000 pozice asistentů i bez zákonné úpravy na Nejvyšším soudě jeho tehdejší předsedkyně Eliška Wagnerová, a to nejprve pro soudce jeho občanskoprávního a obchodního kolegia.\n\nZákonná zakotvení a jejich uznávání v praxi pak bylo postupně upraveno na návrh tehdejšího poslance Zdeňka Koudelky v roce 2002 pro Nejvyšší soud. Později, v roce 2006, i pro ostatní obecné soudy v § 16, 36a a 179 odst. 3 zákona o soudech a soudcích, pro Nejvyšší správní soud pak roku 2003 v § 14 soudního řádu správního. Jejich pravomoci v jednotlivých soudních řízeních byly také v roce 2002 upraveny v § 38b občanského soudního řádu a v § 27c trestního řádu, jakož i v dalších zákonech týkajících se právnických povolání. Původně byl předpokládán zvláštní zákon, který by postavení a působnost asistentů soudce upravil samostatně, ale nakonec zůstalo u dosavadní úpravy různými zákony.\n\nAsistent soudce je jmenován předsedou soudu na návrh soudce, o jehož asistenta se jedná. Pracovní poměr vzniká jmenováním a řídí se zákoníkem práce, funkce asistenta soudce však navíc automaticky zaniká, pokud zanikne funkce soudce, jehož je asistentem. Podmínkou pro jmenování je:\n\nAsistent soudce především samostatně vykonává jednotlivé úkony v soudním řízení z pověření soudce, zpracovává např. koncepty rozhodnutí. Jeho plat je podobně jako u vyššího soudního úředníka stanoven podle zákoníku práce a podle nařízení vlády o platových poměrech zaměstnanců ve veřejných službách a správě. Výkon jeho funkce je pak uznáván jako praxe justičního čekatele nebo jako jiná nutná právní praxe (např. právního čekatele, advokátního, notářského nebo exekutorského koncipienta).\n\n"}
{"id": "235880", "url": "https://cs.wikipedia.org/wiki?curid=235880", "title": "Applet", "text": "Applet\n\nApplet (anglická výslovnost [ˈæplit]) je softwarová komponenta, která běží v kontextu jiného programu (webového prohlížeče nebo v panelu pro přepínání oken v grafickém uživatelském prostředí). Bývá většinou orientován na plnění konkrétní funkce v daném kontextu a nepředpokládá se, že bude používán jako samostatná aplikace.\n\nOd tzv. podprogramu se liší díky několika vlastnostem:\n\n\nApplety jsou obvykle vybaveny určitou formou uživatelského rozhraní, nebo fungují jako část celkového uživatelského rozhraní kontejnerové aplikace. V případě webových stránek odlišuje od aplikace napsané ve skriptovacím jazyce (jako je JavaScript), která sice běží v kontextu klientského programu, ale není považována za applet.\n\nV grafickém uživatelském prostředí jsou applety obvykle umístěny do pravé části panelu, který slouží i pro přepínání aktivních oken spuštěných programů. Appletem je zde aplikace, která zobrazuje svůj výstup spolu s dalšími applety v podobě malých ikon a umožňuje například zobrazit aktuální čas, změnit rozložení znaků na klávesnici počítače nebo například vyvolat specifický program (například nastavení změny hlasitosti, program Skype). V Microsoft Windows jsou takové aplikace standardně umístěny vpravo na \"hlavním panelu\". Místo pro zobrazování appletů se nazývá \"oznamovací oblast\" a v ní umístěné applety se označují jako \"ikony\".\n\nNa rozdíl od programu nemůže applet fungovat samostatně. Musí být spuštěn v kontejneru poskytovaném hostitelským programem, obvykle s pomocí pluginu. Applet bývá bezstavový a z bezpečnostních důvodů může disponovat jen omezenými možnostmi.\n\nApplety mohou komunikovat s hostitelským programem nebo jej do určité míry ovlivňovat, není to však podmínkou.\n\nApplet bývá někdy chápán jako synonymum pro Java applet, který je jeho typickým použitím. Jiným příkladem je vestavěný applet pro Windows Media Player, pomocí něhož Windows Internet Explorer (a další prohlížeče) zobrazuje videosekvence. Na bázi appletu vznikly nejrůznější webové hry, pluginy pro zobrazování 3D modelů, demonstrační prográmky atd.\n"}
{"id": "235883", "url": "https://cs.wikipedia.org/wiki?curid=235883", "title": "Autobiography (album, Ashlee Simpson)", "text": "Autobiography (album, Ashlee Simpson)\n\nAutobiography je debutové album pop rockové zpěvačky Ashlee Simpson, které vyšlo v roce 2004. Deska debutovala na 1. místě v USA, kdy se jí v prvním týdnu prodalo přes 398,000 kusů. Z alba vydala i tři singly Pieces of Me, Shadow a La La.\nAshlee Simpsonová popsala album jako dvanáct písní, které se podobají deníčku, a že ji k psaní textů inspirovaly poslední tři roky jejího života. Album dále popsala jako poctivé a plné emocí.\n\nO albu se také hodně mluvilo v souvislosti se sestrou Ashlee Jessicou, která také dělá hudbu, ale úplně jinou než sama Ashlee, která více inklinovala k rocku. Ve své reality show sama řekla, že nechtěla dělat hudbu jako její sestra nebo Hilary Duffová ale jako Joan Jett. Nicméně i přes tato prohlášení se o její hudbě mluvilo jako o marketingovém tahu odlišit se od své sestry.\n\nHudební kritici přijali album smíšeně. Časopis \"People\" označil desku jako „slušný debut“ na to, aby ukázal, že má Ashlee opravdu talent a jde správnou cestou. \"All Music Guide\" byl pozitivnější označil desku za silnou a hlas Ashlee přirovnal ke Courtney Love.\n\nNegativní kritiku uštědříl desce Autobiography časopis \"Roling Stone\", kdy napsali o Ashlee že to není zpěv, ale kvičení a že půlka desky je poměrně přijatelná, ale druhá postrádá jakýkoli nápad. Magazín \"Stylus\" napsal o albu jako o zmařených čtyřiceti minutách s Ashlee Simpsonovou a \"New York Times\" se hodně opřel o otázku nakolik je deska spíš marketingový tah než snaha o to dotáhnout se na úroveň Avril Lavigne nebo Pink.\n"}
{"id": "235893", "url": "https://cs.wikipedia.org/wiki?curid=235893", "title": "Antonio Banderas", "text": "Antonio Banderas\n\nJosé Antonio Domínguez Bandera, známý jako Antonio Banderas, (* 10. srpna 1960 Málaga) je španělský herec, režisér, filmový producent a zpěvák (nazpíval například píseň „Canción del Mariachi“ s Los Lobos do filmu \"Desperado\", písně do muzikálového filmu \"Evita\", do filmu \"Shrek 2\" s Eddiem Murphym píseň \"Livin la Vida\" loca, se zpěvačkou Sarah Brightmanovou nazpíval titulní muzikálovou píseň „The Phantom of the Opera“.\n\nPůvodně chtěl být fotbalistou, ale ve čtrnácti letech si zlomil nohu a k fotbalu už se nevrátil. Po několika malých divadelních rolích v devatenácti odešel do Madridu. Živil se jako číšník a model, až se dostal do Národního divadla. Zde si ho všiml Pedro Almodóvar a obsadil ho v roce 1982 do \"Labyrintu vášní\".\n\nO pět let později si pod jeho taktovkou zahrál gaye ve snímku \"Zákon touhy\", za jejich další počin, \"Ženy na pokraji nervového zhroucení\", byl nominován na Oscara. Dále následovaly filmy jako \"Králové mamba\", \"Philadelphia\", \"Interview s upírem\", \"Desperado\",\" Jedna navíc\", \"Evita\", \"Zorro\", \"Spy Kids\" či \"Tenkrát v Mexiku\".\n\nNominován byl cenu Tony Award v kategorii nejlepší herec v muzikálu. Má hvězdu na hollywoodském Chodníku slávy.\n\nZ rozvedeného manželství s americkou herečkou Melanií Griffith má dceru Stellu.\n\n\n"}
{"id": "235895", "url": "https://cs.wikipedia.org/wiki?curid=235895", "title": "Zlaté maliny za rok 2005", "text": "Zlaté maliny za rok 2005\n\n26. výroční Zlatá malina byla vyhlášena v \"Ivar Theatre\" v Hollywoodu 4. března 2006. Nominace byly oznámeny 30. ledna 2006, nejvíce nominací, osm, obdržel film \"Maska junior\". Jediný nominovaný film, který získal více než jedno ocenění, byl film \"100% blond\".\n\n"}
{"id": "235900", "url": "https://cs.wikipedia.org/wiki?curid=235900", "title": "Hochkönig", "text": "Hochkönig\n\nHochkönig je nejvyšší vrchol Berchtesgadenských Alp ležící na území spolkové země Salcbursko v Rakousku. Na jih spadá strmými stěnami až 1000 metrů vysokými a na sever pozvolna klesá do údolí Blühnbachtal. Ze severní strany je Hochkönig sevřen malým ledovcem Übergossene Alm, který je jediným náhorním ledovcem Východních Alp. Ještě v roce 1888 měl ledovec plochu 5,5 km². Vrchol tvoří vápencové plató.\nMasiv Hochkönig je dlouhý 12 km a leží západně od města Bischofshofen, 42 km jižně od Salzburgu. Masiv je na západě oddělen od Steinernes Meer (\"Kamenné moře\") sedlem Torscharte (2 246 m). Na východě končí nad městem Bischofshofen, mezi horolezci známými, stěnami Mandlwand.\n\n\n\nVšechny klasické túry jsou vysokohorskými cestami. Cesta od severu vede po ledovci (nutné ledovcové vybavení).JihCesta vede ze silničního sedla Dientner Sattel (1 357 m) nejprve k chatě Erichhütte. Odsud stoupá pod západními stěnami vrcholu Taghaube až dojde do sedla Hochscharte. Zde se rozděluje na dvě další cesty. Jedna vede po hřebeni vlevo (náročný klettersteig Königsjodler) a druhá klesá na okraj kotle Birkar. Obě se stýkají v sedle pod vrcholem a dále po vápencových plotnách k chatě Matrashaus na vrcholu. \"Délka\" : Dientner Sattel – Hochkönig (4 hod.) – celkem 7 hod. Po cestě Königsjodler celkem i sestup (9,30 hod.)VýchodOd hotelu Arthurhaus jde stezka č. 430 až na louku Mitterfeldalm. Podchází vstup do soutěsky Schneeklamm v karu Ochsenkar. Dobře značeným chodníkem v závěru velmi strmě dojde pod vrchol Torsäule. Dále přes četná sněžná pole dojdeme k zajištěné cestě Schartensteig. Podél ledovce pokračujeme na vrchol. \"Délka\" : Mühlbach – Arthurhaus – Hochkönig (6,30 hod.) – celkem i zpět 11 hod.ZápadPravděpodobně nejzajímavějším výstupem na Hochkönig je trasa Mooshammersteig vedoucí od chaty Bertgen Hütte. Jedná se o nejtěžší turistickou cestu vedoucí na vrchol. Nad chatou překročí stezka firnové pole v kotli Schneekar. Na konci se napojuje na vzdušně zajištěnou cestu traverzující skalní plotny a žebra. Na jejich konci vyjde v blízkosti vrcholů Hochseiler a Lammkopf na hranu hřebene. Mooshammersteig pokračuje exponovaně na vrchol Hochseiler který přechází. Podél okraje ledovce pokračujeme shodně s jižní cestou na vrchol. \"Délka\" : Hinterhall – Bertgen Hütte – Hochkönig (6,30 hod.) – celkem i zpět 11 hod.SeverOd severu cesta začíná v obci Werfen. Po stezce č. 401 jdeme až k chatě Ostpreussen Hütte (1 630 m). Cesta projde pod vrcholem Eibleck a kolem bivakovací jeskyně prochází až na úpatí ledovce. Mírným sklonem téměř bez trhlin překračuje cesta č. 401 celou plochu Übergossene Alm ve směru sever – jih až na vrchol Hochkönig. \"Délka\" : Werfen – Ostpreussen Hütte (2 hod.) – Hochkönig (3,5 hod.) – celkem 10 hod.\n\nNa ledovci Übergossene Alm je jasně vidět vliv oteplování klimatu. Dnešní délka ledovce je 4 km a šířka kolísá od 500 metrů do 1 km. Mocnost ledovce je na východní části max. 20 metrů a v centrální části dosahuje hloubky kolem 40 metrů. Ještě v roce 1888 měl ledovec rozlohu 5,5 km² a dnes je sotva 1,49 km². Rychlost tání ledovce je pozorovatelná se zánikem ledovcového jezírka Gletschersee, ležící na jeho východním okraji. V letech 1872 – 1834 se ledovec odtud stáhl o 30 metrů a do roku 1988 to bylo o dalších 33 metrů. K původu názvu ledovce „Přelitá pastvina“ se vztahuje pověst, kdy bůh jako trest za marnotratný život sedláků tuto kdysi úrodnou horskou pastvinu zavalil sněhem a ledem.\n\nMasiv Hochkönigu nabízí velké množství horolezeckých výstupů všech stupňů obtížnosti až do stupně IX UIAA. Díky většinou velmi pevnému, vodou vymytému vápenci s častými vodními žlábky patří tyto cesty k nejkrásnějšímu vápencovému lezení v Alpách. Velmi populární jsou jižní stěny Torsäule, Východní a západní Schoberkopf, Flachfeld a mezi nejnáročnější podniky patří výstupy jižní stěnou vrcholu Hochkönig. Svou relativní blízkostí a krátkými túrami je populární vrchol Grandlspitz. Autorem mnoha nejpopulárnějšími horolezeckých cest v oblasti je Albert Precht. V zimě je Hochkönig častým cílem skialpinistů, výše popsaná túra z východu od hotelu Arthurhaus a zpět se často absolvuje na lyžích. Via ferrata \"Königsjodler\" je nejdelší zajištěnou cestou v Rakousku.\n\n\n"}
{"id": "235901", "url": "https://cs.wikipedia.org/wiki?curid=235901", "title": "Tropico 2: Pirate Cove", "text": "Tropico 2: Pirate Cove\n\nTropico 2: Pirate Cove je počítačová hra žánru budovatelská strategie pro operační systémy MS Windows a Mac OS X. Byla vyvinuta firmou Frog City Software a vydána společností Gathering of Developers v roce 2003. Hráč se v ní stává králem pirátského ostrova v Karibském moři v 17. století. Jeho úkolem je řídit celý ostrov tak, aby piráti byli spokojeni a zajatci se nebouřili, vybudovat infrastrukturu a průmysl vyrábějící zbraně a lodě, podnikat pirátské výpravy za kořistí do okolních vod a udržovat solidní vztahy se třemi evropskými námořními velmocemi: Anglií, Francií a Španělskem.\n\nHra je pokračováním hry Tropico vzniklé v roce 2001, v níž se však hráč stával diktátorem karibského ostrova ve druhé polovině 20. století. Technické provedení druhého dílu (izometrické zobrazení, způsob ovládání, ovládací prvky) je téměř shodné s prvním, ale chod ostrova a způsob vydělávání se od prvního dílu značně liší.\n\nPopulaci na ostrově tvoří dva druhy lidí: piráti a zajatci. Piráti jsou najímáni na loupežných výpravách nebo je možné udělat piráta ze zajatce. Jsou přidělováni na lodě, které plují na výpravy, nebo jako dozorci do budov, v nichž pracují zajatci. Když piráti nejsou na moři, tráví čas převážně v různých zábavních podnicích, které hráč musí stavět. Požadují jídlo, pití, hazardní hry, odpočinek, možnost našetřit si vlastní poklad na horší časy, muži chtějí prostitutky a ženy péči o krásu. Čím je pirát vyspělejší, tím větší nároky má na zábavu. Piráti také vyžadují pocit anarchie (nemají rádi pořádek) a ochrany před invazí cizí velmoci. Podle toho, zda a jak jsou požadavky pirátů splněny, se odvíjí jejich spokojenost. Nespokojení piráti se mohou vzbouřit a na moři během výpravy popravit kapitána, na souši pak zaútočit na královský palác.\n\nZajatci jsou zajímáni během nájezdů na osady na okolních ostrovech. Vykonávají veškerou práci na ostrově. Je nutné jim poskytovat jídlo, bydlení a náboženskou útěchu, ale také u nich udržovat pocit řádu (opak pirátské anarchie) a strachu, jinak utečou nebo vzbouří se.\n\nBudovy, které je možné na ostrově postavit, vyrábějí nebo spotřebovávají různé suroviny. Některé budovy vyrábějí suroviny samy o sobě (farmy pěstují kukuřici, cukr, papáju, tabák nebo banány, dřevorubecké tábory kácejí dřevo, doly těží železnou rudu), jiné vyrábějí hotové výrobky ze surovin (např. vysoká pec vyrábí železo z železné rudy, kovárna vyrábí šavle ze železa, pivovar vaří pivo z kukuřice, atd.) nebo suroviny jen spotřebovávají (např. různé druhy hospod a jídelen spotřebovávají kukuřici, pivo a ovoce). K výstavbě a údržbě budov jsou nutná prkna (vyrábějí se ze dřeva na pile) a někdy zlato.\n\nJediným zdrojem zlata jsou křížové výpravy pirátských lodí na okolní moře. Hráč může poslat loď na výpravu a zadat jí jednu z několika druhů misí. Loď vypluje, má-li dostatek jídla, a pokud je na zadaný typ mise potřebuje, tak i zbraní. Hráč však přímo nerozhoduje o dění během výpravy. O něm je informován až poté, kdy se loď vrátí zpět do přístavu (pokud se nepotopila) a kapitán ukáže hráči lodní deník se záznamy o průběhu a úspěšnosti výpravy.\n\nHráč má k dispozici mapu okolních moří, na níž vybírá, kam loď popluje. Mapa je rozdělená na několik námořních oblastí. Loď lze poslat jen do prozkoumané oblasti (na začátku bývá prozkoumaná jen oblast, v níž má ostrov) nebo do oblasti sousedící s prozkoumanou. V oblastech může hráč objevovat obchodní cesty a osady Angličanů, Francouzů a Španělů.\n\nHráč musí dbát na vztahy se třemi námořními velmocemi, které v oblasti mají své loďstvo: Anglie, Francie a Španělsko. Vztahy s každou zemí zhoršuje přepadání jejích lodí a braní jejích zajatců, naopak vztahy zlepšuje propuštění zajatců oné země nebo pomoc této zemi ve válce s jinou. Velmi špatné vztahy mohou vést k invazi dotyčné země na hráčův ostrov. Pak se hráč musí ubránit pomocí svých postavených pevností a kvalitních pirátů. Naopak dobré vztahy mohou znamenat, že země vezme hráčův ostrov pod svůj patronát a takový ostrov pak bude chráněn před invazí všech ostatních zemí.\n\nHráč může vykonávat v podstatě dvě skupiny rozhodnutí: stavbu budov a vydávání nařízení. V postavených budovách pracují zajatci, přivezení z pirátských výprav; na ně může dohlížet dozorce z řad pirátů. Pro postavení budovy je nutné postavit stavební stan, v němž budou bydlet zedníci, kteří budou budovu stavět. Dále je nutno vybrat volné místo pro budovu a zaplatit požadované množství prken, popř. zlata. Některé budovy vyžadují zajatce s určitou zkušeností, kterého je nutné získat únosem, který se nařídí některé pirátské lodi.\n\nVe hře je mnoho různých prezidentských nařízení, která ovlivňují chod ostrova. Některá jsou jednorázová, jiná platí do okamžiku zrušení. Za vydání nařízení je nutné zaplatit zlatem.\n\n\"Tropico 2\" lze hrát v několika režimech:\n\nTechnické provedení hry je téměř stejné jako u prvního dílu. Celý ostrov je zobrazen izometricky, je možné jím otáčet o 90 stupňů a zoomovat. Na ostrově jsou vidět všechny postavené budovy a všichni obyvatelé (nejsou-li uvnitř budov). U každého obyvatele je možné zobrazit jeho statistiky potřeb a spokojenosti celkové i s jednotlivými prvky života, stejně jako místo jeho zaměstnání, bydlení a názory. K dispozici je také řada přehledů, které na mapě zobrazují vlastnosti jednotlivých částí ostrova (nerostné bohatství, vhodnost půdy k pěstování zvolené plodiny, spokojenost…). Je možné si také zobrazit ostrovní deník, který obsahuje velké množství podrobných statistik a seznamů. Novinkou oproti prvnímu dílu je encyklopedie, která je součástí deníku a obsahuje podrobnosti o každé budově, obyvateli i dalších věcech.\n\n\n\n"}
{"id": "235906", "url": "https://cs.wikipedia.org/wiki?curid=235906", "title": "Adhémar (hrad)", "text": "Adhémar (hrad)\n\nChâteau des Adhémar je hrad stojící na pahorku ve středu francouzského města Montélimar v departementu Drôme. Zámek je dnes centrum současného umění.\n\nJeho původ sahá do 11. století, kdy zde nechal zbudovat své sídlo hrabě z Toulouse, vévoda z Narbonne. Zbylo z něj velmi málo.\n\nV polovině 12. století se stal majetkem rodiny Adhémara de Monteil, lorda z Rochemaure, pozdějšího lorda z Grignanu. Palác, který byl v té době postaven, se zachoval dodnes.\n\nVe 14. století jej získal papež a papežským hradem zůstal až do roku 1447, kdy se Montélimar stal opět součástí francouzského království. Byl místem mnoha válečných konfliktů, zvláště během náboženských válek a utrpěl značné škody. Byl přestavěn na citadelu a v mírových časech opět na pohodlné sídlo. V 15. století byl používán jako vězení.\n\nV polovině 16. století jej Louis Adhémar přestavěl v renesančním stylu. Během Francouzské revoluce byl hrad částečně zbořen.\n\nV letech 1791 až 1926 se stal opět vězením.\n\nHrad je považován za jeden s posledních příkladů románské hradní architektury. Má zpevněné hradby, hlásku, palác a kapli, kombinující sociální, rodinný, politický a náboženský život v jednom. Pouze Narbonnská věž stojí mimo první hradby, několik metrů na sever. Z původních obytných budov z 12. století se zachovaly pouze zbytky. Jsou zde tři rozlehlé místnosti. Velkolepá výzdoba je soustředěna na galerii v prvním patře.\n\nDonjon má tři patra. Strohá architektura, se silnými zdmi, připomíná návštěvníkům středověký původ hradu.\n\nHrad je na seznamu historických památek francouzského ministerstva kultury od roku 1889. Hrad byl rekonstruován díky paní Fontaine, která ho vlastní od roku 1912. Je otevřen veřejnosti a stále tu probíhá archeologický průzkum.\n\n\n"}
{"id": "235907", "url": "https://cs.wikipedia.org/wiki?curid=235907", "title": "Nick Hogan", "text": "Nick Hogan\n\nNicholas Alan Bollea (* 27. července 1990, Florida, USA) také znám pod pseudonymem Nick Hogan, je syn profesionálního wrestlera Hulka Hogana a jeho ženy Lindy Hogan, a mladší bratr Brooke Hogan. Je jednou z hvězd reality show \"Hogan má pravdu\" a žije se svými rodiči v Miami Beach, Florida. Mezi jeho koníčky patří herectví, wrestling a motorismus. Podepsal smlouvu s Dodge a nyní je profesionální driftový závodník. Svoji licenci pro driftové závody získal v roce 2006.\n\nV roce 2006, Nick řídil žluté 2001 Lamborghini Diablo VT, jehož vlastníkem je Cecile Barker (šéf SoBe Entertainment, nahrávací společnost, pod kterou je i Nickova sestra) když najedou vzplálo. Mluvčí Miamských hasičů Paul Perry řekl: ,Šlo o normální požár automobilu. Stává se to často každý den a není potřeba to dále rozebírat.´´ \n\nHogan způsobil i vážnou nehodu v Clearwater, Florida večer 26. srpna, 2007 okolo 19:31 ET. Nehoda osobního automobilu se stala na Court St. & Missouri Ave poblíž centra oblasti Clearwater. WTSP zjistilo, že v autě byli dvě osoby a že automobil jel vysokou rychlostí. (Podle toho co Nick sám jednou prozradil má jeho Toyota 1000 hp)\nPolicie uvedla, že náraz při nehodě zdemoloval celé auto.\" Hogan a spolujezdec, 22letý John Graziano, utrpěl zranění označená jako „velmi velmi vážná“ a byl vrtulníkem přepraven do Bayfront Medical Center v St. Petersburg, Florida. Graziano je americký voják. Příčinou nehody zřejmě bylo, že Nick v Toyotě Supra na silnici závodil s jiným autem a to se stříbrným Dodge Viper. Pokud Nickův spolujezdec z auta John Graziano zemře, hrozí Nickovi až 15 let odnětí svobody.\n\nVideo z místa nehody ukazuje Hulka Hogana přímo na místě v rozhovoru se státními orgány.\n\nRadiová osobnost Bubba the Love Sponge řekl časně ráno v pondělí, že Nick byl propuštěn po ošetření z nemocnice a je „ok“. Nicméně Graziano zůstává v nemocnici s masivními povrchovými zraněními.\n\n9. Května 2008 byl Bollea poslán na 8 měsíců do vězení Pinellas County, dále bude 5 let v podmínce, 500 hodin veřejně prospěšných prací a jeho řidičský průkaz byl zabaven do doby, než Bollea dosáhne věku 21 let.\n\n"}
{"id": "235912", "url": "https://cs.wikipedia.org/wiki?curid=235912", "title": "FK Austria Wien", "text": "FK Austria Wien\n\nFK Austria Wien (Fußballklub Austria Wien) je klub rakouské Bundesligy, sídlící v hlavním městě Vídni. FK Austria Vídeň patří k předním klubům Rakouska. 2x vyhrál Středoevropský pohár. Klub byl založen roku 1911. Hřištěm klubu je Stadion Horr a kapacitou 11 800 diváků.\n\n\nČeští hráči a trenéři, kteří působili v Austrii Vídeň:\n\n"}
{"id": "235918", "url": "https://cs.wikipedia.org/wiki?curid=235918", "title": "Radim Servít", "text": "Radim Servít\n\nRadim Servít (31. července 1921, Praha – 24. listopadu 1984 tamtéž) vyučoval pružnost a pevnost (pružnost a plasticitu) na katedře mechaniky Fakulty inženýrského stavitelství ČVUT v 60. letech 20. století a byl proslulý přísností při zkoušení.\n\nS jeho osobou je spojen vznik fenoménu šíření nápisu Servít je vůl v šedesátých letech 20. století.\n"}
{"id": "235919", "url": "https://cs.wikipedia.org/wiki?curid=235919", "title": "Seznam medailistů na letních olympijských hrách v hodu diskem", "text": "Seznam medailistů na letních olympijských hrách v hodu diskem\n\nHistorický přehled medailistů v hodu diskem na letních olympijských hrách:\nod roku 1928\n"}
{"id": "235921", "url": "https://cs.wikipedia.org/wiki?curid=235921", "title": "Seznam medailistů na letních olympijských hrách v hodu kladivem", "text": "Seznam medailistů na letních olympijských hrách v hodu kladivem\n\nHistorický přehled medailistů v hodu kladivem na letních olympijských hrách:\nod roku 2000\n"}
{"id": "235922", "url": "https://cs.wikipedia.org/wiki?curid=235922", "title": "FK Rača", "text": "FK Rača\n\nFK Rača Bratislava (celým názvem: Futbalový klub Rača Bratislava) je slovenský fotbalový klub, který sídlí v bratislavské městské části Rača. Založen byl v roce 1925 pod názvem ŠK Račišdorf. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává na stadionu FK Rača s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "235923", "url": "https://cs.wikipedia.org/wiki?curid=235923", "title": "Seznam medailistů na letních olympijských hrách v hodu oštěpem", "text": "Seznam medailistů na letních olympijských hrách v hodu oštěpem\n\nHistorický přehled medailistů v hodu oštěpem na letních olympijských hrách:\nod roku 1908\nod roku 1932\n"}
{"id": "235926", "url": "https://cs.wikipedia.org/wiki?curid=235926", "title": "Seznam prvních dam Spojených států amerických", "text": "Seznam prvních dam Spojených států amerických\n\nPrvní dáma Spojených států amerických (anglicky: \"First Lady of the United States\", zkráceně \"FLOTUS\") je neoficiální označení manželky prezidenta Spojených států amerických, která společně s jejich dětmi tvoří první rodinu USA. Pokud prezident nemá manželku, pak roli první dámy plní žena z rodinného kruhu prezidenta. Doposud jediným svobodným prezidentem USA byl James Buchanan (1857–1861); roli první dámy plnila jeho neteř Harriet Laneová.\n\nV roce 1789 po volbě prvního amerického prezidenta George Washingtona se Kongres Spojených států amerických usnesl pro oficiální titulování prezidenta a jeho manželky na „Mr. President and Mrs. Washington“ (\"pan prezident a paní Washingtonová\"). Toho způsobu se poté využívalo i v revoluční Francii, pokládalo se to za vzorové a dodnes zůstává platným oslovením prezidenta a jeho chotě.\n\nV prvních desetiletích 19. století byl kladen důraz na „lidové“ společenské způsoby, proto vzniklo oslovení „Mrs. President“ (\"paní prezidentová\") či „Presidentess“ (\"prezidentka\").\n\nV sedmdesátých letech 19. století se užívalo oslovení „First Lady of the Land“ (\"první dáma země\"), první prezidentovou manželkou, která tak byla titulována, se stala Lucy Webb Hayesová, manželka prezidenta Rutherforda B. Hayese. V následujících letech se toto oslovení dostalo i do konverzačních slovníků a začalo se všeobecně prosazovat. V angličtině psaní velkými písmeny titulu propůjčuje „úřední“ charakter. Do první třetiny 20. století byly titulem „First Ladies“ v USA oslovovány všechny slavné a významné ženy, mezi něž samozřejmě patřila i prezidentova manželka. Časem se tento titul omezil pouze pro prezidentovu manželku, neboť narůstal význam instituce první dámy až do současné významné pomocné instituce prezidentského úřadu.\n\nRoli první dámy zastávaly dvě ženy narozené mimo území Spojených států. První byla Louisa Adamsová, která úlohu plnila mezi lety 1825–1829. Druhou se v roce 2017 stala Melania Trumpová narozená ve slovinském Novem mestě, tehdejší součásti Socialistické federativní republiky Jugoslávie.\n\n\"V tomto seznamu jsou uvedeny první dámy Spojených států amerických:\n\n"}
{"id": "235928", "url": "https://cs.wikipedia.org/wiki?curid=235928", "title": "Barbara Bushová", "text": "Barbara Bushová\n\nBarbara Pierce Bushová (8. června 1925 New York, USA – 17. dubna 2018 Houston, USA) byla manželka 41. prezidenta Spojených států amerických George H. W. Bushe, která byla první dámou USA v letech 1989 až 1993. Byla rovněž matkou bývalého amerického prezidenta Georga W. Bushe a bývalého floridského guvernéra Jeba Bushe.\n\nNarodila se v New Yorku v rodině Marvina a Pauline Pierceových, kteří patřili do vyšší střední třídy. Vystudovala dívčí soukromou školu \"Ashley Hall\" v Charlestonu v Jižní Karolíně. Během studia na Smith College se seznámila s Georgem H. W. Bushem a studium nedokončila.\n\nDne 6. ledna 1945 se vdala za George H. W. Bushe. Manželé Bushovi vychovali 6 dětí: George W. Bush (* 1946), dcera Robin (* 1949 – zemřela v roce 1953 na leukemii), Jeb Bush (* 1953), Neil (* 1955), Marvin (* 1956) a dcera Doro (* 1959). Na památku úmrtí dcery Robin založili nadaci na podporu výzkumu leukémie \"Bright Star Foundation\". Během svého života bojuje proti analfabetismu (syn Neil neuměl číst), mimo jiné založením nadace \"Barbara Bush Foundation for Family Literacy\". Díky svému vychování byla velmi společenská, což pomáhalo jejímu manželovi v postupu v diplomatické kariéře. Když se její choť stal šéfem CIA, musela mít i jeho žena ochranku, kvůli které trpěla depresemi. Podporuje rodinné vzdělávání.\n\nNechala napsat knihu vyprávějící o životě viceprezidenta z pohledu jeho psa, kokršpaněla Freda (\"C. Fred´s Story\"), kniha zaznamenala velký úspěch, a proto vzniklo pokračování s nástupkyní Freda, Millie (\"Millie´s Book\"). Během funkčního období druhé dámy USA navštívila přes 65 zemí světa. Byla velmi společenská, ráda vystupovala na veřejnosti a předvolebních mítincích. Snažila se vyhýbat kontroverzním tématům. Zapojovala se do boje proti AIDS, dokázala toto téma pro americkou veřejnost odtabuizovat. Byla zaměřena na rodinu a uznávala tradiční hodnoty, proto ji velmi kritizovaly feministky a mladé ženy. Před projevem na Wellesley College se zde proti jejímu vystoupení konaly protesty, neboť studentky zastávaly názor, že žena má být úspěšná díky sobě a nikoli jen kvůli manželovi.\n\nV roce 1993 se po skončení manželova prezidentství vrátili do texaského Houstonu a léto tráví na rodinné usedlosti \"Walkers Point\" v Kennebunkportu ve státě Maine.\n\nV době, kdy její snoubenec a později manžel bojoval jako pilot v druhé světové válce, pojmenoval po ní svůj letoun (\"Barbara III\") a poté, co byl sestřelen, další (\"Barbara IV\").\n\n"}
{"id": "235931", "url": "https://cs.wikipedia.org/wiki?curid=235931", "title": "Seznam medailistů na letních olympijských hrách ve víceboji", "text": "Seznam medailistů na letních olympijských hrách ve víceboji\n\nHistorický přehled medailistů v vícebojích na letních olympijských hrách:\nod roku 1912\n\nod roku 1904\nod roku 1964\nod roku 1984\n"}
{"id": "235937", "url": "https://cs.wikipedia.org/wiki?curid=235937", "title": "Příbram (Verneřice)", "text": "Příbram (Verneřice)\n\nPříbram () je vesnice v Ústeckém kraji v okrese Děčín. Leží v Českém středohoří asi tři kilometry severozápadně od města Verneřice, ke kterému jako Část obce patří.\n\nVesnice je doložena od 13. století. Domy byly stavěny až do roku 1932, avšak od druhé poloviny 19. století počet obyvatel klesal. Až do roku 1945 bylo její obyvatelstvo německé. V roce 1945 po odsunu Němců byla asi třetina vesnice zbourána. Součástí obce Příbrami byla i osada Velké Stínky.\n\nVesnice je původně zemědělská. Zpočátku byla součástí statku „Schwaden“, který patřil bratrům Hroznatovým. Od roku 1215 byla Příbram obcí s povinností odevzdat podíl výnosu.\n\nRoku 1216 Hrosnata Crispus prodal vesnici za 100 kop grošů pražskému biskupovi Ondřejovi z Guttensteinu. Plocha pozemků čítala 680 ha, z toho bylo 30 ha lesů. Lesy na Bukové hoře však patřily k děčínkému panství. Část pozemků Příbramští odkoupili od Verneřických.\n\nV berní rule z roku 1654 je za rok 1651 uváděno v Příbrami patnáct hospodářství (z toho šest opuštěných v důsledku třicetileté války a moru), 11 zahradnictví (z toho jedno opuštěné) a jeden domkář. Roku 1773 byly domy očíslovány a ve vsi jich tehdy stálo 87.\nPodle zprávy z roku 1953 od Gustava Scheinerta z čísla 67 Češi zbourali v letech 1946–1953 téměř 40 domů, a to domy čísel popisných 60, 61, 116, 37, 65, 66, 69, 70, 71, 34, 91, 101, 88, 32, 28, 76, 77, 78, 23, 19, 86, 87, 96, 2, 11, 3, 4, 5, 14, 104, 13, z domů č. 109 a 110 zbyly ruiny a u domu 56 byl spadlý štít. V Grosszinkenu se všech 6 domu a stodol, i domy Rudolfa Fahryho a Schusterbauera zbouralo. Tím zůstalo ještě 81 domů a 36 stodol.\n\nPo druhé světové válce bylo do roku 1971 zbouráno přibližně sto domů a hospodářských budov. Některé domy zůstávaly prázdné a jiné sloužily jako rekreační chalupy. \n\nNa hřbitově byla v roce 1971 většina pomníků převrácená a pokrytá plevelem a márnice uvnitř zdemolovaná.\n\nPři první světové válce přišli obyvatelé Příbrami o většinu úspor, protože válka byla financována půjčkami od obyvatel a nový stát nepřevzal dluhy monarchie. Příbram musela na výrobu válečného materiálu odevzdat i zvon ze školní věže. Staženo bylo i zlato a drahé kovy. Většina i jen trochu schopných mužů z Příbrami musela narukovat a po šestinedělním výcviku byli poslání na frontu.\n\nV první světové válce padlo nebo zemřelo v lazaretech nebo v zajetí 18 obyvatel obce. Pro tyto padlé a nezvěstné byl v roce 1921 v zahradě domu č. 81 postaven pomník. V roce 1945 ho Češi zdemolovali.\n\nPo válce byly Sudety proti vůli německých obyvatel připojeny k československému státu. Po roce 1918 musel být v Příbrami odstraněn pomník císaře Josefa II., podstavec stál dále prázdný ve školní zahradě. Negativní vztah zdejšího německého obyvatelstva k českému lidu a československému státu od roku 1918 narůstal.\n\nČlenem dobrovolného hasičského sboru byl každý mužský majitel domu. V obci byly dvě hasičské zbrojnice, v nich dvě ruční stříkačky a jedna motorová. K čerpání vody sloužilo 10 malých rybníčků po území obce, které se používaly i ke koupání a bruslení. Hasiči pořádali každoročně ples, hasičská kapela hrála na každém pohřbu. Náčelníky hasičů byli postupně Redlich Rudolf č. 89, pak Fahry Leo č. 34, a až do vysídlení Zaschke Emil č. 12.\n\nSpolek na pomoc školy byl utvořen roku 1918, dával dětem bezplatně knihy, sešity a psací potřeby. I tento spolek uspořádal každý rok jeden ples. Zisk se dával do spolkové pokladny.\n\nPolnohospodářské kasino bylo společenstvo zemědělců. Společně objednávali různé zboží jako uhlí, sůl, krmivo a ostatní zboží. Měli společnou dobytčí váhu a zařízení na čištěni sadbového obilí.\n\nČlenem Mlékárenského družstva Verneřice byl každý, kdo vlastnil krávu. Toto družstvo prodávalo členům různé zboží a vlastnilo i mlýn.\n\nHodně obyvatel Příbrami bylo členy Reifeisenkasse (spořitelny).\n\nK honební společnosti patřilo kolem 10 obyvatel.\n\nSpolek pěvců existoval do roku 1910. Byl hodně aktivní, dělával v zimě divadelní představeni na jevišti sálu Weigela č. 20, v tomto hostinci byla i klubovna spolku. Skříň s jejich notovými partiturami stála na původním místě až do vysídlení.\n\nV období před 1. světovou válkou a po ní existovalo společenství mladých hochů, „Jungmannschaft Eiche“ (Mládenecký klub Dub). Pořádali výlety, taneční zábavy a hráli i divadlo na jevišti pěveckého spolku.\n\nRoku 1922 bylo ve vsi založeno družstvo, které mělo za cíl zelektrifikovat obec. Kvůli vysoké ceně elektřiny se zpočátku obyvatelé jen těžko loučili s petrolejovými lampami. V některých domech se mezitím svítilo i plynovým světlem, plyn se vyráběl z karbidu. Postupně bylo i veřejné osvětlení přestavěno na elektrické.\n\nRoku 1926 se ve vsi utvořilo meliorační družstvo. Odvodněni pozemků se dělalo v letech 1926–1928. Nezúčastnili se všichni zemědělci. Plánování a kontrola prací byly svěřeny jedné moravské firmě, zemní práce dělali místní zemědělci, členové družstva.\n\nSpolek malodomkářů měl 6 členů a působil od roku 1920 až do zrušení v roce 1938. V roce 1920 se utvořila skupina volnomyšlenkářů, a společně s Rychnovem dělnický spolek bicyklistů. Oba byly v roce 1938 rozpuštěné a majetek zkonfiskován.\n\nVe vsi byla založena pobočka rolnické strany Svaz zemědělců („Bund der Landwirte“), založené roku 1919. Místní organizace sociálně demokratické strany byla založená okolo roku 1900, po 1918 byla strana obnovena a vytvořila ve vsi malou knihovnu. I Svaz Němců měl několik členů ve vsi.\n\nSudetoněmecká vlastenecká fronta Konráda Henleina, založená 1. října 1933 a 30. dubna 1933 přejmenována na Sutedoněmeckou stranu (SDP), měla v Příbrami také místní organizaci. V letech 1933–1938 se většina ostatních německých stran včetně Svazu zemědělců zrušila a připojila k Henleinově straně. V květnu 1938 německé obyvatelstvo bojkotovalo částečnou mobilizaci české armády. SDP byla 16. září 1938 československou vládou zakázána. Vyhlašuje neposlušnost státu a Henlein zakládá Freikorps. V září 1938 na Henleinovu výzvu je také několik obyvatel Příbrami mezi Němci, kteří utíkají do Říše. V září 1938 občané Příbrami táhli do Verneřic a bez krveprolití likvidovali a zavírali vše české. Puč byl českou armádou rozbit. 22. září 1938 souhlasila československá vláda s odtržením Sudet od republiky, tentýž den odstoupila vláda a generál Syrový vyhlásil úplnou mobilizaci. O týden později uzavřely velmoci Mnichovskou dohodu. Od 1. října 1938 němečtí vojáci zabírají Sudety podle zón.\n\nNěmecké vojsko přišlo v neděli 1. října 1938 od Reichenu po pravé straně silnice a tím zároveň zavedlo pravostranný silniční provoz. Všechny domy byly vyzdobeny prapory s hákovými kříži.\n\nOdpůrci Henleinovy strany byli ještě téhož dne zajati členy stranických bojůvek a podrobeni výslechu německými důstojníky SD (Sicherheitsdienst, Bezpečnostní služba). V Příbrami to byli Kratochvill Josef č. 106, Hoffmann Franz č. 79 a Vetter Hans č. 73. Po výslechu ale byli propuštěni. Několik občanů z Verneřic a okolí však bylo dopraveno do koncentračního tábora do Německa.\n\nZe sudetoněmecké strany (Sudetendeutsche Partei, SDP) se stává NSDAP (Nationalsocialistische deutsche Arbeiterpartei, Nacionálně socialistická německá dělnická strana). V Příbrami měla 59 členů a v Čáslavi 23 členů. Současně zde začínají působit různé nacistické zájmové organizace. Skoro všichni obyvatelé byli morálně nuceni se v těchto korporacích angažovat. Zkoušelo se pochodovat, začal dril a to vše pro budoucí válku. Při všech příležitostech se sbíraly peníze, někdejší protivníci byli špiclováni. Pro protinacistické řeči byl zatčen například zámečník Emil Tröster z č. 112.\n\nMnoho obyvatel muselo za války narukovat k vojsku, k OT, Arbeitdienstu a dalším vojenským službám. Mnoho jich ve válce padlo. Na statky byli jako pracovní síly nasazení polští a později ruští zajatci.\n\nVe druhé světové válce ztratilo život nejméně 36 mužů z obce, z toho 16 ženatých. Vojáci, kteří přežili, se do svých domovů již nesměli vrátit, většina ostatního původního obyvatelstva byla vysídlena.\n\nKoncem války přišli do vsi 3 Jugoslávci z koncentráku v České Kamenici (Rabstein). Obchodník Schirmer je ubytoval. Willi Maler zůstal u něho a vypomáhal v obchodě. Po odsunu Schirmera obchod převzal a vedl ho dál. Druhý Jugoslávec, jménem Johann, se nastěhoval do domu č. 113 po odsunu Redlicha. Třetí, jménem Martin, zabral dům č. 34. Dvě děvčata si odnesla plody Jugoslávců s sebou do nové vlasti. Ruští vojáci obsadili ves a u Fahryho (dům č. 34) měli velitelství. Děvčata a ženy se před nimi musely schovávat.\n\nPo zhrouceni 3. říše dělal Max Richter č. 82 ještě nějaký čas obecního starostu. Po něm převzal starostování Emil Tröster č. 112, ale jen na krátký čas. Následoval Čech Josef Soukal, který přišel z Boletic nad Labem a bydlel u Elsy Kressové.\n\nVeškerý německý majetek vyhlásila česká vláda za státní majetek. Čeští občané přicházeli a přivlastňovali si majetek odsunutých i neodsunutých Němců. Protože mnozí z přistěhovalců neuměli hospodařit, byli původní němečtí obyvatelé nuceni nadále pracovat. Když čeští přistěhovalci některý statek vyjedli, přemístili se do dalšího.\n\n5. a 6. června 1945 se dřívější funkcionáři Hitlerovy strany (7 osob) byli nuceni podrobit v Benešově nad Ploučnicí výslechu. Všichni se po výsleších vrátili. 11 obyvatel bylo deportováno do tábora Česká Kamenice (Rabstein), někteří z nich pak byli nasazení na práce ve vnitrozemí.\n\nPro německé obyvatele platila podobné omezení, jaká předtím Třetí říše uplatňovala vůči Židům: zákaz nočního vycházení, zákaz opouštění obce bez povolení, přes den zákaz zdržovat se na veřejných prostranstvích, zákaz vstupu do veřejných kulturních, sportovních a zábavních zařízení, vymezená doba nakupování. Slovanské obyvatelstvo mělo zákaz stýkat se s Němci.\n\n29. června 1945 v 5 hodin ráno bylo vysídleno 33 rodin, celkem 69 osob, z nichž se 14 později ještě navzdory zákazu a velkému riziku vrátilo pro osobní věci. Odsun byl s koňskými potahy přes Rychnov a Benešov nad Ploučnicí k hranici se Saskem směrem na Hinterhermsdorf. 30. června se dostali do cíle, kde živořili po tisících ve stodolách, v lesích a ve volné přírodě, přitom zemřelo hodně dětí a starých a nemocných lidí. Občané Příbrami táhli pak dál do Duryňska, kde našli nové bydlení.\n\nJako antifašisté se mohly na podzim 1945 vystěhovat lodí do NDR tři rodiny (Klimt Julius č. 91, o něco později Matzke Julius č. 38 a Tröster Emil č. 112) a mohly si vzít všechny své věci mimo deviz.\n\nDruhý odsun, do tábora Pfaffenhofen u Podmokel a pak do Hesenska, okres Biedenkopf, proběhl 20. února 1946. Týkal se 29 lidí ze 7 rodin z Příbrami. Dvě ženy se vrátily z Pfaffenhofenu do Příbrami ještě téhož dne.\n\nTřetí odsun, 21. března 1946, byl směrován do táboru v Altstadtu. Ve 40 vagónech byli deportováni do Bavorska, po 10 vagonech šlo do Hammelburgu, Münnerstadt, Hofheim a Bad Kissingen. Zpočátku byli ubytováni v prázdných hotelech a táborech a po čase byli rozstrkáni po okolních vesnicích. Z Příbrami bylo do tohoto odsunu zařazeno asi 217 osob z 61 domů.\n\nPři čtvrtém odsunu, v srpnu 1946, bylo 7 rodin (31 lidí) transportováno do Meklenburka.\n\nDvě původní rodiny mohly ve vsi zůstat, ženy měly českou národnost. Všichni občané, kteří museli pracovat ve vnitrozemí, byli později také odsunuti anebo utekli ke svým rodinám.\n\nObyvatelstvo bylo římskokatolického vyznání. Po roce 1922 několik obyvatel vystoupilo z církve, později za hitlerovského režimu další. Příbram patřila do farnosti Rychnov u Děčína. V letech 1570–1620 byl rychnovský kostel lutherský.\n\nCírkevní matrika i pro Příbram byla v Rychnově vedena od roku 1784, předtím od roku 1684 se vedla ve Verneřicích. Matriky z dob před rokem 1684 se ztratily.\n\nDo podzimu 1899 se Příbramští pohřbívali v Rychnově kolem kostela. Od roku 1899 měla Příbram vlastní hřbitov u silnice do Rychnova, ale ve druhé polovině dvacátého století se na něm přestalo pohřbívat.\n\nAž do roku 1800 bylo právo soudit dědičné a bylo spojeno s právem výčepním. Přísedící vykonávali práci v obecním úřadě. Oddávali, seznamovali lid s právními předpisy, ověřovali prodeje a smlouvy, urovnávali neshody a trestali provinění. Vše se zapsalo do knih. V Příbrami byl historický výčep spojený s těmito právy. Výčepu se jeho majitel Emil Kusebauch v roce 1908 vzdal.\n\nSoučástí obce Příbrami byla i vesnice \"Velké Stínky.\" Příbram patřil i dříve do politického okresu Děčín, soudní a finanční okres býval Benešov nad Ploučnicí.\n\n\nStatky a zahradnictví byly vně zdí obecního pozemku ležícího podél potoka. Pole i louky vlastníků se táhly až k lesu, kde skoro každý vlastnil i kus lesa.\n\nZeminy obsahují všechny bonity. Při orbě se vyorávaly často čedičové kameny. Musely se často vykopat nebo i odpálit. Kameny odstraněné z polí byly ukládány podél pole nebo se používaly ke zpevnění cest. Keře podél mezí a cest se pravidelně po 7 letech řezalo, následně se používalo k topení a na výrobu topůrek. Při 3–4roční obměně plodin byly výnosy střední.\n\nZ obilí se zde selo žito, zimní a letní pšenice, ječmen, oves a krmná směska. Dále se pěstovaly brambory, řepa a oblíbené červené zelí, tuřín a takzvaná „Strinke“ (giganty). Dobytek dostával červený a zelený jetel, Thimoteus i krmnou směsku z hrachu, ječmenu a ovsa. Len měl každý sedlák na jednom poli zaset pro vlastní spotřebu a k prodeji pro výrobu oleje. Lněná a řepková semena se nechávala vylisovat v mlýnu v Mertensdorfu. Mnozí sedláci pěstovali pro vlastní potřebu také mák. Vegetační doba zde byla krátká a často se stávalo, že ozimy zplesnivěly pod sněhem.\n\nNěkolik desetiletí nosily ženy zemědělské produkty ve velkých nůších zboží do měst, pěšky přes bukový les k Labi do Těchlovic.\n\nPůvodní červenostrakatý horský hovězí dobytek s malými výnosy byl křížen s alpskými hnědými kravami. Tím nastalo ale jen malé zlepšeni. Po 1. světové válce se dosáhlo lepších výnosů s schönhengstovým a simmentalským hovězím dobytkem. Přísná veřejná „býčí komise“ se starala o vyčištění plemenného materiálu.\n\nKontrolní spolek pro mléko byl utvořen 1937 a měl za cíl zlepšovat hovězí dobytek, ne všichni zemědělci se toho však zúčastnili.\nVe Verneřicích byla v letech 1903–1904 jedna z prvních mlékáren, byla v provozu až do roku 1953. Hotové produkty se prodávaly v Děčíně, Podmoklech a Ústí nad Labem. Do té doby si sedláci zpracovávali mléko a zajišťovali odbyt u výkupců sami. Po připojení k Německu v roce 1938 muselo být veškeré mléko odevzdáváno mlékárně.\n\nBydlení a hospodářské prostory (chlévy) byly většinou pod společnou střechou. Koně, hovězí dobytek, prasata a slepice byli v jednom chlévě se špatnou ventilací a s malými okny. Často byla v chlévech tuberkulóza. Na podzim, po otavě se hnal dobytek na několik týdnů na pastvu, jinak byla tato možnost málo využívaná.\n\nPrasata byla chována ve všech domech, pro vlastní potřebu i na prodej. Ve velkém se chovem prasat zabýval sedlák Fahry Leo z č. 32. Ve všech domech se držely kozy. Mléko se používalo na pití a do kávy. Zbytek byl zkrmen prasaty. V některých domácnostech se vyráběl i kozí sýr. Pojišťovací spolek pro dobytek sloužil jako pojistka. Každý člen musel podle počtu nahlášených zvířat odebrat maso z nouzových zabijaček. Také slepice, husy a dílem i kachny byly skoro ve všech domácnostech. Husy se pěstovaly pro peří, draní peří bylo běžnou činností žen. Ovce ve vesnici nebyly.\n\nBlízké město Verneřice mělo nejdříve 2, později 4 výroční trhy.\n\nOd roku 1921 byl v domě č. 106 Josefa Kratochwilla obchod s potravinami a galanterií. Roku 1928 byl zřízen nový obchod v nově postaveném domě čp. 120 (Rudolf Schirmer).\n\nAž do odsunu bylo ve vsi několik hostinců. Hostince s tanečním sálem byly v domě č. 20 u Weigela Emila a v domě č. 25 u Borsigů, později u Grunertů. Hostinec bez sálu byl v domě č. 106 u Kratochwillů, hostinec s cizineckými pokoji byl v domě č. 97 (dříve Wagner, pak Tröster). Chatu na Bukové hoře obhospodařoval hostinský Emil Ehrlich. Hostinci Kratochwilla (čp. 106) a Tröstera (čp. 97) byly v roce 1931 modernizovány. V původní rychtě (čp. 1) bylo pohostinství zrušeno v roce 1908.\n\nV roce 1576 proběhla pivní válka, při níž verneřičtí občané zkonfiskovali příbramským a rychnovským jejich vlastní pivo. Od té doby na základě rozhodnutí císaře Maxmiliána II. až do roku 1931 směli příbramští hostinští točit jen verneřické pivo. Pak se zde začalo točit i litoměřické pivo.\n\nMístní obyvatelé se zabývali také obchodem se dřevem a zpracováním dřeva (tesařství, truhlářství, kolářství, košíkářství a zpracování proutí atd.). V zimních měsících se truhlářství pro vlastní potřebu věnovalo mnoho obyvatel. Ve mlýně (čp. 83) byla i pila. V obci bylo několik kováren, krejčových, ševců, .\n\nV polovině 19. století byla v Příbrami otevřena uhelná šachta. Obyvatelé vsi a okolí byli jejími podílníky, ředitelem šachty byl Fahry Josef z čp. 34. Štola vedle od z jižního konce Velkých Stínků až k domu č. 116 (Zachhaisel) v Příbrami. Těžba byla zastavena v roce 1900. Při špatném počasí a v zimě používali obyvatelé Velkých Stínků štolu k cestě do Příbrami, také ji používali jako zdroj vody.\n\nDělnicí si vydělávali na živobytí v okolních vesnicích a městech. Zaměstnaní byli jako zedníci, tesaři, zámečníci, malíři a lakýrníci, na lodích, ve výrobě lodí, v továrnách, v kamenolomu, v mlékárně, na stavbách mlýnů, v lese a jako dělníci na denní mzdu na pomocnou práci. Několik dělníků bylo zaměstnáno na dráze. Mnoho jich muselo zůstat celých 6 pracovních dnů v místě, kde pracovali, a vrátili se až v sobotu večer k rodinám. Zbývající volné hodiny museli věnovat svým malým hospodářstvím.\n\nRoku 1752 byla postavena školní budova s bytem učitele, kterou v roce 1870 nahradila nová jednotřídní budova, rozšířená v roce v roce 1877 o jednu třídu. Na střeše školy byla věž s obecním zvonem. Školu až do roku 1904 navštěvovaly také děti z Čáslavi.\n\nV letech 1901–1902 byla vybudována měšťanská škola se třemi postupnými třídami ve Verneřicích. \n\nPříbram leží v délce téměř dvou kilometrů podél silnice z Verneřic (od silnice č. 240) západním směrem k Bukové hoře v katastrálním území Příbram pod Bukovou horou v nadmořské výšce 530–590 metrů. \n\nVesnicí protéká Bobří potok, který přitéká z Bukové hory (pramení ve výšce 594 metrů) a pokračuje přes Verneřice směrem do Kravař a soutěskou s Bobřím vodopádem a soustavou Holanských rybníků do Novozámeckého rybníka u Zahrádek.\n\nZápadně od vesnice se nachází vrchol Bukové hory se stejnojmenným televizním vysílačem. Na počátku dvacátého století na vrcholu hory stávala turistická chata.\n\nStará spojovací silnice z Rychnova vcházela do Příbrami u domu č. 1 a u domu č. 17 opustila ves směrem na Sebirz a Litoměřice. Jiná vedla od někdejších vesnic Vitína (Wittine) a Staré Homole (Althummel) vesnicí do Verneřic. Mezi domy 98 a 108 byla silnice do Čáslavi (Tschiaschel). Pro cestu do rychnovského kostela používali obyvatelé horní části Příbrami a Velkých Stínek cestu od domu 56.\n\nJiž od konce 19. století byla tato oblast vyhledávaná turisty z Čech i ze Saska.\n\nK Příbrami vedlo několik dalších špatně sjízdných, ale turisticky využívaných silnic. Jedna vedla z Velkých Stínek k vršku Mathrellich, podle horského hřebene do Náčkovic a Mukařova (Mukne) (obě tyto vesnice patří do Lovečkovic). Další vedla ze Staré Homole (Althummel) podle Palmových stěn (Sängerberg–Katzenbusch, pozemky patřící ke statku Palme v Rychnově) do Rychnova. Z Těchlovic kolem Milířska (Millörtzen) k pustému zámku vedla silnice bukovým lesem s připojením na příbramské silnice. To byla tak zvaná „Nová silnice“.\n\nDalší trasy byly z Kolmerscheibe (410 m) přes Lesnou (Hortau) nebo Netterskoppe (dnes bezejmenná kóta 492,8) na Bukovou horu, dále na vršek Mathrelli na kopec Geltschberg u Úštěku, anebo k Ptačím kamenům (též Vrabčí kámen) do Rychnova nebo do Těchlovic k pustému zámku.\n\nZ ústeckého okresu přicházeli turisté od Malého Března přes 14 kopců přes Vitín a Starou homoli na Bukovou horu. Nejprudší výstup byl od železničního nádraží a přístaviště lodí z Těchlovic. I po zřízení železniční tratě do Verneřic v roce 1890 volili místní obyvatelé častěji pěší cestu do Těchlovic. Po roce 1910 dělníci začali pro tyto cesty používat i jízdní kola.\n\nPříslušný berní úřad byl v Benešově nad Ploučnicí (Bensen). Pěší cesta přes Rychnov, Fojtovice (Voitsdorf) a Heřmanov (Hermersdorf) trvala asi dvě hodiny.\n\nV roce 1930 byly zřízeny v této oblasti autobusové linky. První linka vedle z Verneřic přes Příbram, Rychnov, Fojtovice a Benešov nad Ploučnicí do Děčína. Druhá linka vedla z Verneřic přes Valkeřice. V zimě se často pro vysoký sníh nedalo projet.\n\nV roce 2007 vede přes Příbram autobusová linka č. 510041 z Děčína přes Benešov nad Ploučnicí, Františkov, Valkeřice, Verneřice a Příbram do Rychnova. V Příbrami má dvě zastávky: „Příbram, dol.“ a „Příbram, rozc.“ Do Verneřic jezdí ještě linka 510125 přes Žandov a Merboltice a linka 592458 z Ústí nad Labem do Úštěku, přibližně v trase zrušené železnice.\n\nV Příbrami se nacházel pomník císaře Josefa II., který byl zničen Čechy v roce 1945.\n\n"}
{"id": "235938", "url": "https://cs.wikipedia.org/wiki?curid=235938", "title": "Švehlův most", "text": "Švehlův most\n\nŠvehlův most je silniční most přes řeku Lužnici v západní části Tábora, pod hradem Kotnov, na silnici I/37 směrem na Malšice a Sudoměřice u Bechyně (odtud vpravo směr Bechyně).\n\nJiž koncem dvacátých let 20. století začala být silniční komunikace z Tábora směrem na západ, vzhledem k rozmachu silničního provozu již neúnosná, zejména v zimním období. Silnice vedla z prostoru u železničních „Černých mostů“ dolů do údolí a zde v užším toku řeky Lužnice po také již málo vyhovujícím mostě do protilehlé obce Čelkovice, odtud serpentinami do značného vrchu přes obec Horky dál směrem Týn nad Vltavou nebo Bechyně. V rozhodování o vybudování nové komunikace s tímto mostem sehrála velkou roli aktivita starosty města Václava Soumara a jistě přispěly také otázky potřeby československé armády při plnění úkolů obrany státu.\n\nRozvojem města se později Čelkovice a Horky staly místními částmi města Tábor.\n\nV roce 1933 bylo již rozhodnuto a 1. července 1934 začala výstavba moderního obloukového železobetonového mostu přes řeku a údolí. Most projektovali Ing. arch. V. Slavík a firma Ing. Brázdil a Dr. Jež; stavba byla zadána firmě Hlaváček; státní stavební správu vykonával Ing. Lukáš.\n\nMost I. třídy s nosností 22 t má délku 167 m a oblouk ve výšce 25 m nad hladinou řeky. Silnice ve směru od Tábora stoupá sklonem 5 %, rozdíl výšky obou předmostí je tedy přibližně 850 cm.\n\nMost byl postaven za 16 měsíců a 28. října 1935 byl slavnostně otevřen. Byl pojmenován po bývalém předsedovi československé vlády Antonínu Švehlovi. \n"}
{"id": "235942", "url": "https://cs.wikipedia.org/wiki?curid=235942", "title": "Ukrajinská řeckokatolická církev", "text": "Ukrajinská řeckokatolická církev\n\nUkrajinská řeckokatolická církev (ukrajinsky Українська греко-католицька церква / \"Ukrajins’ká hreko-katolyc’ka cerkva\") je největší řeckokatolickou církví a největší východní katolickou církví na světě vůbec. Církev je nositelkou tradice byzantského ritu, přičemž uznává papežskou svrchovanost. Počet věřících - 2014: 4 miliony,468 tisíc,600/celosvětově-počet stoupá(2013:4 miliony,345 tisíc,600, tj.plus123 tisíc za rok...). Nejsilnější pozici má církev v Haliči na západní Ukrajině (Lvovská, Ternopilská a Ivanofrankivská oblast), přesto byla dříve v počtu věřících na Ukrajině až na 2. místě za Ukrajinskou pravoslavnou církví (Moskevský patriarchát), jejíž prvenství převzala roku 2011 Ukrajinská pravoslavná církev Kyjevského patriarchátu. Dále se k ní hlásí především příslušníci ukrajinské menšiny v Polsku, USA, Kanadě, Austrálii, Argentině, Brazílii, Velké Británii a Francii (vč. dalších zemí). A také v Německu a Skandinávii (Apoštolský exarchát).\n\nV čele Ukrajinské řeckokatolické církve stojí jako primas větší arcibiskup, jehož vlastní archieparchií byl původně Lvov, v srpnu 2005 bylo sídlo přeneseno ze Lvova do Kyjeva, kde se též buduje mohutný kostel Zmrtvýchvstání, nicméně faktickým střediskem církve zůstává Lvov. Církev se člení na 4 archieparchie – Lvov, Přemyšl-Varšava, Philadelphia (USA) a Winnipeg (Kanada) a několik dalších eparchií a exarchátů. V čele církve (od ledna 2001 lvovský) od srpna 2005 stojí větší (tj.vrchní) arcibiskup kyjevsko-haličský Svjatoslav Ševčuk. Je tak jednou ze čtyř tzv. vyšších arcibiskupských východních katolických církví.\n\nAdministrativní členění Ukrajinské řeckokatolické církve na Ukrajině\n\n\n\n\n\n\n\n\n\n\n\n"}
{"id": "235945", "url": "https://cs.wikipedia.org/wiki?curid=235945", "title": "Martha Washingtonová", "text": "Martha Washingtonová\n\nMartha Dandridge Custis Washingtonová známá spíše jako Martha Washingtonová (2. června 1731 ve Williamsburgu, Virginie — 22. května 1802 v Mount Vernon, Virginie) byla žena prezidenta USA George Washingtona a první dáma USA od 30. dubna 1789 do 4. března 1797.\n\nMartha Washingtonová, nazývaná také \"Patsy\", se narodila jako nejstarší dcera Johna Dandridge (1700–1756) a Frances Jonesové (1710–1785).\n\nVe svých osmnácti letech si vzala za manžela Daniela Parke Custise. Byl o dvacet let starší, bohatý. Z tohoto svazku měla čtyři děti:\n\n\nDaniel Custis zemřel v roce 1757 a z Marthy se stala bohatá vdova. 6. ledna roku 1759 se provdala za tehdejšího plukovníka virginské milice George Washingtona. Martha a George spolu neměli žádné děti. Její peníze a styky pomohly manželovi při kandidatuře do \"House of Burgesses\" (parlament ve Williamsburgu). Byla hluboce věřící anglikánskou křesťankou.\n\nNa svou dobu se chovala poměrně neobvykle – procestovala s manželem tehdy existující americké státy, trávila s manželem zimy ve vojenských táborech.\n\nKdyž se její manžel George Washington stal v roce 1789 prvním prezidentem Spojených států, tak se spolu s ním přestěhovala do New Yorku, kde v té době sídlila vláda. Pořádala pravidelně každý čtvrtek recepce v \"President´s House\", kde vládla uvolněná atmosféra.\n\nBěhem manželova druhého funkčního období z prostorových důvodů přesídlila vláda s prezidentem do Filadelfie.\n\nPo skončení Washingtonova funkčního období se manželé vrátili do Mount Vernonu, kde Martha Washingtonová 22. května 1802 zemřela.\n"}
{"id": "235948", "url": "https://cs.wikipedia.org/wiki?curid=235948", "title": "Tupolev Tu-160", "text": "Tupolev Tu-160\n\nTupolev Tu-160 (v kódu NATO „Blackjack“) je nadzvukový těžký strategický bombardér s měnitelnou geometrií křídel dlouhého doletu navržený konstrukční kanceláří Tupolev v SSSR. Jedná se o nejtěžší a největší bombardovací letoun s rychlostí nad 2 Machy na světě a dle celkové délky druhý za typem XB-70 Valkyrie.\nPiloti říkají Tu-160 „bílá labuť” – kvůli bílému povrchovému nátěru. Jde o největší a nejtěžší bojový letoun a nejrychlejší bombardér, který je nyní ve službě. Dále o největší a nejtěžší letadlo s měnitelnou geometrií křídel, jaké kdy létalo.\n\nDo služby vstoupil v roce 1987 a byl posledním sovětským strategickým bombardérem. V roce 2016 mělo dálkové letectvo, odnož ruského letectva, ve službě nejméně 16 letadel. Aktivní flotila letounů Tu-160 prochází od počátku 21. století modernizací elektronických systémů. Modernizační program Tu-160M začal s prvním vylepšeným letadlem dodaným v prosinci 2014.\n\nPočátky vývoje Tu-160 spadají do roku 1973, kdy sovětské ministerstvo obrany vyhlásilo požadavek na nadzvukový bombardér, který by byl schopen doletem pokrýt území USA. Na projektu začalo pracovat několik kanceláří, ovšem vítězem se stala OKB Tupoleva.\n\nPrvní dva prototypy letounu byly zhotovené v roce 1980. Dne 18. prosince 1981 vzlétl první prototyp a tím byla zahájena série zkoušek, při níž se jeden prototyp zřítil. Zkoušky pokračovaly až do roku 1984, přičemž byly průběžně odstraňovány nedostatky. V roce 1984 pak byla zahájena sériová výroba, letouny byly do služby zařazeny až v květnu 1987 k 184. hlídkové TPAB (Ťažolyj Bombardirovočnyj Aviacionnyj Polk) v Pryluky v počtu 19 kusů. Původně mělo být vyrobeno 100 kusů těchto letounů, ovšem v době Gorbačova se tento počet zredukoval na 35 kusů jako gesto míru.\n\nLetoun je také opticky nápadně podobný americkému B-1 Lancer. TU-160 je dislokován na základně Engels u Saratova u 121. hlídkové skupiny HBAR v počtu 15 ks. Ostatní stojí na letištích okolo Moskvy. Spolu s TU-95MS6 / 16 tvoří páteř ruské jaderné triády spolu se střelami s plochou dráhou letu.\n\nMezinárodní společnost pro provoz orbitálních stanic chtěla získat tři bývalé ukrajinské odzbrojené Tu-160, které měly být přestavěny na verzi \"Tu-160SK\" jako nosiče kosmické techniky.\n\nLetoun Tu-160 je charakteristický nízce položenými křídly s měnitelnou geometrií. Na odtokové hraně každého z křídel se nachází trojice dvoudrážkových vztlakových klapek. Koncept měnitelné geometrie křídel umožňuje nastavení ve třech polohách:\n\nVodorovné ocasní plochy jsou pohyblivé a nacházejí se asi v polovině svislé ocasní plochy. Horní polovina svislé ocasní plochy je také pohyblivá. U Tu-160 byl použit systém elektronického řízení, tzv. fly-by-wire. 13 palivových nádrží, integrovaných v trupu a křídlech letadla, umožňuje Tu-160 letět 12 300 km s výzbrojí šesti raket Ch-55SM, které jsou v polovině trasy vystřeleny na pozemní cíle. Dolet je možné prodloužit díky nástavci pro tankování paliva za letu, který je zabudován ve střední části trupu. Na přední podvozkové noze jsou osazena dvě kola a každá z hlavních podvozkových noh je vybavena až šesti koly. Brzdnou dráhu stroje zkracuje trojice zabudovaných padáků, z nichž každý má plochu 35 m². Kvůli snížení radarové odrazové plochy byly vstupy motorů nastříkány grafitovým materiálem, pohlcujícím radarové vlny. Zasklení kokpitu bylo vybaveno jemnou síťkou, která eliminuje odraz radarového záření.\n\nPosádka Tu-160 se skládá ze čtyř osob (pilot, kopilot, důstojník zbraňových systémů a operátor obranných systémů), které sedí na vystřelovacích sedačkách K-36LM. Kvůli poměrně vysoké hlučnosti v kokpitu může posádka mezi sebou komunikovat pouze prostřednictvím interkomu. Za pracovním prostorem posádky se nachází malá kuchyňka a záchod, které jsou velmi užitečné při dlouhých a únavných letech.\n\nV mírně prohnutém nose se nachází radiolokátor Obzor-K, který umožňuje sledování pozemních i vzdušných cílů. Automatický let v malé výšce zajišťuje terén sledující radiolokátor Sopka. Ve vypouklém pouzdru pod kokpitem se nachází elektrooptický bombardovací zaměřovač. Systém vlastní ochrany Bajkal se skládá z antén umístěných na koncích křídel, v přední a zadní části trupu, čímž je zajištěno pokrytí 360°. Systém je napojen na rušiče radarem naváděných střel a výmetnice klamných cílů. Navigaci zabezpečuje inerciální navigační systém, satelitní systém GLONASS a radionavigační systém dálkových letů RSDN s korekčním mechanismem, využívajícím polohu slunce a hvězd.\n\nO pohon letadla se stará čtveřice dvouproudých motorů NK-32, které jsou nejvýkonnějšími motory jaké kdy byly v bojovém letadle použity. Motor NK-32 je 7,453 m dlouhý, o průměru 1,7 m a hmotnosti 3 650 kg. Díky motorům s maximálním tahem 245,2 kN dokáže Tu-160 překročit rychlost Mach 2.\n\nVýzbroj je nesena ve dvou vnitřních šachtách, z nichž má každá nosnost 20 tun. Další střely typu vzduch-země mohou být umístěny na vnější závěsníky. Hlavní výzbroj bombardéru představuje střela Ch-55SM s konvenční nebo jadernou hlavicí, která má maximální dolet 3000 km. Na dvou interních rotačních závěsnících může být upevněno celkem 12 těchto raket. Alternativní výzbroj představuje 24 jaderných raket krátkého dosahu Ch-15 s maximálním doletem 300 km. Jelikož Tu-160 nemá integrovaný kulomet a nenese žádné rakety typu vzduch-vzduch, jde o první sovětský bombardér od 2. světové války bez výzbroje pro vlastní ochranu.\n\nOd svého zařazení do sovětského letectva až do roku 1991 prováděly tato letadla pravidelné strategické dálkové lety. Lety bombardérů Tu-160 však z důvodu změny geopolické situace a z finančních důvodů byly následujících 16 let omezeny na minimum a konaly se spíše ve formě menších vojenských cvičení. Dne 17. srpna 2007 oznámil prezident Vladimir Putin obnovení strategických letů Tu-160. Necelý měsíc po tomto sdělení bylo na jednom ze strojů Tu-160 otestováno shození dosud největší termobarické (vakuové) pumy, přezdívané \"Otec všech bomb\".\n\n17. listopadu 2015 prodělaly bombardéry Tu-160 svůj bojový debut. Poté, co se potvrdila podezření, že za pádem ruského civilního letadla s 224 cestujícícmi na palubě stojí islámský stát a po žádosti o vojenskou pomoc ze strany prezidenta Sýrie Bašára al-Assada, začalo Rusko s masivním bombardovaním strategickými bombardéry. Pět letadel Tu-160, čtrnáct strojů Tu-22M a šest Tu-95 provedlo nálety na pozice teroristické skupiny Isil. Bombardéry Tu-160 a Tu-95 zasáhly velitelské základny v Idlíbu a Aleppu. Letadla Tu-160 použila rakety Ch-101, což je stealth varianta střely s plochou dráhou letu Ch-55SM. Šlo o historicky první bojové nasazení této střely vzduch-země. Celkem bombardéry Tu-160 a Tu-95 vypálily 34 raket a zasáhly 14 cílů.\n\n\n\n\n\n\n\n\n"}
{"id": "235949", "url": "https://cs.wikipedia.org/wiki?curid=235949", "title": "Ludwig Landgrebe", "text": "Ludwig Landgrebe\n\nLudwig Landgrebe, (9. března 1902 Vídeň – 14. srpna 1991 Kolín nad Rýnem) byl fenomenologický filosof 20. století.\n\nLandgrebe se narodil v rodině obchodníka, studoval filosofii, historii a geografii nejprve ve Vídni, pod dojmem z četby M. Schelera přešel do Freibiurgu, kde se roku 1923 stal asistentem Edmunda Husserla a 1927 promoval prací o W. Diltheyovi. Roku 1935 se habilitoval v Praze u O. Krause a podílel se na záchraně Husserlovy pozůstalosti. Od roku 1939 pracoval spolu s E. Finkem v Husserlově archivu v Lovani. Protože jeho žena byla Židovka, byl roku 1940 deportován do Hamburgu, kde byl pracovně nasazen. Roku 1945 se znovu habilitoval v Hamburgu, od roku 1947 byl profesorem filosofie v Kielu a od roku 1954 v Kolíně nad Rýnem.\n\nLandgrebe byl jedním z nejbližších žáků Husserlových, věnoval se však i dalším oblastem dějin, náboženství a politiky. Na rozdíl od svého učitele měl také blíže k metafysice, kterou pokládal za „myslící rozpomínání člověka v celku bytí“. Už od svých pražských let byl také blízkým přítelem Jana Patočky, za nímž – pokud poměry dovolily – také zajížděl. Český čtenář může ocenit jeho myšlení v knížce „Filosofie přítomnosti“, jež podává přehled německé filosofie 20. století včetně bohaté bibliografie.\n\n"}
{"id": "235951", "url": "https://cs.wikipedia.org/wiki?curid=235951", "title": "Změna systému přidělování mandátů do PS PČR v roce 2000", "text": "Změna systému přidělování mandátů do PS PČR v roce 2000\n\nZměna volebního systému v roce 2000 byla v Česku uzákoněna na základě předchozích dohod mezi ODS a ČSSD, k nimž dal podnět politický vývoj po tzv. Sarajevském atentátu v roce 1997 a následných předčasných voleb; účelem bylo posílit stabilitu a eliminovat vliv malých stran.\n\nDiskuze o volebním systému ožily po volbách do Poslanecké sněmovny 1996 a 1998, kdy volby nevedly k jednoznačnému sestavení většinové vlády ze stran, které by měly blízký volební program, což je podmínkou stability vlády. Výsledkem bylo rozhodnutí největších politických stran České strany sociálně demokratické (ČSSD) a Občanské demokratické strany (ODS) v opoziční smlouvě z roku 1998 změnit volební systém. Základním politickým zadáním byla možnost vytvoření většinové vlády z jedné velké (ČSSD, ODS) a jedné malé strany (KSČM, KDU-ČSL či Unie svobody) na základě výsledků voleb do Poslanecké sněmovny 1998 s přihlédnutím k výsledkům voleb 1996.\n\nPro konkrétní přípravu byla vytvořena mezistranická komise, kde se za ČSSD zúčastnil poslanec Zdeněk Koudelka, senátor a místopředseda vlády Pavel Rychetský, poslanec a místopředseda ČSSD Zdeněk Škromach, poslanec a první místopředseda vlády i ČSSD Vladimír Špidla a za ODS poslanec a místopředseda ODS Miroslav Beneš, předsedkyně Senátu a místopředsedkyně ODS Libuše Benešová, poslanec Martin Kocourek a senátor Milan Kondr, tato komise pro konkrétní předložení návrhu vytvořila pracovní dvojici ve složení Zdeněk Koudelka a Martin Kocourek. Výsledek jednání byl obsažen v dohodě o základních parametrech změny volebního systému mezi ČSSD a ODS z 26. 1. 2000 (toleranční patent).\n\nPři úvahách o změně volebního systému padly i návrhy ODS na zavedení většinového systému voleb do Poslanecké sněmovny či ponechání poměrného, ale snížení počtu poslanců, neboť menší počet rozdělovaných mandátů zvláště při malých volebních obvodech vede k posílení velkých a oslabení malých stran. Oba návrhy však vyžadovaly ústavní změnu, proto byly opuštěny pro svoji obtížnou politickou průchodnost ústavní většinou v Parlamentu.\n\nPoměrně rychle bylo přistoupeno k rozhodnutí opustit dvouskrutiniový systém Hagenbach-Bishoff a přejít k systému volebního dělitele, který nepotřebuje druhé volební skrutinium a tak jsou všechny mandáty přidělovány poslancům přímo na základě výsledků voleb s přihlédnutím k jejich postavení na volební kandidátce nebo k počtu získaných preferenčních hlasů a odpadne přidělování mandátů ve druhém skrutiniu stranickými centrálami. Z jednotlivých typů volebního dělitele pak byly diskutovány zvláště ďHondt navrhovaný ČSSD a Imperiali navrhovaný ODS, které se liší v prvním čísle volebního dělitele (ďHondt 1; 2, 3…, Imperiali 2; 3; 4…). ďHondt méně preferuje větší politické strany než Imperiali, nesplňoval však základní politické zadání vytvoření většinové koalice z jedné velké a jedné malé strany ve volbách 1996 a 98. V rámci diskuzí pak odborná komise dospěla ke kompromisu navrženému Zdeňkem Koudelkou, kdy řada dělitelů začínala číslem 1,4 (diskutováno i 1,5 a druhá odmocnina ze 2, což je 1,414213562373) a následně pokračovala již celými čísly 2, 3, 4… V závěru jednání bylo přistoupeno na to, že prvním dělitelem bude číslo 1,42 jako nahoru zaokrouhlená odmocnina ze dvou. Tento kompromis byl označen nejprve jako volební dělitel Koudelka a v tolerančních dohodách jako vyrovnávací ďHondt.\n\nO novém volebním děliteli bylo rozhodnuto, že bude použit nejen při volbách Poslanecké sněmovny, ale též při volbách zastupitelstev krajů a obcí. Přičemž ODS navrhovala i při volbách krajských zastupitelstev volit ve volebních obvodech stanovených pro volbu Poslanecké sněmovny. ČSSD tento požadavek ODS odmítla z důvodu razantního odporu lidovců (KDU-ČSL) a Unie svobody (US), jejichž hlasy byly důležité pro prosazení zákonů o zřízení krajů v Parlamentu. Do krajů by tedy bylo voleno v jednom volebním obvodě totožným s příslušným územím kraje. Naopak bylo dosaženo dohody, že při volbách komunálních mohou být rozhodnutím příslušného zastupitelstva vytvářeny volební obvody v obcích, kde se volí víc jak 15 zastupitelů.\n\nPři rozdělení státu do volebních obvodů (volebních krajů) je nutné brát ohled na to, aby neklesl počet přidělovaných mandátů ani v nejmenších volebních obvodech pod určitou hranici. Vzhledem k tomu, že čl. 18 ods. 1 Ústavy č. 1/1993 Sb. stanoví volby do Poslanecké sněmovny na základě zásady poměrného zastoupení, bylo nutné tento ústavní příkaz respektovat. V krajním případě při jednomandátových obvodech se každý poměrný volební systém chová jako většinový jednokolový. Zásada poměrnosti zastoupení není realizována ani při dvoumandátových obvodech. Poměrné zastoupení je fakticky realizováno až při 4mandátovém volebním obvodu. V žádném nově ustaveném volebním kraji by se tedy neměly rozdělovat méně než 4 mandáty, což návrh ČSSD a ODS zavádějící 35 volebních obvodů rovněž respektoval. Samotný nový způsob volebního dělitele Koudelka je v rámci poměrného systému, jelikož jde o kompromis mezi d´Hondtem a Imperialim, přičemž oba tyto volební dělitelé jsou běžně v literatuře řazeny mezi typy poměrného volebního systému.\n\nNový volební systém již svou podstatou znevýhodňoval malé strany, nicméně zůstala zachována 5% uzavírací klauzule pro vstup do Poslanecké sněmovny zjišťována v celostátním měřítku. Toto ustanovení mělo zabránit vstupu celostátně malých stran, ale regionálně silných, které by mohly v jednom či několika malých volebních obvodech získat potřebnou většinu pro zisk mandátu.\n\nVýznamné z hlediska výsledku je nejen počet volebních obvodů, ale i jejich konkrétní vymezení s ohledem na předpokládané voličské chování obyvatelstva. I když bylo projednáváno několik variant konkrétního rozdělení země do 35 volebních obvodů, v dohodách ČSSD – ODS bylo rozhodnuto jen o velkých městech, kdy Praha se dělila na 4 volební obvody, Brno a Ostrava tvoří jeden volební obvod. ČSSD původně požadovala, aby byly respektovány hranice samosprávných krajů a okresů, přičemž město (včetně Prahy a Brna) mělo být maximálně jedním volebním obvodem. ODS se ztotožnila s respektem hranic krajů a okresů, navrhovala však více volebních obvodů v Praze a dva v Brně.\n\nNavrhovaná změna byla uzákoněna změnou zákona o volbách zákonem č. 204/2000 Sb. Prezident Václav Havel však nesouhlasil s posílením většinových prvků ve volebním systému a navrhl Ústavnímu soudu zrušení změn. Nálezem Ústavního soudu č. 64/2001 Sb. pak byla většina podstatných změn volebního systému zrušena, neboť soud došel k názoru, že vzájemná kombinace většinových prvků ve svém výsledku narušuje ústavní příkaz poměrného zastoupení do Poslanecké sněmovny. Volební dělitel Koudelka zůstal zachován pro volby zastupitelstev krajů.\n\n\n\n"}
{"id": "235955", "url": "https://cs.wikipedia.org/wiki?curid=235955", "title": "Diabolo", "text": "Diabolo\n\nDiabolo (často nesprávně nazývané \"diablo\", dříve též \"ďábel na dvou hůlkách\") je žonglovací pomůcka skládající se z cívky, která je točena a vyhazována pomocí provázku uvázaného mezi dvě hůlky (tzv. ovládací, či vodicí), držené žonglérem v rukách.\n\nPředchůdcem dnešního diabola je čínské jojos. Diabolo se vyrábí z různých materiálů v několika velikostech. Široká je i škála ovládacích hůlek, od obyčejných dřevěných, přes hliníkové, až po karbonové s měkkou rukojetí.\n\nHistorikové se shodují, že diabolo pochází z Číny a to již před 4000 tisíci lety za vlády dynastie Chan. První diabolo bylo vyrobeno z bambusu a mělo v sobě jakési dírky, ty sloužily k tomu, že když bylo diabolo roztočené tak vydávalo charakteristické pískání.\n\nDo Evropy se diabolo dostalo zásluhou francouzských a anglických misionářů, od kterých dostalo název „DIABALLO\" (později diabolo).\n\n"}
{"id": "235957", "url": "https://cs.wikipedia.org/wiki?curid=235957", "title": "Nestor Machno", "text": "Nestor Machno\n\nNestor Ivanovyč Machno (; Huljajpole – 25. července 1934 Paříž) byl ukrajinský anarchista, ataman (\"baťko\") anarchistického vojska a přední činitel „anarchistické republiky“, autor teoretických anarchistických statí.\n\nNestor Machno se narodil 7. listopadu 1889 v městečku Huljajpole na jihovýchodě Ukrajiny (dnes Záporožská oblast). Jeho otec byl rolníkem, mladý Nestor od 7 let také pracoval v zemědělství, kvůli značné chudobě rodiny. V roce 1906 se přidal k Huljajpolské anarchokomunistické skupině. Zúčastnil se ozbrojeného útoku, kvůli svému nízkému věku dostal doživotí místo trestu smrti. V proslulém moskevském vězení Butyrce se setkal s ruským anarchistou Pjotrem Aršinovem, který mu pomohl hlouběji se seznámit s anarchistickým světonázorem a stal se jeho dlouholetým spolubojovníkem a přítelem.\n\nPo únorové revoluci v roce 1917 byl Machno propuštěn jako většina levicových politických vězňů a vrátil se domů. Věnoval se sebeorganizaci místního politického a sociálního života a přispěl k založení odborového svazu zemědělských dělníků, dělnické komuny a lokálního rolnického sovětu. Nakonec byl zvolen předsedou Huljajpolského dělnicko-rolnického sovětu, jako orgánu místní revoluční společenské samosprávy. Z titulu této funkce nechal v srpnu 1917 svolat velkostatkáře z regionu a přinutil je vydat katastrální dokumenty, podle kterých byl sestaven soupis zemědělské půdy a infrastruktury v regionu. Ta byla následně přerozdělena rovným dílem.\n\nPo uzavření Brest-litevského míru mezi Centrálními mocnostmi a bolševickou vládou byla většina Ukrajiny okupována německými a rakousko-uherskými jednotkami. Machno z pověření huljajpolského sovětu sestavil partyzánskou jednotku ozbrojených rolníků za účelem vyvlastnění pozemků velkostatkářů (kteří mezitím s pomocí okupačních sil zvrátili vývoj zpět) a jejích přerozdělení mezi rolníky. Krátký čas pobýval v Moskvě, kam uprchl po okupací části Ukrajiny vojsky Rakouska-Uherska a ozbrojenými složkami vlády hejtmana Skoropadského.\n\nV tomto boji se prokázaly Machnovy kvality jako partyzánského bojovníka, jeho oddíl vešel ve známost a začal přitahovat další bojovníky. Po tvrdém boji se značnou přesilou z 30. 9. 1918 u vesnice Dibrivky, který skončil vítězstvím partyzánů, přijal od spolubojovníků neoficiální kozácký titul \"baťko\" („tatík“) a stal se jedním z velitelů útvaru, který se postupně začal označovat jako Revoluční povstalecká armáda Ukrajiny. Její ideologií byl anarchismus a zřízení městských i venkovských „svobodných rad“, zbavených nadvlády politických stran. „Svobodné rady“ byly orgány místní ekonomické a sociální samosprávy, které se podle potřeb federativně sdružovaly ve větší celky.\n\nPo návratu do Huljajpole se Machno staví do čela odboje proti okupantům. Na jaře 1919 se s povstaleckou armádou, čítající 35 až 50 tisíc mužů, propůjčil do služeb ruským bolševikům a bojoval proti armádě direktoria a Děnikinovi. Avšak už asi po sedmi měsících Ukrajinci prohlédli šovinistickou politiku a imperialistické cíle bolševiků, špatně skrývané pod průhledným pláštíkem internacionalismu. Venkovští partyzáni, kteří ještě nedávno bojovali po boku bolševiků, se začali proti nim hromadně bouřit. Rudá armáda ztratila spojence, bez jehož pomoci zatím nemohla Ukrajinu opanovat.\n\nMachnovskému hnutí, které mělo širokou podporu venkovského rolnického obyvatelstva, se dařilo vzdorovat nájezdům až do srpna 1921. Nakonec několikanásobně početnější nepřítel donutil Machna uprchnout ze země. Jen s velkými potížemi se dostal do Paříže. Zde udržoval styky s ruskými a ukrajinskými anarchisty, žijícími v emigraci, avšak své rodiště již nikdy nespatřil.\n\nV roce 1926 společně s Aršinovem a řadou dalších ruských a ukrajinských anarchistů v emigraci vydal „Organizační platformu světového svazu anarchistů“. Platforma, jeden z nejvýznamnějších anarchistických programových dokumentů, reflektovala porážku anarchismu v Ruské revoluci a teoreticky obhajovala a prakticky navrhovala mezinárodní zorganizování anarchistického hnutí na základě federalismu, přímé akce a kolektivní odpovědnosti. Dokument vyvolal rozsáhlé diskuse a kontroverze.\nMachno zemřel v červenci 1934. K jeho předčasné smrti podstatně přispěla tuberkulóza, kterou se nakazil během pobytu ve věznici Butyrki a také četná nedoléčená vážná bojová zranění.\n\nSvobodná anarchistická republika neboli Machnovščyna vznikla někdy mezi únorovou a říjnovou revolucí roku 1917 kolem Machnova rodiště. To se také stalo jejím hlavním městem. Po svém návratu z ruského vězení Machno za pomocí svého oddílu vyvlastnil statkářům jejich půdu a přerozdělil jí mezi střední a nižší rolníky. Získal tak obrovské sympatie lidu a také prakticky neporazitelnou armádu – polovojenské jednotky partyzánského charakteru, složené ze všech vrstev venkovského obyvatelstva. Mnozí ukrajinští rolnici nabyli válečné zkušenosti v první světové válce, které teď mohli využit k obhajobě svých zájmů. Zájmy jednotlivých skupin častokrát nesahaly dál než za hranice rodné vsi. Ukrajinský sedlák si dobře uvědomoval, že nechce návrat starého pořádku. Chtěl si udržet svou půdu a svá čerstvě nabytá práva a postavil se proti každé moci, která o ně usilovala. Poprvé po několika stoletích měl možnost sám rozhodovat o sobě. Předností rolnické armády byla její pohotovost, se kterou se dala svolat a schopnost doslova se rozpustit mezi venkovským obyvatelstvem, bylo-li to potřeba. Machnovcem byl každý.\nPři utváření anarchistické republiky se Machno inspiroval kozáckou politickou a vojenskou strukturou, tedy jakousi variantou vojenské demokracie. Taky po vzoru kozáckých náčelníků si nechával říkat \"ataman\" nebo \"baťko\" (otec). Podstatou anarchistické samosprávy byly tzv. \"rady\", které se svolávaly podle potřeby. Na radách se projednávaly ekonomické záležitosti a postup proti vnějším nepřátelům. Machnem ovládaná území dokázala v pohnutých revolučních časech vyprodukovat takové množství obilovin a jiných plodin, které stačilo na výživu celého kraje, přičemž přebytky se směňovaly za zbraně a stroje.\n\nAnarchistická republika, jedinečný experiment v dějinách lidstva, neustála útoky bolševiků. Ruští bolševici nejednou využili anarchistickou armádu (ve svých nejlepších časech čítající 35 až 50 tisíc mužů) pro dobývaní východní Ukrajiny. Avšak anarchista Machno, neuznávající jakoukoliv vládu, tím spíš diktaturu proletariátu, představoval pro bolševiky nevítanou překážku a hrozbu. Častokrát se například stávalo, že se Machnovi podařilo převerbovat rudoarmějce do řad své armády. Krutými metodami boje, vedeného podle hesla „účel světí prostředky“, se bolševikům nakonec povedlo rozprášit Machnovou armádu, připravit jej o podporu venkovanů a samotného Nestora Machna přinutit k emigraci. To, co nedokázali vojáci a zbraně, dokázala politika tzv. kolektivizace. Utvoření kolchozů bylo hřebíčkem do rakve třídy svobodných rolníků.\n\n\n"}
{"id": "235958", "url": "https://cs.wikipedia.org/wiki?curid=235958", "title": "Seznam medailistů na letních olympijských hrách v běžecké štafetě na 4 x 100 m", "text": "Seznam medailistů na letních olympijských hrách v běžecké štafetě na 4 x 100 m\n\nHistorický přehled medailistů v štafetách na 4 × 100 metrů na letních olympijských hrách:\nMuži - od roku 1912\nŽeny - od roku 1928\n"}
{"id": "235959", "url": "https://cs.wikipedia.org/wiki?curid=235959", "title": "Seznam medailistů na letních olympijských hrách v běžecké štafetě na 4 x 400 m", "text": "Seznam medailistů na letních olympijských hrách v běžecké štafetě na 4 x 400 m\n\nHistorický přehled medailistů v štafetách na 4 × 400 metrů na letních olympijských hrách:\nMuži - od roku 1912\nŽeny - od roku 1972\n"}
{"id": "235960", "url": "https://cs.wikipedia.org/wiki?curid=235960", "title": "City Arena Trnava", "text": "City Arena Trnava\n\nCity Arena Trnava je multifunkční centrum ve slovenském městě Trnava, jehož součástí je nákupní středisko, patrové garáže a fotbalový Štadión Antona Malatinského (ŠAM) s kapacitou 19 200 míst. Své domácí zápasy zde hraje klub FC Spartak Trnava. Stadion stojí nedaleko historického centra Trnavy poblíž pěší zóny. Obklopují ho čtyři ulice: Kollárova, Športová, Koniarekova a Dolné bašty. Od roku 1998 nese jméno po slovenském fotbalovém reprezentantovi a trenérovi Antonu Malatinském.\n\nBylo plánováno, že se v budoucnosti stane náhradním stadionem pro zápasy slovenské fotbalové reprezentace a domácím stadionem slovenského výběru hráčů do 21 let. V březnu 2013 investor (City-Arena, člen developerské skupiny Euro Max Slovakia spojené se slovenským podnikatelem Vladimírem Poorem, tehdejším majitelem Spartaku Trnava) oznámil, že bude zahájena rozsáhlá rekonstrukce stadionu. Ta byla zahájena 20. září 2013 symbolickým úkonem, položením základního kamene, čehož se účastnil slovenský premiér Robert Fico. Kapacita fotbalového komplexu City Arena byla naplánována na 19 000 míst (s možností rozšíření až na cca 30 000) a rekonstrukce se plánovala dokončit v květnu 2015. Součástí je i obchodní centrum s multikinem, podzemními garážemi a kancelářskými prostorami. Náklady na výstavbu City Areny dosáhly výše 80 mil. eur, z toho na stadion 30 milionů (z nichž šlo z vládní dotace 13,5 milionu eur). Investor City-Arena odevzdal po výstavbě stadion do majetku města Trnava a dostal ho za symbolickou cenu na 30 let do pronájmu. Výstavba jedné z tribun se nerealizovala.\n\nSlavnostní otevření po rekonstrukci proběhlo v sobotu 22. srpna 2015, kdy se na hřišti představili legendy Spartaku Trnava (např. Jozef Adamec, Róland Praj, Ľubomír Luhový, Karol Dobiaš, Stanislav Jarábek s kapitánskou páskou, Július Šimon, Miroslav Karhan či Marek Ujlaky) v utkání proti legendám nizozemského klubu AFC Ajax (např. Aron Winter, bratři Rob Witschge a Richard Witschge, Wamberto Campos, Simon Tahamata nebo Sjaak Swart). Old Boys Ajaxu zvítězili 4:2. Poté se uskutečnilo přátelské střetnutí A-mužstev Spartaku Trnava a brazilského Clube Atlético Paranaense, hosté vyhráli 2:0. Premiérový ligový zápas sehrál Spartak v nové aréně 30. srpna 2015 proti MŠK Žilina a zvítězil v něm 2:0.\n\nSlovenská fotbalová reprezentace zde odehrála svůj první zápas 13. listopadu 2015 proti týmu Švýcarska (přátelské utkání, návštěva 17 582, výhra domácího týmu 3:2).\n\nV roce 2000 stadion hostil několik zápasů Mistrovství Evropy hráčů do 21 let poté, co bylo pořadatelství přiřknuto Slovensku. Byly to následující:\n\n"}
{"id": "235963", "url": "https://cs.wikipedia.org/wiki?curid=235963", "title": "Britské antarktické území", "text": "Britské antarktické území\n\nBritské antarktické území (anglicky British Antarctic Territory), zkratka BAT, je úřední název pro Britské zámořské území, které je přidruženým územím Evropské unie.\n\nSkládá se ze tří regionů: dva jsou tvořeny skupinami ostrovů Jižní Shetlandy a Jižní Orkneje a třetím je území v Antarktidě Grahamova země. Společným znakem všech tří je skutečnost, že nejsou trvale osídlené a jsou z 80 až 90 % zaledněné.\n\nBritské antarktické území, které vzniklo 3. března 1962, je přímo spravované britským Ministerstvem zahraničí (\"Foreign and Commonwealth Ofﬁce\"). Řídí je v Londýně sídlící komisař (\"Commissioner\"), od roku 2008 Colin Roberts (stav 01.2012).\n\n\nHistorie vzniku tohoto území sahá až do roků 1908 a 1917, kdy vzneslo Spojené království Velké Británie a Irska, na základě dekretů králů Eduarda VII. a Jiřího V., své nároky na rozsáhlá antarktická území. Roku 1908 se staly Jižní Shetlandy, Jižní Orkneje, Jižní Georgie, Jižní Sandwichovy ostrovy a Grahamova země dependancemi britských Falklandských ostrovů.\n\nV roce 1962 bylo vytvořeno z Jižních Shetland, Jižních Orknejí a Grahamovy země Britské antarktické území, řízeno nejprve vysokým komisařem sídlícím na Falklandách. Teprve roku 1989 přešla správa území přímo pod Ministerstvo zahraničí.\n\nV roce 1940 vznesly Argentina a Chile nároky na části britského sektoru, které se dokonce překrývají i mezi sebou navzájem o 21°.\n\nSpojené království opírá svůj nárok na nabytí sporného území na základě teorie okupace. Podle ní vznikne právo na území, které nepodléhá výkonné moci žádného státu, jeho pouhým obsazením a dlouhodobým vládnutím nad ním.\n\nArgentina a Chile vyhlašují svá práva na základě teorie geologické kontinuity která se opírá o skutečnost, že Antarktida je součásti původního prakontinentu Gondwany, jenž zahrnoval také Jižní Ameriku a Antarktický poloostrov je vlastně pokračováním andského pohoří.\n\nTeprve podepsaní smlouvy na závěr Washingtonské konference dne 1. prosince 1959 zklidnilo napjatou situaci mezi Spojeným královstvím, Argentinou a Chile svářícími se o Britské antarktické území. Byla tehdy podepsána tzv. Antarktická smlouva (v ČR zákon č. 276/2003 Sb. o Antarktidě …) ve které se mj. státy mající území v Antarktidě zavázaly po dobu 50 let zachovat status quo a neuplatňovat práva vlastníků. Tato a navazující smlouvy, jako např. Protokol o ochraně životního prostředí ke Smlouvě o Antarktidě, stanovily práva, povinnosti a zákazy při využívání Antarktidy. Smlouvy pokrývají území od Jižního pólu až k 60. rovnoběžce.\n\nNa Britském antarktickém území nežije žádné stálé obyvatelstvo a není tam vykonávána žádná hospodářská činnost. V průběhu místního léta se na polárních stanicích zdržuje okolo 400 vědců, přes zimní období jejich počet klesá na 50. Každoročně do těchto oblastí připlouvají na lodích tisícovky výletníků a mnozí i vystupují na pevninu.\n\nTéměř u severního konce Antarktického poloostrova, ve Weddellově moři, je na Ostrově Jamese Rosse od roku 2006 česká antarktická výzkumná základna s letním provozem Mendelova polární stanice.\n\nPrvní známky pro toto území nechala britská poštovní správa vytisknout v roce 1963 a byly opatřeny nápisem BRITISH ANTARCTIC TERRITORY. Vyznačovaly se stylem britských známek, náměty se vztahovaly k Antarktidě. Byly zde používány i známky tištěné pro celé britské Společenství. Od roku 1879 je území nepřímo členem UPU (Světová poštovní unie).\n\n\n"}
{"id": "235966", "url": "https://cs.wikipedia.org/wiki?curid=235966", "title": "Tupolev Tu-16", "text": "Tupolev Tu-16\n\nTupolev Tu-16 (V kódu NATO „Badger“) byl sovětský, resp. ruský dvoumotorový dálkový bombardér z 1. poloviny 50. let 20. století.\n\nPrvní prototyp, označený Tu-88 (také Samolet N), vzlétl 27. dubna 1952 a na svou dobu se jednalo o poměrně moderní letoun, který byl jako Tu-16 sériově vyráběn od roku 1954. Letouny vyráběla bezlicenčně i Čína jako Xian H-6. Tu-16 bylo vyrobeno 1 509 kusů a většina z nich je dnes vyřazena. Ze stroje vznikla i civilní verze Tu-104.\n\n\n\n\n\n\n\n"}
{"id": "235967", "url": "https://cs.wikipedia.org/wiki?curid=235967", "title": "Jaguar XJS", "text": "Jaguar XJS\n\nJaguar XJ-S (později XJS) je sportovní automobil typu GT \"(Gran Turismo)\" vyráběný britskou automobilkou Jaguar Cars od roku 1975, kdy nahradil model E-type. Za dvacet jedna let výroby, do roku 1996, bylo vyrobeno přes 115 000 vozů. Nástupcem modelu XJS se stal Jaguar XK8.\n\nStejně jako jeho předchůdce, model E-type, směřoval XJS na trh výkonných automobilů typu GT vhodných pro rychlý a pohodlný přesun na dlouhé vzdálenosti. Jako základ vozu posloužil podvozek ze sedanu XJ12, jenž musel být pro nový vůz zkrácen a opatřen nižšími prahy. Z limuzíny pocházelo také zavěšení, brzdy a pohonná jednotka – vidlicový dvanáctiválec o objemu 5 343 cm poskytující výkon 284 koní (212 kW) a točivý moment 435 Nm. Díky němu se mohl vůz pohybovat max. rychlostí až 230 km/h a z 0 na 100 km/h zrychlit zhruba za 7,5 sekundy. Umístění motoru V12 a jízdní výkony byly na stejné úrovni jako u italské konkurence Lamborghini či Ferrari.\n\nPřestože byl model XJ-S po stránce pohodlí a jízdních vlastností lepším vozem než jeho slavný předchůdce, čelil zpočátku časté kritice ze strany odborníků i veřejnosti. Hlavním důvodem byl zcela nový design, v ničem neodkazující na model E-type. Netradiční zadní sloupek střechy protažený až k zadním světlům sloužící k lepšímu usměrnění proudícího vzduchu byl, jako celý vůz, dílem odborníka na aerodynamiku Malcolma Sayera, který stál již za vzhledem modelů C-type, D-type a E-type. Odlišné světlomety, plastové nárazníky a ztísněný interiér podporoval negativní tvrzení na adresu designu XJ-S. Vítána nebyla ani vysoká spotřeba dvanáctiválcového motoru v době ropné krize na přelomu let 1973 a 1974. Prodeje vozu klesaly, v roce 1980 poptávka činila pouhých tisíc kusů. Do tohoto roku bylo celkem vyrobeno necelých 15 000 exemplářů. V průběhu 80. let se ovšem prodej začal opět zvyšovat, stejně jako se začaly zlepšovat poměry samotného jaguaru do roku 1984 ve vlastnictví \"British Leyland\". Napomohlo tomu jak přijetí Johna Egana na pozici generálního ředitele v roce 1980, tak zavedení nových motorů.\n\nV roce 1981 byl představen upravený dvanáctiválcový motor s označením H.E. (High Efficiency). Pomocí úprav spalovacího prostoru – rozvod SOHC zůstal – byl zvýšen výkon až na 295 koní (220 kW) nebo 263 koní (196 kW) pro americký trh. Především se ovšem snížila spotřeba. Společně se změnami pohonné jednotky přišly i změny v exteriéru a interiéru. Na karoserii přibyly menší chromované doplňky, uvnitř vozu získal zákazník dřevěné obložení palubní desky a přibyla i nová litá kola.\n\nV roce 1983 byla představena varianta kabriolet založená na modelu XJ-S s názvem Jaguar XJ-SC (C jako \"cabriolet (angl.)\"). V zájmu snížení nákladů na vývoj zesílené spodní části karoserie nezbytné pro vozy bez střešních panelů, zůstával pomocný rám střechy vztyčen i při zatažené látkové střeše. Typický vzhled modelu XJ-SC umocňoval také nezbytný ochranný oblouk chránící při nehodě cestující. Jednotlivé střešní panely se daly přemístit do zavazadlového prostoru jako u vozů se střechou typu targa (např. Porsche 911). Model XJ-SC byl k dostání pouze v dvousedadlovém provedení.\n\nV roce 1983 debutoval pod kapotou Jaguaru XJ-SC nový šestiválcový celohliníkový motor o objemu 3,6 litru označovaný AJ 6. Šestiválec se dvěma vačkovými hřídelemi a 24 ventily poskytoval výkon 221 koní (165 kW) a v provedení s manuální převodovkou dosahoval dokonce lepšího zrychlení z 0 na 100 km/h než dvanáctiválec – 7,1 sekundy. Byl také úspornější než motor V12 H.E. K šestiválci bylo možné pořídit automatickou převodovku až od roku 1987, do té doby si musel zákazník toužící po automatice zvolit dvanáctiválcový model. Od roku 1985 byl k dostání také model XJ-SC s dvanáctiválcem H.E., od roku 1986 označovaný jako Jaguar XJ-SC V12.\n\nV roce 1988 měl premiéru sportovněji laděný Jaguar XJR-S. Vznikl za spolupráce závodního jezdce Toma Walkinshawa a nově založené divize \"JaguarSport\" na oslavu vítězství Jaguaru XJR-9 ve 24hodinovém závodě v Le Mans v roce 1988. Změny se týkaly především designu, nové širší prahy dveří a pneumatiky, dynamičtější přední nárazník a ploché disky kol. Přitvrdil se také podvozek, od roku 1991 byl k dostání také šestilitrový dvanáctiválec. Do roku 1993 bylo vyrobeno 1 130 vozů.\n\nVe stejném roce jako XJR-S byl představen také plnohodnotný kabriolet s názvem Jaguar XJ-S Convertible. Celá třetina karoserie byla oproti výchozímu coupé změněna, aby byla zajištěna její dostatečná tuhost a bezpečnost. Čalouněnou střechu, jejíž vývoj nechala automobilka na specialistech z německého Karmannu, bylo možné stáhnout pomocí elektrohydrauliky za méně než 12 sekund.\n\nV roce 1991 došlo k modernizaci celé řady XJ-S. Především byl zjednodušen název na Jaguar XJS.\nHlavními změnami prošly pohonné jednotky. Šestiválcovému motoru AJ6 byl zvýšen objem na rovné čtyři litry. Tuto pohonnou jednotku dostal o rok později také model Convertible. Změna nastala také ve vzhledu auta, nejpatrněji viditelná v zadní části vozu. Menší trojúhelníkové svítilny na krajích zádě vystřídaly užší a širší sahající až k poznávací značce. V roce 1993 nastaly opět změny, přinášející zvýšení objemu tentokrát u dvanáctiválcového motoru. V12 měl nyní objem 6,0 litru a výkon 304 koní (227 kW). Přední i zadní nárazníky byly nově lakovány v barvě vozu. Poslední velkou změnou vůz prošel o rok později, kdy byl čtyřlitrový šestiválec přestavěn a přejmenován na AJ16. V roce 1996, po úctyhodných jednadvaceti letech výroby, sjel z výrobní linky poslední Jaguar XJS. Jeho podlahová platforma byla však použita v roce 1994 u astonu martin DB7, který zůstal ve výrobě až do roku 2003.\n\nPřestože se při vývoji modelu XJ-S nepomýšlelo s jeho využitím na závodních tratích, jako nástupce svého závodního E-Typu si jej vybral Bob Tullius, který s ním působil na domácích amerických šampionátech. Již v roce 1975 vyhrál třídu B vozů GT amerického klubu sportovních aut SCCA. Největší úspěch zaznamenal tým Boba Tulluise s Jaguarem XJ-S, známí jako \"Group 44\" (\"Skupina 44\") v prestižní sérii Trans-Am. V roce 1977 získal Tullius prvenství v šampionátu jezdců. O rok později skončil opět první, navíc se podařilo Jaguaru získat prvenství v souboji značek. Tohoto úspěchu bylo dosaženo s nově výrazně upraveným speciálem Silhouette XJ-S, který se od sériového vozu téměř ve všem odlišoval.\n\nV roce 1982 se účastnil nově vzniklého šampionátu třídy A Mistrovství Evropy cestovních vozů Skot Tom Walkinshaw se svým týmem TWR a soukromě nasazeným upraveným XJ-S. Díky několika vítězným závodům se automobilka rozhodla s tovární podporou týmu TWR, která se v roce 1984 přeměnila v mistrovský titul jezdců pro Walkinshawa i mistrovský titul mezi značkami pro Jaguar.\n"}
{"id": "235968", "url": "https://cs.wikipedia.org/wiki?curid=235968", "title": "Zastupitelstvo kraje", "text": "Zastupitelstvo kraje\n\nZastupitelstvo kraje je jediný z orgánů kraje, který je ústavně zakotven. Ústava stanoví jeho název, název jeho členů, délku funkčního období, jeho právotvorbu možností vydávat obecně závazné vyhlášky. Zastupitelstvo má přímou demokratickou legitimitu danou volbami občanů. Může tak být vnímáno v oblasti samosprávy kraje jako hlavní orgán, který je nadřazen všem ostatním orgánům. \n\nZastupitelstvo je voleno na čtyři roky obyvateli kraje s volebním právem v rámci jednoho volebního obvodu poměrným volebním systémem, který je založen na D'Hondtově metodě s modifikovaným prvním dělitelem řady dělitelů, tzv. Koudelka dělitelem (1,42). Aktivní volební právo je podmíněno dosažením minimálního věku 18 let v den voleb. Kandidátky jsou vázané, ale nikoliv přísně, voliči mají možnost udělit až 4 preferenční hlasy různým kandidátům na jedné kandidátce. Volby vyhlašuje prezident republiky. Vždy se volí zastupitelstvo jako celek, nekonají se doplňovací volby jen některého člena. Uzavírací klauzule pro politické strany, politická hnutí a koalice je 5%. Kandidovat mohou jen politické strany, hnutí a jejich koalice. Ke vzniku samotné politické strany nejsou vyžadovány žádné náročné požadavky, a tedy mohou vznikat i regionálně odlišné krajské politické strany jako volební strany pro účel kandidatury do zastupitelstva kraje. Zastupitelstvo má nejméně 45 a nejvíce 65 členů (45 členů do 600 000 obyvatel, 55 členů pro 600 000 – 900 000 obyvatel a 65 členů nad 900 000 obyvatel).\n\nZastupitelstvo rozhoduje ve věcech v samostatné působnosti. Ve věcech v přenesené působnosti rozhoduje, jen stanoví-li tak výslovně zákon. Zastupitelstvo se může platně usnášet za přítomnosti nadpoloviční většiny všech členů a k platnému přijetí usnesení, rozhodnutí nebo volbě je též potřebná nadpoloviční většina všech členů zastupitelstva, tedy nestačí pouze většina přítomných členů (zvolených, nastoupivších náhradníků), tedy nestačí pouze většina přítomných či hlasujících.\n\nZastupitelstvo se schází dle potřeby, nejméně jednou za tři měsíce. Zasedání zastupitelstva se konají na území krajského města, nelze však vyloučit výjimečné zasedání i mimo stálé sídlo. Zasedání písemně svolává hejtman a zpravidla je řídí jako předsedající.\n\nHejtman je povinen do 21 dnů od doručení žádosti na krajský úřad svolat zasedání zastupitelstva, požádá-li o to alespoň třetina jeho členů. Pokud hejtman žádosti nevyhoví, učiní tak náměstek hejtmana nebo jiný člen zastupitelstva. Pokud na začátku jednání není zastupitelstvo usnášeníschopné, předsedající zasedání ukončí a do 15 dnů se koná jeho náhradní zasedání na základě nového svolání. Krajský úřad informuje o místě, době a navrženém programu připravovaného zasedání zastupitelstva nejméně 10 dnů před zasedáním vyvěšením na úřední desce krajského úřadu, informaci může uveřejnit i jinak.\n\nKrajští zastupitelé mají ze zákona nárok na odměny za svoji práci.\n\n"}
{"id": "235970", "url": "https://cs.wikipedia.org/wiki?curid=235970", "title": "Dmytro Čyževskyj", "text": "Dmytro Čyževskyj\n\nDmytro Ivanovyč Čyževskyj ( ; 5. dubna 1894, Oleksandrija, Kirovohradská oblast – 18. dubna 1977, Heidelberg, Německo) byl ukrajinský filosof a literární vědec, působil mj. v Praze; roku 1935 objevil v Halle rukopisy části díla J. A. Komenského.\n\nByl jedním z nejvýznamnějších slavistů 20. století, dlouholetý „patriarcha“ a poslední polyhistor německé slavistiky. \n\nNarodil se 5. dubna 1894 v rodině důstojníka carské armády. Studoval na univerzitách v Petrohradě (1911–1913) a v Kyjevě (1914–1919). Zúčastnil se revoluce roku 1917, člen Ukrajinské centrální rady UNR. V roce 1921 z politických důvodů vycestoval do Německa, kde studoval filosofii mj. u Jasperse, Heideggera a Husserla v Heidelbergu a Freiburgu. V letech 1924–1932 se podílel na organizování ukrajinských vzdělávacích institucí v Praze. Po roce 1945 byla Ukrajinská svobodná univerzita (založená 1921 ve Vídni) přemístěna z Prahy do Mnichova (kde existuje dodnes). Čyževskyj odjel tamtéž. V létech 1949–1956 byl profesorem na Harvardově univerzitě (USA). Rovněž řídil filosofické oddělení Ukrajinské svobodné akademie v New Yorku. Od roku 1956 do konce života zastával funkci ředitele Institutu slavistiky na Heidelberské univerzitě.\n\nDmytro Čyževskyj působil v celé řádě humanitních odvětví. Kromě filosofie, jazykovědy a literární vědy věnoval se kulturologii, religionistice, kulturní historii. Zabýval se Hegelovým vlivem na slovanskou vědu, studoval reflexi německé filosofie v ruské literatuře. Během svého bádaní o mystice v dílech Skovorody, Gogola a Dostojevského objevil v archivech univerzity v Halle četné rukopisy Jana Amose Komenského. Působil na celé řádě německých univerzit, je zakladatelem slavistických studií v Halle, Marburku a Heidelbergu. \n\nJako první zavedl koncepci slovanského, zejm. ukrajinského baroka. Svou \"Historii ukrajinské literatury\" koncipuje jako dějiny stylů, přičemž zdůrazňuje počáteční spojení s byzantskou kulturní tradici a pozdější souznění se západními literárními vlivy (poč. od 16. století).\n\n\n\n"}
{"id": "235971", "url": "https://cs.wikipedia.org/wiki?curid=235971", "title": "Štadión na Sihoti", "text": "Štadión na Sihoti\n\nŠtadión na Sihoti je fotbalový stadion stojící ve slovenském městě Trenčíně, na němž hraje své domácí zápasy klub FK AS Trenčín. Stadion je elipsovitého tvaru, byl postaven v 60. letech 20. století. Kapacita stadionu převyšovala původně 20 000 diváků, dnes má po demolici nekrytých tribun pouhých 4 300 diváků.\n\n20. května 2014 schválily poslanci městského zastupitelstva v Trenčíně vyčlenění 105 000 eur na demolici nekrytých tribun městského fotbalového stadionu. Fotbalový klub se tehdy pokusil získat příspěvek 2,4 milionu eur od Vlády SR a SFZ, na modernizaci stadionu na Sihoti.\n\nVe středu 5. listopadu 2014 se začaly demoliční práce na nekrytých tribunách stadionu. V průběhu domácích zápasů AS Trenčín, tak zůstala divákům k dispozici pouze hlavní tribuna.\n\nV roce 2000 stadion hostil několik zápasů Mistrovství Evropy hráčů do 21 let poté, co bylo pořadatelství přiřknuto Slovensku. Byly to následující:\n\n"}
{"id": "235972", "url": "https://cs.wikipedia.org/wiki?curid=235972", "title": "Miroslav Soukup", "text": "Miroslav Soukup\n\nJméno a příjmení Miroslav Soukup nesou tyto osobnosti:\n\n\n"}
{"id": "235975", "url": "https://cs.wikipedia.org/wiki?curid=235975", "title": "Miroslav Soukup (fotbalový trenér)", "text": "Miroslav Soukup (fotbalový trenér)\n\nMiroslav Soukup (* 13. listopadu 1965 v Prachaticích) je český fotbalový trenér, který od července 2016 působí jako hlavní trenér bahrajnského národního týmu.\n\nMiroslav Soukup působil jako hráč v klubu TJ Tatran Prachatice a německém \"TV Freyung\".\n\nV bavorském Freyungu začínal svou trenérskou kariéru coby hrající trenér. V roce 1995 se stal hlavním trenérem prachatického dorostu, odkud posléze přešel k trénování A mužstva. Dále trénoval dorost Českých Budějovic, poté byl asistentem trenéra v 1. FC Brno, později u české fotbalové reprezentace do 18 let a u české fotbalové reprezentace do 19 let.\n\nJako hlavní trenér působil na Mistrovství Evropy hráčů do 19 let 2006 a Mistrovství světa hráčů do 20 let 2007, kde dosáhl zatím největšího úspěchu, když dovedl české reprezentanty k titulu vicemistrů světa. Od léta 2008 byl trenérem fotbalové reprezentace Egypta do 20 let, kterou na Mistrovství světa hráčů do 20 let 2009 dovedl do osmifinále.\n\nOd 1. ledna 2010 se stal sportovním ředitelem klubu 1. FC Slovácko. Pět kol před koncem ligové sezóny 2009/2010 vystřídal ve funkci trenéra Josefa Mazuru. Po třetím kole sezóny 2012/13 byl Soukup odvolán. Po šestém kole téže sezóny jej angažovalo SK Dynamo České Budějovice místo odvolaného Františka Cipra.\n\nV květnu 2014 se stal hlavním trenérem jemenského národního týmu, se kterým se zúčastnil Gulf Cupu.\n"}
{"id": "235978", "url": "https://cs.wikipedia.org/wiki?curid=235978", "title": "Zlaté maliny za rok 2004", "text": "Zlaté maliny za rok 2004\n\n25. výroční Zlatá malina byla vyhlášena v \"Ivar Theatre\" v Hollywoodu. K oslavě 25. výročí byly vyhlášeny i ceny nejhorších filmů za prvních 25 let. Nejvíce nominací, sedm, získal film \"Catwoman\". K dvacátému pátému výročí udílení cen bylo vyhlášeno také několik speciálních kategorií. Kritiku vzbudilo to, že Zlaté maliny v tomto ročníku upustili od tradice nevyjadřování se k politice. Nominován byl totiž film, který nebyl kritickým ani diváckým neúspěchem – \"Fahrenheit 9/11\".\n\nDivadlo bylo pronajato za peníze utržené za zlomenou Zlatou Malinu Bena Afflecka z loňského ročníku. Halle Berry převzala svou Malinu osobně.\n\n"}
{"id": "235986", "url": "https://cs.wikipedia.org/wiki?curid=235986", "title": "Žďáry", "text": "Žďáry\n\nŽďáry se nacházejí v okresu Rakovník. Jsou součástí obce Hvozd. V roce 2011 zde trvale žilo 67 obyvatel.\n\nPrvní písemná zmínka o vesnici pochází z roku 1469.\n\n"}
{"id": "235989", "url": "https://cs.wikipedia.org/wiki?curid=235989", "title": "Divín (Příčina)", "text": "Divín (Příčina)\n\nDivín je samota v okrese Rakovník. Náležela pod obec Příčina. 15. října 2006 v ní žilo 5 obyvatel.\n\nTato usedlost vznikla přibližně v 16. století jako zástavní hospoda pro obchodníky jedoucí po hřebečské cestě. Takto zde sloužila až do té doby, než se hospoda rozdělila a oba domy si přivlastnili bratři, již hospodu vlastnili.\n\n"}
{"id": "235991", "url": "https://cs.wikipedia.org/wiki?curid=235991", "title": "Nil Chasevyč", "text": "Nil Chasevyč\n\nNil Antonovyč Chasevyč ( , 13. listopadu 1905 – 4. března 1951) byl ukrajinský malíř, grafik, exlibrista; člen umělecké skupiny „Spokij“. Je známý převážně kvůli svým precizním exlibris a dřevorytům, propagujícím činnost Organizace ukrajinských nacionalistů. Zemřel v řadách Ukrajinské povstalecké armády (UPA).\n\n\n\n\n"}
{"id": "235993", "url": "https://cs.wikipedia.org/wiki?curid=235993", "title": "Tel Be'er Ševa", "text": "Tel Be'er Ševa\n\nTel Be'er Ševa je izraelský národní park, který se nachází při soutoku Nachal Chevron a Nachal Beer Ševa, západně od města Be'er Ševa.\n\nPočátek osídlení místa spadá do období chalkolitu (4. tisíciletí př. n. l.). První biblický zmínka o Be'er Ševě se nachází v knize Genesis – v příběhu o Abrahámovi. Vykopávky v lokalitě objevily opevněné město, které zde stálo od období soudců až po zničení Jeruzaléma Babyloňany (586 př. n. l.). Město je často užíváno k vymezení oblasti Izraele: „od Danu k Be'er Ševě“, např. .\n\nPo babylonském zajetí bylo město záhy osídleno a stalo se součástí Idumey. V lokalitě byly rovněž objeveny zbytky z období helénismu, z doby Heroda Velikého a z doby římské nadvlády. Be'er Ševa byla osídlena také v byzantském a křižáckém období, avšak bylo zničeno a zničené zůstalo až do roku 1880, kdy přišli Turkové a začali s obnovou města. Na počátku 20. století bylo město opět centrem oblasti Negevu. Roku 1917 dobyli Be'er Ševu Britové. Během válka za nezávislost roku 1948 padlo město do rukou Egyptu, avšak 21. října 1948 jej dobyla brigáda „Negev“ Palmachu a 8. brigáda izraelské armády.\n\nMěsto bylo na krátký čas opuštěno, ale již roku 1949 začali přicházet židovští přistěhovalci, kteří začali budovat novou Be'er Ševu. Samotný Tel Be'er Ševa byl o půlstoletí později, roku 2005, zapsán na seznam světové dědictví UNESCO.\n\n\n"}
{"id": "235995", "url": "https://cs.wikipedia.org/wiki?curid=235995", "title": "Mary Toddová Lincolnová", "text": "Mary Toddová Lincolnová\n\nMary Ann Toddová Lincolnová (13. prosince 1818 Lexington, Kentucky – 16. července 1882, Springfield, Illinois) byla manželka 16. prezidenta USA Abrahama Lincolna a tudíž první dáma USA od roku 1861 do 15. dubna 1865.\n\nMary byla dcerou senátora Roberta Smithe Todda a Elizy rozené Parkerové, která zemřela v roce 1825. Robert Todd se znovu oženil, ale jeho děti z prvního manželství s macechou Elizabeth Humphreyovou nevycházely v dobrém. Mary se na tehdejší dobu dostalo velmi dobrého vzdělání (\"Ward Academy\"), poté pobývala v rodinném internátu Mentelleových.\n\nPocházela ze zámožné rodiny a ve věku dvaceti let se Mary odstěhovala do Springfieldu, kde žila mimo jiné i její sestra Elizabeth. Ta ji také seznámila s mladým právníkem Abrahamem Lincolnem, s kterým se později 4. listopadu 1842 vzali.\nV tomto vztahu ale často docházelo k hádkám, což zřejmě způsobily odlišné charaktery manželů.\n\nV roce 1861 se stal Lincoln prezidentem a Mary udělala velký kus práce v Bílém domě, který byl značně zanedbaný. Během války Severu proti Jihu navštěvovala vojenské nemocnice. Měla odpor vůči otrokářství, snažila se pomáhat Afroameričanům. V hlavním městě nebyla příliš populární, své špatné psychické stavy si léčila nákupními horečkami, do Bílého domu údajně posílala nadsazené faktury, aby tak kamuflovala své přemrštěné nákupy.\n\nPo atentátu na prezidenta v dubnu 1865 jeho vdova, která během devíti let přišla také o syny Williama a Thomase, trpěla psychicky i finančně a dokonce žádala Kongres o vyplacení Lincolnova platu po zbytek funkčního období. Její finanční krize došla tak daleko, že rozprodávala své šatstvo.\n\nV roce 1868 odjela do Evropy a léčila se mimo jiné i v Mariánských Lázních. Roku 1870 Kongres vyhověl jejím finančním nárokům a odsouhlasil rentu 3 000 dolarů ročně, udělované jinak pouze pozůstalým po padlých ve válkách. Lincolnová argumentovala, že její muž jako vrchní velitel ozbrojených sil také padl ve válce. Z této renty se stala tradice, kdy bývalé první dámy dostávají rentu po svých zemřelých manželích.\n\nPoslední roky jejího života byly doprovázeny špatným zdravím a pořádáním seancí pro spojení se svým mrtvými syny. V roce 1879 utrpěla Mary těžká míšní zranění po pádu z lanového žebříku. Při návratu do USA v roce 1880 si přivodila i vinou šedého zákalu další úraz pádem ze schodů parníku.\n\nSyn Robert ji v touze po majetku nechal prohlásit za nesvéprávnou a umístil ji do psychiatrické léčebny, odkud ji odvezla její sestra.\n\nMary zemřela ve Springfieldu 16. července 1882 ve věku 63 let na mozkovou mrtvici. Byla pohřbena v Lincolnově kryptě na hřbitově ve Springfieldu.\n\nS manželem Abrahamem Lincolnem měli čtyři syny:\n"}
{"id": "235998", "url": "https://cs.wikipedia.org/wiki?curid=235998", "title": "Autolékárnička", "text": "Autolékárnička\n\nAutolékárnička, lékárnička pro motorová vozidla, motolékárnička je součást výbavy motorového vozidla. V České republice je právními předpisy stanovena jako součást povinné výbavy.\n\nKaždé motorové vozidlo, kromě mopedu a motokola, jednonápravového traktoru s přívěsem a motorového vozíku, musí být vybaveno příslušným druhem lékárničky pro poskytnutí první pomoci. Pro požární automobily je výbava příslušným druhem lékárničky stanovena zvláštním právním předpisem. Obsah lékárničky se ukládá do samostatného pouzdra s charakteristickým označením. Lékárnička se ve vozidle ukládá v takovém prostoru, aby na ni nemohlo dopadat přímé sluneční světlo (záření). Úložný prostor pro lékárničku musí být suchý a čistý a musí být snadno přístupný. U vozidel pro hromadnou přepravu cestujících se lékárnička umísťuje na označeném a přístupném místě v prostoru vozidla určeném pro cestující. Provozovatel vozidla musí lékárničku udržovat v řádném stavu a jednotlivé druhy zdravotnických potřeb obměňovat.\n\nPovinná výbava vozidel při provozu na pozemních komunikacích je stanovena vyhláškou 341/2014 Sb.\n\nDle vyhlášky č. 341/2014 Sb.\n\nPoznámka: autolékárničku velikosti III. je možno nahradit dvěma autolékárničkami velikosti II.\n\n\nPro vozidla městské hromadné přepravy osob je dostačující autolékárnička velikosti II bez ohledu na jejich obsaditelnost.\n\nVyhláška č. 283/2009 Sb. především nově předepsala kvalitu zdravotnických prostředků (rozměry a savost obvazů, lepivost náplastí, materiál nůžek) a přidala nové komponenty jako resuscitační masku s výdechovou chlopní, filtrem nebo isotermickou fólii (záchranářskou deku), vyhláška č. 216/2010 Sb. zmírnila požadavek na nůžky z minimální délky 15 cm na 14 cm a vyhláška č. 182/2011 Sb. nakonec zrušila povinnost mít v lékárničce leták o postupu při zvládání nehody a resuscitační masku. Obojí bylo totiž odborníky kritizováno v tom smyslu, že laik ve stresové situaci bude mít potíže zmíněné komponenty použít. Tato vyhláška tedy neznamená nutnost výměny lékárniček kompletovaných dle předchozí vyhlášky, leták a maska mohou zůstat \"navíc\".\n\n"}
{"id": "236004", "url": "https://cs.wikipedia.org/wiki?curid=236004", "title": "Sächsische Schweiz (okres)", "text": "Sächsische Schweiz (okres)\n\nZemský okres Sächsische Schweiz () byl v letech 1994–2008 zemský okres v německé spolkové zemi Sasko. Okresní úřad sídlil v Pirně.\n\nZemský okres Sächsische Schweiz se nacházel jihovýchodně od zemského hlavního města Drážďany. Na východě a jihu sousedil s českým Ústeckým krajem, na západě se zemským okresem Weißeritzkreis, na severozápadě s Drážďany a na severu se zemskými okresy Kamenz a Budyšín. Jádrem okresu bylo Saské Švýcarsko, na severovýchodě do něj zasahovaly výběžky Lužické hornatiny a na západě část Krušných hor. Středem okresu protékalo Labe. Nejnižším místem okresu byl břeh Labe na hranicích s Drážďany s nadmořskou výškou 109 m, nejvyšším pak Oelsner Höhe se 644 metry nad mořem poblíž Oelsen na jihozápadě okresu v Osterzgebirge.\n\nDříve se v Labském údolí v okolí měst Heidenau a Pirna nacházelo mnoho průmyslových podniků, např. závody vyrábějící celulózu a pneumatiky. Tyto závody již neexistují, plochy byly sanovány a přeměněny pro potřeby menších provozů. Poblíž Königsteinu těžil podnik Wismut uran. Těžba byla rovněž zastavena a na dotčených plochách proběhla rekultivace.\n\nDůležitou složkou hospodářství byl i turistický ruch, v němž hrálo důležitou roli i několik lázeňských měst. V Sebnitz se vyráběly umělé květiny a modelové železnice.\n\nKvůli nadprůměrným volebním úspěchům (až 26 %) extrémně pravicové strany NPD v saských obecních a zemských volbách se regionu dostávalo negativní publicity. V okrese bylo v roce 1997 založeno skinheadské sdružení „Skinheads Sächsische Schweiz“ (SSS). Jeho členská základna byla v roce 2000 odhadována na přibližně 100 příslušníků. Kvůli svému násilnému charakteru bylo v dubnu 2001 zakázáno zemským ministrem vnitra. Neonacisté zůstali v oblasti i poté velmi aktivní. Jen v letech 2002 až 2004 se odehrálo 930 případů násilí motivovaného pravicovým extremismem, zaměřeného především proti levicové mládeži a cizincům. Úřady byly na tento problém upozorněny v 600 případech.\n\nOkresem procházela důležitá mezinárodní dopravní cesta celoevropského významu, Panevropský dopravní koridor č. IV, spojující Skandinávii, Berlín, Drážďany, Prahu, Vídeň/Bratislavu, Jaderské moře/Egejské moře/Černé moře.\n\nMezi Dohnou a německo-českou hranicí na území obce Bad Gottleuba-Berggießhübel se Dálnice A17 (Německo) dotýkala západního okraje okresu. Dokončena byla v prosinci 2006. Na severu se hranic okresu dotýkala spolková silnice 6, podél Labe procházela spolková silnice 172. Dalšími důležitými silnicemi byly spolková silnice 172a a státní silnice 177.\n\nHraniční přechody do Česka se nacházely v Bad Gottleubě-Berggießhübelu do Petrovic, ve Schmilce u Bad Schandau do Hřenska a v Sebnitz do Dolní Poustevny. Nadto existoval větší počet turistických cest, které překračovaly státní hranic a z Německa do Česka se bylo také možné dostat pomocí přívozu z Reinhardtsdorfu-Schöny do Hřenska.\n\nPodél Labe probíhala mezinárodně významná železniční trať Děčín – Dresden-Neustadt, která je částí trati z Berlína do Prahy a na ni navazující regionální trati Sebnitztalbahn a Müglitztalbahn. Obě tyto trati se vyznačují oblouky, stoupáními, tunely a viadukty. Další regionální tratí byla trať Kamenz – Pirna. Nádraží v Bad Schandau bylo jakožto hraniční nádraží zastávkou mezinárodních vlaků.\n\nNejbližším mezinárodním letištěm bylo letiště Drážďany. Areál bezmotorového létání se nalézal v Pirně-Pratzschwitz.\n\nOkres vznikl reformou okresního zřízení 1. srpna 1994 sloučením okresů Sebnitz a Pirna a svým územním rozsahem se podobal úřednímu hejtmanství Pirna, které existovalo do roku 1952. V letě 2002 bylo těžce zasaženo mnoho měst a obcí povodněmi, nejdříve přítoky Labe, potom vzedmutým Labem.\n\nV souvislosti s krajskou reformou v roce 2008 byl zemský okres Sächsische Schweiz spojen se sousedním západním okresem Weißeritzkreis a vznikl tak zemský okres Saské Švýcarsko-Východní Krušné hory (\"Landkreis Sächsische Schweiz-Osterzgebirge\"). Okresním městem se stala Pirna.\n\nNa zeleném poli je umístěna stříbrná vlnovka ubíhající shora vpravo směrem doleva dolů. Bílá vlnovka symbolizovala dominantu okresu, Labe, které oblast v době jejího vzniku, s dějinách i hospodářském a kulturním rozvoji poznamenal víc, než cokoliv jiného. Labe bylo hlavní zeměpisným usměrňovatelem lidových a kulturních pohybů, stejně jako odrazovým můstkem pro osidlování oblasti a dopravu. Labe též bylo zdrojem práce pro mnoho místních řemesel. Na druhou stranu pak Labe představuje symbol pro nejrůznější spojení s vnějším světem. Zelená plocha měla vyjadřovat význam lesů pro rozvoj oblasti, dále pak rekreační charakter oblasti, stejně jako skutečnost, že přibližně 62 % okresu je chráněno kvůli své krajinné hodnotě. Zelená plocha na obou stranách vlnovky také odkazovala na okresy Pirna a Sebnitz, jejichž spojením byl vytvořen nový okres. Barevná kombinace bílá/zelená je též odkazem na saské zemské barvy.\n\nSprávní společenství\n\nK výrazným pamětihodnostem patřil především Národní park Saské Švýcarsko s horami, hrady a mnoha rekreačními možnostmi. Dalšími výletními cíli byly barokní zahrada a zámek Großsedlitz, hrad Stolpen, dinopark v Sebnitz, zámek Kuckuckstein v Liebstadtu, zámek Weesenstein a další.\n\n\n"}
{"id": "236006", "url": "https://cs.wikipedia.org/wiki?curid=236006", "title": "Železniční trať Ostrava-Svinov – Opava východ", "text": "Železniční trať Ostrava-Svinov – Opava východ\n\nTrať Ostrava-Svinov – Opava východ je jednokolejná železniční trať o délce 28 km, která spojuje Ostravu a Opavu. V železničním jízdním řádu pro cestující je od 14. prosince 2008 uváděna spolu s tratí z Ostravy do Českého Těšína v tabulce číslo 321; do té doby byla uváděna samostatně pod číslem 316.\n\nTato železniční trať byla stavěna jako odbočná dráha společnosti Severní dráha císaře Ferdinanda. Stavba trati byla předána stavitelství bratří Kleinů dne 20. srpna 1853 a po dokončení stavby byla oficiálně dána do provozu 17. prosince 1855. Ale vůbec první vlak – parní lokomotiva Neptun – dojela do Opavy již 27. října 1855 po ještě ne zcela dokončené trati.\n\nV letech 2005 - 2006 probíhala komplexní modernizace celé trati, která zahrnovala rekonstrukci železničního spodku a svršku, elektrifikaci a výstavbu nového zabezpečovacího zařízení. První elektrický vlak projel po trati v noci z 5. na 6. prosince 2006. Oficiálně byl elektrický provoz zahájen 10. prosince 2006.\n\nVšechny stanice na trati jsou nově vybaveny elektronickými stavědly a jsou dálkově ovládány ze stanice Ostrava-Svinov. Místně ovládaná je stanice Opava východ, kde bylo aktivováno elektronické stavědlo ESA11 26. dubna 2007.\n\nOd 14. prosince 2008 byl jízdní řád pro tuto trať v jízdním řádu pro cestující sloučen s tratí Ostrava-Svinov – Český Těšín a je uváděn v rámci tratě číslo 321 Opava východ – Ostrava – Havířov – Český Těšín.\n\nOsobní doprava v rámci systému Esko v Moravskoslezském kraji je provozována na linkách:\n\nRychlíková doprava v trase Ostrava – Opava – Krnov – Olomouc/Jeseník je ministerstvem dopravy dotována jako linka R27. V roce 2010 na ní byla ze všech železničních linek dotovaných státem nejvyšší dotace na vlakokilometr, a to 225,2 Kč/vlkm při vykazovaných nákladech 260,1 Kč/vlkm. V roce 2012 bylo na provozování této linky (bez větve do Jeseníku) vyhlášeno výběrové řízení, do nějž se přihlásili dva zájemci a jeden byl vyřazen pro nesplnění podmínek. Viz článek Výběrové řízení na dopravce na rychlíkové lince Olomouc–Krnov–Ostrava.\n"}
{"id": "236012", "url": "https://cs.wikipedia.org/wiki?curid=236012", "title": "Železniční trať Velké Březno – Lovečkovice – Verneřice/Úštěk", "text": "Železniční trať Velké Březno – Lovečkovice – Verneřice/Úštěk\n\nŽelezniční trať Velké Březno – Zubrnice – Lovečkovice – Verneřice a její větev Lovečkovice – Úštěk o délce 19 km byly zprovozněny v roce 1890 a zrušeny byly v roce 1978. V úseku Velké Březno – Zubrnice byla doprava krátce muzeálně provozována v roce 1993. O obnovení muzejního provozu v tomto úseku usilovalo od roku 1993 občanské sdružení Zubrnická museální železnice. Nakonec uspělo a provoz byl obnoven 28.  října 2010. V roce 1998 byl úsek Velké Březno – Lovečkovice prohlášen kulturní památkou. K 9. lednu 2018 měla tato dráha status vlečky s názvem „Místní dráha Velké Březno – Úštěk“. \n\nV této oblasti Českého středohoří bylo rozvinuté zemědělství, zvláště ovocnářství a chmelařství. V okolí Verneřic byla i střediska průmyslu a těžilo se zde hnědé uhlí. V roce 1874 Rakouská severozápadní dráha zprovoznila hlavní železniční trať podél pravého břehu Labe mezi Ústím nad Labem a Děčínem.\n\nNový Zákon o místních drahách z roku 1880 umožnil vedení trati více přizpůsobit náročnějšímu terénu. Roku 1889 byla zejména z iniciativy verneřických podnikatelů založena akciová společnost \"Místní dráha Velké Březno – Verneřice – Úštěk\" (Localbahn Grosspriesen – Wernstadt – Auscha – L.G.W.A). Za hlavního iniciátora byl považován Julius Leon von Wernburg, zakladatel textilní továrny ve Verneřicích, a verneřický radní (později starosta) a pivovarský sládek Josef Renftel.\n\nStavba byla zadána vídeňské firmě Stern a Hafferl. Stála 1 200 000 rakouských korun. 18. srpna 1890, k příležitosti 60. narozenin císaře Františka Josefa I., byl zahájen provoz na 17 kilometrů dlouhém úseku z Velkého Března do Verneřic, 8 km dlouhá odbočka z Lovečkovic do Úštěku byla zprovozněna 11. září 1890. Provoz zajišťovala společnost Rakouské severozápadní dráhy na účet vlastníka.\n\nZpočátku měla trať hlavní příjmy z nákladní dopravy, postupem času nabývala významu i rekreační osobní doprava. Ve třicátých letech v době hospodářské krize se uvažovalo o zastavení dopravy v úseku Lovečkovice – Úštěk. V letech 1938–1945 byla dráha součástí Německých říšských drah. Vysídlení zdejšího německého obyvatelstva v roce 1945 mělo za následek i útlum místního průmyslu. Zbylé podniky využívaly stále více silniční dopravu. Trať se stává nerentabilní, význam měla trať především pro víkendovou rekreační osobní dopravu a ani pro tu nebyla dostatečně vyhovující.\n\nNaposledy byly obě větve trati provozovány jako trať č. 7k podle jízdního řádu pro rok 1977/1978, poslední pravidelné motorové vlaky zde projely 27. května 1978, poslední nákladní vlak o dva dny dříve.\n\nV letech 1978–1979 byl snesen traťový svršek z úseku Verneřice–Lovečkovice, v letech 1985–1988 z úseku Úštěk – Lovečkovice.\n\nPřibližně v trase zrušené železnice jezdí autobusová linka č. 592452 z Ústí nad Labem přes Verneřice do Úštěku (od roku 2006 provozovaná ČSAD Semily a. s., do roku 2006 Dopravním podnikem Ústeckého kraje a. s.)\n\nOkresní vlastivědné muzeum Ústí nad Labem tou dobou začínalo budovat skanzen lidové architektury v Zubrnicích. Traťový úsek Velké Březno – Zubrnice měl podle tehdejších plánů sloužit jako muzejní železnice. V rámci těchto plánů bylo částečně opraveno nádraží v Zubrnicích. V roce 1980 byl založen Kroužek přátel železnice. Pro nezájem institucí a kvůli špatné spolupráci s muzeem se však nikdy nepodařilo trať pro historické vlaky zprovoznit. Koncem 80. let byl zpracován projekt na přeměnu nádraží v železniční skanzen, některé stavby byly zahájeny, ale nebyly dokončeny.\n\nV roce 1993 bylo, především členy někdejšího Kroužku přátel železnice, založeno občanské sdružení Zubrnická museální železnice (ZMŽ), které se od té doby snaží o privatizaci a obnovení trati. Dne 29. května 1993 a následně ještě v červenci, v srpnu a v říjnu se zdařilo několik zkušebních jízd z Velkého Března do Zubrnic. Od 1. ledna 1994 byl provoz zastaven a nový zákon o dráhách, 266/1994 Sb., její další zkušební provoz v dosavadní formě znemožnil.\n\nV roce 1996 se podařilo zabránit odpojení této lokálky od hlavní tratě ve Velkém Březně, při úpravách vzniklo u nádraží vlastní kolejiště muzejní dráhy. Od roku 1997 pokračuje sdružení ZMŽ v opravách trati do Zubrnic a v roce 1998 byl 11 kilometrů dlouhý úsek z Velkého Března přes Zubrnice až do Lovečkovic zapsán na seznam kulturních památek ČR.\n\nV říjnu 2008 byly všechny zbylé součásti stavby bývalé celostátní dráhy Velké Březno – Verneřice – Úštěk horní nádraží včetně pozemků převedeny z vlastníka SŽDC s.o. na občanské sdružení Zubrnická museální železnice. V dubnu 2009 se úsek Velké Březno – Zubrnice – Úštěk stal právně opět drahou.\n\nDne 28. října 2010 byl na úseku trati Velké Březno – Zubrnice zahájen občasný veřejný železniční provoz. Na vlaky byl nasazen historický motorový a přípojný vůz, vlaky přepravovaly jízdní kola a kočárky.\n\nOd roku 2016 je za podpory Ústeckého kraje provozována turistická linka T3. Linka je v provozu od začátku dubna do konce října o víkendech a svátcích. Vlaky jezdí 4x denně na trase Ústí nad Labem-Střekov – Zubrnice a zpět. Obvykle je na linku nasazován motorový vůz Hurvínek.\n\nKaždý rok v září se konají speciální jízdy, kdy je posílená souprava vlaku tažena parní lokomotivou.\n\nV roce 2018 započaly práce na obnově dalšího úseku tratiː Zubrnice–Lovečkovice. Byla položena část železničního svršku v bývalé stanici Lovečkovice a otevřena zde malá expozice s historií této stanice. Zároveň začala postupná obnova trati od nádraží v Zubrnicích.\n\nSpolek spolupracuje s dopravní průmyslovou školou v Děčíně, jejíž žáci zde vykonávají praktickou výuku.\n\nNa sklonku pravidelného provozu, v srpnu roku 1975 se zde natáčela epizoda filmu Páni kluci. Později, již pod hlavičkou muzejní železnice, se zde natáčel film Rebelové režiséra Filipa Renče. Kromě uvedených filmů se na trati a v její přilehlých objektech natáčely části několika dalších filmů a dokumentů.\n\nNejnižší stanice, Velké Březno, leží u Labe v nadmořské výšce 148 metrů. Nejvyšší místo na trati, 575 m n. m., je u zastávky Mukařov.\n\nNa trati nejsou žádné tunely ani velké mosty. Sklon trati však místy překračoval i 40 promile. V zimním období museli vlak například v okolí Mukařova často vyprošťovat železničáři a místní obyvatelé s lopatami.\n\n\n"}
{"id": "236014", "url": "https://cs.wikipedia.org/wiki?curid=236014", "title": "Římskokatolická církev v Nizozemsku", "text": "Římskokatolická církev v Nizozemsku\n\nŘímskokatolická církev je v současnosti největší církví původně převážně protestantského Nizozemska. Počet obyvatel, kteří se k ní hlásí, v posledních desetiletích sice klesá (nyní přibližně 4,267 miliónu obyvatel, tj. 25,9 %) (2008), ovšem nikoli tak dramaticky jako v případě protestantských denominací (nyní 19 %). \nNizozemsko tvoří jednu církevní provincii složenou ze sedmi diecézí. Organizačně mimo provincii stojí vojenský ordinariát. Původní římskokatolická církevní správa zanikla vesměs v důsledku reformace nebo po francouzské revoluci, obnovena byla roku 1853 Piem IX.\n\n\n\n"}
{"id": "236015", "url": "https://cs.wikipedia.org/wiki?curid=236015", "title": "Ozvěna", "text": "Ozvěna\n\nOzvěna (též echo) je akustický jev, který vzniká odrazem zvuku od rozlehlé překážky. Odražený zvuk poté posluchač vnímá zpožděně. Vhodnou překážkou pro vznik ozvěny je například skála, dno studny, jeskyně, dno propasti nebo rozlehlá budova.\n\nOzvěna je jev, který je důsledkem vlastnosti sluchu. Díky této vlastnosti dokáže člověk rozlišit zvuk vydaný zdrojem od zvuku, který se odrazil. Aby však došlo ke správnému rozlišení, musí být překážka vzdálena od zdroje nejméně 17 metrů. V tom případě zvuk urazí vzdálenost 34 metrů (tam a zpět), což mu zabere zhruba 0,1 sekundy a naše ucho tuto prodlevu zaznamená. Pokud by byla překážka blíž, zvuky by splývaly – v tomto případě nemluvíme o ozvěně, ale o dozvuku.\n\nVzdálenost 34 metrů byla spočtena z rychlosti zvuku ve vzduchu (340 m/s) a doby (0,1 s), kterou potřebuje lidské ucho k rozlišení odraženého zvuku od vyslaného.\n\nHladina akustické intenzity ozvěny se měří v decibelech, stejně jako u zvuku. Ozvěna je většinou popisována jako vlna, která má téměř stejnou hlasitost jako vlna vyslaná zdrojem.\n\nPřístroje, které pracují na bázi ozvěny jsou echolot a sonar. Tyto přístroje se používají hlavně v oblasti námořnictví.\n\nMetody využívající ozvěnu jsou ultrasonografie, která se využívá při vyšetřování ultrazvukem v lékařství a ultrazvuková defektoskopie, která je využívána pro zjištění skrytých vad materiálu, rovněž za pomoci ultrazvuku\n\nV těchto případech je ozvěna potřebná a důležitá. Ozvěna se však může vyskytovat i v telefonních systémech, kde je však nežádoucí.\n\n\n"}
{"id": "236017", "url": "https://cs.wikipedia.org/wiki?curid=236017", "title": "Jan Novák (plavec)", "text": "Jan Novák (plavec)\n\nJán Novák, též Jan Novák (* 16. října 1942), je československý dálkový plavec slovenské národnosti, bývalý vojenský letec ČSLA a politik KSČM, po sametové revoluci poslanec Sněmovny národů Federálního shromáždění. Po rozpadu Československa zůstal žít v Česku.\n\nJe považován za historicky nejúspěšnějšího československého dálkového plavce v chladných vodách.\n\nNarodil se na Slovensku, pocházel z regionu Piešťan. Oba jeho rodiče byli Slováci. V dětství trpěl zdravotními potížemi a tak se jeho otec se rozhodl zlepšit zdraví svého syna otužováním a sportem. Vysokou školu absolvoval v Košicích. Působil v Banské Bystrici a Trenčíně. Kvůli své vojenské kariéře ale přesídlil do Prahy, kde pracoval na velitelství letectva. Jako vojenský pilot ČSLA dosáhl hodnosti plukovníka.\n\nPak pracoval po dobu 12 let v armádním sportu, v oddílech ASVŠ Dukla Banská Bystrica, ASVŠ Dukla Trenčín a Ministerstvo obrany Praha. Působil jako popularizátor sportu, dálkového plavání a otužování. Publikoval četné odborné studie, působil jako plavecký trenér a učitel plavání. V roce 1976 získal titul Zasloužilý mistr sportu. Byl rovněž výborným sportovním střelcem a vítězem mnoha závodů. V Hradci Králové jako mladík také působil v judistickém oddílu a byl dorosteneckým mistrem Československa v tomto sportu.\n\nProslavil se jako dálkový plavec. K dálkovým přeplavbám ho inspiroval v roce 1970 František Venclovský. Počátkem 70. let bydlel a pracoval v Pardubicích, ale na své výkony trénoval i v lokalitě Slnečné jazerá u Sence. Jako první suchozemec přeplaval v roce 1974 Lamanšský průliv v těžším směru z Anglie do Francie, což opět zopakoval v roce 1975. Byl zároveň historicky prvním etnickým Slovákem a druhým Čechoslovákem, který průliv přeplaval. Jako druhý člověk v historii přeplaval v roce 1974 úsek Hiddensee–Stralsund u německých břehů a opětovně tuto trasu zvládl v roce 1976. V roce 1973 zvítězil mezi 545 účastníky v závodě Sundschwimmen. Uplaval také 95 kilometrů na trase Dánsko–Polsko. V roce 1972 a 1976 vyhrál plavecký maraton na vodní nádrži Lipno a v roce 1975 a 1976 zvítězil v závodě napříč Žermanickou přehradou. V roce 1976 zvítězil v 2. ročníku mistrovství Slovenska v dálkovém plavání na 25 kilometrů. Zaměřoval se na plavání v studených vodách. V roce 1990 jako první přeplaval jezero Bajkal, roku 1989 řeku Angaru v zimě (teplota vody 0,08 °C, teplota vzduchu -20 °C). V roce 1977 uplaval štafetově 45 kilometrů od ústí Bajkalu po Irkutsk při teplotě vody 4-7 °C a uplaval 2400 metrů v mořské vodě o teplotě 4 °C při teplotě vzduchu -6 °C v Mechelenu. Kvůli dálkovému plavání musel rozprodat zařízení bytu a rozpadlo se mu manželství.\n\nPo sametové revoluci se angažoval i v politice. Ve volbách roku 1992 byl za KSČM, respektive za koalici Levý blok, zvolen do české části Sněmovny národů (volební obvod Východočeský kraj). Ve Federálním shromáždění setrval do zániku Československa v prosinci 1992. I později byl aktivní v levicových organizacích. Působil v listu \"Haló noviny\".\n\nV roce 2010 se uvádí, že žije jako důchodce v Praze. Stále se účastní plaveckých a otužileckých akcí. V prosinci 2010 byl hlavním rozhodčím otužilecké plavby Vltavou v Praze.\n\n"}
{"id": "236019", "url": "https://cs.wikipedia.org/wiki?curid=236019", "title": "Trapezuntské císařství", "text": "Trapezuntské císařství\n\nTrapezuntské císařství (řecky \"Αυτοκρατορία της Τραπεζούντας\") bylo nástupnickým státem Byzantské říše v oblasti maloasijského kraje Pontos. Vzniklo v důsledku pádu Konstantinopole během čtvrté křížové výpravy v roce 1204. Trapezunt v pozdějších dobách vedl úspěšné obchodní styky s Janovany a Benátčany, kteří získali po završení čtvrté křížové výpravy mnoho opěrných bodů v Černomoří, a do bojů o znovuzískání Konstantinopole se příliš nezapojil. Jeho vládci se spíše zajímali o obchod a později též o rozvíjející se řemeslnou výrobu. Postupem času se tento stát podobal některým italským republikám, avšak na konci 14. století a zejména po rozpadu Tamerlánovy říše začal ztrácet svou významnou obchodní pozici (zejména jako překladiště zboží na hedvábné stezce), až byl nakonec pohlcen vzmáhající se Osmanskou říší. Trapezuntské císařství si udrželo samostatnost nejdéle ze všech řeckých států ve středověku.\n\nKdyž byla roku 1204 Konstantinopol po čtvrté křížové výpravě dobyta, založil příslušník rodu Komnenovců, Alexios, nástupnický stát dočasně zaniklé byzantské říše v Trapezuntu a prohlásil se jeho císařem. Alexios byl vnukem byzantského císaře Andronika I., zavražděného roku 1185, a synem Manuela Komnena, který byl oslepen a na následky zmrzačení zřejmě zanedlouho zemřel. Jeho žena Rusudan (Alexiova matka) musela před pronásledováním ze strany Andronikova nástupce Izáka II. Angela uprchnout. Není přesně známo, zda Rusudan odplula do Gruzie, kde vládla královna Tamara, která pomohla Trapezunské císařství vybudovat, nebo do oblasti jižního Černomoří, odkud klan Komnenovců pocházel. Existují náznaky, že Komnenovci vytvořili polonezávislý stát okolo Trapezuntu již před rokem 1204.\n\nVládci Trapezuntu se sami nazývali \"Velcí Komnenovci\" (\"Megas Komnenos\") a užívali tradičního byzantského titulu \"\"Císař a samovládce Římanů\"\". Po dosažení dohody s Byzancí v roce 1282 byl titul změněn na „\"Císař a samovládce celého východu, Iberů a zámořských provincií\"“ a v této podobě zůstal až do pádu říše v roce 1461.\n\nTrapezunt původně ovládal souvislý pás území na jižním pobřeží Černého moře mezi městy Soteriupolis a Sinope, kde se v současné době rozkládají turecké provincie Sinop, Ordu, Giresu, Trabzon, Bayburt, Gümüşhane, Rise a Artvin. Ve 13. století se součástí říše staly Chersonésos a Kerč na Krymu. Alexiův bratr David Komnenos rychle expandoval na západ, jako první opanoval Sinope, poté Paflagonii a Herakleiu Pontskou, až po hranice nikájského císařství, založeného Theodorem I. Laskaridem roku 1204. Území na západ od Sinope ovšem již roku 1206 padlo do rukou Nikájců a Sinope samotná byla dobyta Seldžuky v roce 1214.\n\nCísařství a jeho hlavní město zažily ve 13. století a na počátku 14. století nebývalý hospodářský a kulturní rozkvět, jehož výrazem se stala výstavba chrámu Boží moudrosti v Trapezuntu, stojícího dodnes. Císaři však po bitvě u Köse Dağ v roce 1243 museli uznat vazalský poměr k říši mongolských Ílchánů, podobně jako sousední seldžucké státy.\n\nPo dobytí Konstantinopole roku 1453 bylo jasné, že bude jen otázkou času, kdy také ostatní státy v regionu padnou do rukou osmanského sultána. V roce 1437 cestovatel Pero Tifur zaznamenal, že Trapezunt disponuje armádou o síle jen zhruba 4 000 mužů. První pokus o dobytí Trapezuntu zahájil Murad II. roku 1442, kdy chtěl město napadnout z moře, ale příliš velké vlny zabránily dostatečnému přiblížení se k pevnině. Další pokus, roku 1456, byl proveden po souši a rovněž skončil neúspěchem, ovšem i přesto získali útočníci mnoho zajatců a nemalou válečnou kořist. Definitivní konec přišel v létě roku 1461, kdy Mehmed II. napadl město z okolních kopců a po měsíčním obléhání Trapezunt dobyl.\n\n\n"}
{"id": "236020", "url": "https://cs.wikipedia.org/wiki?curid=236020", "title": "Měsíční fáze", "text": "Měsíční fáze\n\nMěsíční fáze se rozlišují podle toho, jak velká část Měsíce ozářená Sluncem je pozorována ze Země. To se mění vlivem oběhu Měsíce kolem Země, který trvá přibližně 29,5 dní (synodický měsíc). S touto periodou se opakují jednotlivé fáze od novu přes úplněk po další nov.\n\nFáze lze pozorovat také u jiných těles sluneční soustavy, např. u planety Venuše.\n\nOznačujeme čtyři hlavní měsíční fáze:\n\nV latině se přitom fáze dorůstání označovala jako cresco (rostu), fáze ubývání jako decresco (zmenšuji se), tvar Měsíce ukazoval na opačnou fázi, a proto byl nazýván největším lhářem (\"Luna mendax maximus\").\n\nPodle fáze Měsíce lze určit, jak výrazný bude příliv a odliv. Jejich výše se mění podle vzájemné polohy Slunce – Země – Měsíc: pokud stojí v jedné linii (při úplňku a novu), slapové síly Slunce a Měsíce se sčítají a příliv a odliv jsou výrazné (tzv. skočný příliv a odliv); pokud svírají pravý úhel (při první a poslední čtvrti), slapové síly Slunce oslabují síly Měsíce a příliv a odliv jsou nevýrazné (tzv. hluchý příliv a odliv).\n\nNěkteří živočichové reagují na světlo měsíční fáze. Patří mezi ně například:\n\nMěsíční světlo slouží běžně k orientaci a navigaci.\n\nPodle pověstí mají některé měsíční fáze určitý vliv na některá mytická stvoření. Magická moc byla přisuzována především úplňku, při němž se např. vlkodlaci proměňují do své vlčí podoby.\n\nÚplňkový měsíc prý také způsobuje nespavost a náměsíčnost, což neodpovídá psychologickým pozorováním. Fáze neovlivňuje spánek a zdraví člověka ani o procento.\n\nŽenský menstruační cyklus je podle lidských představ měsíčními fázemi ovlivňován a tenduje k synchronizaci. Fáze menstruace má mít sklon posouvat se k období novu, nebo úplňku, ovulace potom probíhá v opačné fázi měsíčního cyklu. Většina studií ale tyto tendence neprokázala a to ani ve vztahu k porodnosti.\n\n\n\n"}
{"id": "236022", "url": "https://cs.wikipedia.org/wiki?curid=236022", "title": "Slepec", "text": "Slepec\n\nSlepec (\"Spalax\") je rod hlodavců z čeledi slepcovitých. Zahrnuje celkem 13 druhů žijících ve východní Evropě, na Blízkém východě a v severní Africe.\n\nJde o středně velké hlodavce podobné krtkům, kteří nemají žádné viditelné oči. Celý život žijí prakticky jen pod zemí, kde si hloubí nory se složitými systémy tunelů. Zde také hledají svou potravu – hlízy, kořínky a jiné podzemní části rostlin.\n\nSlepci jsou rozšířeni od Maďarska a Rumunska přes Ukrajinu až do Ruska a Kazachstánu, na jih pak přes Bulharsko, Srbsko, Černou Horu, Bosnu a Hercegovinu, Severní Makedonii, Albánii, Řecko, Turecko, Sýrii, Irák, Jordánsko, Izrael, Egypt po Libyi.\n\nVyskytují se v různých oblastech (polopouště, stepi, louky, zemědělská půda) až do výšky 2300 m (na Balkánu) nebo 2600 m n. m. (v Turecku). Pro vytváření podzemních chodeb potřebují oblasti s ročními srážkami od 100 do 800 mm.\n\nSlepci rodu \"Spalax\" představují jediné zástupce podčeledi Spalacinae. Podle posledních poznatků se dělí do 13 druhů, které obývají východní Evropu, Blízký východ a severní Afriku.\n\nDonedávna (přibližně do konce 20. století) však byly uznávány dva rody těchto hlodavců: \"Spalax\" a \"Nannospalax\".\n\nPůvodně byly druhy rodů \"Spalax\" a \"Nannospalax\" zařazovány do myšovitých hlodavců. Později (Topaševskij, 1974) byly přesunuty do vlastní čeledi Spalacidae. Někteří autoři vytvoření samostatné čeledi uznávali, jiní zařazovali tuto skupinu pouze jako podčeleď Spalacinae čeledi myšovitých (Muridae). Nyní tvoří slepci podčeleď Spalacinae a spolu s hlodouny (rody \"Cannomys\", \"Myospalax\" a \"Rhizomys\") a cokory (rod \"Eospalax\") čeleď slepcovitých.\n\nSlepci rodu \"Spalax\" jsou mohutná zavalitá bezocasá zvířata s krátkýma nohama. Tvarem těla se podobají krtkům. Na zemi se pohybují nemotorně, jsou ale výborně přizpůsobeni životu pod zemí, mnohem více než naprostá většina ostatních hlodavců. Jsou dlouzí 170–350 mm a váží 215–570 g. Na všech nohách mají 5 prstů a jen kratší drápy. Svrchní část těla je hnědá až žlutohnědě šedá, břicho je žlutohnědé, krk a hruď šedé. Některé druhy mají světlý pruh v oblasti hlavy. Hustá jemná srst roste téměř všemi směry.\nNemají žádné viditelné oči, i když pod srstí lze jejich zárodky nalézt. Jsou to jediní zcela slepí hlodavci. Nemají ani ušní boltce. Nejdůležitější smysly jsou sluch a hmat; čich u nich nehraje významnou roli.\n\nPřizpůsobení podzemnímu životu se projevilo i na jejich lebce; její mozková část je široká a plochá. Jsou pro ně charakteristické dva mohutné řezáky v každé čelisti, z nichž zejména dolní výrazně vystupují z pysků. Stoličky mají kořeny (nerostou tedy celý život).\n\nSlepci si v oblasti svého rozšíření hloubí nory v téměř každém typu půdy. K jejich hloubení používají především své řezáky, ale pomáhají si i čenichem a nohama.\n\nSystém tunelů budují slepci ve dvou úrovních. První, obvykle 10–25 cm pod zemí, slouží k získávání potravy. Tyto tunely mohou být i stovky metrů dlouhé, obvykle má však celá stavba průměr do 30 m. S povrchem je spojena svislými otvory, kolem nichž se nacházejí kupky vyhrabaného materiálu. Svislé tunely směřují i k níže položeným chodbám, které spojují 1–2 hnízda vystlaná měkkým materiálem, spižírny a místnosti používané jako záchod. Slepci jsou aktivní celoročně, jen v období extrémního počasí méně hrabou a stahují se hlouběji pod zem (až 4 m hluboko).\n\nSlepci jsou přísně samotářská zvířata – jeden systém tunelů obývá kromě období páření jen jeden jedinec. Zdá se, že se páří jen jednou ročně od ledna do půlky března. Podle pozorování z Izraele (A. Nevo) si samice na podzim po prvních deštích budují kupku, které má metr v průměru a výšku 40 cm. V ní je komora o průměru asi 20 cm, v níž se pak líhnou mláďata. Paprskovitě od této kupky je 15 – 20 menších kupek, které se připisují samcům zdržujících se v blízkosti.\n\nPo asi 4 týdnech březosti rodí obvykle 2 až 4 mláďata. Ta jsou holá a váží 6 až 10 g. Po dvou měsících jsou schopna opustit hnízdo.\n\nSlepci se oproti jiným hlodavcům dožívají výrazně vyššího věku. Podobná dlouhověkost byla zjištěna i u rypošů. Nikdy taky neonemocní rakovinou.\n\nPotravu tvoří hlízy, kořínky, bulvy a další podzemní části rostlin. Někdy byli v noci pozorováni i nad zemí, jak konzumují trávu, semena a jiné nadzemní části rostlin. Není vyloučeno, že příležitostně požírají i hmyz.\n\nVe východním středomoří jsou slepci – především nejrozšířenější slepec obecný (\"Spalax microphthalmus\") – považováni za významné škůdce. Mohou působit značné škody na obdělávané půdě, v sadech nebo v lesních školkách.\n\nSlepci se stávají kořistí především sov (výr velký, kalous ušatý), ale i některých malých šelem.\n\nV Libyi řada původních obyvatel věří, že člověk oslepne, když se dotkne slepce, a proto je neloví.\n\nByly popsány případy, kdy slepci přivedli archeology k některým nálezům, protože v jejich kupkách vyhrabaného materiálu byly nalezeny drobné artefakty z podzemí.\n\nVětšina slepců je v červeném seznamu druhů zařazena mezi ohrožené nebo téměř ohrožené druhy. Pouze slepec obecný (\"Spalax microphthalmus\") žijící na Ukrajině a v přilehlých oblastech Ruska je charakterizován jako málo dotčený.\n\nTéměř ohrožené druhy:\n\nZranitelné druhy:\n\nOhrožený druh:\n\nOhrožení dalších druhů (slepec Nehringův, slepec malý a slepec egyptský) nemohlo být pro nedostatek údajů vyhodnoceno a jiné druhy (\"Spalax carmeli\", \"Spalax galili\", \"Spalax golani\" a \"Spalax judaei\") v červeném seznamu druhů chybí. Důvodem pro toto nevyhodnocení jsou nejasnosti v zařazení jednotlivých druhů. Např. od slepce egyptského (\"Spalax ehrenbergi\") byly na základě podrobného zkoumání včetně zjišťování počtu chromozomů odděleny zmíněné druhy \"S. carmeli\", \"S. galili\", \"S. golani\" a \"S. judaei\". Toto rozdělení však bylo uznáno teprve nedávno a proto jak nové čtyři druhy, tak původní druh nebyly ještě samostatně hodnoceny a jsou tedy ve stupni „nedostatek údajů“.\n\n"}
{"id": "236024", "url": "https://cs.wikipedia.org/wiki?curid=236024", "title": "Vlajka Commonwealthu", "text": "Vlajka Commonwealthu\n\nVlajka Commonwealthu se skládá ze zlatého znaku Commonwealthu na modrém pozadí. Poměr stran vlajky je 3:5 a 1:2. Paprsky, které obklopují glóbus, tvoří písmeno C jako Commonwealth.\n\nVlajka vznikla z vlaječek na auto vytvořených pro první setkání předsedů vlád Commonwealthu v roce 1973 v Ottawě. Design vytvořili dva Kanaďané - generální tajemník Commonwealthu Arnold Smith a předseda vlády Pierre Trudeau. Jiný zdroj hovoří o vzniku designu již v roce 1972 firmou Gemini News Service v Londýně.\n\nVlajka byla oficiálně přijata 26. března 1976.\n\nV roce 2013 byl design vlajky změněn. Glóbus byl nakloněn a počet paprsků snížen z 61 na 34. Původní počet neměl žádný zvláštní význam. Commonwealth nikdy neměl 61 členů. Dnes má společenství 53 členů. Také barvy používané na vlajce byly mírně upraveny.\n\n"}
{"id": "236029", "url": "https://cs.wikipedia.org/wiki?curid=236029", "title": "Gravitační kolaps", "text": "Gravitační kolaps\n\nGravitační kolaps (gravitační zhroucení) je velmi silná gravitační kontrakce, při které síly působící proti tlaku gravitace nestačí na zachování hydrostatické rovnováhy tělesa.\n\nGravitační kolaps stojí mimo jiné za vznikem hvězdy, ke kterému dochází zhroucením molekulárního mračna, a zastaví se, jakmile je v jejím jádře zažehnuta fúzní reakce. Ta začne produkovat energii působící proti gravitačnímu tlaku. Gravitační kolaps nastává také na konci života hvězdy, ve které již fúzní reakce uhasly. V případech velmi hmotných hvězd končí gravitační kolaps zhroucením do neutronové hvězdy nebo (u těch s hmotností větší než Tolman-Oppenheimer-Volkoffova mez) černé díry.\n\nV roce 2014 vědci došli k závěru, že Hawkingovo záření při hroucení hvězdy odnáší tolik energie a hmoty, že ke kolapsu v černou díru nedojde.\n"}
{"id": "236032", "url": "https://cs.wikipedia.org/wiki?curid=236032", "title": "Buková hora (České středohoří)", "text": "Buková hora (České středohoří)\n\nBuková hora () je tefritová homole, která byla osazená buky, duby a jehličnatými stromy. Vrchol leží na území města Verneřice, a to jeho části, dřívější obce Příbram, ležící východně od vrcholu. Buková hora s vysílací věží je výraznou dominantou Českého středohoří, tyčí se na pravém břehu Labe nad Malým Březnem a Těchlovicemi, z jižní strany je nejbližší obcí Zubrnice.\n\nDne 14. října 1778 od Verneřic přes Příbram navštívil Bukovou horu císař Josef II. se svým doprovodem, dále pokračovali na Vitín a Ústí nad Labem. V roce 1837 navštívil Bukovou horu přírodovědec a spoluzakladatel vědecké geografie Alexander von Humboldt. Na památku jeho návštěvy byla na čedičovou skálu upevněna pamětní deska, která se zachovala přinejmenším do roku 1964.\n\nHorský klub Českého Švýcarska, založený roku 1878 v Děčíně, zde postavil už před rokem 1900 vyhlídkovou věžičku. Kolem roku 1907 postavil klub turistickou chatu, která byla v provozu jen o nedělích nebo svátcích nebo na objednávku. Obhospodařoval ji hostinský Kratochwill. Potraviny a voda se z úpatí donášely v nůších. Roku 1913 majitel pozemku nařidil odstranění chaty, horský klub zakoupil sousední pozemek, chatu přemístil a zřídil příjezdovou cestu. Po první světové válce byla vedle věžičky postavena trigonometrická věž. Roku 1929 byla postavena kamenná budova, v níž byl správce přítomen stále. Roku 1930 požár zničil její střechu.\n\nV letech 1960–1962 byl na vrcholu postaven 180 metrů vysoký televizní vysílač Buková hora včetně budovy. Ten byl kvůli poškození požárem odstřelen v roce 1966 a následně nahrazen roku 1967, resp. v následujících letech, novým vysílačem, vysokým 223 metrů.\n\nOd nádraží v Malém Březně na trati č. 073 ze Střekova do Děčína vede na vrchol Bukové hory asi 5,5 km dlouhá modře značená turistická cesta. Podobná vzdálenost dělí vrchol Bukové hory od nádraží v Těchlovicích po červené značce, která pak pokračuje přes Zubrnice a další partie Českého středohoří.\n\nPutování po modré značce západním svahem Bukové hory z Malého Března směrem k jejímu vrcholu je zároveň cestou po historii zdejších zaniklých obcí: Vitína, Velkých Stínek, Staré Homole a Načiny.\n\nJeště před druhou světovou válkou byl Vitín živou vesnicí, kde existovalo i pohostinství s vyhlídkovou terasou nad údolím Labe. Do této vesnice však nevedla žádná silnice, takže zásobování muselo do obce putovat oklikou po železnici přes Zubrnice a Lovečkovice pro dnes již zrušené trati do Verneřic a odtud pak byly potraviny, včetně březenského piva, dopravovány do Vitína koňskými povozy. Po odsunu německého obyvatelstva v roce 1945 byla obec osídlena vojáky Svobodovy armády a jejich rodinami. Nadále však zůstávala problémem dostupnost obce. I noví obyvatelé, stejně jako jejich předchůdci, se snažili u úřadů prosadit výstavbu silnice, avšak ani oni neuspěli. Začali obec postupně opouštět, poslední obyvatel zde údajně setrval do roku 1966.\n\nPočátkem roku 2014 nabídl Úřad pro zastupování státu ve věcech majetkových případným zájemcům k odkoupení pozemky, na nichž kdysi stála obec Vitín. Pozemky byly nabídnuty za souhrnnou cenu 405 000 korun.\n\nO něco výše, vpravo od modře značené turistické stezky, poblíž kóty 507 m n. m., ležela kdysi obec Stará Homole (německy ). Nacházela se na staré cestě z Vitína do Velkých Stínek. Z východní strany prochází poblíž této lokality červeně značená cesta ze Zubrnic na vrchol Bukové Hory. Ve Staré Homoli bylo před rokem 1945 14 domů. K této vesnici se víže památná událost z roku 1778, kdy ji po sestupu z vrcholu Bukové hory navštívil rakouský císař Josef II. a při té příležitosti se napil ze zdejší studánky. Tomuto zdroji pitné vody se pak říkalo Císařova studánka (\"Kaiserbrunn\").\n\nPoblíž místa, kde jsou dosud patrné pozůstatky vesnice Stará Homole, stávala kdysi Načina (německy původní název vsi byl snad \"Radčina\"). Tato obec zanikla již ve středověku, avšak její název se dochoval v německém pojmenování údolí a také v podobě jména zdejšího vodopádu na horním toku Lučního potoka.\n\nPouhých několik set metrů jihovýchodním směrem od vrcholu Bukové hory se kdysi na staré cestě z Vitína nacházela ve vrcholových partiích Českého středohoří další osada Velké Stínky. Dosud se zde dochovaly základy domů, studna a sklepení. Na katastru bývalé vsi roste 20 metrů vysoká lípa malolistá, která byla Správou CHKO České středohoří prohlášena památným stromem. Poblíž této lokality dnes vede zeleně značená turistická cesta.\n\n\n"}
{"id": "236033", "url": "https://cs.wikipedia.org/wiki?curid=236033", "title": "Sauðárkrókur", "text": "Sauðárkrókur\n\nSauðárkrókur je největší město na severozápadním Islandu. V roce 2006 zde žilo 2 606 obyvatel. Zeměpisné souřadnice jsou 65°45' severní šířky a 19°38' západní délky.\n\nMěsto bylo pojmenováno podle blízké řeky \"Sauðá\". Nejstarší osídlení území pochází již z doby Vikingů. Díky výhodné poloze na pobřeží tu již během dánského monopolu na Islandu (1602–1787) byla umístěna obchodní stanice, nicméně většinou se zde obchodovalo ilegálně. V roce 1858 bylo osadě uděleno povolení k obchodování a v roce 1871 se zde usadil první stálý obyvatel. V roce 1900 zde žilo již více jak 400 obyvatel.\n\nMěsto je nyní významným centrem obchodu a služeb v oblasti. Hlavním ekonomickým odvětvím je rybolov, dále například mlékařství nebo lehký průmysl. Ze služeb jsou zde zastoupeny například informační technologie a finanční nebo konzultační služby.\n\nV roce 2004 zde byl postaven stadion, který je nyní sídlem místního fotbalového klubu UMF Tindastóll.\n\n"}
{"id": "236035", "url": "https://cs.wikipedia.org/wiki?curid=236035", "title": "22. dobrovolnická jízdní divize SS „Maria Theresia“", "text": "22. dobrovolnická jízdní divize SS „Maria Theresia“\n\n22. SS-Freiwilligen Kavallerie Division „Maria Theresia“ byla divize, která náležela do Waffen-SS a zúčastnila se bojů druhé světové války. Byla vytvořena v květnu 1944. Základem byl SS-Kavallerie Regiment 17 z 8. SS-Kavallerie Division „Florian Geyer“. Mužstvo doplnili maďarští \"Volksdeutsche\" (Němci žijící mimo území Německé říše), kteří byli původně odvedeni do maďarské armády. Divizním znakem byla chrpa, jež byla oblíbenou květinou Marie Terezie.\n\nV září 1944 byl z divize „Maria Theresia“ vyčleněn SS-Kavallerie-Regiment der SS 52 a přiřazen ke Kampfgruppe Wiedemann. S ní se přesunul do župy Arad v Rumunsku, kde během prvního boje padl velitel Kampfgruppe Wiedemann a nahradil ho SS-Hauptsturmführer Anton Ameiser. Zanedlouho byla, nyní již Kampfgruppe Ameiser, obklíčena Rudou armádou u města Arad.\n\nČást Kampfgruppe se pod velením SS-Hauptsturmführera Harry Vandiekena probila k řece Harmas, přeplavala ji a dostala se do německých linií. Druhá část, pod velením SS-Hauptsturmführera Antona Ameisera, se měsíc probíjela 200 km k německých liniím, což se jí nakonec 30. října podařilo jižně od Budapešti. Přežilo pouze 48 mužů.\n\nZbytku divize byl přerušen koncem října 1944 výcvik, který probíhal u města Debrecín a poté byla poslána do Budapešti, kde měla posílit obranu. Zde se dostala do prudkých bojů a 24. prosince 1944 byla v Budapešti, spolu s dalšími jednotkami, obklíčena 250 000 sovětskými vojáky. Dne 11. února 1945 se zbylí obránci pokusili probít z obklíčení. To se podařilo pouze 170 mužům divize „Maria Theresia“.\n\nVelitel divize SS-Brigadeführer August Zehender spáchal 11. února sebevraždu. Přeživších 170 mužů bylo následně, společně s přeživšími z 8. SS-Kavallerie Division „Florian Geyer“ převeleno do prostoru mezi Vídní a Bratislavou, kde byli použiti k vytvoření 37. SS-Freiwilligen Kavallerie Division „Lützow“.\n\nPo válce nebyla divize „Maria Theresia“ obviněna z žádných válečných zločinů.\n\n\nNáčelník štábu\n\n\nProviantní důstojníci\n\n\n\n"}
{"id": "236044", "url": "https://cs.wikipedia.org/wiki?curid=236044", "title": "Webová stránka", "text": "Webová stránka\n\nWebová stránka je dokument, který je možné pomocí webového prohlížeče zobrazit na displeji počítače či jiného zařízení. Webové stránky jsou obvykle poskytované v rámci World Wide Webu. Informace jsou prezentovány ve formě hypertextu, který je vytvořen použitím značek HTML nebo XHTML. Stránky se skládají z textu, multimediálních dat (obrázky, videa, zvuky,…) a odkazů, které umožňují přechod na další webové stránky.\n\nWebové stránky mohou být uloženy v podobě souborů na pevném disku nebo je poskytují webové servery prostřednictvím počítačové sítě nebo Internetu, kde jsou přenášeny pomocí protokolu HTTP.\n\nStránky mohou být statické (obsahují stále stejný obsah, jsou uloženy v souborech) nebo dynamické (mění svůj obsah v čase, vytváří je program na straně webového serveru). Stránka se může měnit i přímo v prohlížeči použitím skriptovacích jazyků, Javy, ActiveX a dalších technologií.\n\nÚspěšnost webových stránek záleží nejen na kvalitě technického a grafického zpracování, obsahu webu nebo aktuálnosti informací, ale také na síti kontaktů, které webové stránky sdružují. Čím více je webová stránka oblíbena na jiných webových stránkách, které na ni odkazují, tím lépe je web hodnocen vyhledávači a zařazován na vyšší pozice ve fulltextovém vyhledávání. Odborné zpracování či přepracování webových stránek je komerční služba, kterou nabízejí četné firmy.\n\nFiremní webové stránky jsou informačním webovým serverem provozovaným obchodní společností, nevýdělečnou organizací nebo jinou organizací registrovanou v obchodním rejstříku, za účelem oficiální prezentace společnosti a nabízených produktů či služeb. Cílovou skupinou firemních webových stránek jsou většinou potenciální zákazníci, současní zákazníci, obchodní partneři, zaměstnanci, akcionáři či odborná veřejnost. Korporátní webové stránky jsou webovým serverem velké obchodní organizace, jež obvykle obsahují souhrnné informace o všech obchodních činnostech a složkách, které náleží korporaci. Korporátní weby obvykle běží na rozsáhlém redakčním systému, který si sami spravují. Cena takové projektu může být v řádu statisíců. Malým firmám často stačí jednoduchý web, který si vytvoří sami nebo pořídí s náklady v jednotkách tisíců.\n\nV dnešní době, kdy je téměř polovina přístupů na web realizována prostřednictvím mobilních zařízení, je optimalizace pro mobilní zařízení v podstatě nutností. Možností, jak web optimalizovat je několik.\n\nOsobní webové stránky jsou zřizovány fyzickými osobami a to buď za účelem prezentace jich samotných, nebo společenství, do kterých jsou tito lidé zapojeni (např. rodinné nebo komunitní webové stránky). Fyzické osoby také často vytvářejí stránky týkající se jejich osobních zájmů a zálib (zájmové weby).\n\n\n\n\n"}
{"id": "236045", "url": "https://cs.wikipedia.org/wiki?curid=236045", "title": "Vogar", "text": "Vogar\n\nVogar je malé město na jihozápadě Islandu. Leží ve stejnojmenné obci v zátoce Vogavík na poloostrově Reykjanes, mezi městy Keflavík a Hafnarfjörður. V roce 2006 zde žilo 1 106 obyvatel.\n\nObec zaznamenala největší rozmach na konci 19. století, kdy byla největší vesnicí na poloostrově Reykjanes. S příchodem velkých motorových člunů během 20. století však význam rybářství ve Vogaru upadl, neboť na tyto lodě nebylo v místním přístavu již dost místa. Na břehu rybníku Vogatjörn ve Vogaru stojí na památku všem místním rybářům pomník \"Íslands Hrafnistumen\" od Erlingura Jónssona.\n\nVe Vogaru se nachází mateřská školka, základní škola s veřejnou knihovnou a střední škola, přičemž tato základní škola byla založena Stefánem Thorarensenem v roce 1860 jako jedna z prvních na Islandu. Většina obyvatel dnes pracuje v Reykjavíku nebo Reykjanesbæru.\n"}
{"id": "236046", "url": "https://cs.wikipedia.org/wiki?curid=236046", "title": "Seltjarnarnes", "text": "Seltjarnarnes\n\nSeltjarnarnes je město a zároveň obec na jihozápadě Islandu, v aglomeraci Reykjavíku. V roce 2006 zde žilo 4 467 obyvatel. Zeměpisné souřadnice jsou 64°08' severní šířky a 21°56' západní délky. Město přímo sousedí s hlavním městem Reykjavík.\n"}
{"id": "236047", "url": "https://cs.wikipedia.org/wiki?curid=236047", "title": "Echo", "text": "Echo\n\nPojem echo může znamenat:\n\n"}
{"id": "236048", "url": "https://cs.wikipedia.org/wiki?curid=236048", "title": "Mars 2", "text": "Mars 2\n\nMars 2 byla sonda, která v rámci sovětského programu Mars jako první dopadla na povrch Marsu. Katalogizována podle COSPAR jako 1971-045A.\n\nJednalo se o sesterskou sondu k Mars 3. Obě se skládaly z přistávacího a orbitálního modulu.\nNa oběžnou dráhu byla vynesena raketou Proton K, která startovala dne 19. května 1971 v 16:22:44 UTC. Celková hmotnost sondy byla 4560 kg, z čehož 3440 kg připadalo na orbitální modul a 1210 kg na přistávací modul.\n\nPřistávací modul - pozdro s výsostnými znaky SSSR - se oddělil s pomocí vlastního motoru od mateřské sondy 27. listopadu 1971 a o 4,5 hodiny později dopadl na povrch. Spojení však po dopadu nebylo navázáno. \n\nDružicová část sondy byla navedena na oběžnou dráhu planety 27. listopadu 1971 ve výšce 1380 - 25 000 km s periodou 18 hodin. Programována byla na snímkování povrchu (kde však zuřila prachová bouře), na měření parametrů atmosféry. Na oběžné dráze vykonala do 22. srpna 1972 celkem 362 oběhů.\n"}
{"id": "236049", "url": "https://cs.wikipedia.org/wiki?curid=236049", "title": "Hochgolling", "text": "Hochgolling\n\nHochgolling je nejvyšší hora pohoří Nízké Taury ležící na území spolkových zemí Štýrsko a Salcbursko v Rakousku. Leží v podcelku Schladmingské Taury na hranicích spolkových zemí Salcbursko a Štýrsko. Na sever, do kotle Gollingwinkel, spadá 1200 metrů vysokou skalní stěnou. Své okolí převyšuje až o několik stovek metrů a tak jsou z něj výborné výhledy na notnou část Rakouska (masiv Dachsteinu, Hochkönig, Totes Gebirge, Vysoké Taury aj.).\n\nPrvní výstup na nejvyšší vrchol Nízkých Taur je datován již rokem 1791 dnes již neznámými občany z Tamswegu pod vedením bavorského zeměměřičského inženýra. První výstup dnešní normální cestou provedl v r. 1817 arcivévoda Erzherzog Johann.\n\nDoliny v okolí Hochgollingu jsou velmi dlouhé a tato charakteristika se vztahuje na všechna údolí zabíhající mezi četnými jižními rozsochami hlavního hřebene Nízkých Taur. Tato část hor patří do oblasti Salzburska zvané Lungau. Zde ještě narazíme na folklór a mnohé zvyky a obyčeje se s pravidelností opakují každý rok.\n\nDnešní klasická a nejvíce chozená cesta vede od chaty Gollinghütte ze severu masivu. Ze sedla Gollingscharte je možnost vystoupit na vrchol po severozápadním hřebeni s lezením místy obtížnosti I-II. UIAA. \"Délka\" : Riesachfälle – Gollinghütte – Hochgolling (7 hod.) – sestup (6 hod.) Celkem 13 hod.\nJižní varianta vedoucí dlouhou dolinou Göriachtal je o poznání méně chozená a podstatně delší. \"Délka\" : Hintergöriach – Vord. Göriachalm – Hochgolling (8 hod.) – sestup (6,5 hod.) Celkem 14,5 hod. (\"vhodné rozdělit do dvou dní\")\n\n\nDůležité vrcholy skupiny Schladmingské Taury :\n\n"}
{"id": "236054", "url": "https://cs.wikipedia.org/wiki?curid=236054", "title": "Vinařský fond", "text": "Vinařský fond\n\nVinařský fond je právnickou osobou se sídlem v Brně, který vznikl v roce 2002 na základě změny zákona č. 115/1995 Sb., o vinohradnictví a vinařství, zákonem č. 50/2002 Sb. Iniciátorem jeho vzniku byl tehdejší ministr zemědělství Jan Fencl. \n\nOrgány Vinařského fondu jsou:\n\nV radě zasedají zástupci vinařů a člen Zastupitelstva Jihomoravského kraje. V dozorčí radě pak především členové Parlamentu. Členem orgánu fondu může být jen fyzická osoba, která je plně svéprávná a která je bezúhonná.\n\nPůvodním úkolem fondu před vstupem do Evropské unie bylo – za pomocí prostředků získaných jako platba odvodů od pěstitelů vinic, výrobců vína a dovozců vína, a dále prostředků získaných jako dlouhodobě návratná finanční podpora od státu – podporovat výsadbu a obnovu vinic, a také podporovat propagaci prodeje vína. Novým zákonem č. 321/2004 Sb., o vinohradnictví a vinařství, došlo ke změně ve fungování fondu. Tento výhradně podporuje marketing vína, rozvoj vinařské turistiky a informuje veřejnost o vinohradnictví a vinařství. Vinařský fond tedy začal pracovat na obdobné bázi jako organizace v ostatních vinařských zemích Evropy. Vinařský fond také iniciuje změny v právní úpravě vinohradnictví a vinařství. \n\nZdrojem jeho příjmů jsou odvody za prodané moravské a české víno a za vinice na Moravě a v Čechách, které sám vybírá, dále pak státní dotace, státní příspěvky ve výši ročně fondem vybraných odvodů, příspěvky za strany kraje, dary a další příjmy. Ve spolupráci s členem dozorčí rady poslancem Zdeňkem Koudelkou tak bylo roku 2005 dosaženo posílení postavení Vinařského fondu vůči Ministerstvu zemědělství a snížení administrativních povinností vinařů podle zákona o spotřební dani a umožnění poskytovat tichá vína jako podnikové dárky uznatelné jako daňový výdaj pro daň z příjmů i daň z přidané hodnoty.\n\n\n"}
{"id": "236055", "url": "https://cs.wikipedia.org/wiki?curid=236055", "title": "Štadión Dubnica nad Váhom", "text": "Štadión Dubnica nad Váhom\n\nMestský futbalový štadión Dubnica nad Váhom je víceúčelový sportovní stadion, na němž hraje své domácí zápasy slovenský fotbalový klub MFK Dubnica a některé i slovenská fotbalová reprezentace. Nachází se v centru města Dubnica nad Váhom v blízkosti zimního stadionu. Před zápasem 3. kola Poháru Intertoto 17. 7. 2005 s Newcastlem United byl stadion zrekonstruovaný a přibyla místa na sezení v obloucích za bránami, bez míst na sezení zůstal jen sektor hostů. Nově na stadioně přibylo osvětlení o intenzitě 1 400 luxů.\n\nV roce 2001 byla postavena na stadionu nová atletická dráha s umělohmotným povrchem.\n\n"}
{"id": "236056", "url": "https://cs.wikipedia.org/wiki?curid=236056", "title": "Peřejník", "text": "Peřejník\n\nPeřejník je přepážka montovaná do nádrží s kapalinou, kde slouží k omezování a zpomalování jejího proudění. Obvykle má tvar desky s několika otvory. \n\nPeřejník mění proudění kapaliny z laminárního na turbulentní. Díky tomu proudící kapalina v nádrži rychleji ztrácí svou kinetickou energii a kopíruje pohyb nádrže. To je důležité zvláště u cisteren pro dopravu velkých objemů kapaliny, kde by setrvačnost nekontrolovaně proudící kapaliny mohla velmi nepříznivě ovlivnit jízdní vlastnosti vozidla. Typickým případem použití jsou automobilové cisterny, železniční cisternové vozy, či lokomotivní tendr. \n\nPeřejník může být (a často je) součástí konstrukce nádoby. Slouží pro zpevnění jejího tvaru. \n\n"}
{"id": "236059", "url": "https://cs.wikipedia.org/wiki?curid=236059", "title": "Maglić (pohoří)", "text": "Maglić (pohoří)\n\nMaglić je pohoří na hranicích Bosny a Hercegoviny a Černé Hory, je součástí Dinárských hor. Je jedním z trojice pohoří, které obklopují Trnovačko jezero (spolu s Volujakem a Bioćem). Nejvyšší horou pohoří je Crnogorski Maglić (2388 m), ovšem většího věhlasu dosahuje o dva metry nižší Bosanski Maglić, neboť je nejvyšší horou Bosny a Hercegoviny.\n\nNa západě je Maglić údolím řeky Sutjeska oddělen od pohoří Zelengora, na jihu tvoří hranici mezi Maglićem a Volujakem potok Suha (Suški) a Mratinjská dolina odděluje další pohoří Bioć, na východě je ohraničením Magliće řeka Piva, za níž se zvedá Pivska planina a zcela na severu odděluje řeka Drina od Magliće pohoří Ljubišnja.\n\nJižním zakončením Magliće je Trnovački Durmitor (2235 m), který se strmě zvedá nad Trnovačkim jezerem a nabízí takřka letecký pohled na jeho hladinu, při němž vynikne srdcovitý tvar jezera. Spolu se sousední Trzivkou bývá Trnovački Durmitor někdy považován za samostatný masív.\n\n\nVzhledem k vápencové stavbě je pohoří Maglić poměrně chudé na vodní zdroje. Většími vodními toky jsou pouze potoky Suha (Suški) a Peručica (na něm se nachází 75 m vysoký vodopád Skakavec) tekoucí do řeky Sutjeska a Mratinjský potok tekoucí do řeky Piva. Nachází se tu také několik ponorů a vyvěraček. Nicméně nejvýznamnějším fenoménem maglićského vodstva jsou dvě ledovcová jezera – Trnovačko jezero a Mratinsko jezero.\n\nPohoří je bohatě porostlé lesy – především bukovými a jedlovými. Nachází se tu prales Peručica – s rozlohou 1234 ha jeden z největších v Evropě.\n\nVesnice se nacházejí pouze na okraji tohoto divokého pohoří, v údolí Sutjesky a Pivy. Na bosenské straně je to Tjentište, v Černé Hoře Mratinje. Ve vnitřní části pohoří se nacházejí pouze rekreační objekty a pastevecké salaše (Prijevor, Trnovačke, apod.).\n"}
{"id": "236060", "url": "https://cs.wikipedia.org/wiki?curid=236060", "title": "Zákon zachování", "text": "Zákon zachování\n\nVe fyzice se jako zákon zachování označuje tvrzení, že určitá měřitelná veličina fyzikálního systému se během vývoje tohoto systému nemění.\n\nKaždý zákon zachování odpovídá určitému druhu symetrie systému.\n\nU některých zákonů zachování nebylo nikdy pozorováno, že by byly (za nějakých speciálních podmínek) porušeny. Mezi takové zákony lze zařadit např.\n\nExistuje také velká skupina zákonů, které jsou platné pouze za určitých podmínek (např. při nízkých rychlostech). Mezi takové zákony lze zařadit např.\n\nZachovávající se veličiny systému se mohou zachovávat lokálně nebo globálně.\n\nPokud se částice nesoucí určitou zachovávající se veličinu pohybuje, pak při změření hodnoty této veličiny v počátečním bodě a konečném bodě dostaneme stejné hodnoty (což vyplývá z toho, že jde o zachovávající se veličinu). Otázkou je, zda se tato veličina zachovávala po celou dobu i mezi jednotlivými měřeními.\n\nPokud se hodnota veličiny nemění po celou dobu mezi měřeními, pak se hovoří o lokálním zachování. Jestliže však může po prvním měření zmizet a objevit se na jiném místě (se stejnou hodnotou, čímž je zajištěna platnost zákona zachování), pak se hovoří o globálním zachování.\n\nV případě lokálního zachování musí existovat určitý druh nosiče (částice, pole), který zajišťuje přenos dané vlastnosti mezi různými body.\n\nPodle Einsteina platí, že pokud se nějaká veličina zachovává, pak se zachovává lokálně. Toto tvrzení vyplynulo z teorie relativity.\n\nVztah mezi zákonem zachování určité veličiny a nezávislostí chemického systému na jistém druhu transformace, tedy na určitém druhu symetrie systému, zachycuje teorém Noetherové.\n\nZákony zachování jsou velmi důležité pro tvorbu chemických teorií a jsou základem pro řešení chemických rovnic.\n\n"}
{"id": "236063", "url": "https://cs.wikipedia.org/wiki?curid=236063", "title": "The Chemical Brothers", "text": "The Chemical Brothers\n\nThe Chemical Brothers je anglické duo tvořící elektronickou hudbu, několikrát oceněné cenou Grammy. Jeho členové Tom Rowlands a Ed Simons si zpočátku říkali The Dust Brothers, ale poté, co zjistili, že ve Spojených státech existuje stejnojmenné duo, přejmenovali se na The Chemical Brothers. Společně s The Prodigy a Fatboyem Slimem patří k průkopníkům žánru, který se nazývá „big beat“. Velmi oblíbené jsou i jejich živé sety.\n\nJejich debutové album \"Exit Planet Dust\" (název byl inspirovaný proměnou názvu z Dust Brothers na Chemical Brothers) vychází červenci 1995 a výrazně boduje na domácí půdě (9. místo v albové hitparádě). Krátce poté přecházejí z vlastního labelu Freestyle Dust k Virgin Records. Zde už vyšel singl „Life Is Sweet“ o jehož remix se postarali Daft Punk. Okolo Chemical Brothers je poměrně rušno – v srpnu si zahráli set pro Oasis, zajímají se o ně kapely jako The Prodigy, Happy Mondays nebo The Stones.\n\nBěhem následujících dvou alb upevňují svoji pozici na taneční scéně, neustále mixují a jejich živá vystoupení se těší velké oblibě. Na desce \"Surrender\" najdete jeden z jejich největších hitů „Hey Boy Hey Girl“. V roce 1999 vystupují jako hlavní hvězdy na Glastonbury, o rok později na stejném festivalu přilákali nejvíce posluchačů na Pyramida stage, kde zahráli svůj set. Sláva The Chemical Brothers roste, hrají po celém světě – výjimkou není ani festival Coachella nebo vysoupení na Ibize.\n\nDeska \"Come With Us\" vyhrává britskou albovou hitparádu a tři vydané singly „It Began in Afrika“, „Star Guitar“, „Come With Us/The Test“ se umisťují na 9., 8. a 14. místě. V létě 2002 absolvují turné k nové desce, zároveň vydávají dvě EP (japonskou a americkou verzi). Chemical Brothers se ocitají v nezáviděníhodné situaci – tlak médií a hudební veřejnosti je veliký, na jejich nové nahrávky se čeká vždy s velkou nervozitou. Elektronické duo však neúnavně pracuje na novém materiálu a brzy je na světě další album \"Push the Button\". Kritici se dělí na dvě skupiny – jedni jej označují za zklamání a krok zpátky, druzí za výbornou desku. Faktem zůstává, že Tom Rowlands a Ed Simons proměnili dvojnásobnou nominaci na Grammy (album, singl „Galvanize“).\n\nRovněž velmi úspěšné je i album \"We Are the Night\". Za první týden se ho prodalo 89 000 kopií, usadilo se na prvním místě britské albové hitparády a bylo oceněno Grammy v kategorii nejlepší album žánru „Electronic/Dance“.\n\n\n\n\n"}
{"id": "236069", "url": "https://cs.wikipedia.org/wiki?curid=236069", "title": "Zlaté maliny za rok 2003", "text": "Zlaté maliny za rok 2003\n\n24. výroční Zlatá malina byla vyhlášena v \"hotelu Sheraton\" v Santa Monice. Ceny byly rozdány 28. února 2004 Nejvíce nominací, sedm, získal film \"Láska s rizikem\".\n\n"}
{"id": "236074", "url": "https://cs.wikipedia.org/wiki?curid=236074", "title": "Hurikán Dean", "text": "Hurikán Dean\n\nHurikán Dean byla tropická cyklóna, která se vytvořila v roce 2007 nad Atlantským oceánem. Podle Saffirovy-Simpsonovy stupnice hurikánů se řadí do páté kategorie. Počátky vytvoření lze vystopovat na západním pobřeží Afriky, kde se 11. srpna vytvořila tlaková níže a takzvaná Tropická vlna, kde se rozvíjela oblačnost a bouřky. Posunem na západ pak vlna zesilovala. Odhadovalo se, že Dean zasáhne státy Portoriko, Jamajka, Kuba, Kajmanské ostrovy, Haiti, Dominikánská republika, Belize, Mexiko a USA.\n\nVe všech státech, kde hrozilo, že hurikán zasáhne, byla ustanovena veškerá možná bezpečnostní opatření, jako evakuace místních obyvatel, zavření veřejně přístupných míst (letiště, školy atp), zabezpečení lékařské a záchranářské služby atd. V nejnebezpečnějších místech platil zákaz vycházení.\n\n"}
{"id": "236077", "url": "https://cs.wikipedia.org/wiki?curid=236077", "title": "All Good Things (Come to an End)", "text": "All Good Things (Come to an End)\n\nAll Good Things (Come to an End) \"(Všechno dobré skončí)\" je singl Nelly Furtado, který napsala společně s Timbalandem, Danjou a Chrisem Martinem. Singl byl vydán v roce 2006 a v České hitparádě se umístil na první místě.\nPíseň All Good Things byla nahrána koncem roku 2005 po udílení MTV Video Music Awards, kde tehdy potkala svého kamaráda Chrise Martina z Coldplay, a který ji přislíbil pomoc při téhle písni. \nTimbaland a Martin k sobě navzájem vyjádřili obdiv Furtado o jejich spolupráci řekla: „Oba byli neskutečně skromní a zpočátku byli nervózní a báli se.“\n\nChris Martin kromě toho, že na písni spolupracoval tak k ní nazpíval i zadní vokály, ty ale musely být posléze kvůli neshodám s labelem odstraněny a tak i jako singl vyšla píseň pouze se zpěvem Nelly Furtado. Verze s Martinem unikla v červnu 2006 na internet.\nV jedné z recenzí se o písni psalo že je to zrcadlící a emotivní balada s velmi silnou melodií a dostala 4,5 hvězd z možných pěti.\nJako singl byla píseň vydána prvně v Evropě v listopadu 2006 a stal se velmi úspěšným. Ve Velké Británii obsadil čtvrté místo. A v zemích jako Nizozemsko, Rakousko nebo i Česko se píseň těšila větším úspěchům než předešlé dva singly Maneater nebo Promiscuous.\n\nV Severní Americe vyšel singl až v dubnu 2007 v Billboard Hot 100 se dostal nejvýše jen na 86. místo, čímž nenavázal na předešlé singly.\nKlip k All Good Things se natáčel v Portoriku, hned co se dotočil kli k písni Say It Right, který vyšel před All Good Things v Severní Americe.\nV klipu se odehrává jakýsi milostný příběh mezi ní a mužem, kteří spolu kráčí po lese a mezitím vidíme záběry stolu pověšeného vzhůru nohama, načež vidíme jak pár jí u toho stejného stolu.\n\n\n\n\n"}
{"id": "236081", "url": "https://cs.wikipedia.org/wiki?curid=236081", "title": "Zlaté maliny za rok 2002", "text": "Zlaté maliny za rok 2002\n\n23. výroční Zlatá malina byla vyhlášena v \"hotelu Sheraton\" v Santa Monice. Ceny byly rozdány 22. března 2003.\n\n"}
{"id": "236083", "url": "https://cs.wikipedia.org/wiki?curid=236083", "title": "Kantaberské pohoří", "text": "Kantaberské pohoří\n\nKantaberské pohoří (španělsky \"Cordillera Cantábrica\") je rozlehlý horský systém na severu Španělska. Horstvo má délku 350 km a skládá z několika pohoří. Rozkládá se rovnoběžně s pobřežím Atlantského oceánu, na východě navazuje na Pyreneje. V rozsáhlé oblasti Kantaberského pohoří je dominantní, nejvyšší a nejatraktivnější vápencové pohoří Picos de Europa. Nejvyšším vrcholem je Torre de Cerredo (2 648 m).\n\nKantaberské pohoří zasahuje na území těchto autonomních společenství: Galície, Asturie, Kantábrie, Kastilie a Leónu a Baskicka. Na severu se sklání k Atlantskému oceánu. Jih zakončuje kastilsko – leonská meseta.\n\nKantaberské pohoří je budováno krasovitým reliéfem, a proto je plné ostrých tvarů a přetnuté mnoha hlubokými kaňony. Oblast je proto bohatá na vápencové, krasové útvary jako jsou jeskyně, hluboké propasti (hloubky až 1 000 m), které jsou atraktivní pro speleology a jeskyňáře. Oblast je po této stránce dokonale zmapována a prozkoumána. Masiv Picos de Europa je čtvercového půdorysu se stranou zhruba 40 km dlouhou a patří k oblastem s největším výskytem vápence na Pyrenejském poloostrově. Vrstva vápence zde dosahuje mocnosti až 2,5 km. Již před dobou ledovou byla podrobena krasovému působení ve čtvrtohorách a v dalších obdobích byla formována ústupem ledovců. Štíty s výškou nad 2 500 m dělí od moře někdy jen 25 km, což pohoří dává punc velehor.\n\nKantaberské pohoří je bariérou pro průnik vlhkosti postupující od Atlantského oceánu do vnitrozemí Pyrenejského poloostrova. Silný oceánský vítr od severovýchodu žene na pevninu téměř po celý rok dešťové mraky. Srážky přitom ztrácejí sílu hlavně v severních částech hor. Dosahují zde hodnot až 2 500 mm ročně. Ve vnitrozemí je již srážek podstatně méně. Ve vyšších polohách a na náhorních planinách se drží sníh od října do května. I přes léto je zde pěkné počasí spíše výjimkou.\n\nRozlišují se dvě hlavní části. Západní, Astursko-leonská pohoří a východní, Baskicko-kantaberská pohoří.\n\nRozkládají se od pramene řeky Miňo na hranicích s Galícií až k pramenům řeky Ebro a údolí řeky Saja. Nejvyšší části této skupiny pohoří dosahují nadmořské výšky 2 000 až 2 500 m. Jsou tvořeny prvohorními sedimenty. Zahrnují i nejvyšší část Kantaberského pohoří Picos de Europa.\n\nTato část se rozkládá od pramene Ebro až k údolí řeky Oria u města San Sebastián, v blízkosti Pyrenejí. Baskicko-kantaberská pohoří jsou nižší, nadmořská výška hor se obvykle pohybuje mezi 1 200 až 1 500 m. Mají shodnou stavbu a složení jako přepyrenejská pásma, proto bývají označována za snížené pokračování Pyrenejí.\n\nVegetace je rozdílná v závislosti na nadmořské výšce, poloze a podloží. Vrcholy jsou většinou holé, téměř bez vegetace. Naopak střední pásmo hor je charakteristické svou typicky alpínskou květenou, za kterou vděčí velmi pestré geologické stavbě (převládají zde vápence a dolomit). Ve spodním pásmu hor jsou především smíšené, vlhké lesy a louky. Ze stromů zde rostou převážně duby, jasany a buky. Dalšími méně hojnými dřevinami jsou lípy a olše.\nVe vyšších polohách můžeme vidět kamzíka. Do údolí někdy sestoupí medvěd či vlk, častěji zde však narazíme na prase divoké a různou vysokou zvěř (jelen, srnec). Z dravců zde žijí např. orel a sup. Ryby zastupují hlavně pstruh a losos žijící v řekách Deva a Cares.\nNa západě masivu Cornión byl v r. 1918 založen Národní park Covadonga. Jedná se o první národní park ve Španělsku založený za účelem zachování zdejších biotopů zahrnujících v sobě vzácnou floru a faunu.\n\nHory jsou vhodné především pro vysokohorskou turistiku vzhledem ke svému různorodému terénu. Známá severní stěna Naranjo de Bulnes (500 metrů vysoká) přitahuje především výkonnostní horolezce a patří mezi nejtěžší na celém Pyrenejském poloostrově. K vrcholům hor se dostaneme nejsnáze od jihu přes obce Potes a Espinama. Je to možné i lanovkou na Fuente Dé, nacházející se opět na jihu masivu Urriello. Kaňon Cares je nejlépe dostupný ze severu z osady Puente Poncebos přes. Do národního parku Covadonga se dostaneme přes město Cangas de Onís.\n\n"}
{"id": "236084", "url": "https://cs.wikipedia.org/wiki?curid=236084", "title": "Farní sbor Českobratrské církve evangelické v Praze 3 – Žižkov I", "text": "Farní sbor Českobratrské církve evangelické v Praze 3 – Žižkov I\n\nFarní sbor Českobratrské církve evangelické v Praze 3 - Žižkov I je jedním ze tří sborů Českobratrské církve evangelické na pražském Žižkově. Sbor spadá pod Pražský seniorát.\n\nBohoslužby se konají v Betlémské kapli v Prokopově ulici. Tato kubistická stavba byla postavena na dvoře typického žižkovského vnitrobloku. V 70. letech unikl objekt i s domem demolici, když se těsně před plánovanou akcí podařilo zapsat kubistickou kapli na seznam kulturních památek.\n\nPři sboru působí středisko Diakonie Broumov, charitativního to zařízení Církve československé husitské.\n\nOd roku 1920 byla započata misijní evangelizační činnost žižkovského sborečku, stalo se tak k 500. výročí vítězství Jana Žižky na vrchu Vítkově. Téhož roku uspořádal vikář K. P. Lanštják (vikářem v letech 1919–1921, od. roku 1921 farář), dvě veřejná setkání lidu v Malešicích a ve Strašnicích. Živý zájem veřejnosti a nárůst nových členů do církve vedl žižkovské staršovstvo k vypracování evangelizačního plánu. Od ledna roku 1921 byl bratr Lanštják instalován jako první farář žižkovského sboru a zahájil v žižkovské Betlémské kapli sérii každodenních přednášek. O ně byl takový zájem, že místo 14 dnů, jak bylo ohlášeno se konaly do jara, kdy počasí dovolilo a nahradili je setkání na veřejných místech.\n\nRoku 1921 vykázal žižkovský sbor již 6 154 duší, roku 1931 to bylo již 9 425, což znamenalo 8 % na počet obyvate, zatím co v ostatní Praze získala církev ČCE jen 3 %. A tak z malých začátků roku 1903 vyrostly na Žižkově dva sbory a další na Jarově a ve Strašnicích.\n\nNeodmyslitelnou součástí sboru je od roku 1921 pěvecký sbor Jeronym. Nejprve vznikl pouze jako českobratrský pěvecký kroužek Jeronym v Žižkově. Od roku 1955–2001 jej vedl prof. Jiří Kolafa, v letech 2003–2008 Jonáš Hájek, 2008–2009 Jan Bubák a od října 2009 řídí Jeronym nyní Viktorie Dugranpere.\n\n\nDuchovním sboru je od roku 2011 farář Pavel Kalus, kurátorem sboru Pavel Novák.\n\n"}
{"id": "236086", "url": "https://cs.wikipedia.org/wiki?curid=236086", "title": "Most Krka", "text": "Most Krka\n\nMost Krka (chorv. \"most preko rijeke Krke\") je dálniční most v Chorvatsku. Nachází se na dálnici A1, v jejím úseku mezi výjezdy Skradin a Šibenik, nedaleko národního parku Krka.\n\nŽelezobetonový most je dlouhý 391 m, údolí řeky Krky překlenuje 204 m dlouhým a 56 m vysokým obloukem. Mostovka má dva jízdní pruhy pro každý směr jízdy. Povolená maximální rychlost je 100 km/h. Výstavba mostu započala v lednu 2003 a skončila v prosinci 2004. Most byl vybaven také i monitorovacím systémem, aby bylo možné sledovat různá pnutí či deformace.\n\n"}
{"id": "236088", "url": "https://cs.wikipedia.org/wiki?curid=236088", "title": "Farní sbor Českobratrské církve evangelické v Třebíči", "text": "Farní sbor Českobratrské církve evangelické v Třebíči\n\nFarní sbor Českobratrské církve evangelické v Třebíči je sborem Českobratrské církve evangelické v Třebíči. Sbor spadá pod Horácký seniorát. Bohoslužby se konají v evangelickém kostele na Bráfově třídě. Sbor má kazatelské stanice v Moravských Budějovicích a Myslibořicích.\n\nDuchovními sboru jsou farářka Jana Potočková (od roku 2010) a farář Tomáš Potoček (od roku 2010). Kurátorem sboru je Juraj Németh.\n\nPočátky sboru v Třebíči se datují k roku 1889, kdy zde vznikla kazatelská stanice tolerančního sboru helvetského vyznání v Horních Vilémovicích. V roce 1897 byl založen spolek Jednoty bratrské v Třebíči a v roce 1902 město Třebíč prodalo pozemky na stavbu bratrské modlitebny. V roce 1908 byl ustanoven tzv. cestovní kazatel pro Moravskou Ostravu a Třebíč, byl jím Lubomír Tardy (narozen 7. července 1876). Původně měl být postaven sborový dům dle návrhu architekta Jurkoviče, ale posléze bylo rozhodnuto, že bude postaven kostel. Bylo prodlouženo povolení ke stavbě z roku 1903 a byl vybrán plán stavby dle architekta Zlatohlávka z Vídně či ze Záhřebu., stavitelem byla třebíčská firma Kosík. Stavba započala v září 1909, kostel pak byl dostavěn v roce 1910, kolaudován byl 12. srpna. Vnitřní zařízení kostela provedla firma K. Hrušky z Brna, současně byla i instalována elektroinstalace.\n\nDne 15. srpna 1910 byl kostel slavnostně otevřen a posvěcen, slavnosti se zúčastnil superintendent Ferdinand Císař a slavnostní kázání vedl Josef Dobeš z Nového Města. Cestovní kazatel Lubomír Tardy v Třebíči bydlel, sloužil však i v dalších obcích: v Náměšti nad Oslavou, Kralicích nad Oslavou, Jihlavě, Střížově a Moravských Budějovicích.\n\nBěhem první světové války došlo k zabavení píšťal z varhan a památného mosazného moždíře, zbylé věci z drahých kovů byly zakopány na zahradě fary. V listopadu 1919 pak byla odeslána žádost o založení samostatného sboru a na konci března 1920 bylo založení sboru schváleno. Prvním farářem byl zvolen původně cestovní kazatel Lubomír Tardy, farářský dekret získal 26. června 1920. Pod nově vzniklý třebíčský sbor patřila také střediska v Moravských Budějovicích, Střížově a Jihlavě. Prvním kurátorem sboru byl Matěj Dobrovolný (1853–1926). Sbor byl posílen rodinami, které se na Třebíčsko přistěhovaly z Vídně. Kazatel Tardy zemřel 3. ledna 1923 a jeho smrt přerušila plány na stavbu sborového domu. Rodina kazatele zůstala na tehdejší faře i po jeho smrti, stejně tak byl až do roku 1925 vyplácen plat kazatele jeho manželce, sbor tak hledal spíše méně nákladného diakona či vikáře a získal jej v kazateli Francisi Horníčkovi z USA, ten nebyl československým občanem a nemohl se tak stát farářem – sbor tak byl administrován Jaroslavem Urbánkem ze sboru ČCE v Horních Vilémovicích. Horníček však nadále nemohl a ani nechtěl pokračovat jako vikář v Třebíči a tak se dalším vikářem stal již v roce 1925 Rudolf Říčan.\n\nRudolf Říčan se ke konci roku 1925 stal vikářem a dne 27. srpna 1926 byl zvolen farářem třebíčského sboru, v tomtéž roce se působnost třebíčského faráře rozšířila i do Myslibořic. Na jaře 1928 sbor získal povolení pro stavbu sborového domu a v březnu 1928 začaly přípravné práce pro stavbu, v létě téhož roku byla hotova hrubá stavba a 29. prosince 1928 byla stavba zkolaudována. Součástí sborového domu byl kostelnický byt, farářský byt, místnost pro biblické vzdělávání a vzdělávání mládeže a také tzv. \"Tardyho síň\" pro větší shromáždění. V roce 1928 se také osamostatnil sbor v Jihlavě, kdy se administrátorem sboru stal Rudolf Říčan.\n\nDne 13. října 1929 byla odhalena pamětní deska na zdi kostela k 300 letům odchodu třebíčských evangelíků do exilu. V roce 1931 oznámil Rudolf Říčan, že chce odejít z třebíčského sboru a sbor tak musel nalézt nového faráře, tím se stal František Ženatý, který byl za faráře zvolen 16. srpna 1931.\n\nV roce 1934 se Ženatý stal administrátorem sboru v Horních Vilémovicích. O rok později bylo rozhodnuto o vzniku nové kazatelské stanice v Myslibořicích, diakonem byl v roce 1936 v Brně zvolen Antonín Balabán, kdy třebíčský sbor sdělil, že z důvodu velkých dluhů ze stavby sborového domu se nemůže podílet na financování činnosti diakona. V roce 1937 se v Myslibořicích začal budovat \"evangelický hřbitov\" (při ústavu zřizovaném církví na zámku v Myslibořicích, založeném na podnět Francise Horníčka). Hřbitov byl dokončen a slavnostně otevřen 26. května 1938.\n\nOd září 1938 sbor působil pouze jako místo pro setkávání a vzdělávání mládeže, o něco dříve byla vyhlášena mobilizace. Nicméně i přes to 1. února 1940 byla do vitríny na třebíčském nádraží nainstalována bible kralická, kdy tato výstavka měla velký úspěch. Ke konci roku však musela být vitrína zrušena a bible byla uložena na faru. V létě 1942 byla zakryta pamětní deska na zdi kostela a budova kostela byla označena českým i německým nápisem (stejně jako další budovy ve městě). Během války probíhala činnost v omezené míře a ke konci druhé světové války byl zrušen také ústav v Myslibořicích, kdy ten byl dočasně přesunut do Sobotína u Šumperka.\n\nHned v roce 1946 byla opět odhalena pamětní deska třebíčským exulantům, nicméně nadále nebylo schváleno vyučování náboženství na třebíčských středních školách. Z důvodu nového zákona došlo k omezení vyučování náboženství určité církve, pokud školu nenavštěvovalo alespoň 20 studentů daného vyznání. V létě 1947 byla provedena oprava fasády kostela, na jaře 1948 pak byly v kostelu opraveny varhany, naladěny a doplněny novými píšťalami. Stejně tak byla upravena elektrická síť a převedena na napětí 220 voltů, stejně tak byla v létě 1949 opravena fasáda sborového domu. Od 1. listopadu 1949 stát začal vyplácet mzdy duchovním a také zvýšil dohled nad majetky církví. Od roku 1950 se pak farář stal státním zaměstnancem a musel dokládat například počty odučených hodin náboženství a složit státní slib, dohled nad církví zastávali církevní referenti a tajemníci. Od března téhož roku navíc musely církve hlásit veškerá shromáždění kromě bohoslužeb.\n\nV srpnu 1950 byl kostel znovu rekonstruován, byl vymalován interiér kostela. V témže roce se dostala do problémů kazatelská stanice v Moravských Budějovicích, stanice se nacházela v obchodním domě manželů Čermákových, ten však byl znárodněn a hrozilo, že modlitebna bude zrušena či přesunuta – tehdejším národním výborem bylo přislíbeno, že modlitebna v obchodním domě zůstane v užívání sboru. V roce 1952 však o místnosti modlitebny projevil zájem spolek Jednota a modlitebna měla být přesunuta do Národního domu vedle pohostinství, to se však jevilo nevyhovujícícm. Myslibořický ústav přešel pod státní podnik Státní statek. V roce 1952 také došlo k reformě, kdy bylo státem prohlášeno, že senioráty nesmí přesahovat hranice tehdejších krajů – tj. vznikl horácký seniorát a brněnský seniorát byl upraven a zmenšen o sbory mimo území kraje brněnského.\n\nV květnu 1954 pak byly opraveny varhany a v létě téhož roku byl rekonstruován balkon na sborovém domě skrz který zatékalo do budovy. Na konci téhož roku proběhla kontrola inventáře majetku církví a dalších státních korporací, v Třebíči kontrola proběhla v pořádku. V srpnu 1956 byla započata oprava fasády kostela, ta pokračovala až do listopadu téhož roku a z důvodu nekvalitně provedených prací a nekvalitního materiálu již příští rok došlo k opětovnému poničení fasády kostela. V roce 1958 oznámil František Ženatý, že chce z důvodu stáří ukončit kazatelskou činnost v Třebíči. Dne 13. dubna téhož roku byl zvolen nový farář Ilja Burian z Chebu a ten pak byl instalován do úřadu 1. června 1958.\n\nIlja Burian převzal činnost ve sboru po Františku Ženatém a to včetně výuky náboženství, která byla i nadále státem zatěžována problémy a tak k výuce nastoupilo opětovně méně dětí. Mimo to došlo ke změnám v sociálním ústavu Myslibořickém, kdy ten od roku 1960 přešel pod správu státu. Zámecká kaple v ústavu ovšem nadále zůstala kazatelskou stanicí. Myslibořická kazatelská stanice však v roce byla téměř 1963 donucena ukončit svoji činnost, tehdejší ředitel ústavu Jirků se stal nepohodlným režimu, do ústavu byla poslána hloubková kontrola a po měsíci byl ředitel donucen odstoupit ze své funkce. Tehdejší diakonka i další zaměstnanec, který mohl konat náboženskou činnost byli také donuceni odejít a bohoslužby tak mohl konat pouze třebíčský farář Burian. Do kaple navíc měli přístup pouze věřící, kteří byli v ústavu ubytováni či zaměstnanci ústavu. V roce 1960 však došlo také k oslavám sedmdesáti let od prvních sloužených bohoslužeb v třebíčském sboru, padesáti let od dostavby kostela a také čtyřiceti let od založení samostatného sboru v Třebíči.\n\nV roce 1965 došlo k rekonstrukci sborového domu, tj. fary – bylo zavedeno ústřední vytápění, byla vybudována kotelna, komín a sklad na uhlí. Současně také byl rozšířen byt kostelníka a bylo upraveno sociální zařízení sborového domu. V témže roce došlo k přesunutí kazatelské stanice v Moravských Budějovicích z původních prostor v obchodním domě rodiny Čermákovy do jiné místnosti v téže budově. Roku 1968 v rámci uvolňování režimu byl synodní radě zaslán dopis, kde třebíčští evangelíci sepsali diskriminace a útrapy, které museli od komunistického režimu snášet. Současně je také synodní rada informována o tom, že církevní tajemník nikdy výrazně nenarušil práci sboru. Po vpádu sovětských vojsk činnost sboru opět ochladla, nicméně i přes tyto problémy se povedlo zámeckou kapli v Myslibořicích rekonstruovat a vymalovat interiér dle návrhu faráře Jiřího Zejfarta, také byla v Třebíči založena beatová křesťanská hudební skupina \"Calix\". O rok později, v roce 1970, došlo k oslavám 60 let od stavby kostela a 80 let od počátku činnosti evangelíků v Třebíči a také došlo k částečné rekonstrukci budovy kostela, kdy došlo k výmalbě rovněž dle návrhu faráře Jiřího Zejfarta a také k opravám elektrické instalace. O rok později došlo také k oslavám 70 let od založení modlitebny v Moravských Budějovicích.\n\nV roce 1972 odešel do ústavu v Myslibořicích emeritní farář třebíčského sboru František Ženatý, kdy se s potěšením ujal bohoslužeb v tomto ústavu a nahradil tak Ilju Buriana, který nemusel do Myslibořic tak často zajíždět. Burian však na počátku roku 1973 oznámil, že chce rezignovat na pozici faráře v třebíčském sboru. Dne 21. října 1973 byl zvolen farářem jediný státem schválený kandidát – Jan Trusina ze Zábřehu. Ilja Burian však do nastoupení nového faráře (31. října 1973) byl administrátorem třebíčského sboru, stal se totiž farářem sboru v Horních Vilémovicích.\n\nV roce 1973 také došlo k rekonstrukci sborového domu, v dubnu 1974 se konala presbyterní konference v Jihlavě, kde měl mít Jan Trusina projev, který se však po zásahu církevního tajemníka neuskutečnil. V roce 1974 pak došlo k opravám fasády fary a to \"svépomocí\" členů sboru, kteří si zapůjčili seniorátní lešení z vedlejšího seniorátu. Od září 1974 se přestalo vyučovat náboženství ve školách a tak se vyučovalo pouze ve sborovém domě. V červnu 1976 se konaly oslavy 50 let činnosti ústavu v zámku Myslibořice, v červenci téhož roku se konaly oslavy 100 let od narození prvního faráře třebíčského sboru Lubomíra Tardyho. Téhož roku se také zavedlo svépomocí vytápění kostelních lavic v \"Tardyho síni\". Dne 22. ledna vybuchla propanbutanová bomba ve sborovém domě a následně vypukl požár, ten poničil téměř celý byt faráře. Farář Trusina utrpěl popáleniny, se kterými byl na tři týdny hospitalizován v nemocnici. Byt se stal neobyvatelným a tak se rodina faráře Trusiny přestěhovala do bytu rodiny Slámovy. \n\nV létě 1977 pak došlo ke svépomocné opravě fasády kostela a plechové střechy. V červnu 1980 se konaly volby seniora horáckého seniorátu, kdy za seniora byl zvolen třebíčský farář Jan Trusina, do své funkce nastoupil 1. listopadu 1981. Téhož roku obdržel dřívější farář třebíčkého sboru Ilja Burian čestný doktorát teologie. V říjnu 1982 byl v plánu \"Seniorátní den mládeže\", tato akce však byla církevním tajemníkem zakázána, konala se pak pod jiným názvem – \"Sborový den\", bohužel s výrazně nižší účastí. Dne 1. listopadu téhož roku byl po dlouhé době zvolen vikář sboru, byl jím Daniel Menšík, ten hned příští rok musel nastoupit na dvouletou vojenskou službu, ze které se po třech měsících vrátil s tříletým odkladem ze zdravotních důvodů. V polovině roku 1983 se členové třebíčského sboru zúčastnili oslav 200 let od založení sboru v Horních Vilémovicích. V témže roce došlo ke komplexní opravě sborových varhan z roku 1849 (dle štítku na varhanách). Také byla opravena terasa a střecha sborového domu, opět svépomocí – stejně jako oprava varhan.\n\nV září 1983 odešel z úřadu vikáře Daniel Menšík, stal se farářem sboru ve Zruči nad Sázavou a na jeho místo nastoupil Pavel Jun, který pak bydlel v pokojích hostů na faře i se svoji manželkou. V září 1985 nastoupil jako vikář Tomáš Trusina, tj. syn Jana Trusiny. V říjnu 1986 pak nastoupil jako vikář na dočasně uvolněné místo Štěpán Hájek. Na začátku roku 1987 se z vojenské služby vrátil Tomáš Trusina a stal se druhým vikářem třebíčského seniorátu, první vikář Hájek pak v dubnu 1987 nastoupil na pozici faráře sboru v Horních Dubenkách. V květnu 1987 pak odešel i Tomáš Trusina a získal místo faráře sboru v Heršpicích u Brna. V roce 1988 proběhly volby do synodní rady, kdy kandidoval i Jan Trusina, ten však nebyl zvolen – zvoleni byli jiní kandidáti, ti však nedostali povolení od státu a tak v dubnu 1988 se tak stal členem synodní rady i Jan Trusina. V létě téhož roku byl do sborového domu zaveden plyn a byty a ostatní místnosti ve sborovém domě začaly být vytápěny plynem.\n\nV roce 1992 byla obnovena péče v ústavu zámku Myslibořice a v roce 2004 byla přesunuta kazatelská stanice v Moravských Budějovicích, přesunula se do kaple svatého Jana Nepomuckého. Farář Jan Trusina v Třebíči působil až do roku 2001. Od října 2001 do konce července roku 2010 byl farářem sboru Aleš Mostecký, od roku 2005 až do konce srpna 2010 byla farářkou rovněž Daniela Zapletalová Grollová. Sbor je v partnerství s evangelickým sborem v Oschatzu v Německu a se sborem v Lüneburgu-Uelzenu.\n\nPůsobení třebíčského sboru v kazatelských stanicích v Myslibořicích (v úzké spolupráci se střediskem Diakonie ČCE) a v Moravských Budějovicích trvá dodnes. Ke konci roku 2015 měl sbor celkem 533 členů.\n\n"}
{"id": "236089", "url": "https://cs.wikipedia.org/wiki?curid=236089", "title": "Silnice D8", "text": "Silnice D8\n\nSilnice D8 (\" \", doslova \"Státní cesta D8\", též \"Jadranska magistrala\") je jednou z nejvýznamnějších hlavních silnic v Chorvatsku, neformálně je také známá jako \"Jadranská magistrála\". \n\nSpojuje severní a jižní polovinu chorvatské části Jadranského pobřeží, a to již od 50. a 60. let 20. století, kdy byla vystavěna. Po dlouhá léta pak sloužila jako primární spojnice v Dalmácii, dokud ovšem nebyla vybudována dálnice A1, která odvedla především dálkovou dopravu do Dubrovníku a Splitu. Silnice D8 je dlouhá 658 km, pokračuje však i dále v Bosně a Hercegovině a Černé Hoře, ovšem tam již pod jiným označením. Silnice prochází přes šest chorvatských žup: Přímořsko-gorskokotarskou, Licko-senjskou, Zadarskou, Šibenicko-kninskou, Splitsko-dalmatskou a Dubrovnicko-neretvanskou.\n"}
{"id": "236090", "url": "https://cs.wikipedia.org/wiki?curid=236090", "title": "Větruše", "text": "Větruše\n\nVětruše (dříve též Ferdinandova výšina, ) je spočinek kopce Ořechovka, jenž se tyčí nad údolím řeky Labe na území města Ústí nad Labem. Tvoří jednu z významných dominant města a je oblíbeným výletním cílem. Nachází se zde zámeček s rozhlednou, restaurací a hotelem. Nedaleko se nachází přírodní a zrcadlové bludiště. V těsné blízkosti zámečku má horní stanici lanová dráha Větruše z centra města.\n\nBudova v dnešním historizujícím stylu se secesními prvky vznikla přestavbou původně empírové restaurace ústeckým horským spolkem v letech 1896 až 1897. Patří tak mezi nejstarší stavby tohoto typu, které se na přelomu 19. a 20. století zvlášť v severních Čechách stavěly. Byla navržena architektem Alwinem Köhlerem. Po I. světové válce se rozšířila o jižní ubytovací křídlo. O další přístavbě se uvažovalo v 80. letech, kdy byl vypracován návrh architekta Zdeňka Vávry, avšak nebyl realizován a zámeček dále chátral. V roce 2002 byl zachráněn od úplného zániku rekonstrukcí financovanou městem Ústí nad Labem a v roce 2012 byla otevřena přístavba hotelu podle ústeckého \"Archatelieru 2000\" architektů Jana a Jany Kallmünzerových.\n\n\n"}
{"id": "236091", "url": "https://cs.wikipedia.org/wiki?curid=236091", "title": "Tupolev Tu-22", "text": "Tupolev Tu-22\n\nTupolev Tu-22 (kód NATO „Blinder“) byl první nadzvukový bombardér, který v SSSR vstoupil do výroby. Vznikl v konstrukční kanceláři Tupolev a do služby v sovětské armádě se dostal v 60. letech. Poslední kusy byly v 90. letech vyřazovány. Vznikl v relativně malých počtech a zaznamenal zklamání, m.j. postrádal mezikontinentální očekávaný dosah. Později byl během své služby používán jako platforma pro sovětské rakety Ch-22 a jako průzkumný letoun. Tu-22 se dostaly do služby i v jíných státech včetně Libye a Iráku. Tu-22 byl také jeden z mála sovětských bombardérů použitý v boji; libyjské Tu-22 byly použity proti Tanzanii a Čadu, irácké Tu-22 se dočkaly použití během války s Íránem. \n\nLetoun vznikl dle požadavku na stroj, který měl být náhradou za Tupolev Tu-16. Původně se začalo pracovat na dvou projektech, ovšem nakonec byl vyvíjen pouze projekt „105“. První prototyp byl vyroben již v srpnu 1957, ovšem nebyly k němu motory, na které se muselo čekat až do září.\n\nPrvní prototyp „105A“ vzlétl 7. září 1959, při jednom ze zkušebních letů došlo ke katastrofě, kdy se stroj zřítil a zahynuli dva členové osádky. První tři sériové letouny byly dokončeny v létě roku 1960, přičemž zkoušky dále pokračovaly. Ukázalo se že stroj je za letu nestabilní. Došlo k další havárii, ovšem i přesto bylo rozhodnuto o výrobě 12 bombardérů Tu-22A a 30 průzkumných letadel Tu-22R.\n\nLetové zkoušky dále pokračovaly až do září 1962, kdy byl stroj oficiálně zaveden do výzbroje, a to i přesto, že nedosahoval požadovaných parametrů. Nakonec bylo vyrobeno pouhých 15 kusů letounů Tu-22A, které byly používány k přípravě prvních osádek. Bylo však pokračováno v produkci průzkumných letounů Tu-22R, kterých bylo vyrobeno 127 kusů. Dále byla vyrobena cvičná varianta Tu-22U, přičemž první stroj vznikl přestavbou z varianty Tu-22R. Též bylo vyprodukováno 47 letounů ve variantě Tu-22P, což byly letouny-rušiče. Od roku 1961 začaly probíhat zkoušky dalšího typu pod označením Tu-22K, resp. komplexu K-22, který zahrnoval letoun-nosič Tu-22K, raketu Ch-22 a radiolokátor PN. Tu-22K měl napadat důležité cíle v hloubce území protivníka a americké letadlové lodě. Letouny se v počtu 76 kusů sériově vyráběly od roku 1965 do roku 1969. Počátkem 70. let vzlétly nové stroje Tupolev Tu-22M, což však byla prakticky jiná letadla.\n\nTu-22 nebyl oblíbeným strojem pro piloty ani osádku. Letouny trpěly poruchami a vysokou pádovou rychlostí. Náročná byla i údržba stroje. V sovětském letectvu se bojů zúčastnily jen roku 1988 v Afghánistánu, v době odchodu sovětských jednotek. Během rozpadu SSSR bylo ve službě cca 154 ks, ale všechny již byly během 90. let postupně vyřazeny. Během různých havárií bylo ztraceno asi 70 letounů. Kromě SSSR stroje užívala i Libye, která je několikrát v boji použila a Irák, kde se zúčastnily války s Íránem, nicméně všechny přeživší stroje byly zničeny během války v Zálivu.\n\nVšechny sovětské Tu-22 přešly na nástupnické země: Rusko a Ukrajinu.\n\n\n\n\n"}
{"id": "236093", "url": "https://cs.wikipedia.org/wiki?curid=236093", "title": "Farní sbor Českobratrské církve evangelické v Brně I", "text": "Farní sbor Českobratrské církve evangelické v Brně I\n\nFarní sbor Českobratrské církve evangelické v Brně I je jedním ze čtyř sborů Českobratrské církve evangelické v Brně. Sbor spadá pod Brněnský seniorát. Bohoslužby se konají v Červeném kostele a Betlémském kostele, centrem sborového života je pak fara v Opletalově ulici. Sbor má kazatelskou stanici v Újezdě-Rychmanově s vlastní kostelem.\n\nDuchovními sboru jsou farář Jiří Gruber (od roku 1998) a farářka Jana Hofmanová (od roku 2016). Kurátorem sboru je Václav Matoulek.\n\n\n"}
{"id": "236096", "url": "https://cs.wikipedia.org/wiki?curid=236096", "title": "Tupolev Tu-128", "text": "Tupolev Tu-128\n\nTupolev Tu-128 (kód NATO \"Fiddler\") byl dvoumotorový sovětský stíhací letoun z 60. let 20. století, který zůstal dodnes nejtěžším stíhacím letounem na světě.\n\nLetoun vznikl jako reakce na nebezpečí, které hrozilo SSSR od amerického bombardovacího letectva operujícího ze severního a dálněvýchodního směru. V roce 1958 byl zadán požadavek na těžký stíhací letoun, který má dostatečně dlouhý dolet a který je schopen nést výkonný radiolokátor a rakety, které měly americké bombardéry sestřelit. Konstrukčně typ vychází z do služby nepřijatých experimentálních nadzvukových bombardérů Tupolev Tu-98. První prototyp poprvé vzlétl 18. března 1961 (posádka M. V. Kozlov a K. I. Malchasjan) a o šest dní později překonal rychlost zvuku výkonem 1,06 M. Dva stroje byly poprvé předvedeny veřejnosti v červnu 1961 na leteckém dnu v Tušinu.\n\nV tomtéž roce začala sériová výroba, i když zkoušky nebyly řádně ukončeny. Ty začaly probíhat až v březnu roku následujícího. Letoun byl oficiálně zařazen do výzbroje 8. července 1965, přičemž u protivzdušné obrany byl označován jako Tu-28. Vzhledem k tomu, že měl bojovat především proti americkým strategickým bombardérům, byl dislokován především na dálném východě a v severských částech SSSR. Ve službě tento letoun nahrazoval především starší typy Jakovlev Jak-25 a MiG-19. \n\nCelkem bylo v letech 1962–1971 vyrobeno 188 kusů a letoun neprovozoval žádný zahraniční uživatel. V sedmdesátých letech docházelo k postupné modernizaci již vyrobených letounů, kdy byl namísto původního radiolokátoru RP-S „Smršť“ instalován modernější radiolokátor verze RP-SM „Smršť-M“, nové bloky pro spojení s pozemními naváděcími stanicemi, zesílené závěsníky pro rakety a nová moderní radiostanice R-846. Pro modernizované Tu-128M byly vyvinuty vylepšené řízené střely R-4RM a R-4TM s větším dosahem. První kus modernizovaného Tu-128M vzlétl 15. října 1970 a modernizace postupně probíhaly až do roku 1979. V polovině 80. let začaly tento typ nahrazovat stroje typu MiG-31. Počátkem 90. let tvořilo několik desítek kusů zálohu sil protivzdušné obrany. Ze služby byl typ vyřazen v roce 1992.\n\nLetoun měl velké šípové křídlo s tenkým profilem a negativním vzepětím. Ocasní plocha byla jednoduchá. Podvozek byl příďový, přičemž na každé z hlavních podvozkových nohou, které byly umístěny v křídelních gondolách, byla čtyři kola. Letoun poháněla dvojice motorů Ljulka AL-7F-2, jejichž nasávací otvory byly po stranách trupu před hranou křídla. Dvoučlenná posádka seděla v tandemu za sebou. \n\nPro letoun byly vyvinuty řízené střely vzduch-vzduch typu Bisnovat K-80, později přeznačené na R-4 (v kódu NATO AA-5 „Ash“). Střela existovala ve verzi R-4R s poloaktivní radarovou hlavicí a verzi R-4T s infračervenou naváděcí soustavou. Letoun jich nesl celkem čtyři kusy. Hlavňovou výzbroj typ neměl.\n\n\nTupolev Tu-128 M\n\n\n\n\n\n"}
{"id": "236097", "url": "https://cs.wikipedia.org/wiki?curid=236097", "title": "Jahňací štít", "text": "Jahňací štít\n\nJahňací štít ( ) je nejvýchodnějším vrcholem Vysokých Tater. V minulosti byl známý také jako \"Štít Bieleho plesa\", \"Lastovica\" nebo \"Biely štít\".\n\nZ vrcholu vybíhají čtyři hřebeny:\n\nVýstup od Zeleného plesa po žluté značce trvá 2:30 h, zpět 2 h. K tomu je nutno ovšem připočíst dalších cca 6 hodin na cestu např. z a do Bielej Vody.\n"}
{"id": "236098", "url": "https://cs.wikipedia.org/wiki?curid=236098", "title": "Seznam dílů seriálu Farscape", "text": "Seznam dílů seriálu Farscape\n\nToto je seznam dílů seriálu \"Farscape\". Australský-americký sci-fi seriál \"Farscape\" byl vysílán ve čtyř řadách od roku 1999 do roku 2003. Když bylo rozhodnuto o jeho ukončení, dotočili tvůrci ještě dvoudílnou minisérii \"\", která celý seriál uzavírá.\n\n<onlyinclude></onlyinclude>\n\n"}
{"id": "236102", "url": "https://cs.wikipedia.org/wiki?curid=236102", "title": "I Am Me", "text": "I Am Me\n\nI Am Me je druhé album americké zpěvačky Ashlee Simpson, které vyšlo v roce 2005 a vyšly z něj dva singly Boyfriend a L.O.V.E. . Album hned v prvním týdnu prodeje debutovalo na 1. místě v USA. Na albu opět spolupracovala s Karou Dioguardi nebo Johnem Shanksem.\nI Am Me vyšlo po patnácti měsících od debutu Autobiography, důvodem podle Ashlee bylo, že se jí chvíle klidu zdály nudné, a proto se ihned pustila do práce na druhém albu. Podle ní ale cítila při nahrávání menší tlak než při natáčení debutové desky.\n\nDeska byla opět natočena v pop rockovém stylu, stejně jako první album. Deska I Am Me je více agresivnější a energičtější\nBBC desku pochválilo, i když naznačili, že se Ashlee pořád hledá. Magazín \"Stylus\" napsal o Ashlee, že se konečně stala opravdovou umělkyní, a že natočila velmi dobrou desku.\n\nNicméně \"Rolling Stone\" nabídl na desku ještě negativnější recenzi, než na Autobiography a napsal o album I Am Me: „Je to sbírka jedenácti bezcitných písní. V podniku nabízejí vždy něco pro někoho, Ashlee Simpson nenabízí nic pro všechny.“\n\nI \"All Music Guid\"e byl k desce velmi kritický a napsal: „Tohle není rock, písně nejsou tak přitažlivé, jsou studené a Ashlee Simpson na albu poukázala na všechny své pěvecké chyby“.\n\nDalší recenze označovaly desku za solidní, ale ne velkolepou.\n\n"}
{"id": "236104", "url": "https://cs.wikipedia.org/wiki?curid=236104", "title": "Tupolev Tu-4", "text": "Tupolev Tu-4\n\nTupolev Tu-4 (v kódu NATO „Bull“) byl sovětský bombardovací letoun, který byl v SSSR okopírován podle amerických Boeing B-29 Superfortress, které za druhé světové války mezi 29. červencem 1944 až 21. listopadem 1944 po bombardování Japonska a Mandžuska skončily na území SSSR – tři stroje nouzově přistály, čtvrtý poté, co jej posádka opustila na padácích, havaroval. \n\nV souladu se sovětsko-japonskou smlouvou byl SSSR během války v Tichomoří neutrální. Tím pádem byly bombardéry internovány a drženy, přestože Američané požadovali jejich navrácení.\n\nŠlo o letouny B-29-5-BW (s/n 42-6256), dva B-29-15-BW (s/n 42-6365 a 42-6358), a jeden B-29A-1-BN (42-93829, ten havaroval).\nStalin dal Tupolevovi za úkol Superfortress „naklonovat“ a sovětský průmysl tak vyrobil 20 kopií letounu za pouhé dva roky. Tři výše zmíněné B-29 byly odvezeny do Moskvy do OKB Tupolev, kde byl jeden z nich do posledního šroubku rozebrán, druhý posloužil na různé testy a výcvik a třetí byl ponechán.\n\nLetoun Tu-4 poprvé vzlétl 19. května 1947. Stejně jako originál se potýkal se značnými problémy, které musely být postupně vyřešeny. Stroj se stal prvním sovětským dálkovým bombardérem, který měl schopnost nést atomové zbraně. Vyráběl se v letech 1949–1952, celkem bylo vyrobeno 847 kusů, z nichž část byla exportována do Číny.\n\nZ Tu-4 vycházela konstrukce dopravního letounu Tupolev Tu-70 a vojenského transportního Tupolev Tu-75, které využívaly některé prvky (křídlo, ocasní plochy, pohonné jednotky) Tu-4, ale ani jeden se nedostal do výroby, stejně jako dopravní Il-18 (starší Iljušinova konstrukce s pístovými motory, vyjma typového označení nemá nic společného s pozdějším Iljušinem Il-18 \"Moskva\"), protože v té době Aeroflot pro letouny s takovou přepravní kapacitou neměl použití. Obdobně vznikal, s využitím nosného systému a motorů, nový bombardér Tupolev Tu-80, ale ten se již nedostal do výroby, stejně jako zcela nová konstrukce Tupolev Tu-85, těžký čtyřmotorový bombardér poháněný pístovými motory Dobrynin VD-4K, se vzletovou hmotností 107 000 kg a výkony srovnatelný s prvními verzemi amerického bombardéru Convair B-36. Oba stroje, tedy Tu-80 i zcela nový Tu-85, zůstaly jen v prototypu. Přednost byla dána zcela novým, úspěšným konstrukcím bombardérů s proudovými a turbovrtulovými motory, které ve výzbroji sovětského letectva letouny Tu-4 nahradily.\n\n\n\n"}
{"id": "236105", "url": "https://cs.wikipedia.org/wiki?curid=236105", "title": "Ston", "text": "Ston\n\nSton (italsky Stagno) je opčina v jižní Dalmácii, v Chorvatsku. Rozkládá se na jižní části úžiny Pelješackého poloostrova.\n\nPoprvé se zde připomíná sídlo biskupství v roce 877. Ve starověku osídlili území okolí dnešního města Řekové a Ilyrové.\n\nV roce 1252 Ston poškodilo zemětřesení.\n\nSton je staré pevnostní město Dubrovnické republiky, ta si toto území zajistila na počátku 14. století koupí od bosenských a srbských vládců, kteří jej drželi po několik desítek let dříve. Dubrovnický senát tu pak v průběhu 14. a 15. století nechal zbudovat mohutné opevnění. Jeho základem se staly tři pevnosti – \"Veliki kaštio\", \"Podzvizd\" a \"Koruna\", propojené 5,5 km hradeb se čtyřiceti věžemi a sedmi pevnůstkami.\n\nZároveň s vybudováním systému opevnění bylo nově vybudováno i město. Tvořilo ho patnáct bloků po deseti domech oddělených šest metrů širokými hlavními ulicemi a dva metry širokými vedlejšími, kolmými. Jednalo se o největší urbanistický projekt své doby. V následujících stoletích město ztratilo na významu. V roce 1667 jej poničilo zemětřesení. Postupem času byly poškozeny i mohutné hradby.\n\nMístní saliny byly až do 18. století hlavním zdrojem příjmů Dubrovnické republiky. Zisky z prodeje soli představovaly dvě třetiny jejích příjmů. Podle archeologických průzkumů se v této oblasti sůl těžila již v 1. tisíciletí před naším letopočtem. Sůl zde poté těžili po nějakou dobu i Osmanští Turci.\n\nVody v Malostonském zálivu se vyznačují čistotou a zdravím. Důkazem jsou ústřičné farmy, v podstatě se jedná o zavěšená lana spuštěná na nejpříhodnějších místech do té správné hloubky, tak cca max. 9 metrů, na lanech v pravidelných rozestupech jsou přichyceny ústřice. Do optimální délky rostou dva až tři roky. Pěstují se zde ústřice jedlé, jedná se o původní druh ústřic v evropských mořích. Ročně je jich vyloveno cca 2 miliony kusů.\n\n"}
{"id": "236109", "url": "https://cs.wikipedia.org/wiki?curid=236109", "title": "Tramvajová doprava v Nižném Novgorodu", "text": "Tramvajová doprava v Nižném Novgorodu\n\nTramvajová doprava v Nižném Novgorodu doplňuje systém metra a je významnou sítí MHD ve městě.\n\nSíť s rozchodem kolejí na ruské poměry klasickým, 1524 mm, byla v roce 2007 dlouhá 98 km (to je pro srovnání zhruba 3/4 délky sítě pražské). V celkem třech vozovnách ( – Nagornoje, Gordějevskoje, Avtozavodskoje, v ruštině depa) se nachází dohromady kolem dvou set tramvajových vozů, velká část z nich je čtyřdveřová. Provozovatelem celé sítě je společnost MUP Nižegorodelektrotrans.\n\nElektrická trakce se v Nižném Novgorodu se objevila jako v prvním z měst Ruska (mladšími byla ještě Kyjevská a Kaliningradská). Prvními tramvajemi se lidí svezli 20. května (8. května podle starého kalendáře) 1896. Trať o délce 4,3 km vybudovala německé společnost Siemens und Halske. Už 21. června byl zahájen provoz na trati další, tentokrát však úzkorozchodné (750 mm), jednalo se o trať určenou pro zdejší výstavu, dlouhou 3,7 km.\n\nTím ovšem výstavba neskončila. V téže den byly zprovozněny i nové trati s rozchodem 1000 m, které postavila společnost R. K von Hartman and Co. Tyto dvě zajistily dopravu centru města (například k místnímu kremlu, či malé a velké Pokrovské ulici), byly jednokolejné a s výhybnami. První z nich byla dlouhá celkem 3,7 km, druhá pak jen 1,4 km. Prodloužením druhé uvedené o několik dní později bylo zajištěno i spojení na nejstarší linku společnosti Siemens a tramvajová síť tak začala postupně fungovat jako jednotný celek.\n\nSoukromé společnosti odkoupilo nakonec město 8. října 1914 za 1,2 milionu rublů. Po občanské válce následoval v meziválečných letech prudký rozvoj; roku 1935 už tramvaje mohly používat 98,5 km kolejí, v časech poválečných pak ještě více. Začala se totiž budovat velká sídliště, kam bylo nutné zavést dopravu. Do roku 1965 se celý provoz tak rozrostl na 160,5 km tratí, avšak efektivnější autobusová doprava a nakonec od roku 1977 i metro začaly tramvaje postupně vytlačovat. Došlo tedy k útlumu, který se začal projevovat i po roce 1991, kdy nastalo vzhledem ke krizi v Rusku období úspor a rušení tratí.\n"}
{"id": "236110", "url": "https://cs.wikipedia.org/wiki?curid=236110", "title": "Alba (oděv)", "text": "Alba (oděv)\n\nAlba (z lat. \"(tunica) alba\", bílá košile) je volný lněný liturgický šat s rukávy, který se podobá dlouhé košili sahající až ke kotníkům a převazuje se provazcem (cingulem).\n\nAlba je základní (spodní) roucho, na něž katoličtí kněží a jáhni oblékají další (u kněží ornát, u jáhnů dalmatika) často v liturgické barvě. Má být bílá, jak vyplývá z jejího názvu. Nesprávně mívá někdy i barvu krémovou. Může být zdobena (zejména na rukávech a na spodním okraji) například krajkou, výšivkou-parura nebo tzv. aplikací (užší pruh krajky, který není úplně na dolním okraji alby).\n\nAlba je odvozena z klasické římské tuniky a není jasné, kdy se odlišila jako specifický liturgický oděv. \"Albu\" jako oblek jáhna při mši zmiňuje už 4. synoda v Kartágu (před 400), ale první jednoznačný popis pochází od Rabana Maura z roku 818. Od 11. století se vedle ní objevuje kratší \"superpellice\" a rocheta, která se pak stala oblekem nižších duchovních. Ve středověku oblékali alby o Velikonocích nově pokřtění. Nosili ji osm dní a odkládali následující neděli, které se proto říkalo \"Bílá\" (\"Dominica in albis\").\n\nAlbu jako liturgický oděv nosí kněží a jáhni katolické církve, ale také duchovní některých protestantských církevních společenství, např. evangelíci augsburského vyznání nebo metodisté. Východní obdobou alby je \"sticharion\".\n\n\n"}
{"id": "236111", "url": "https://cs.wikipedia.org/wiki?curid=236111", "title": "Penny Market", "text": "Penny Market\n\nPenny Market je původem německá firma, která působí krom domovského Německa i v Česku, Rakousku, Itálii, Maďarsku a v Rumunsku.\nSpolečnost Penny Market s.r.o. je dceřinou společností mezinárodního obchodního řetězce REWE, který je jednou z největších světových obchodních společností, stejně jako je Penny Market jednou z největších českých obchodních společností.\n\nPenny Market začal v ČR působit v roce 1997. Společně s Kauflandem, Albertem, Tescem a Lidlem patří mezi pět největších tuzemských řetězců.\n\nNa počátku roku 2008 se společnost Rewe Group rozhodla převzít diskontní řetězec Plus s jeho 146 prodejnami v České republice a naplánovala jej sloučit se svými Penny Markety. Vznikla tak jednička mezi českými diskonty s ročním obratem kolem miliardy eur. Celkem měla mít síť přes tři sta prodejen se čtyřmi tisíci zaměstnanců.\n\nPřevzetí povolil Úřad pro ochranu hospodářské soutěže s podmínkou, že část prodejen Rewe musí prodat. Koncem roku 2009 společnost Rewe ukončila proces sjednocení původně konkurenčních řetězců a zároveň pokračovala ve výstavbě a uvádění do provozu dalších prodejen. Rewe provozuje na území České republiky 382 diskontních prodejen Penny Market.\n\nV roce 2017 činil zisk Penny Marketu 487 milionů korun, což je o 17 % více než v roce 2016. \n\nObdobně jako ostatní obchodní řetězce firma vydává také svůj reklamní týdeník. Tiskovinu pod názvem \"Penny Market\" v rozsahu cca 8 stran nechává přes společnost Česká distribuční, a.s vkládat plošně do domovních schránek v širokém okolí prodejny. Společnost také provozuje Rádio Penny live, které vysílá v jejích provozovnách.\n\n"}
{"id": "236112", "url": "https://cs.wikipedia.org/wiki?curid=236112", "title": "John Stott", "text": "John Stott\n\nJohn Robert Walmsley Stott (27. dubna 1921 – 27. července 2011) byl britský kazatel a teolog, jeden z vůdců britského a světového evangelikálního hnutí. Byl jedním z hlavních autorů Lausannského závazku z roku 1974 a výrazně přispěl i k utváření Manifestu z Manily (1989). V letech 1959-1991 byl osobním kaplanem Alžběty II. V roce 1974 založil \"London Institute for Contemporary Christianity\", jehož je čestným prezidentem. Na konci dubna 2007 oznámil, že v tomto roce ukončí své veřejné působení. Jeho posledním veřejným projevem jakožto aktivního vůdčího teologa evangelikálů měl být projev na tradiční konferenci \"Keswick Convention\" z července 2007.\n\nJohn Stott byl nositelem Řádu Britského impéria. Pro enormní vliv, který má na evagelikální hnutí, mu je přezdíváno \"evangelikální papež\". V roce 2005 jej časopis Time zařadil mezi sto nejvlivnějších osobností světa. Několikrát navštívil Českou republiku a zúčastnil se konferencí Církve bratrské. Dal podnět ke vzniku České evangelikální aliance.\n\nJohn Stott je autorem asi 50 knih, které vyšly ve více než 70 jazycích, včetně češtiny. Mimo to je autorem stovek projevů a klíčových teologických dokumentů uznávaných řadou evagelikálních církví.\n\nČesky vyšlo:\n\nSlovensky vyšlo:\n\n"}
{"id": "236116", "url": "https://cs.wikipedia.org/wiki?curid=236116", "title": "Metromost (Nižnij Novgorod)", "text": "Metromost (Nižnij Novgorod)\n\nMetromost se nachází na řece Oce v Nižném Novgorodu mezi Molitovským a Kanavinským mostem. Jako metromost se v Rusku označuje most sloužící pro převedení metra. Most v Nižném Novgorodu slouží metru a také automobilové dopravě, metro jezdí v tubusu, ve vrchní části se nachází vozovka se čtyřmi jízdními pruhy.\n\nMost dlouhý 1,3 km zajišťuje prodloužení linky č. 2 (Avtozavodskaja) nižněnovgorodského metra na druhý břeh řeky Oky na stanici Gorkovskaja.\n\nS budováním mostu se začalo v 90. letech. Problémy s nedostatkem finančních prostředků však celou výstavbu velmi pozdržely a dokončení stavby se neustále odkládalo. Na počátku 21. století se začalo opět pracovat, roku 2007 bylo uvolněno z různých rozpočtů celkem 802,5 mil. rublů, na další roky se počtalo s částkami 2-3 miliardy. Most a nový úsek druhé linky metra byl uveden do provozu v roce 2012.\n\nMost je každý den od 24:00 do 5:00 uzavřen a jízda přes\nřeku Oku je řízena přes okolní mosty\n"}
{"id": "236124", "url": "https://cs.wikipedia.org/wiki?curid=236124", "title": "Újezdec (Bělčice)", "text": "Újezdec (Bělčice)\n\nÚjezdec je vesnice v okrese Strakonice a současně místní část města Bělčice. Leží západně od Bělčic. V roce 2011 zde trvale žilo šedesát obyvatel.\n\nPrvní písemná zmínka o vesnici pochází z roku 1352. Až do roku 1918 se obec nazývala \"Oujezdec.\"\n\nV roce 1921 žilo v Újezdci, tehdy samostatné obci, ve 45 domech celkem 275 obyvatel, z nichž 272 se hlásilo k české národnosti\n\n\n"}
{"id": "236126", "url": "https://cs.wikipedia.org/wiki?curid=236126", "title": "Metromost", "text": "Metromost\n\nMetromost je ruské označení pro most metra. Tyto mosty se nacházejí v několika městech bývalého SSSR:\n\n"}
{"id": "236127", "url": "https://cs.wikipedia.org/wiki?curid=236127", "title": "Duktus", "text": "Duktus\n\nDuktus (z lat. \"\" = cesta, vedení) může znamenat:\n\n"}
{"id": "236128", "url": "https://cs.wikipedia.org/wiki?curid=236128", "title": "Vík í Mýrdal", "text": "Vík í Mýrdal\n\nVík í Mýrdal (v překladu „záliv v bažinatém údolí“), zkráceně Vík, je nejjižnější vesnicí na Islandu. Leží asi 185 km jihovýchodně od Reykjavíku; tvoří největší sídlo obce Mýrdalshreppur.\n\nV roce 2005 zde žilo 285 obyvatel, v lednu 2011 pak 291 obyvatel. Protože se ale v okruhu asi 70 kilometrů nenachází větší osídlení, je Vík í Mýrdal i přes svoji malou velikost důležitou zastávkou na Hringvegur (silniční okruh procházející celým Islandem). Nedaleko městečka jsou skály Reynisdrangar, ledovec Mýrdalsjökull a mys Dyrhólaey.\n\nStejně jako většina pobřeží na Islandu spadá i Vík Mýrdal do subpolárního oceánického podnebí, které se vyznačuje studenou ale ne třeskutou zimou a krátkým chladným létem. Protože leží na návětrné straně Golfského proudu, je Vík Mýrdal nejdeštivějším pobřežním městem na Islandu: roční úhrn srážek zde dosahuje 2273 mm.\n"}
{"id": "236129", "url": "https://cs.wikipedia.org/wiki?curid=236129", "title": "Alba", "text": "Alba\n\nSlovo alba (lat. bílá) má více významů:\n\n\n\n\n\n\n\n\n__BEZOBSAHU__"}
{"id": "236130", "url": "https://cs.wikipedia.org/wiki?curid=236130", "title": "Štadión pod Zoborom", "text": "Štadión pod Zoborom\n\nŠtadión pod Zoborom je fotbalový stadion slovenského klubu FC Nitra stojící ve slovenském městě Nitra. Fotbalový stadion leží v tiché lokalitě Sihoť, pod Nitranským hradem, jako součást víceúčelového sportovního areálu. Nově zde bylo vybudované umělé osvětlení.\n\nV roce 2013 se zde odehrálo pár zápasů Mistrovství Evropy ve fotbale hráčů do 17 let.\n\nV roce 2018 proběhla rekonstrukce stadionu, při které byly ochozy nahrazeny krytými tribunami k sezení, takže současná kapacita činí 7 246 sedících diváků.\n\n"}
{"id": "236141", "url": "https://cs.wikipedia.org/wiki?curid=236141", "title": "Bechyňský most Duha", "text": "Bechyňský most Duha\n\nBechyňský most Duha (Bechyňská duha), řídce též \"Duhový most\", původně nazýván Jubilejní most, je unikátní železobetonový obloukový most přes řeku Lužnici na východním okraji Bechyně. Je sdruženým mostem pro silniční i železniční provoz, vede po něm silnice číslo 122 (Týn nad Vltavou–Bechyně–Opařany) a železniční elektrická dráha Tábor–Bechyně. Železniční kolej je umístěna ve východním okraji vozovky (blíže návodní straně mostu). Po dobu průjezdu vlaku je zastavena silniční doprava směrem od Týna nad Vltavou do Bechyně přejezdovým zabezpečovacím zařízením bez závory, jako by šlo o železniční přejezd, opačný směr silniční dopravy není průjezdem vlaku dotčen. Roku 2014 byl most prohlášen národní kulturní památkou.\n\nV letech 1902–1903 byla zbudována mezi Táborem a Bechyní první elektrifikovaná trať, kterou projektoval Ing. František Křižík. Konečná stanice v Bechyni však byla tehdy zbudována před městem, na levém břehu Lužnice (město Bechyně leží na pravém). A tak cestující podstupovali od nádraží nebo naopak asi 2 až 3 km drožkou nebo pěšky cestu dolů do místní části Zářečí a tam přes jen dva metry široký most s nosností 3 tuny opět cestu nahoru. Během ani ne dvaceti let se zde projevila naléhavá potřeba jiného propojení břehů Lužnice – novým mostem pro železnici a také silniční provoz.\n\nV roce 1924 začala jednání o případné stavbě a přípravy detailního projektu a 15. listopadu 1925 Ministerstvo veřejných prací zadalo stavbu mostu podle projektu Ing. Dr. Eduarda Viktory firmě Hlava a Dr. Kratochvíl. Stavebníkem byla Okresní správní komise, hlavní dozor měl ministerský rada Ing. Karel Šiška. O urychlení\nstavby se především zasloužili ministerský rada Ing. Dr. Václav Janák a přednosta mostního oddělení ministerstva železnic Dr. Ing. František Laušer.\n\nPráce začaly v květnu 1926, obloukové pasy i se ztužidly vybetonovány do začátku prosince, ostatní betonářské práce zhruba provedeny do konce roku 1927 a stavba byla dokončena v létě roku 1928. Pro beton byl použit písek z Lužnice a štěrk z nedalekého kamenolomu Čermák; stavba dala práci čtyřem stovkám lidí a během celé výstavby nepřišel nikdo o život a nedošlo k žádnému většímu úrazu.\n\nSoučasně se prodlužovala železniční trať do nového nádraží na okraji Bechyně a také komunikace-nová příjezdní silnice k mostu, přes něj a dále až k silnici na Opařany. Most byl slavnostně otevřen 28. října 1928 k 10. výročí samostatnosti republiky.\n\nMostní konstrukce je železobetonová, výška od hladiny řeky je necelých 60 metrů celková délka mostu je 190,50 m a šířka 8,9 m. Hlavní oblouk má rozpětí 90 m a vzepětí 38m, vedlejší pole 4×13,5 a 3×15,5 m. Hlavní pole je tvořeno dvěma obloukovými pasy, spojenými ztužidly. Vzdálenost obloukových pasů ve vrcholu je 6 m, u základů 8,25 m, nejvyšší výška sloupů je 28 m.\n\nV období od září 2003 do října 2004 proběhly na mostě (také na trati a vozovce) opravné, rekonstrukční a kontrolní práce.\n\n"}
{"id": "236142", "url": "https://cs.wikipedia.org/wiki?curid=236142", "title": "Suchoj Su-30", "text": "Suchoj Su-30\n\nSuchoj Su-30 (kód NATO „Flanker-C“) je ruský víceúčelový bojový letoun. Jedná se o další vývoj typu Suchoj Su-27 s cílem vyrobit víceúčelový letoun, schopný na rozdíl od Su-27 i plnohodnotné role stíhacího bombardéru.\n\nDůraz úprav byl především kladen na prodloužení doletu a použití široké palety protizemní výzbroje. Tento vysoce ceněný bojový stroj je díky použití nových technologií a materiálů schopný ničit vzdušné i pozemní cíle širokou škálou řízené i neřízené výzbroje za všech meteorologických podmínek ve dne i v noci i během vedení intenzivního radioelektronického boje. Některé varianty Su-30 zvyšují manévrovatelnost použitím měnitelného vektoru tahu výstupních trysek motorů a tím zlepšují manévrovací schopnosti letadla.\n\nPrototyp letounu Su-27PU/Su-30 vzlétl poprvé 31. prosince 1989. Letoun Su-30 je v podstatě modifikace cvičného dvousedadlového letadla Su-27UB. Sériová výroba se rozběhla v irkutském závodě IAPO v roce 1991. První sériový kus (výr. č. 01-01) zalétali G. E. Bulanov a V. B. Maksimenkov 14. dubna 1992. Společně s druhým sériovým strojem (01-02) byly oba letouny předány akrobatické skupině zkušebních pilotů pod vedením Anatolije Kvočura, působící při LII Gromova v Žukovském. Jedná se o stroj létající na delší mise a oproti stroji Suchoj Su-27 jsou použity nové materiály a technologie, Su-30 má dvojnásobný dolet, vyšší účinnost a oproti typu Su-27 zlepšenou manévrovatelnost použitím canardů a u verze MKI i vektorováním tahu.\n\nDíky technologickému pokroku jsou v Su-30 použité novější materiály než v Su-27. Dalším vylepšením je vybavení pro tankování paliva za letu.\n\nKokpit je dvoumístný, přičemž přední sedadlo pilota je umístěno stejně, jako je to v Su-27. Sedadlo operátora radarových a zbraňových systémů je umístěno vzadu a má výrazně lepší výhled směrem dolů. V zadní části kabiny pilotů je také průhledový displej (HUD) a všechny ovládací panely stejně jako vpředu.\n\nNa rozdíl od Su-27 je Su-30 vybavený lepší elektronikou a je lépe přizpůsoben pro útoky na pozemní cíle. Podobně jako ostatní typy, postavené na platformě Su-27, má Su-30 k dispozici přilbový zaměřovač, optoelektronický a laserový zaměřovací systém, aktivní rušení radaru protivníka, varovný systém před nepřátelským útokem a pasivní systém vypouštění klamných cílů proti raketám. Podobně jako MiG-31 může i Su-30 zastávat funkci hlídkového letadla a tedy pracovat v režimu mini AWACS, kdy ozařuje cíle svým palubním radarem a posílá získané údaje ostatním letadlům pomocí šifrovaného Datalink APD-518.\n\nO pohon letadla se starají dva motory Saturn-Ljulka AL-31F (Izdelije 99) jaké pohánějí i Su-27. AL-31F je dvouproudový, dvouhřídelový motor s modulární konstrukcí a se společnou komorou přídavného spalování pro oba proudy. Každý motor dokáže vyvinout maximální tah 75,22 kN a při plné forsáži až 122,6 kN. Hmotnost motoru je 1 540 kg. AL-31F je spolehlivý v širokém rozsahu rychlostí a výšek letu.\n\nVarianty Su-30MKI pro indické letectvo a Su-30MKM pro Malajsii pohánějí modernizované jednotky AL-31FP, které již disponují měnitelným vektorem tahu a oproti původním motorem i prodlouženou životností. Tah motoru je stejný jako u původních AL-31F.\n\nNejnovější varianty letadla pro ruské letectvo používají jednotky Saturn-Ljulka AL-31FM1 (Izdelije 99M1) s měnitelným vektorem tahu a zvýšeným tahem na 132 kN (s přídavným spalováním). Opět došlo k prodloužení životnosti. Hmotnost motoru mírně narostla na 1 557 kg.\n\n30. září 2015 začalo Rusko v Sýrii letecké operace proti ozbrojeným odpůrcům režimu Bašára al-Assada. Vedle bojových letadel Su-25SM, Su-24M a Su-34 se poprvé do bojových operací zapojily i stroje Su-30SM, které jim poskytují vzdušné krytí. V listopadu, kdy se do bombardování zapojily i strategické bombardéry, poskytovaly Su-30SM doprovod také letadlům Tu-160.\n\nPůvodně se na letecké základně u města Latakia nacházely 4 stíhačky Su-30SM, avšak do prosince jejich počet vzrostl až na 16 kusů. Letadla Su-30SM jsou vyzbrojena protiletadlovými střelami s infračervenou naváděcí hlavicí R-73 a protiletadlovými střelami s poloaktivním radiolokačním naváděním R-27R/ER. Na některých záběrech ze syrské základny jsou tato víceúčelová letadla vybavena i železnými pumami FAB-250. Dá se tedy předpokládat, že se kromě vzdušného krytí účastní útoků proti pozemním cílům.\n\n\n\n\n\n\n"}
{"id": "236145", "url": "https://cs.wikipedia.org/wiki?curid=236145", "title": "Jaguar XK 120C", "text": "Jaguar XK 120C\n\nJaguar XK 120C, také známý jako C-Type byl závodní speciál vyráběný britskou automobilkou Jaguar Cars od roku 1951 do roku 1953, kdy byl představen model D-Type. Bylo postaveno 54 exemplářů. C v názvu znamená slovo Competition (soutěžní).\nJaguar XK 120C vznikl na základě úspěšného sportovního modelu XK 120 pro potřeby značky Jaguar mít svůj závodní stroj v prestižních vytrvalostních závodech. V roce 1950 neuspěl speciálně upravený model XK 120 ve 24hodinovém závodě v Le Mans, ovšem bylo jasné, že při odlehčení a zlepšení aerodynamiky mají vůz i motor vítězný potenciál. Proto byl v roce 1951 navržen designérem Malcolmem Sayerem, který později navrhoval karoserie i pro modely D-type a E-type, model XK 120C. Sayer využil zkušeností plynoucích z jeho práce u letecké firmy Bristol a navrhl lehkou aerodynamickou karoserii, zhotovenou z hliníku. Pod kapotou se ukrýval vyladěný dvouvačkový řadový šestiválec XK s modernizovanými hlavami válců, dvěma karburátory SU nebo v budoucnu Webber o objemu 3442 cm³. Díky novým vačkám a vyššímu kompresnímu poměru vzrostl jeho výkon ze 119 kW (159 koní) na 152 kW (205 koní). Vůz dostal nové trubkové šasi, hřebenové řízení, zesílené přední zavěšení a příčnou torzní tyč vzadu. Jednou z největších inovací bylo od roku 1952 užití kotoučových brzd na všechna čtyři kola, na jejichž vzniku se podílela firma Dunlop. Přesto byl výsledný vůz velmi podobný původnímu modelu XK 120.\n\nKokpit vozu byl velmi stísněný, kvůli ušetření co nejvíce hmotnosti. Posádka musela nastupovat pouze přes jedna malá dvířka na straně řidiče, která se stejně jako volant nacházela vždy na pravé straně. Tlustý volant s velkým průměrem ležel řidiči doslova v klíně, kvůli velmi krátkému převodu řízení. Spolujezdec navíc čelil nebezpečí v podobě výfukového potrubí uloženého v levém prahu vozidla a kde hrozilo bolestné popálení. Před nepříznivým počasím byli jezdci chráněni pouze nízkým předním sklem.\n\nPoprvé se typ C představil na 24hodinovém závodu v Le Mans v roce 1951 spolu se třemi upravenými modely XK 120. Ty byly nasazeny pro případ, že by modely C-type, které byly nasazeny soukromými stájemi měly poruchu nebo nedokončily závod a udělaly tak automobilce Jaguar špatnou reklamu. Model C-type však předčil všechna očekávání ze strany vedení, když závod vyhrál s průměrnou rychlostí 150 km/h. Pilotovala ho dvojice Peter Walker a Peter Whitehead. Druhý startující vůz dojel na jedenáctém místě. K tomu navíc jezdec Stirling Moss ustanovil nový rekord tratě s rychlostí 168,23 km/h v jednom z kol. Z obav před konkurenčními vozy značky mercedes nastoupila v roce 1952 trojice vozů s novou prodlouženou a sníženou přední částí vozu, která měla zlepšit ovládání a max. rychlost vozu. To se ukázalo jako velmi špatné řešení, protože delší příď neobsahovala dostatek ventilačních otvorů a všechny vozy byly nuceny kvůli problémům s přehříváním odstoupit. V tomto roce ovšem vůz C-type s konvenční přídí vyhrál kratší 12hodinový závod ve francouzské Remeši a zapsal se tak do historie jako první vůz s kotoučovými brzdami, který zvítězil. V roce 1953 vozy dosáhly za celou svoji kariéru největších úspěchů, jelikož do cíle závodu v Le Mans dojely všechny tři posádky. Na prvním místě se umístil vůz s číslem 18 řízený dvojicí Tony Rolt a Duncan Hamilton. Ti navíc jako první v historii závodu v Le Mans překročily rychlost 160 km/h (100 mph). Druhý skončil vůz číslo 17 pilotovaný Stirlingem Mossem a na čtvrtém místě dojel vůz s číslem 19 (Whitehead/Stewart). V sezóně 1954 již C-type nastupoval společně se svým následovníkem, modelem D-type, kterým byl později zcela nahrazen. I když se stačilo vyrobit pouze 54 exemplářů, některé z nich se dostaly do rukou soukromých vlastníků (např. Duncan Hamilton, Phil Hill nebo Juan Manuel Fangio) kteří jim přiřkli charakter skvělého silničního vozu. Dodnes se dochovalo pouze několik původních vozů, ovšem je v současnosti oblíbeným terčem výrobců replik.\n"}
{"id": "236154", "url": "https://cs.wikipedia.org/wiki?curid=236154", "title": "Šedá ekonomika", "text": "Šedá ekonomika\n\nPojem „šedá ekonomika“ se objevil poprvé po druhé světové válce, i když existence tohoto druhu ekonomiky je historicky doložena nejméně několik století. Intenzivní zájem odborníků o tento fenomén začal na počátku sedmdesátých let 20. století ve státech s tržní ekonomikou.\n\nJe označována také jako neoficiální, stínová, neformální, skrytá, ale používá se také označení duální, paralelní, podzemní, druhá. V cizích jazycích: SRN \"Schattenwirtschaft,\" Francie \"economie souterraine,\" Itálie \"economia sommersa\" nebo \"occupazione occulta,\" v Nizozemí \"oficieuze circuit, grizje sector\" nebo \"schmerezone.\"\n\nDo šedé ekonomiky se zahrnují jakékoliv ekonomické činnosti a vztahy, které porušují běžně užívané normy etické, společenské, morální a obchodní (např. korupce, praní špinavých peněz, daňové úniky, práce na černo). Tyto činnosti jsou většinou na hranici zákona, a proto jsou jen velmi těžko postižitelné. Obecně se dá říct, že šedá ekonomika zahrnuje takové činnosti, ze kterých plyne příjem a tento příjem není hlášen příslušnému úřadu, tzn. není zdaněn, je skryt.\n\nProblematika šedé ekonomiky se řeší na národní i mezinárodní úrovni. Spolupráce mezi státy je u řešení tohoto problému nezbytná. Šedá ekonomika se dotýká prakticky všech států bez ohledu na jejich ekonomický systém a rozvojovou fázi. V jednotlivých zemích a různých fázích jejich sociálního a ekonomického rozvoje se šedá ekonomika projevuje různou silou a v různých rozměrech. Obecně platí, že v zemích s tržní ekonomikou je základní příčinou pro vznik šedé ekonomiky daňový systém, v zemích s centrálně plánovanou ekonomikou pak hluboká nerovnováha nabídky a poptávky na trhu.\n\nObčané daného státu se mohou zapojit do šedé ekonomiky vědomě i nevědomě. Mezi nejčastější důvody patří:\n\nGershuny rozděluje neformální ekonomiku do tří sektorů:\n\nPrvní sektor – rodinná ekonomika domácností, která je definována jako „aktivity bez finanční platby, které poskytují potřebné zboží a služby pro členy domácností.“\n\nDruhý sektor – komunální ekonomika, definovaná jako \"aktivity bez finanční platby pro společnost jako celek, nebo pro členy komunity, jiné než členy domácností.\"\n\nTřetí sektor – podzemní ekonomika, kterou jsou míněny aktivity osob obsažené v oficiální ekonomice, ve vazbě na oficiální ekonomiku i mimo ni. Tyto aktivity však zůstávají skryté před úřady pro jejich nelegálnost (skrývají se před daněmi a ostatními nařízeními, zahrnují se sem i např. krádeže apod.)\n\nGershuny podzemní ekonomiku dále člení na:\n\n\nPodle zprávy Evropské komise se používá následující členění neformální ekonomiky:\n\n\n\n\nPodle mnoha studií je zátěž daní a odvodů na sociální pojištění a zdravotní pojištění nejdůležitější příčinou existence šedé ekonomiky. Placení daní a odvodů snižuje čistou mzdu zaměstnancům a zvyšuje náklady jejich zaměstnavatelů. Čím vyšší rozdíl mezi čistou a superhrubou mzdou, tím vyšší motivace zaměstnanců a zaměstnavatelů vyhýbat se placení daní a odvodů.  Podnikatelé v šedé ekonomice jsou schopni dosáhnout nižších nákladů, což značně zvyšuje jejich konkurenceschopnost. Důležitým faktorem je také okrajová sazba daně (tj. procento, které musí zaměstnanec nebo zaměstnavatel odvést do státního rozpočtu, z každé další vydělané koruny). Čím vyšší je, tím větší motivace pro zaměstnavatele hlásit pouze část příjmů.\n\nRegulace snižují možnosti jednotlivých aktérů v ekonomice a zároveň zvyšují jejich náklady na činnost. To znamená, že vyšší množství regulací poskytuje aktérům v oficiální ekonomice větší motivaci přesunout své aktivity do šedé ekonomiky. Mezi typické příklady patří minimální mzda, omezení zaměstnávání migrantů, nutnost licencí k provozování určitých činností, hygienické, hlukové a jiné provozní normy, obchodní bariéry atp.\n\nRozsah šedé ekonomiky je výrazně ovlivněn situací na trhu práce. Velká nezaměstnanost obvykle znamená procentuální nárůst lidí pracujících v šedé ekonomice. Dalším z faktorů, který ovlivňuje rozsah šedé ekonomiky jsou regulace, které omezují nebo zakazují práci určitým skupinám lidí. Například lidé v předčasném důchodu, lidé bez pracovního povolení nebo lidé, kteří jsou omezeni maximálním počtem hodin práce týdně, jinou možnost než práci v šedé ekonomice nemají.\n\nTento aspekt ovlivňuje především ekonomiky zemí, do kterých směřují velké skupiny imigrantů (např. USA). Tito imigranti pocházejí většinou z méně vyspělých zemí s nízkou životní úrovní a jsou tak ochotni pracovat za méně než minimální mzdu, za horších pracovních podmínek a bez řádného sociálního a zdravotního zabezpečení. Tím tato velká skupina nenáročných pracovníků přispívá k růstu stínové ekonomiky.\n\nSystém, ve kterém jsou nezaměstnaným poskytovány sociální dávky a jiné benefity snižuje jejich motivaci hledat práci v oficiální ekonomice, protože práce v šedé ekonomice jim umožňuje si tyto benefity ponechat, což zvyšuje rozdíl mezi mzdami v oficiální ekonomice a šedé ekonomice. Do sociálních transferů řadíme sociální dávky, mateřské a rodičovské příspěvky, podpory v nezaměstnanosti, předčasné penze a jiné.\n\nFirmy a jednotlivci setrvávají v oficiální ekonomice, pokud je to pro ně výhodné. Nedostatečná vymahatelnost práva týkající se především ochrany majetku, dodržování smluv aj. snižuje výhodnost setrvání v oficiální ekonomice a přispívá k nárůstu šedé ekonomiky. Špatně fungující soudnictví, policie či orgány státní správy – finanční úřady, celní správa, živnostenské úřady, úřady práce atp. snižují riziko odhalení, což snižuje náklady působení  v šedé ekonomice.\n\nStudie zabývající se mírou korupce a rozsahem šedé ekonomiky ukázaly, že mezi těmito dvěma proměnnými existuje silná korelace. Vysoká míra korupce umožňuje firmám a jednotlivcům činným v šedé ekonomice získat ochranu před státními orgány nebo přístup k materiálům na výrobu zbraní či drog.\n\nS mírou korupce se pojí stupeň akceptace aktivit v šedé ekonomice. Pokud jsou aktivity v šedé ekonomice mezi lidmi všeobecně uznávané, tak dochází ke snížení rizika odhalení a na aktéry v šedé ekonomice není kladen žádný morální nátlak v souvislosti s provozováním těchto aktivit. Příkladem může být Itálie, kde je vyhýbání se systému považováno za umění, nebo ČSSR, kde byly tyto činnosti běžnou praxí, a dokonce se objevovaly v populárních písních či filmech.\n\nMezi přímé metody měření šedé ekonomiky lze zařadit metodu výběrových šetření a metodu sledování daňových úniků. Tyto metody však nejsou považovány za směrodatné a často se užívají jako doplňkové k metodám nepřímým. To je dáno především komplikacemi, které provází jejich sestavování, jako například ochota respondentů účastnit se výzkumu.\n\nPrincipem této metody je průzkum přímo mezi obyvateli, jenž bývá zprostředkován detailními veřejnými dotazníky. Musí zde být kladen požadavek na kvalitní a propracovaný dotazník, jelikož špatně formulované otázky mohou znehodnotit celý průzkum. Hlavním pozitivem této metody je, že umožňuje zjišťovat velmi detailní informace o struktuře stínové ekonomiky a o všech možných aspektech a nuancích. Mezi nevýhody se řadí náročnost sestavení souboru otázek, které by obsáhly celou oblast šedé ekonomiky. Dalším problémem této metody často bývá neochota respondentů spolupracovat a pravdivě odpovídat na pokládané otázky. Pokud se někdo pohybuje v šedé ekonomice, většinou tuto skutečnost nebude chtít přiznat, nebo ji bude podhodnocovat. Z těchto důvodů nebývají získaná data příliš přesná a používají se tak především ke stanovení spodní hranice odhadů velikosti šedé ekonomiky.\n\nTato metoda spočívá v porovnání mezi oficiálně přiznaným a zdaněným příjmem a mezi celkovými příjmy, včetně těch nepřiznaných. Součet daňových úniků poté odráží rozsah aktivit šedé ekonomiky. Hlavní roli zde tak hrají finanční úřady, které tyto údaje získávají z prováděných daňových kontrol. Hlavní nevýhodou této metody je odkázanost na úspěšnost úřadů při odhalování daňových úniků. Další nevýhodou je neschopnost kvantifikace šedé ekonomiky, jelikož se zaměřuje pouze na její dílčí část. Dále lze předpokládat, že se ve společnosti pohybují i subjekty, které se podílí na daňových únicích, ale nejsou registrovány u žádného správce daní, tedy podnikají na černo. I přes tyto negativa se však metoda sledování daňových úniků považuje za poměrně přesnou.\n\nNa rozdíl od metod přímých, které jsou spíše mikroekonomického charakteru, nepřímé metody měření šedé ekonomiky se zaměřují na makroekonomické ukazatele, kteří vypovídají o vývoji ekonomiky na národní úrovni a z nichž lze tedy i lépe vyčíst vývoj šedé ekonomiky. Nejčastěji se rozlišuje pět níže uvedených metod, přičemž každá z nich má mnoho variant.\n\nMetody rozporů se pracují s hypotézou, že všechny příjmy vygenerované šedou ekonomikou budou jednou využity v oficiální ekonomice. Tyto metody nejčastěji sledují rozdíly mezi příjmy a výdaji buď na národohospodářské úrovni prostřednictvím analýzy národních účtů nebo na základě průzkumu rodinných rozpočtů. Zjištěné rozdíly jsou měřítkem šedé ekonomiky. Problémem tohoto přístupu je předpoklad, že neregistrované příjmy jsou po nějaké časové době využity v oficiální ekonomice. Tento předpoklad je problematický, protože neuvažuje možnost opětovného využití těchto pří v šedé ekonomice nebo využití oficiálních příjmů v šedé ekonomice. Navíc tento postup postihuje pouze příjem, což je jen jeden z aspektů šedé ekonomiky. \n\nMonetární metody dnes patří k nejvyužívanějším metodám měření šedé ekonomiky ve vyspělých zemích.  Většina těchto metod předpokládá, že výkyvy v chování monetárních proměnných jsou způsobeny šedou ekonomikou, protože se předpokládá, že v neoficiální ekonomice převládají platby pomocí hotovosti. Jestliže se tedy zvýší objem hotových peněz v určitém časovém úseku nad normálně pozorovanou hodnotu, pak to ukazuje na existenci šedé ekonomiky. Tyto metody k měření šedé ekonomiky využívali ve svých pracích mj. Peter Gutmann, Edgar Feige nebo Vito Tanzi.\n\nMetody trhu práce se zaobírají pouze jednou součástí šedé ekonomiky a to prací na černo. Tyto metody především měří rozdíl mezi skutečnými a oficiálními aktivitami na trhu práce a pracují s předpokladem, že míra ekonomických aktivit je konstantní, což znamená, že každá změna na v účasti na oficiálním trhu indikuje změnu v rozsahu šedé ekonomiky. Hlavním problémem těchto metod je, že změna v rozsahu oficiálních aktivit je ovlivněna více faktory než pouze rozsahem šedé ekonomiky.\n\nTyto metody jsou založeny na předpokladu, že existuje vztah mezi fyzickými vstupy, tj. například spotřeba elektrické energie, plynu, uhlí atp., a HDP.  Pokud je nárůst využití fyzických vstupů vyšší než růst HDP, pak se předpokládá, že je za tento rozdíl odpovědná šedá ekonomika.  Mezi nejznámější patří Kaufmann-Kaliberdova metoda nebo Lackové metoda.\n\nTato metoda pracuje s předpokladem, že spotřeba elektřiny je nejlepším indikátorem celkové ekonomické aktivity a že elasticita spotřeby elektřiny vzhledem k celkovému HDP je blízká 1. To umožňuje využít spotřebu elektrické energie k měření skutečné ekonomické aktivity.  Odečtením HDP od této hodnoty získáme odhad velikosti šedé ekonomiky.\n\nKaufmann-Kaliberdova metoda je dnes považována za zastaralou metodu, která se nehodí k měření šedé ekonomiky v rozvinutých ekonomikách, z několika důvodů:\n\nDo nedávna znalo české právo pouze pojem \"nelegální práce\", jež ji definovalo jako vykonávání práce pro fyzickou nebo právnickou osobu, která není založena na základě pracovněprávního vztahu nebo jiné smlouvě. To způsobovalo problémy zvláště v sankcionování švarcsystému, kdy postih za jeho výkon mohl udělovat pouze správce daně, a to v případě, že dotčený subjekt zdaňoval své příjmy jako příjmy ze samostatné činnosti, přičemž je měl zdanit jako příjmy ze závislé činnosti. K zásadní změně došlo novelou zákona č. 367/2011 Sb., kterou se mění zákon č. 435/2004 Sb., o zaměstnanosti, ve znění pozdějších předpisů, a další související zákony. Touto novelou se pod pojem nelegální práce zahrnul i švarcsystém a může tak být potrestán odpovídající sankcí (za správní delikt umožnění nelegální práce sankce mezi 250 000 Kč až 10 000 000 Kč).\n\nVzhledem k závazkům plynoucím ze členství České republiky v Evropské unii byla přijata novela zákona o zaměstnanosti č. 1/2012 Sb., kterou se mění zákon č. 435/2004 Sb., o zaměstnanosti, jejímž cílem je omezit práci na černo a nelegální zaměstnávání cizinců. Tato novela ukládá povinnost právnické nebo fyzické osoby na místě pracoviště uchovávat kopie dokladů prokazujících pracovněprávní vztah, spolu s povinností zaměstnavatelů uchovávat kopie dokladů prokazujících oprávněnost pobytu cizince na našem území, a to po dobu trvání zaměstnání a dokonce ještě po dobu 3 let od skončení zaměstnávání tohoto cizince.\n\nBoj proti daňovým únikům je dlouhodobý proces, v jehož průběhu se neustále přijímá nová legislativa, která by zefektivnila proces výběru daní. Jednou ze zásadních legislativních změn bylo přijetí zákona č. 208/2009 Sb., daňový řád, a vytvoření nové soustavy územních finančních orgánů. Tyto změny mají zefektivnit daňový systém a napomoci potírání daňových úniků, které deformují konkurenční prostředí. Jednou z hlavních priorit pak je boj s daňovými úniky na DPH, které lze považovat za nejrozšířenější a nejzávažnější. Z již účinných opatření bránícím daňovým únikům v oblasti DPH lze uvést režim přenesení daňové povinnosti, který má omezit karuselové podvody. Jeho podstata spočívá v přenesení povinnosti na příjemce plnění přiznat a zaplatit daň na výstupu za uskutečněné zdanitelné plnění s místem plnění v tuzemsku. Dalším krokem v boji proti daňovým únikům bylo zavedení elektronické evidence tržeb, díky níž se každá realizovaná tržba zaznamená u příslušného finančního úřadu, a ten následně tyto informace porovná s daňovým přiznáním obchodníka či při odvodech DPH a snadno zjistí, zda částky v daňovém přiznání jsou správné a nezkreslené.\n\nPro aktivity v rámci šedé ekonomiky je typický transfer peněz. Jelikož se jedná o aktivity, které mají zůstat skryty před evidencí státních orgánů, využívá se hotovostního platebního styku, jenž je téměř nemožné vystopovat. Z tohoto důvodu nařídila Evropská unie členským státům přijmutí určitých omezení pro hotovostní platby. Česká republika tak přijala zákon č. 254/2004 Sb., o omezení plateb v hotovosti, který stanovuje, že každý plátce se záměrem poskytnout platbu přesahující částku 350 000 Kč tak musí učinit bezhotovostní formou, a to prostřednictvím osoby oprávněné poskytovat platební služby. Do limitu ve výši 350 000 Kč se započítávají všechny platby v české i cizí měně, provedené týmž poskytovatelem platby témuž příjemci platby v průběhu jednoho kalendářního dne. Subjekty se tak musejí více zveřejňovat před finančními institucemi, které disponují prostředky k odhalení nezákonných příjmů.\n"}
{"id": "236156", "url": "https://cs.wikipedia.org/wiki?curid=236156", "title": "Římskokatolická církev v Rusku", "text": "Římskokatolická církev v Rusku\n\nŘímskokatolická církev má v Rusku poměrně malý vliv, hlásí se k ní asi 750 000 obyvatel, cca 0,5 % všeho obyvatelstva.\n\nJejí působení je komplikováno špatnými vztahy jak s ruským státem, tak zejména s pravoslavnou církví, která považuje Rusko za své kanonické území, na kterém podle ní nemá katolická církev právo působit (katolická církev tento přístup odmítá a upozorňuje na fakt, že samotné pravoslaví nerespektuje kanonické území západní církve a že katolíci v tom nevidí problém).\n\nPravoslavná církev obviňuje katolickou církev v Rusku z proselytismu a intenzívní a podle ní nelegitimní misijní činnosti, na druhé straně na mezinárodní úrovni se s ní snaží spolupracovat v boji proti sílícímu sekularismu.\n\nProblém představuje fakt, že velkou část katolických kněží v Rusku tvoří cizinci. Ruský stát, který od nástupu prezidenta Putina silně podporuje pravoslavnou církev, různými byrokratickými překážkami a rozhodnutími komplikuje jejich působení. Řada z nich musela ukončit své působení poté, co jim bylo bez vysvětlení odebráno či neuděleno vízum. Jerzy Mazur, biskup irkutské diecéze, musel z tohoto důvodu rezignovat na svůj úřad.\n\nZ hlediska správy římskokatolické církve patří území Ruska k Moskevské církevní provincii Matky Boží, zřízené roku 2002, která se člení na tyto (arci)diecéze:\n\nMimo provincii se nachází apoštolská prefektura Južno-Sachalinsk pro původně japonské území, které Rusku připadlo po II. světové válce. Je přímo podřízena Svatému stolci a spravoval ji v letech 1953–2000 biskup ze Sappora, od roku 2000 apoštolský administrátor Východní Sibiře, resp. (od 2002) jeho nástupce biskup irkutský.\n\nVedle struktury římskokatolické církve v Rusku existuje zvláštní struktura pro poměrně početnou komunitu řeckokatolíků.\n\n"}
{"id": "236161", "url": "https://cs.wikipedia.org/wiki?curid=236161", "title": "Jablko", "text": "Jablko\n\nJablko je plod jabloně, patří mezi nejběžnější druhy ovoce nejen ve střední Evropě. Jde o malvici, podobně jako u plodu hrušně hrušky.\n\nJabloň Sieversova je původním druhem, který byl domestikován v Kazachstánu. \n\nJablko se v kultuře člověka vyskytuje již tisíce let. V křesťanství prvotní hřích lidského pokolení, utržení zakázaného plodu ze stromu poznání, bývá tradičně spojován s jablkem. V bibli se ovšem o onom stromu a plodu utrženém Evou nepíše nic bližšího. Královské jablko se stalo součástí symbolů královské moci. Z řecké mytologie je známo zlaté jablko ze zahrady Hesperidek s nápisem „Té nejkrásnější“, jablko sváru mezi bohyněmi, který měl rozsoudit Paris. Toto jablko stálo na počátku událostí, které vedly k Trojské válce a pozdějšímu pádu Tróje.\n\nJablka jsou důležitou součástí našeho jídelníčku. Vyrábí se z nich mošty a džusy, džemy, kompoty, čaje, aroma do jiných jídel. Mají nezastupitelné místo ve výživě – obsahují celou řadu látek prospěšných organismu, zvyšují imunitu, mají vliv na odolnost vůči stresu. Pro všechny tyto účinky se v populární literatuře a časopisech často opakuje doporučení konzumovat nejméně jedno jablko denně. Zajímavé je, že aromatické látky z jablek, pokud je v organismu nezničíme jinými látkami v potravě, prostupují tělem a uvolňují se např. skrze vlasy ven, pravidelní konzumenti jablek tak doslova voní po jablíčkách.\n\nVšudypřítomnost jabloní a jablek vedla po r. 1989 ke značné devalvaci jejich hodnoty. Tisíce jabloní v sadech i jiných místech Česka bylo vykáceno anebo ošetřovatelsky zanedbáno tak, že jejich úrodnost klesla na zlomek původního stavu. Spolu s likvidací zařízení na zpracování jablek to znamenalo, že cena ovoce, která by mohla být minimální, je dnes na trhu v  ČR v průměru vyšší než cena banánů nebo pomerančů. Rovněž řada produktů, které se vyráběly tradičně z padaných jablek z českého trhu do velké míry vymizely.\n\nPlody dozrávají na konci léta nebo na podzim. Mají většinou kulovitý tvar (některé odrůdy jsou zploštělé, jiné vejčité) o průměru 5 až 9 cm, některé odrůdy až 15 cm. Slupka zralého plodu se může lišit podle odrůdy, od zelené (např. odrůda Granny Smith) přes žlutou (např. odrůdy Golden Delicious, Zlatá reneta) až po sytě červenou (např. odrůdy Idared, Spartan), častá jsou červená \"líčka\" na žlutém či zeleném základě. Pozdní odrůdy se dají dobře skladovat, ve vhodných podmínkách vydrží až do jara.\n\nSvětová produkce jablek stabilně stoupá, v roce 1980 bylo sklizeno 34 milionů tun, v roce 2007 již přes 64 milionů tun. V roce 2007 byla zdaleka největším producentem Čínská lidová republika s 27,5 miliony tun (42,8 % světové produkce), s velkým odstupem následují Spojené státy americké (6,6 %), Írán (4,1 %), Turecko (3,5 %), Rusko (3,5 %), Itálie (3,2 %), Indie (3,1 %) a Francie (2,8 %).\n\nVětšina produkce se spotřebuje v zemích produkce, předmětem mezinárodního obchodu bylo v roce 2006 7 milionů tun. Mezi největší vývozce patřila Čínská lidová republika (11,2 % světového vývozu), Chile (10,1 %), Itálie (9,9 %), Francie (9,5 %) a Spojené státy americké (8,9 %); mezi největší dovozce pak Rusko (11,7 % světového dovozu) a Německo (10,0 %). V České republice bylo v roce 2008 sklizeno z 11,5 milionů stromů 154 tisíc tun jablek. V roce 2017 bylo sklizeno z 10,8 milionů stromů 105 tisíc tun jablek.\n\nJablka mají pestré možnosti využití: především se konzumuje přímo, kromě toho se z jablek vyrábí množství dalších produktů.\n\nSušení patří k nejstarším způsobům konzervace a dnes opět nachází své příznivce. Šetrným sušením při nižších\nteplotách (pod 48 °C) se uchová ze všech způsobů konzervace nejvíce vitamínů, minerálů. Sušením se v ovoci koncentrují ovocné cukry, čímž se zamezí vývoji nepříznivých mikroorganismů. Tak si ovoce zachovává charakteristickou chuť, vůni a vzhled. Sušená jablka můžeme jíst i po namočení do vlažné vody nebo mléka, používají se při pečení i vaření. Zlepšují činnost střev, snižují cholesterol, normalizují střevní mikroflóru.\n\nSušená jablka jsou označována jako křížaly, v nářeční mluvě jako „krajánky“.\n\nVe speciálních manufakturách se jablka suší až 2 měsíce, což je postup pro nejvyšší možnou kvalitu.\n\nje výtečným zdrojem vitamínů, přírodního cukru, pektinu, ovocných kyselin a dalších přírodních látek. Současně má šťáva vysoký obsah vlákniny. Vyrábí se nejčastěji lisováním rozemletých jablek – jablečné drtě. Pro další uchování jablečné šťávy je třeba šťávu konzervovat vyšší teplotou (pasterizace), zahustit (výroba koncentrátu na odparkách) či zchladit.\nNefiltrovaná 100% jablečná šťáva bez přidání cukru či jiných ochucovadel se nazývá jablečný mošt.\n\nPo zkvašení ovocných cukrů v rmutu z drcených jablek nebo přímo jablečné šťávy vzniká pomocí destilace ovocná pálenka – jablkovice (calvados).\n\nJablka obsahují vitamín C a řadu antioxidantů, které chrání DNA v lidských buňkách a snižují tak riziko vzniku rakoviny, podobně jako množství vlákniny. Jiné látky chrání mozek před Parkinsonovou a Alzheimerovou chorobou.\n\nJablko obsahuje přibližně 100 miliónů bakterií z téměř 100 tisíc mikrobiálních druhů, přičemž jejich koncentrace ve slupce je menší. Počet bakterií ani nezáleží na tom, zda jde o organické nebo konvenční zemědělství, ale organické poskytuje větší druhovou rozmanitost bakterií.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrových jablkách. Významný podíl vlákniny a dalších minerálů je ve slupce, takže loupaná jablka mají výrazně horší podíl takovýchto složek.\n\nV České republice jsou definovány následující jakosti jablek:\n\n\n\n\n\n"}
{"id": "236166", "url": "https://cs.wikipedia.org/wiki?curid=236166", "title": "Molitovský most", "text": "Molitovský most\n\nMolitovský most ( ) je most v Nižném Novgorodě přes řeku Oku. Spojuje centrum města s jeho dalšími čtvrtěmi. \n\nMost je dlouhý 951,2 m a široký 21 m. Dostavěn byl 5. listopadu 1965, mezi lety 1997 a 1999 pak proběhla částečná rekonstrukce. Přemístěny byly sloupy veřejného osvětlení, opraveny byly poničené spoje a vyměněno bylo i tramvajové těleso.\n\nOd roku 2009 je to jediný most v Nižném Novgorodu, po kterém je vedena tramvajová doprava.\n"}
{"id": "236170", "url": "https://cs.wikipedia.org/wiki?curid=236170", "title": "Seznam islandských měst a vesnic", "text": "Seznam islandských měst a vesnic\n\nSeznam islandských měst a vesnic řazený podle počtu obyvatel:\n\n"}
{"id": "236172", "url": "https://cs.wikipedia.org/wiki?curid=236172", "title": "Roman (rozcestník)", "text": "Roman (rozcestník)\n\nSlovo Roman může znamenat:\n\n\n\n\n\n\n"}
{"id": "236184", "url": "https://cs.wikipedia.org/wiki?curid=236184", "title": "Presbyterní církev (USA)", "text": "Presbyterní církev (USA)\n\nPresbyterní církev (USA) je protestantská křesťanská církev působící ve Spojených státech amerických. Presbyterní církev je církev tzv. reformovaného směru, navazuje na protestantskou reformaci a učení Jana Kalvína. Je největší protestantskou církví v USA a byla oficiálně založena roku 1983 sjednocením dvou původních protestantských církví, a to:\n\nNyní má celá Presbyterní církev USA přibližně 2,2 milionů členů, 10 900 sborů a 14 000 ordinovaných farářů. Církevní ústředí se nachází ve městě Louisville ve státě Kentucky.\n\nCírkev je členem asociací:\n\n"}
{"id": "236191", "url": "https://cs.wikipedia.org/wiki?curid=236191", "title": "Doba zdvojení", "text": "Doba zdvojení\n\nDoba zdvojení je termím používaný v mikrobiologii pro dobu za kterou dojde ke zdvojnásobení buněk populace. Doba zdvojení je tedy průměrem generační doby. Matematicky je vyjádřena podílem doby kultivace a počtu generací. Díky schopnosti bakteriálních buněk začít novou replikaci genomu ještě než je dokončena ta, která právě běží (tedy \"replikovat do zásoby), může být doba zdvojení i kratší než je dob, za kterou se zreplikuje bakteriální genom.\n"}
{"id": "236192", "url": "https://cs.wikipedia.org/wiki?curid=236192", "title": "Jevhen Malanjuk", "text": "Jevhen Malanjuk\n\nJevhen Malanjuk ( ; 1. února 1897 – 16. února 1968) byl ukrajinský básník, esejista, kulturolog, literární kritik, překladatel, hydrotechnologický inženýr; příslušník tzv. Pražské básnické školy.\n\nNarodil se 1. února 1897 v městečku Archanhorod (dnes Kirovohradská oblast). Po skončení studií v gymnáziu v Jelizavětgradu (dnes Kropyvnyckyj), nastupuje na petěrburskou polytechniku, kterou kvůli První světové a následné občanské válce nedokončil. Během 1. světové války byl mobilizovaný do carské armády. Po únorové revoluci a založení UNR stal se staršinou (setníkem) Ukrajinské národní armády. V roce 1920 odešel do polského integračního táboru v Kališi. V Ukrajinu se vrátil ještě jednou – za doby německé okupace. Roku 1923se usídlil v Poděbradech, v Československu, kde vystudoval Hydrotechnickou fakultu Ukrajinské hospodářské akademie. Tady taky vychází jeho první básnická sbírka „Stylet i stylos“, v exilovém vydavatelství „Kyjiv“ v roce 1925. Po dokončení studií pracoval jako inženýr. Kromě toho se aktivně podílel v organizovaní emigrantského literárního života. Ještě před 2. světovou válkou odjel do Varšavy, kde přispíval do časopisu „Veselka“ a „Literaturno-naukového visnyku“, vydávaného Dmytrem Doncovym.\n\nV roce 1945 odjel do německého Řezna, v domnění, že se do Československa, kde nechal ženu a syna, bude moci za nedlouho vrátit. V červnu 1949, když už nebyla žádná naděje na návrat, emigroval do Spojených států. Usídlil se v New Yorku, kde našel profesní uplatnění v inženýrské kanceláři; udržoval styky s příslušníky ukrajinské diaspory. Svou rodinu už víckrát nespatřil. Zemřel 16. února 1968. Byl pohřbený na hřbitově Bawen Brook v New Jersey, který je mezi ukrajinskou diasporou v USA známý jako „ukrajinský panteon“.\n\nMnichovský literární badatel Ihor Kačurowskyj vyčleňuje v tvorbě Malanjuka čtyři dominující proudy:\nKaždý z těchto proudů lze v autorově poezii vystopovat, přičemž v poválečné tvorbě jsou patrnější meditativní, obecně lidské motivy, které převažují nad motivy boje za svobodu.\nVe své rané tvorbě se Malanjuk projevil jako neoromantik, ale později se přiklonil k neoklasicistické literární tradici. Básníkova tvorba překypuje originálními neoromantickými pejzáži a jasnými, zářivými motivy. Pro jeho poezii je příznačná dynamičnost, úderná slova a historiografické momenty. Ústřední ideou jeho tvorby je idea ukrajinské samostatnosti, kterou hledá v pohnutých ukrajinských dějinách – od počátků a úpadku Kyjevské Rusi, přes kozácké období a období ruské (moskevské) nadvlády až k událostem 20. století, vzniku a tragickému zániku UNR. Ukrajina je v jeho básních vykreslená jako mystický prostor, kde se odpradávna odehrává fatální střet nejrůznějších civilizačních typů: Rusínů a Pečeněhů, Varjagů a Řeků, Západu a Východu, evropské civilizace a asiatské stepi.\n\nZajímavý je neortodoxní obraz personifikované Ukrajiny: Ukrajina je popisovaná jako dívka, znásilňovaná vojáky nejrůznějších armád, jako nahá otrokyně, stojící před vladařem, jako krutá a proradná manželka, vraždící svého muže – vládce, aby se vzápětí zasnoubila s jiným vládcem, nebo taky jako čarodějnice, která za úplňku letí na netopýřích křídlech pít krev svých dětí – „ bastardů, napůl Rusínů, napůl Pečeněhů“. Místy též jako další démonické bytosti: rusalky, mavky, apod. (viz Psalmy stepu, Varjazka ballada).\n\nPozoruhodný je rovněž autorův religiózně-mystický synkretizmus, v němž koexistují elementy křesťanství a indoevropské mytologie, s důrazem na slovanskou a hellenskou (řeckou) archaickou kulturu. Prvky pohanství a křesťanství se v Malanjukových básních navzájem překrývají a splétají do zajímavého sémantického systému.\n\nJevhen Malanjuk byl velice plodným básníkem. Jeho literární dědictví zahrnuje 12 básnických sbírek a dvoudílný sborník esejů, literárně kritických a politicko-publicistických článků, vydaných pod názvem „Knyha sposterežeň“ (Kniha postřehů).\n\nKromě toho Malanjuk je známý svými překlady evropských básníků do ukrajinštiny. Přeložil například Baudelaira, Gumiljova nebo Machara, se kterým udržoval styky během svého pobytu v Československu. Malanjukovy překlady byly vydávány v rámci jednotlivých sbírek. Ukrajinský čtenář se však mohl seznámit s těmito pozoruhodnými překlady evropského kulturního dědictví, stejně jako s celou Malanjukovou tvorbou až po rozpadu SSSR a nabytí nezávislosti.\n\n\n\nCena Jehvena Malanjuka se každoročně uděluje literátům Kirovohradské oblasti ve třech kategoriích:\nCeny se udělují vždy 2. února, o básníkových narozeninách.\n\n\n"}
{"id": "236193", "url": "https://cs.wikipedia.org/wiki?curid=236193", "title": "Textové uživatelské rozhraní", "text": "Textové uživatelské rozhraní\n\nTextové uživatelské rozhraní ( , zkratka TUI) je uživatelské rozhraní, které představuje určitý mezistupeň mezi rozhraním příkazové řádky (CLI) a grafickým uživatelským rozhraním (GUI). Pracuje v textovém režimu (textový terminál), kdy je obrazovka pevně rozdělena na rastr (sloupce a řádky), přičemž do každé pozice je možné zobrazit nejvýše jeden znak z předem dané množiny (ASCII, EBCDIC a podobně).\n\nPomocí speciálních znaků (části rámečků, ukazatel myši) jsou sestaveny podobné ovládací prvky, jako v GUI, takže prostředí obsahuje okna, menu, tlačítka, posuvníky, rolovací seznamy a další prvky obvyklé v GUI.\n\nProgramy s TUI byly běžné v operačním systému DOS (např. souborový manažer Norton Commander, vývojové prostředí Turbo Pascal, jednoduchý textový editor edit.com a mnoho dalších).\n\nV unixových operačních systémech například souborový manažer Midnight Commander, internetové prohlížeče Links a Lynx či textový editor Vim. Pro vytváření programu s TUI se na unixových systémech často používá knihovna curses či její svobodná implementace ncurses.\n\nMimo počítače se nejsnadněji setkáme s textovým uživatelským rozhraním u teletextu v běžné televizi, případně v moderních embedded systémech. Výpočetní i paměťové hardwarové nároky u embedded systémů jsou díky specializovaným integrovaným obvodům nebo modulům velmi malé.\n\nKromě textových uživatelských rozhraní existují i jiná:\n\n\n"}
{"id": "236195", "url": "https://cs.wikipedia.org/wiki?curid=236195", "title": "Lag fáze", "text": "Lag fáze\n\nLag fáze je jednou z osmi fází životního cyklu populace mikroorganizmů. Je to fáze iniciální, resp. ta která je vytyčena jako iniciální při chápání změn v mikrobiální populaci. V průběhu lag fáze dochází k přizpůsobování se buněk novému prostředí. Dochází k přestavbě jejich enzymového aparátu a postupné utilizaci dostupných živin. V procesu vstupu do nového prostředí mohou některé buňky populace i odumírat. Při průmyslové výrobě biomasy či chemických látek mikroorganizmy se vyžaduje zkrácení této fáze. Na lag fázi, navazuje fáze zrychleného růstu.\n"}
{"id": "236199", "url": "https://cs.wikipedia.org/wiki?curid=236199", "title": "Ncurses", "text": "Ncurses\n\nncurses (\"new curses\") je knihovna poskytující rozhraní pro tvorbu aplikací v textovém režimu běžících v unixovém terminálu.\n\nKnihovna emuluje chování knihovny curses z Unixu System V Release 4.0.\n\nKnihovna byla vyvinuta pod operačním systémem Linux, a byla portována na velké množství dalších unixových operačních systémů, ale i na OS/2 Warp.\n\nKnihovna ncurses je součástí projektu GNU, avšak je vydána pod zvláštní licencí (podobné licenci MIT), nikoli tedy pod licencí GPL či LGPL, jak je často (chybně) uváděno.\n\n"}
{"id": "236201", "url": "https://cs.wikipedia.org/wiki?curid=236201", "title": "Turbidostat", "text": "Turbidostat\n\nTurbidostat je biotechnologický nástroj v průběhu fermentačních procesů sloužící ke stanovení optimálního počtu buněk v prostředí na základě turbidity (zákalu) daného tekutého prostředí. Nevýhodou tohoto nástroje je to, že zákal může být tvořen nejenom buňkami, ale i jinými částmi substrátu.\n\n"}
{"id": "236202", "url": "https://cs.wikipedia.org/wiki?curid=236202", "title": "Chemostat", "text": "Chemostat\n\nChemostat je biotechnologický nástroj využívaný k určení ideálního počtu buněk prostředí na základě chemických charakteristik tohoto prostředí. Využívá se především v biofermentorech při výrobě chemických látek či biomasy. \n\n"}
{"id": "236203", "url": "https://cs.wikipedia.org/wiki?curid=236203", "title": "Magerstein", "text": "Magerstein\n\nMagerstein ( ) je ledovcový vrchol v pohoří Rieserferner v Jižním Tyrolsku v Itálii. Pohoří Rieserferner bývá někdy přiřazováno v Zillertálským Alpám, v některých pramenech dokonce k Vysokým Taurám se kterými sousedí. V zimě je vrchol velmi oblíbený pro snadnou dostupnost skialpinisty.\n\nPrvní výstup provedli 10. července roku 1878 Kirchler, Reuschle a Seyerlein. Výstup absolvovali ze sedla Forcella d'Anterselva (Antolzer Scharte) a potom lezením po severovýchodním hřebeni.\n\nHora je umístěna mezi údolí Valle di Anterselva (Antholzer Tal) a Valle di Riva (Reinz Tal). Výstupy jsou možné z obou údolí. Z Antreselva (Antolz) se jižní část Magersteinu jeví jako velmi impozantní, s příkrými a mohutnými skalními stěnami. Toto údolí převyšuje až o 2 km. Na druhé straně, severní část je sevřená širokým a v celku mírným ledovcem Vedretta di Ries (Rieserferner).\n\nVýstupy z jihu i severu nejsou nikterak obtížné, ale vždy se jedná o túry s velkým převýšením. Oficiální hodnocení obtížnosti obou cest je stupeň F. Ze severní strany vede výstup po ledovci (nutná ledovcová výzbroj).\nAnterselva di Mezzo - Rif. Vedretta di Ries (4 hod.) - Pizzo delle Vedrette - Monte Magro (2 hod.) - sestup (4 hod.). Celkem 10 hod.\nRiva di Tures - Kasseler Hütte (2 hod.) - Monte Magro (2,5 hod.) - sestup (4 hod.). Celkem 8,30 hod.\n\nCentrální postavení vrcholu na horním konci ledovce Rieserferner zaručuje zajímavý pohled na další vrcholy skupiny Rieserferner. Především pak na vrcholy Hochgall (Collalto) (nejvyšší vrchol skupiny, 3 426 m) a Wildgall (Collaspro) (3 273 m). Za dobrých povětrnostních podmínek jsou dobře vidět i Dolomity.\n\n\n"}
{"id": "236205", "url": "https://cs.wikipedia.org/wiki?curid=236205", "title": "Suchoj Su-27", "text": "Suchoj Su-27\n\nSuchoj Su-27 (V kódu NATO „Flanker“) je sovětský dvoumotorový stíhací letoun, určený k boji proti vzdušným cílům ve velkých, středních, malých, přízemních výškách a to ve dne i v noci za každého počasí. Vznikl v konstrukční kanceláři Suchoj. Díky svému značnému doletu může sloužit také jako hlídkový a doprovodný letoun.\n\nByl navržen jako odpověď na americké těžké stíhací letouny čtvrté generace jako Grumman F-14 Tomcat a McDonnell Douglas F-15 Eagle, s dosahem 3 530 kilometrů (1 910 nmi), silnou výzbrojí, sofistikovanou avionikou a vysokou manévrovatelností. Su-27 je určen k vybojování letecké nadvlády a následné varianty jsou schopny provádět téměř všechny vzdušné vojenské operace. Vznikl společně s letounem MiG-29, který byl vytvořen jako protiváha strojům General Dynamics F-16 Fighting Falcon a McDonnell Douglas F/A-18 Hornet.\n\nDo služby u sovětského letectva vstoupil Su-27 v roce 1985. Hlavní rolí byla protivzdušná obrana proti americkým bombardérům SAC B-1B a B-52G, ochrana sovětského pobřeží před letadlovými loděmi a doprovod pro strategické bombardéry Tu-95 \"Bear\", Tu-22M \"Backfire\" a Tu-160 \"Blackjack\".\n\nExistuje několik vývojových variant Su-27. Su-30 je dvoumístný víceúčelový bojový letoun pro mise za každého počasí, jak pro vzdušný boj, tak i bitevní role. Su-33 'Flanker-D' je palubní stíhací letoun určený pro letadlové lodě. Další verze zahrnují dvoumístný útočný/stíhací-bombardovací letoun Su-34 'Fullback' a modernizovaný víceúčelový stíhací letoun Su-35 'Flanker-E'.\n\nStíhací letoun vznikl jako reakce na nový stíhací letoun F-15 Eagle. Posléze byl dán požadavek na vývoj nového letounu s názvem projektu \"Перспективный Фронтовый Истребитель\" (\"Perspektivní frontový stíhač\"). První náčrty nového bojového letounu vznikly už v roce 1969. Stavba prvního prototypu T-10-1 byla dokončena v roce 1977. Letoun byl vybaven staršími motory AL-21F-3, které se tehdy montovaly do letounů Su-17M a Su-24. První zkušební let byl uskutečněn 20. května 1977. Následovaly stroje T-10-2, T-10-3, T-10-4. 1.května 1978 ale došlo k havárii druhého prototypu, jeho pilot Jevgenij Štěpanovič Solovjev zahynul. Letadla vykazovala malou stabilitu, použitý motor AL-21F byl neperspektivní a nový motor ještě nebyl dostatečně vyzkoušen, pokračovat v projektu za těchto podmínek by vedlo k dalším ztrátám na životech. Navíc vědecko‑výzkumný ústav NII VVS zpracoval veškeré informace o americkém letadle F-15 Eagle a musel konstatovat, že jeho výkony jsou daleko lepší než původně předpokládal. T-10 by se mu nedokázal vyrovnat. Hlavní konstruktér Michail Petrovič Simonov se proto po dlouhých úvahách rozhodl stroj zcela překonstruovat a začít od začátku. Konstrukce letounu byla přepracována a v roce 1981 vznikl nový letoun s označením T-10S-1, který se velmi odlišoval od původního provedení.\n\nLetadlo mělo mimo jiné podstatně snížený čelní průřez trupu pro menší aerodynamický odpor, nové šípové křídlo se sklopnou náběžnou hranou po celém rozpětí a nový motor AL-31. První prototyp T-10S-1 vzlétl 20. dubna 1981. V tom samém roce tento stroj havaroval, pilot přežil. 23. prosince 1981 spadl i druhý prototyp, jeho pilot Alexander Komarov zahynul. Základní stíhací verze se začala vyrábět v roce 1982 v leteckém závodě Komsomolskoamurské letecké výrobní sdružení J. A. Gagarina v Komsomolsku na Amuru, ale vojenské zkoušky byly ukončeny až v roce 1984.\n\nNa vývoji vhodného motoru pro toto letadlo pracovalo od konce 60. let 20. století několik sovětských konstrukčních kanceláří. V polovině 70. let 20. století prosadil Archip M. Ljulka svůj nejnovější vynález - jeho první turbínový motor s přídavným spalováním byl AL-31F, a měl výkon 7 600 kgf bez přídavného spalování a 12 500 kgf s přídavným spalováním. Motor AL-31F znamenal pro Ljulku velký úspěch. Měl analogový řídicí mechanismus a záložní hydromechanický řídicí systém. Motor měl hladký chod při jakémkoliv prudkém manévrování a přetížení letadla.\n\nV roce 1973 po zveřejnění výsledků soutěže o nové stíhačky byly institutem CNII-30 vydané specifikace na avioniku pro tato letadla. Měly mít radar pracující na více vlnových délkách a měl být schopen zachytit a sledovat několik cílů současně. Další výbavu měl tvořit optoelektronický zaměřovací systém, sestávající z infračervené vyhledávací a sledovací jednotky a laserového dálkoměru. Mezi další požadavky patřil průhledový displej s obrazovkami indikujícími stav konkrétních systémů. Na základě těchto komplikovaných požadavků vyvinula společnost NPO \"Elektroavtomatika\" palubní počítač CVM-800 určený pro stroj T-10 (příští Su-27).\n\nSuchoj Su-27 je ve všech verzích stavěn jako středoplošník. Konstrukčním materiálem jsou hlavně hliníkové slitiny. Na tepelně nejvíce trpící části draku se používají titanové slitiny. Pro kryty antén palubního lokátoru se používá slitina lithia a hliníku. Letoun je ovládán pomocí elektroimpulzního řízení fly-by-wire.\n\nPohon je tvořen dvěma dvouproudovými motory AL-31F, které jsou vybaveny komorami přídavného spalování. Váha motoru je 1 540 kg. AL-31F je spolehlivý v širokém rozsahu rychlostí a výšek letu. Životnost motoru je asi 500–600 hodin.\n\nPalivový systém je tvořen čtyřmi palivovými nádržemi, jedna je v centroplánu, dvě ve vnějších částech křídla a jedna v žihadle (válcovité těleso na konci trupu). Palivo je možno za letu přečerpávat mezi jednotlivými nádržemi. Palivové nádrže jsou uvnitř potaženy polyuretanovou pěnou pro snížení rizika požáru.\n\nPilotní kabina je posunuta dopředu a má zaoblený tvar. Kryt je vyroben z organického skla. Tvoří ji dvě části – přední zaoblená a zadní, která se otevírá směrem dozadu, proti směru letu. Kabina je přetlaková. Na předním rámu zadní části krytu jsou tři zrcátka. Pilot sedí ve vystřelovací sedačce K-36, která umožňuje katapultáž při nulové rychlosti a výšce. Přetížení se pohybuje kolem 20G. Uprostřed nad palubní deskou je čelní průhledový indikátor (HUD), který zobrazuje údaje z palubního radiolokátoru a optoelektronického lokátoru.\n\nPalubní vybavení je tvořeno 5 bloky:\n\nSlouží k navigaci a řízení letounu ve všech režimech a podmínek letu. Je tvořen:\n\nJe systém sloužící k zachycování a sledování cílů optoelektronickým lokátorem nebo palubním radarem. Je tvořen:\n\nZajišťuje radiokorespondenci mezi velitelstvím a pilotem je tvořen:\n\nBlok palubní obrany je zařízení, které informuje pilota o zachycení vlastního letounu nepřátelským radiolokátorem nebo laserem. Systém je také schopen rušit radiolokátory nepřítele v pasivním nebo aktivním režimu.\n\nSlouží k zachycení činnosti jak palubních aparatur tak i pilota.\nSkládá se:\n\nV devadesátých letech 20. století bylo do ČLR dodáno 20 jednomístných letounů Su-27SK a čtyři dvoumístné Su-27USK (K= Китай = Čína). Jejich základna se nachází na ostrově Chaj-nan. V roce 1994 bylo dodáno dalších 24 strojů. Čína posléze koupila licenci na výrobu 200 letounů v hodnotě 1,2 mld. USD.\n\nV ČLR je Su-27 vyráběn pod názvem J-11. V současné době existují dvě verze J-11A, která je tvořena asi 20% čínských dílů a novější J-11B, která je tvořena z 90 % čínských dílů. To je však nutno brát s rezervou, protože pohonné jednotky AL-31F musí ČLR stále ještě získávat z Ruska. J-11B je vybavena také vektory tahu pro zlepšení již tak výborných manévrovacích schopností.\nJ-11 je vybaven modernější čínskou avionikou, v kabině se nalézají čtyři barevné displeje. Podle čínských zdrojů je vyráběn v lepší kvalitě než konkurenční Suchoj. Cena J-11 je oproti konkurenci nižší.\n\nLetouny Suchoj Su-27 jsou známy celou řadou neobvyklých obratů, které nejspíše nejsou jen samoúčelným předváděním skvělých letových vlastností. Tyto manévry možná mají konkrétní bojové využití, jako jsou například úhybný manévr před raketami.\n\nManévr \"kobra\" začíná rotací vzad o 120 stupňů. Letoun udržuje v dosažené poloze výšku a pohybuje se horizontálně vpřed. Rychlost rychle poklesne na 150 km/hod. Potom prudce vrhne svou příď vpřed. \n\nManévr \"zvon\" (\"kолокол\") začíná vertikálním stoupáním, na jehož vrcholu rychlost poklesne na 0 km/hod. Pak se letoun přetočí dozadu, nechá klesnout příď a během akcelerace se přetočí kolem své podélné osy do jiné roviny.\n\nV 80. letech 20. století sestrojili v SSSR experimentální letoun Su-27 s označením \"P-42\", který měl překonat dosavadní rekordy upravené verze amerického letadla F-15A se jménem Strike Eagle v dostupu a rychlosti stoupání. Jeho hmotnost tehdy činila 14 124 kg (byl tedy o 2 000 kg lehčí než prázdný sériový Su-27). Podařilo se a Su-27 je nebo byl držitelem celkem 27 světových rekordů. \nDalším letounem byl T-10-20R, který byl určený pro jiné kategorie rychlostního létání.\n\nZákladní kanónovou výzbroj tvoří automatický letecký kanón GŠ-301. Je to jednohlavňová zbraň s kadencí 1500–1800 střel / min. využívající pro pohon automatiky zákluz hlavně. Závěr je uzamčený, klínový, posuvný v příčném směru vzhledem k ose hlavně. Hlavní části kanónu jsou rozděleny na dvě skupiny:\n\nZákladní verze Su-27 má 10 závěsných bodů.\n\n\nNa závěsné body je možno zavěsit širokou škálu řízených protiletadlových střel krátkého, středního a dlouhého dosahu.\nZákladní kombinace protiletadlové výzbroje se skládá z 6 raket R-27 a 4 raket R-73. Další kombinací jsou střely 4× R-27, 4× R-37, 2× R-33\n\n\n\n\nPrvním místem, kam byl Su-27 vyslán, byl Murmansk na poloostrově Kola. Postupem času, když se nasbíraly zkušenosti s provozem Su-27, začal být nasazován v součinnosti s letounem včasné výstrahy Berijev A-50. Od konce roku 1986 se intenzivně účastnil zachycování letadel NATO nad Barentsovým mořem. První zveřejněné fotografie operačního Su-27 byly zhotoveny posádkou norského hlídkového letadla Lockheed P-3B Orion dne 13. září 1987. Dva Su-27 vyzbrojené šesti raketami R-27 byly vyslány jako doprovod letadel P-3B. Během doprovázení se jeden Su-27 dostal do vzdálenosti jen 10 metrů od letadla P-3B, následně se přesunul přímo před norský stroj a zapnul přídavné spalování. Norskému stroji se díky rychlé reakci posádky, která se stihla uhnout před prudkou tlakovou vlnou nic nestalo.\nO něco později se scénář opakoval. Su-27 byly vyslány jako doprovod norských P-3B. Tentokrát však došlo k nehodě. Sovětský pilot se ocasními plochami svého Su-27 přiblížil k vrtulím P-3B natolik, že se dostaly do kontaktu se směrovým kormidlem Su-27 a úlomky z něj prorazily trup P-3B. Oběma strojem se následně podařilo bezpečně přistát. Norská strana následně podala oficiální stížnost na Sovětský svaz. Celkové poškození P-3B bylo vyčísleny na 130 000 amerických dolarů.\n\nV polovině roku 1987 již bylo ve službě 50 strojů Su-27 a tempo výroby bylo dva stroje za měsíc. Začátkem roku 1989 již sloužilo přes 200 kusů Su-27 a začaly nahrazovat starší stroje Jak-28P, Su-15 a Tu-28P. Tyto jednotky byly dislokovány na letišti Lehnice v Polsku a Vinnycja na Ukrajině.\n\n\n\n\n\n\n"}
{"id": "236206", "url": "https://cs.wikipedia.org/wiki?curid=236206", "title": "Jurij Darahan", "text": "Jurij Darahan\n\nJurij Darahan ( ; 16. března 1894 – 17. března 1926) byl ukrajinský básník.\n\nNarodil se v Chersonské oblasti, sloužil v carské armádě, později v armádě UNR. V roce 1920 byl internován v polském internačním táboře v Kališi, kde spolu s Jevhenem Malanjukem začal vydávat časopis „Veselka“. V roce 1922 přijel do Prahy, kde se zapsal na Ukrajinský pedagogický institut Mychajla Drahomanova. V roce 1925 mu v Praze vychází básnická sbírka „Sahajdak“ („Toulec“). V roce 1926 zemřel na tuberkulózu v sanatoriu v Pleši u Prahy. Je pohřbený na Olšanech v Praze.\n\nHistorické motivy, motivy boje za nezávislost; intimní lyrika, reflexe dětství.\n\n"}
{"id": "236207", "url": "https://cs.wikipedia.org/wiki?curid=236207", "title": "Mikrobiální těžba", "text": "Mikrobiální těžba\n\nMikrobiální těžba je proces, při němž dochází k těžbě určitých kovů pomocí mikroorganismů. Zdrojem mohou být rudy či odpadní vody. V současnosti existují dvě technologie tohoto typu. Jedna na získávání mědi a druhá na získávání železa (\"Thiobacillus ferrooxidans\"). Jde o to, že mikroorganizmus odebírá určitou látku ze substrátu. Tu ve svém metabolismu přetváří a následně po usmrcení organizmu nebo po získání jeho metabolitů je tato látka dále chemicky upravována.\n\n"}
{"id": "236208", "url": "https://cs.wikipedia.org/wiki?curid=236208", "title": "Nancy Reaganová", "text": "Nancy Reaganová\n\nNancy Davisová Reaganová, rodným jménem Anne Frances Robbins (6. července 1921 New York, USA – 6. března 2016 Los Angeles, Kalifornie, USA) byla manželka prezidenta Spojených států amerických Ronalda Reagana a v letech 1981–1989 první dáma USA. V mládí se také věnovala herectví.\n\nNarodila se jako Anne Frances Robbins v New Yorku jako dcera Kennetha Seymoura Robbinse a jeho ženy, herečky Edith Luckett. Když jí bylo šest let, její matka se vdala za dr. Loyala Davise, neurochirurga. Ten ji adoptoval, měl ji velmi rád a spolu s její matkou se odstěhovali do Chicaga. Tady vystudovala dívčí latinskou školu (ang. Girls Latin School) a svá další studia prožila ve Smith College v Massachusetts, kde studovala angličtinu a především divadlo.\n\nBrzy po dokončení studií se stala profesionální herečkou. Cestovala s hereckou společností a svoji první roli získala v muzikálu \"Lute Song\". Její popularita stoupala a jedna nabídka pocházela dokonce z Hollywoodu. V letech 1949 až 1956 si zahrála celkem v 11 filmech. Její první filmová role byla ve filmu \"Stín na zdi\" (ang. \"Shadow on the Wall\"; 1950) a dále následovaly filmy jako \"Next Voice Your Hear and East Side\" (1950) a \"West Side\". Ve filmu \"Hellcats of the Navy\" si zahrála po boku svého budoucího muže.\n\nPodle kritiků byla její nejúspěšnější rolí žena v domácnosti v náboženském dramatu \"Next Voice Your Hear and East Side\" z roku 1950.\n\nNancy se setkala s Ronaldem Reaganem v roce 1951, kdy zastával funkci prezidenta hereckých odborů SAG (\"Screen Actors Guild\"). Vzali se 4. března 1952 v San Fernandu v Los Angeles v malém kostele v údolí. „Můj život opravdu začínal, když jsem si vzala svého manžela“, řekla později Nancy. Po svatbě se Nancy uchýlila z profesního života do soukromí.\n\nReagan s Nancy měli dvě děti:\n\n\nNancy Reaganová byla také nevlastní matkou Michaela Reagana a Maureene Reaganové, které měl Ronald Reagan v prvním manželství s Jane Wymanovou.\n\nPrvní dámou Kalifornie byla od roku 1967 do roku 1975, během dvou guvernérských funkčních období svého manžela. V těchto letech prováděla návštěvy veteránů, starších lidí a postižených, a spolupracovala s několika charitativními organizacemi. Mimo jiné manželovi radila v personálních otázkách a spolupracovala s týmem, který připravoval volební kampaně. Zapojila se do řady předvolebních akcí, poskytovala interview, ale odmítala pronášet jakékoli projevy. Odmítala dlouhodobě pobývat v sídle kalifornského guvernéra „Govenor´s Mansion“, nezdál se jí totiž dostatečně bezpečný pro její děti.\n\nPrvní dámou USA byla v letech 1981–1989 a měla menší podíl na politice a na celkovém rozhodování prezidenta – jejího manžela Ronalda Reagana. Prosazovala velkolepou rekonstrukci Bílého domu z veřejných darů (většinou od movitých přátel), což špatně nesla veřejnost, která strádala dvoucifernou inflací a probíhající hospodářskou krizí. Snažila se o co nejvíce komfortní bydlení pro prezidenta a životní styl prvního páru se tak stále více vzdaloval životu běžných Američanů. Prezidentův tým najal odborníky, kteří doporučili první dámě, aby se více angažovala v sociální problematice. Rozhodla se pro oblast protidrogové a protialkoholické pomoci mladistvým (kampaň \"Just say no\"), které se věnovala i po skončení funkčního období založením Nadace Nancy Reaganové.\n\nPo atentátu na Ronalda Reagana dne 30. března 1981 měla sklon k nadměrné ustaranosti a dokonce nutila manželovy spolupracovníky, aby prezidentův program sestavovali podle rozhodnutí astroložky Joan Quigleyové.\n\nBěhem funkčního období jí při preventivní prohlídce našli rakovinu prsu, který si nechala amputovat, což vzbudilo velkou kritiku, protože choroba první dámy sice zvyšovala ochotu mnoha žen podstupovat každoroční preventivní prohlídky, ale její volba zároveň znamenala podporu překonané operační metody.\n\nMimo jiné také nutila prezidenta George W. Bushe podporovat výzkum kmenových buněk, v nadějích, že takový výzkum by vedl k léku na Alzheimerovu chorobu, kterou mimo jiné trpěl od roku 1994 i její manžel. Na sklonku svého života bydlela Nancy Reaganová v Los Angeles v Kalifornii.\n\nV roce 2005 byla hospitalizována poté, co uklouzla a upadla v hotelovém pokoji v Londýně, když šla navštívit Margaret Thatcherovou a prince Charlese.\n\nBývalá první dáma zemřela v 94 letech na selhání srdce po dlouhodobé nemoci. Je považována za jednu z nejvlivnějších prvních dam Ameriky.\n\n"}
{"id": "236214", "url": "https://cs.wikipedia.org/wiki?curid=236214", "title": "Andrij Harasevyč", "text": "Andrij Harasevyč\n\nAndrij Harasevyč ( ; 1917 – 1947) byl ukrajinský básník, pedagog, klavírista a horolezec.\n\nNarodil se ve Lvově, absolvent užhorodského gymnázia. Od roku 1938 studoval slavistiku na FFUK v Praze. Kromě toho navštěvoval přednášky O. Kolessy, D. Dorošenka, L. Bileckého aj. ukrajinských profesorů, přednášejících na Ukrajinské svobodné univerzitě v Praze. Zemřel při vzestupu na vrchol Watzmann v německé části Berchtesgadenských Alp, kde je taky pohřbený.\n\nNeoromantizmus s nádechem symbolizmu, národní tragedie, historické motivy.\n\n"}
{"id": "236215", "url": "https://cs.wikipedia.org/wiki?curid=236215", "title": "Mars 3", "text": "Mars 3\n\nMars 3 byla sovětská sonda, která v roce 1971 jako první přistála na povrchu Marsu. Jednalo se o sesterskou sondu k Mars 2, která startovala o devět dní dříve. \n\nNa oběžnou dráhu byla vynesena raketou Proton K, která startovala dne 28. května 1971 v 15:26:30 UTC. Podle katalogu COSPAR byla označena 1971-049A.\n\nSonda se skládala ze dvou modulů. Celková hmotnost sondy byla 4650 kg, z čehož 3440 kg připadalo na orbitální modul a 1210 kg na přistávací modul.\nSoučástí sondy byly parabolická anténa, nádrže s pohonnými hmotami, ohřívací radiátor, detektory orientace sondy, sluneční baterie a francouzská aparatura Stereo na měření radiového šumu.\n\nPřistávací modul začal se sestupem 2. prosince 1971 v 09:14 a po 4 hodinách a 35 minutách dosáhl s pomocí padáku a přistávacího motoru povrchu, odkud po 14,5 sekundy vysílal signál (malou část extrémně nekvalitního obrazu) prostřednictvím družicové části sondy a pak se z neznámého důvodu odmlčel. Příčina poruchy mohla souviset se silnou písečnou bouří odehrávající se na Marsu v době přistání, která mohla poškodit komunikační systém.\n\nOrbitální modul, tedy družicová část sondy, byl naveden na dráhu ve výši 1500 - 190 000 km s periodou 19 dní. Pracoval do 22. srpna 1972, za tu dobu vykonal 20 oběhů Marsu. Prováděl snímkování povrchu, měření povrchové teploty, tlaku, koncentrace vodní páry a slunečního radiačního šumu.\n"}
{"id": "236216", "url": "https://cs.wikipedia.org/wiki?curid=236216", "title": "Ľadový štít", "text": "Ľadový štít\n\nĽadový štít je s výškou 2627 m n. m. třetí nejvyšší horou Vysokých Tater i celého Slovenska. Masiv Ľadového štítu tvoří vedle hlavního vrcholu ještě Malý Ľadový štít 2603 m n. m. a Zadný Ľadový štít 2507 m n. m.\n\nOd Malého Ľadového štítu ho odděluje Ľadová štrbina, ze severu od Zadného Ľadového štítu zase Ľadová priehyba. Na západ z něho vybíhá Suchý hrebeň. Mohutnými srázy spadá na sever a severozápad. Pod nimi se rozprostírají stálá firnová pole, která jsou důvodem pojmenování štítu.\n\nVrchol je pro turisty dostupný pouze v doprovodu horského vůdce kvůli návštěvnímu řádu Tatranského národního parku. Horolezci registrovaní v jakémkoliv horolezeckém spolku mohou na vrchol vystupovat libovolnou trasou.\n\nHorolezci si oblíbili východní stěnu. Turisté vystupují hřebenem od severu nebo stěnou z jihu.\n\nPrvní známý výstup na vrchol vykonali v roce 1843 John Ball (Anglie), Wilhelm Richter, Carl Ritter, neznámý maďarský malíř a tři horští vůdci z polského Jurgova. Vylezli Suchým žľabem na Ľadovou štrbinu a na vrchol. Dnes je to tzv. normální cesta obtížnosti I.\n\nVýznamný výstup vede po severní hřebeni přes Ľadovou priehybu a ostrý Ľadový koň na vrchol. Je to oblíbená cesta horských vůdců obtížnosti II.\n\nPopulární výstup středem východní stěny poprvé otevřeli Alfréd Grósz a Julius Lingsch 29. července 1923. Obtížnost je III.\n\nOblíbený Brnčalův pilíř poprvé vylezli Albert Brnčal a R. Horníček 7. září 1946 v obtížnosti V.\n\n"}
{"id": "236217", "url": "https://cs.wikipedia.org/wiki?curid=236217", "title": "Sistrum", "text": "Sistrum\n\nSistrum je bicí hudební nástroj pocházející ze starověkého Egypta. Skládá se z držadla a kovového rámu širokého 10-30 cm ve tvaru písmena U.\n\nMezi vidlicí rámu jsou na příčné kovové části volně umístěné tenké kroužky z kovu, které při zatřesení vydávají zvuk. Název sistrum je odvozen z řeckého \"seistron\" (σείστρον), „to, čím se třese“.\n\nVe starověkém Egyptě bylo sistrum považováno za posvátný hudební nástroj, který se používal při tanci a náboženských obřadech spojených s bohyní Hathor. Tvar vidlice sistra měl připomínat rohy této kravské bohyně. Zvuk sistra měl také odvracet záplavy na Nilu a strašit Sutecha. Se sistrem byly zobrazovány mnohé bohyně – Bastet, bohyně tance, oslav a radosti, a Eset, která přebrala mnohé prvky Hathor.\n\nSistra se stále používají při obřadech v etiopské ortodoxní církvi.\n\n"}
{"id": "236219", "url": "https://cs.wikipedia.org/wiki?curid=236219", "title": "Suchoj Su-24", "text": "Suchoj Su-24\n\nSuchoj Su-24 (kód NATO „Fencer“) je nadzvukový, dvoumístný, dvoumotorový hornoplošný taktický bombardér s měnitelnou geometrií křídel určený pro boj za každého počasí, vyvinutý v SSSR.\n\nJeho vývoj spadá do počátku 60. let, kdy byl požadován úderný stroj, který by byl schopen přízemním letem provádět překvapivé údery.\nPo tom, co byl v roce 1961 zaveden do sovětského letectva stíhací bombardér Su-7B, začala armáda vyvíjet tlak na sovětskou vládu, aby odsouhlasila vývoj nového letadla. Základním požadavkem na letadlo byla schopnost operovat za každého počasí a útočit i na malé pozemní cíle. Dokument s technickými specifikacemi byl zaslán konstrukční kanceláři Suchoj, čímž byl zahájen vývoj nového útočného bombardéru, později nazvaného Su-24.\n\nUž první studie jasně ukázaly, že se Suchoj nebude moci ubírat cestou modernizace původního Su-7B. Důvodem byl nedostatek místa v konstrukci Su-7 pro novou avioniku, jejíž součástí byl nově vyvíjený zaměřovací a navigační systém. Vývoj tohoto systému, nazvaného Puma, dostala na starost konstrukční kancelář OKB-794. V roce 1962 začal Suchoj práce na zcela novém letadle, nazvaném S-6. Maketa stroje S-6 byla hotová už následující rok, avšak pomalý pokrok ve vývoji systému Puma způsobil, že projekt byl dočasně pozastaven.\n\nV roce 1964 byl projekt opět obnoven pod kódovým označením T-58M. Sovětské letectvo upravilo své požadavky na nové letadlo a požadovalo, aby bylo schopné vzletu a přistání na krátké dráze. Neméně důležitým požadavkem byla schopnost nadzvukového letu v nízké letové hladině, aby bylo letadlo schopno takto proniknout do vzdušného prostoru nepřítele. V roce 1965 se konstruktéři rozhodli změnit rozmístění posádky v kokpitu a dvojici sedadel umístili vedle sebe. Tento koncept byl v sovětském vojenském letectvu uplatněn poprvé a důvodem byl příliš velký rozměr radaru Orion, umístěného v nose letadla. Projekt dostal pracovní pojmenování T-6 a první dva prototypy byly dokončeny v roce 1967. Prototyp T6-1, pilotovaný V. S. Iljušinem, vzlétl oficiálně poprvé 2. července 1967. Neuspokojivé výsledky s letovými vlastnostmi T-6 přivedly kancelář Suchoj k nápadu, vytvořit letadlo s měnitelnou geometrií křídel. Takto zmodernizovaný prototyp T6-2I vzlétl poprvé 17. ledna 1970. Usnesením vlády ze dne 4. února 1975 se první série letadel s označením Su-24 se formálně dostala k vojenským jednotkám.\n\nPráce na vývoji se však nezastavily a v roce 1983 byla do armády zavedena modernizovaná verze s názvem Su-24M. Podle vyjádření odborníků je bojová účinnost Su-24M 1,5 až 2krát vyšší než u Su-24.\n\nV 70. a 80. letech šlo o pokročilý sovětský letoun, podobný charakteristikami letounu F-111. U ruského letectva je pozvolna nahrazován stroji Suchoj Su-34.\n\nKoncept měnitelné geometrie křídel umožňuje nastavení ve čtyřech polohách:\n\nPalivový systém má kapacitu 11 700 litrů, což je možné zvýšit zavěšením dvou přídavných nádrží. Palubní zaměřovací a navigační systém PNS-24 (Puma) se skládá z:\nPrvní Su-24 měli jen základní systém elektronického boje, ovšem pozdější modernizace již disponovaly moderním radarovým varovným systémem, výstražným systémem před naváděním raketami a možností elektronického rušení průzkumných i zbraňových systémů\n\nSovětské Su-24 poprvé do bojů v Afghánistánu zasáhly v roce 1984. Dále Rusko použilo letouny Su-24 při bombardování Čečenska, ale vykonávaly tam i průzkumné lety. Dne 4. listopadu 1999 byl Su-24MR vyslán, aby našel místo havárie nedávno sestřeleného Su-25. Průzkumný let Su-24 byl však zmařen po zásahu raketou země-vzduch a stroj se zřítil k zemi. Pilot havárii nepřežil a navigátor padl do zajetí.\n\nV srpnu 2008 ruské Su-24 kromě průzkumných letů také bombardovaly pozice gruzínské armády v Jižní Osetii. Během této 6denní války sestřelila gruzínská protivzdušná obrana dva Su-24. První z nich byl sestřelen 9. srpna nedaleko města Cchinvali a druhý hned následující den u města Java.\n\nBěhem občanské války v Libyi v roce 2011 sestřelili povstalci letadlo libyjských vzdušných sil Su-24MK.\n\nSyrské letectvo přišlo o první Su-24M2 dne 28. listopadu 2012 poté, co na něj povstalci spustili palbu ze země. Podle vyjádření Izraele narušil 23. září 2012 syrský Su-24 izraelský vzdušný prostor. Pravděpodobně se snažil ostřelovat pozice vzbouřenců v jižní Sýrii a omylem vletěl 800 m do vzdušného prostoru Izraele. Poté, co se chtěl vrátit zpět, vystřelila izraelská protivzdušná obrana raketu MIM-104D Patriot, kterou stroj zasáhla. Oba piloti se stihli katapultovat a přistáli na syrském území.\n\n20. srpna 2014 bylo letadlo Ukrajinského letectva Su-24M sestřeleno vzbouřenci v oblasti Luhansk.\n\n30. září 2015 na oficiální žádost syrské vlády podnikly ruské letouny Su-24M první nálety v provincii Hamá. V noci ze středy na čtvrtek (1. října 2015) letadla typu Su-24M a Su-25 během čtyř náletů v Sýrii zničila štáb teroristů a sklad munice v oblasti města Idlib. Dne 3. října byl při náletech ruských letadel Su-34, Su-24M a Su-25 zasažen výcvikový tábor radikálů, jakož i provoz na výrobu vest pro sebevražedné atentátníky. 4. října při bombardování u města Džisr aš-Šugur zasáhly letouny Su-24M jednu z dělostřeleckých pozic teroristů. Následující den bombardovala dvojice Su-25 a jeden Su-24M pozice bojovníků Islámského státu v okolí města Tadmur. Podařilo se jim zničit 3 raketomety a asi 20 tanků T-55, které povstalci ukořistili syrské armádě. 6. října provedla letadla Su-34, Su-24M a Su-25 nálety na 12 pozemních cílů. Zničené byly výcvikové tábory a objekty logistické infrastruktury, patřící teroristickým skupinám, spolupracujícím s islámským státem. Zničení dalšího výcvikového tábora se bombardérům Su-24M podařilo uskutečnit 17. října ve městě Salma. Podle vyjádření ruské zpravodajské služby tam působili zahraniční instruktoři, kteří připravovali bojovníky Islámského státu k vedení partyzánské války v oblastech, osvobozených syrskou armádou. Při náletech byly použity přesně naváděné rakety typu Ch-25L a Ch-29L, laserově naváděné pumy KAB-500L a \"hloupé bomby\" typu FAB-250.\n\nBěhem ruské intervence v Sýrii se 24. listopadu 2015 poblíž vesnice Bayir Bucak v syrské provincii Latákíja zřítil jeden stroj ruských vzdušných sil poté, co byl sestřelen tureckým letectvem. Turecko uvedlo jako důvod sestřelení narušení svého vzdušného prostoru. Tvrdí, že ruský stroj byl desetkrát v průběhu 5 minut varován tureckou stranou. Rusko však tvrdí, že sestřelený letoun se pohyboval výhradně v syrském vzdušném prostoru, a vylučuje, že by sestřelený letoun narušil nebo ohrožoval turecký vzdušný prostor. Oba piloti se úspěšně katapultovali, nicméně jeden později zemřel. K zabití obou letců palbou ze země během jejich sestupu na padáku se přihlásili turkmenští povstalci operující v Sýrii, nicméně o život přišel jen jeden z členů osádky letounu.\n\n\n\n\n\n\n\n\n\n"}
{"id": "236223", "url": "https://cs.wikipedia.org/wiki?curid=236223", "title": "Sádka", "text": "Sádka\n\nSádka je umělá vodní nádrž určená k odchovu nebo k převozu obvykle trhových ryb nebo násad. V sádce je zajištěn stálý průtok čerstvé okysličené vody pro udržení vhodného prostředí a zpravidla není přítomna žádná vegetace. Chovné sádky mohou být například rybniční, říční, mořské atd.\n\n\n"}
{"id": "236228", "url": "https://cs.wikipedia.org/wiki?curid=236228", "title": "Suchoj Su-15", "text": "Suchoj Su-15\n\nSuchoj Su-15 (v kódu NATO \"Flagon\") byl sovětský dvoumotorový stíhací letoun z poloviny 60. let 20. století, jehož první prototyp vzlétl 30. května 1962. Do výzbroje sovětského letectva byl zařazen roku 1967, kde nahrazoval typy Su-9 a Su-11. V průběhu doby byl letoun postupně modernizován a byly produkovány různé verze. Ve službě zůstal do 90. let\n\nPo zjištění různých limitů dřívějších typů Su-9 a Su-11 v případě zachycení bombardérů Boeing B-52 Stratofortress, hlavně ohledně radarových možností a výkonu letadel, v OKB Suchoj zahájili vývoj překonstruovaného a schopnějšího letadla. Vznikla řada vývojových typů včetně T-49, které sdílely trup Su-9 (včetně konfigurace s jediným motorem), ale už používaly vstupní ústrojí po stranách letounu, aby se dal do nosu letounu namontovat radar RP-22 Orjol-D (\"Orel\") a T-5, což byl v podstatě značně upravený Su-11 s rozšířenou zadní částí trupu, kde byly zamonotované dva motory Tumanskij R-11.\n\n\nV roce 1983 sestřelil Su-15 řízenou střelou nad Sachalinem korejský Boeing 747 KAL007, přičemž zahynulo všech 269 osob na palubě letounu.\n\n\n\n\n\n"}
{"id": "236229", "url": "https://cs.wikipedia.org/wiki?curid=236229", "title": "Luděk Bukač", "text": "Luděk Bukač\n\nLuděk Bukač (4. srpna 1935 Ústí nad Labem – 20. dubna 2019) byl český a československý hokejový trenér, pedagog a útočník. Byl otcem hokejového trenéra Luďka Bukače mladšího.\n\nV žákovské kategorii hrál za LTC Praha a I. ČLTK Praha, v kategorii dospělých za Motorlet Praha (1949–1958), Spartu Praha (1959–1961 a 1963–1967, Duklu Jihlava (1961–1963).\n\nV ligové soutěži odehrál 13 sezón, kolem 330 zápasů, v nichž nastřílel 153 gólů.\n\nV reprezentaci odehrál 30 zápasů a nastřílel 11 gólů. Zúčastnil se mistrovství světa v letech 1961 a 1963 (stříbrná, resp. bronzová medaile).\n\nPo skončení aktivní hráčské kariéry trenér Sparty Praha (1967–1969 a 1973–1980), VSŽ Košice (1969-1970) a Motoru České Budějovice (1971-1973).\n\nV letech 1979–1985 trenér reprezentace ČSSR spolu se Stanislavem Neveselým, v první sezóně ještě s Karlem Gutem, od roku 1981 hlavní trenér. Jeho typickým trenérským rysem bylo vysoké tempo hry a celohřišťové pojetí.\nPod jeho vedením získali českoslovenští hokejisté na mistrovství světa 1981 bronzovou medaili, v roce 1982 a 1983 a na Zimních olympijských hrách 1984 stříbrné medaile. Prvním vrcholem trenérské práce byl zisk titulu mistrů světa v roce 1985, kdy dokázal přerušit letitou nadvládu hokejové reprezentace SSSR (trvající od roku 1978).\n\nPo odchodu od reprezentace ČSSR působil jako trenér týmu Rakouska, se kterým se zúčastnil Zimních olympijských her 1988. Práci u týmu ukončil v roce 1991. V letech 1992–1994 trénoval národní tým Německa, se kterým na Zimních olympijských hrách 1992 obsadil 6. místo.\n\nV roce 1996 dovedl k titulu mistrů světa český reprezentační tým. Odešel po neúspěšném vystoupení mužstva na Světovém poháru 1996.\n\n\nJeště během aktivní hráčské činnosti byl na stáži v Kanadě (tým Oklahoma Blazers, 1965) a v SSSR (tým CSKA Moskva, 1966).\nPozději proslul jako trenér, který se soustavně věnoval teorii i praxi ledního hokeje. Vědecká i odborná publikační činnost Luďka Bukače je velmi bohatá - je autorem kolem 30 vědeckých statí, dále řady učebních textů a metodických příruček, spoluautorem knihy „Obrana v ledním hokeji“. V ČSSR i v zahraničí publikoval přes 100 odborných článků. Přednášel na univerzitách a seminářích v Kanadě, Švédsku, Finsku, Švýcarsku, Itálii a Rakousku.\n\nV roce 1991 založil se svým synem hokejovou školu.\n\n\nPo ukončení trenérské kariéry byl pravidelným hostem například při přímých přenosech zápasů na vrcholných mezinárodních soutěžích (MS, ZOH). V roce 2003 se podílel na dokumentu České televize \"Hokej v srdci - Srdce v hokeji\".\n\nZemřel v nemocnici 20. dubna 2019 ve věku 83 let na komplikace spojené s oboustranným zápalem plic.\n"}
{"id": "236230", "url": "https://cs.wikipedia.org/wiki?curid=236230", "title": "Halové mistrovství světa v atletice", "text": "Halové mistrovství světa v atletice\n\nHalové mistrovství světa v atletice je mezinárodní atletický šampionát, který se odehrává pod záštitou IAAF, s malou výjimkou každé dva roky. Předchůdcem šampionátu byly Světové halové hry, které se konaly v roce 1985 v Paříži. V roce 1987 byl šampionát přejmenován na Halové mistrovství světa.\n\n"}
{"id": "236231", "url": "https://cs.wikipedia.org/wiki?curid=236231", "title": "Golf Club Praha", "text": "Golf Club Praha\n\nGolf Club Praha (zkráceně GCP) je nejstarší pražský golfový klub, založený roku 1926. Jeho historie je spojena s pražskými částmi Motolem a Klánovicemi.\n\nVe 20. a 30. letech 20. století GCP působil na motolském hřišti; vrcholné období zde proběhlo v letech 1930-1933. S ohledem na podnikatelské plány na zástavbu původního hřiště se klub začal ohlížet po nové lokalitě. Na konci 30. let začala výstavba nového 18jamkového areálu u Klánovic, prvních 5 jamek bylo zprovozněno v srpnu 1938. \n\nV období tzv. druhé republiky a válečného protektorátu došlo k dočasné prosperitě klánovického hřiště (způsobené mj. tím, že řada kvalitních hřišť se po Mnichovské dohodě stala součástí nacistického Německa). Klánovické hřiště s klubovnou však bylo po atentátu na Reinharda Heydricha částečně zabráno okupanty. Na jaře 1944 bylo hratelných jen šest jamek, na podzim stejného roku bylo hřiště uzavřeno zcela.\n\nPo roce 1945 byly obnoveny plány na dostavbu klánovického hřiště, které však ukončil komunistický převrat v roce 1948. V tomto roce byl GCP donucen ke sloučení s Českým golfovým klubem, později se Závodním Sokolem závodu Jana Švermy z Jinonic. V roce 1950 byl golf nastupujícím režimem zakázán a mezi roky 1953 a 1960 byly původní greeny rozorány a zalesněny. \n\nV 60. letech 20. století došlo k rehabilitaci golfového sportu, v roce 1968 byl obnoven Golf Club Praha pod svým původním názvem. Na začátku 70. let došlo k výstavbě nového hřiště v Motole, na podzim 1977 se zde konal první obnovený turnaj. \nPo roce 1989 se Golf Club Praha neúspěšně pokusil o obnovu golfu na zalesněném hřišti v Klánovicích. \nGolf Club Praha sídlí na Plzeňské ulici v Praze 5.\n\n"}
{"id": "236237", "url": "https://cs.wikipedia.org/wiki?curid=236237", "title": "Hérakleia Pontiké", "text": "Hérakleia Pontiké\n\nHeraclea Pontica (řecky: Ηράκλεια Ποντική, turecky: Karadeniz Ereğli) bylo starověké město na pobřeží Bithýnie v Malé Asii, rozkládající se v ústí řeky Lycus. Bylo založeno jako řecký městský stát Megara mezi lety 560 a 558 př. n. l. a neslo jméno slavného hrdiny Hérakla.\n\nKolonizátoři si brzy podrobili původní obyvatelstvo - Mariandyniány, ale dohodli se, že nikdo z nich nebude nikdy prodán do otroctví mimo jejich vlast. Díky prosperitě a bohatství, plynoucích z výhodné polohy přirozeného přístavu a bohaté rybolovné činnosti, získala Heraclea brzy kontrolu nad celým pobřežím až po Cytorus (Kidros). Důsledkem bylo dokonce zakládání kolonií (Cytorus, Callatis, Chersonésos).\n"}
{"id": "236242", "url": "https://cs.wikipedia.org/wiki?curid=236242", "title": "Fish Fillets II", "text": "Fish Fillets II\n\nFish Fillets II je logická počítačová hra z roku 2007 (březen) od společnosti ALTAR Games. Jedná se o pokračování hry Fish Fillets. Hra je kompletně v češtině.\n\nPrincip hry zůstává podobný jako v prvním díle, ale došlo k některým změnám. Hráč má opět za úkol dostat dvě ryby ven z místnosti pomocí promyšleného přesouvání předmětů.\n\nCelou hrou nás provází příběh dvou rybích agentů FDTO (Fakt Děsně Tajná Organizace). Hlavními postavami jsou tajní agenti Max Flounder a Tina Guppyová. Příběh je rozdělen do několika paralelních větví, kterými lze postupovat nezávisle na sobě. Hra obsahuje přes 100 řešitelných místností (včetně výukových místností), jejichž obtížnost se postupně zvyšuje. V místnostech má hráč možnost sbírat hvězdičky, za které získává přístup ke zvláštním bonusům (puzzle, videa, bonusové úrovně atd.).\n\nVolně ke stažení je také editor, který hráčům umožňuje vytvářet si vlastní místnosti i celé kampaně. Na oficiálních stránkách hry mohou hráči nahrávat své výsledky a porovnávat je s ostatními.\n\nTina Guppyová je menší oranžová ryba. Její výhodou je právě její malá velikost, díky které se dostane i do stísněných prostor. To je vyváženo tím, že nemůže posunovat s ocelovými předměty. Velká ryba, Max Flounder, zabere o mnoho více místa, ale zase dokáže zvedat ocelové předměty. V průběhu hry se navíc objevují další hratelné postavy (velký a malý krab, mořský koník, želva, dva šneci), které mají své specifické vlastnosti (např. krab nemůže plavat, pouze chodí po dně, ale na rozdíl od ostatních živočichů může vylézt nad hladinu). Další novinkou jsou řasy. Ty na rozdíl od ostatních předmětů neklesnou ke dnu, když je nic nepodepírá, ale zůstanou plavat na místě. Navíc přibyl i led a předměty v něm zamrzlé, které nepadají, ale naopak stoupají k hladině (tj. směrem nahoru). Pravidla se oproti prvnímu dílu liší hlavně tím, že si ryby navzájem mohou posouvat předměty po hřbetě a tlačit a nadnášet předmět zároveň (v prvním díle je tyto činnosti zabily). Pokud se padající předmět setká s rybou, zemře stejně jako v prvním díle. Hru je možné během řešení místnosti ukládat (i vícekrát, v prvním díle byla pouze jedna pozice pro ukládání každé místnosti).\n\n"}
{"id": "236249", "url": "https://cs.wikipedia.org/wiki?curid=236249", "title": "Árón plamatý", "text": "Árón plamatý\n\nÁrón plamatý (\"Arum maculatum\") je druh jednoděložné rostliny z čeledi árónovité (\"Araceae\"). Občas se vyskytují i jiné fonetické varianty rodového jména, hlavně áron, někdy i aron nebo arón, které jsou asi nesprávné. Kaplan in Kubát (2002) i Dostál (1989) udává árón (oboje dlouhé).\n\nJedná se o vytrvalou rostlinu s horizontálním vřetenovitým oddenkem, rostliny proto tvoří víceméně souvislé a husté porosty. Listy jsou řapíkaté, střídavé, s listovými pochvami. Čepele listů jsou hrálovité až střelovité, žilnatina je zpeřeně větvená. Na čepeli jsou většinou velké černé skvrny, vzácněji skvrny chybí (u podobného árónu východního skvrny chybí vždy). Je to jednodomá rostlina s jednopohlavnými květy. Květy jsou v květenstvích, ve ztlustlých klasech, někdy se tento typ květenství nazývá palice. Květenství podepřeno nápadným listenem, který tvoří toulec. Stopka květenství dosahuje cca do 1/2 až 3/4 délky řapíku listu (u árónu východního to je do 3/4-4/5). Otevřená část toulce je 3,5-5x delší než uzavřená (u árónu východního to je mnohem méně, jen 1,5-2x delší). Květenství se skládá z mnoha květů, které jsou uspořádány do spirály. Naspodu palice jsou samičí květy, nad nimi je úsek samčích květů a nad nimi soubor sterilních květů v podobě brvitých výrůstků na cibulkovité bázi. Nahoře je palice prodloužená v bezkvětý kyjovitý výrůstek. Okvětí chybí. Tyčinek je 3-4, prašníky jsou většinou žluté (árón východní je má většinu fialové). Gyneceum je složeno z 1 plodolistu, je monomerické, semeník je svrchní. Plodem jsou červené bobule uspořádané do plodenství. Jedná se o tetraploida s počtem chromozómů 2n=56 (árón východní je diploid, 2n=28).\n\nÁrón plamatý roste v Evropě, chybí na úplném jihu a neroste ani v severní Evropě (na sever dosahuje cca po nejjižnější Švédsko). Jeho rozšíření je díky taxonomickým problémům těžké přesně stanovit, zvláště ve východní části areálu. Mapka rozšíření je zde: (viz jen subsp. \"maculatum\"), je ji však nutné brát trochu s rezervou.\n\nV ČR roste roztroušeně v západní části republiky, od nížin do podhůří. Najdeme ho nejčastěji v luzích a vlhčích typech mezofilních listnatých lesů, vyžaduje spíše živné a hlubší půdy. Na Moravě zřejmě zcela chybí, je nahrazen druhem árón východní (\"Arum cylindraceum\"). V četných publikacích však údaje o árónu plamatém z Moravy najdeme. Je tomu tak proto, že dříve lidé druhy nerozlišovali, popřípadě je rozlišovali špatně.\n\n\n"}
{"id": "236258", "url": "https://cs.wikipedia.org/wiki?curid=236258", "title": "Asaph Hall", "text": "Asaph Hall\n\nAsaph Hall (15. října 1829 – 22. listopadu 1907) byl americký astronom, který se nejvíce proslavil objevem dvou marsovských měsíců Phobos a Deimos v roce 1877 a určil jejich oběžné dráhy. Zabýval se výpočty oběžných drah měsíců planet a dvojhvězd, stanovil periodu rotace planety Saturn, určil hmotnost Marsu.\n\nHall se narodil ve městě Goshen ve státě Connecticut v USA. Vyučil se tesařem, později se zapsal na vysokou školu (Central College ve městě New Hudson ve státě New York). V roce 1856 se oženil s Angelinou Stickneyovou.\n\nRoku 1856 byl přijat na observatoř v Cambridge ve státě Massachusetts a stal se expertem na výpočet oběžných drah kosmických těles. Od roku 1862 pracoval jako asistent astronomie na americké námořní observatoři (\"US Naval Observatory\") ve Washingtonu a během roku se stal profesorem.\n\nV roce 1875 Hall dostal na starost 66 cm teleskop v \"US Naval Observatory\", v té době největší čočkový dalekohled na světě. Pomocí tohoto dalekohledu objevil Phobos a Deimos. Všiml si také bílé skvrny na planetě Saturn, kterou použil k určení rotační periody planety. Roku 1884 studoval pozici eliptické oběžné dráhy Saturnova měsíce Hyperiona.\n\nNa jeho počest je na Měsíci a na marsovském měsíci Phobosu kráter, který nese jeho jméno - \"Hall\". V roce 1879 získal Zlatou medaili Královské astronomické společnosti.\n\n"}
{"id": "236259", "url": "https://cs.wikipedia.org/wiki?curid=236259", "title": "Trenér", "text": "Trenér\n\nTrenér je odborně a pedagogicky vzdělaný tělovýchovný pracovník, který vede sportovcův tréninkový proces, přípravu na sportovní vystoupení i toto vystoupení samotné a spoluzodpovídá za dosažený výsledek.\n\nTrenér musí kromě odborné způsobilosti oplývat i dalšími nezbytnými vlastnostmi – musí být dobrým psychologem, neboť je pro sportovce často i důvěrníkem. U kolektivních sportů má trenér zodpovědnost i za výběr družstva. Nezbytnou vlastností trenéra je přirozená autorita.\nZvláště u nejpopulárnějších kolektivních sportů (fotbal, lední hokej) reprezentuje sportovce i před veřejností.\n\nMnoho úspěšných trenérů se rovněž věnuje i publikační činnosti.\n\nDobrou základnou (i když ne nutně nezbytnou) pro pozdější úspěšnou trenérskou práci je předchozí úspěšná aktivní kariéra sportovce. Úspěšná realizace tréninkového procesu závisí mimo jiné i na interakčních předpokladech osobnosti trenéra, na jeho vzdělání, zkušenostech, motivačních a intelektuálních schopnostech a na umění individuálního přístupu ke sportovci. Trenér má mít inovační schopnosti spočívající v prosazování nových postupů v tréninku sportovce, nemá setrvávat na zastaralých zkušenostech.\nPři své práci má trenér pomoci udržovat emoční stabilitu sportovce, klást důrazu na výkon více než na samotný výsledek, respektovat sportovce (nejen ho ovládat), u kolektivních sportů podporovat soudržnost družstva.\n\nV typologii trenérů se rozeznávají dva základní typy: autoritativní trenér (velmi náročný, nekompromisní, stavící jen na vlastním rozhodnutí) a demokratický trenér (stavící na spolupráci a naslouchající sportovci). Zcela vyhraněné typy trenérů se při své práci potýkají s řadou potíží. Proto se někdy v praxi používá systém dvou trenérů nebo trenéra s asistentem, často s opačnými či doplňujícími se vlastnostmi.\n\nSpecifickou stránkou práce trenéra je koučování – vedení sportovce či družstva při samotném sportovním výkonu.\n\n"}
{"id": "236262", "url": "https://cs.wikipedia.org/wiki?curid=236262", "title": "Vickers VC10", "text": "Vickers VC10\n\nVickers VC10 je britský čtyřmotorový dopravní letoun poháněný dvouproudovými motory, který byl konstruován v druhé polovině 50. let 20. století. Ačkoliv jeho výroba nedosáhla vysokých počtů a rozhodně neznamenal obchodní úspěch, jeho význam spočívá v tom, že na něm byly použity vůbec první sériově vyráběné dvouproudové motory typu Rolls-Royce Conway. Zároveň se jednalo i o poslední konstrukci, vzniklou ještě pod jménem Vickers – záhy poté tato firma, jeden z nejstarších leteckých výrobců vůbec (firma zahájila podnikání v oboru letectví již roku 1908, tehdy ještě pod jménem \"Vickers, Sons and Maxim\"), v rámci postupných reorganizací britského leteckého průmyslu zanikla jako samostatný subjekt.\n\nVznik typu VC10 lze vysledovat až k prvním studiím projektu z května 1956. Po ne zcela šťastném zastavení prací na stroji \"Vickers Type 1000\" z řady návrhů postupně vykrystalizoval typ, který měl splňovat požadavky společností BEA i BOAC, přičemž původně třímotorový projekt (z října 1956) s dvouproudovými motory Conway byl přepracován na čtyřmotorový se stejnými motory. První prototyp vzlétl 29. června 1962 z letiště v Brooklands pilotován Jockem Brycem a Brianem Trubshawem (výrobní číslo 803, G-ARTA), sešrotovaný v roce 1974. Do zkoušek se mezitím připojily další dva prototypy určené pro leteckou společnost BOAC (804, G-ARVA a 805, G-ARVB). První let s platícími cestujícími proběhl 29. dubna 1964 na lince Londýn-Lagos aerolinkou BOAC. Do konce roku obdržela 12 kusů letounů VC-10, které nasadila na linky do Afriky a na dálný východ.\n\nSnaha o zvýšení kapacity a zlepšení ekonomie provozu vedla k započetí konstrukčních prací na prodloužené variantě označené \"Super VC-10\". Takto upravený prototyp poprvé vzlétl 7. května 1964 (výr.č. 851, G-ASGA). Sériové stroje zakoupila opět BOAC, pět kusů převzala \"East African Airways Corporation\". 26. listopadu 1965 odstartoval ke svému prvnímu letu VC-10C. Mk1 pro RAF. Všech 14 vyrobených kusů bylo přiděleno k transportní 102. squadroně v Brize Norton. Celkem byly od června 1962 do 16. února 1970, kdy byl zalétán poslední letoun Super VC-10, postaveny a předány 32 letouny VC-10 a 22 letouny Super VC-10. Mezi další provozovatele patřily např. také Nigeria Airways (výr.č.804), Air Ceylon (výr.č.814) či Gulf Air (výr.č. 806, 809, 811, 812, 813 a 814). Super VC-10 výr.č. 853 je umístěn v leteckém muzeu v Duxfordu.\n\n\n\n\n"}
{"id": "236272", "url": "https://cs.wikipedia.org/wiki?curid=236272", "title": "Stav beztíže", "text": "Stav beztíže\n\nStav beztíže je stav, během kterého na předmět nebo organizmus nepůsobí tíha.\n\nObecně se těleso ocitá ve stavu beztíže při každém pohybu, který vykonává se zrychlením odpovídajícím směru a velikosti gravitačního pole.\n\nDokonalý stav beztíže je de facto nerealizovatelný, lze se mu pouze přiblížit a používání tohoto termínu je často zavádějící. Srovnáním s pozemskými podmínkami (1 G) je používaným termínem \"mikrogravitace\" pro tíži v řádu μg (10 G), často nesprávně používaný pro jakýkoliv stav \"snížené gravitace\" (<1 G až 10G)\n\nStav beztíže lze tak zažít při libovolném výskoku nebo pádu, s tou výhradou, že v pozemských podmínkách odpor vzduchu neumožňuje dodržet zrychlení odpovídající gravitaci. Volný pád v atmosféře tak přejde z počátečního stavu beztíže do stavu normální tíže během několika sekund, když odpor vzduchu naroste natolik, že se rychlost pádu už nezvyšuje. Skok na trampolíně do výše 1 m (na povrchu Země) umožní strávit ve stavu snížené tíže (rušeným jen odporem vzduchu) dobu 0,9 sekundy. Stav beztíže trvá po celou dobu, kdy se těleso (člověk) pohybuje pouze setrvačností, tedy i během výstupu. Pohyb nemusí být nutně svislý, pak se těleso pohybuje po parabolické dráze. Ve větším měřítku lze takový pohyb vykonat s letadlem. Pokud pilot letadla dokáže letět po parabolické dráze, a udržovat přitom rychlost, jako by letadlo letělo setrvačností ve vzduchoprázdnu, zažívá posádka stav beztíže. Tímto způsobem lze beztížný stav vytvořit na dobu přibližně 25 sekund. Při pohybu po oběžné dráze planety jsou pak podmínky beztíže splněny trvale, s výjimkou nepatrných rušivých sil (zbytky atmosféry, tlak slunečního větru), které způsobují tzv. mikrogravitaci. Ve výšce 400 km nad Zemí, kde se pohybuje např. ISS, je gravitační pole slabší oproti povrchu Země jen o cca 11 %, přesto je rozšířena mylná představa, že beztížný stav je jakási vlastnost kosmického prostoru.\n\nBeztížný stav způsobuje krátkodobé i dlouhodobé fyziologické změny v živých organismech. \n\nU savců, tedy i u člověka se v rovnovážně-polohovém orgánu začnou volně pohybovat otolity, které na Zemi tlačí na smyslové buňky a tím udávají směr tíže. V beztížném stavu však otolity začnou dráždit smyslové buňky náhodně, což má za následek mořskou nemoc, dále pocity tupého tlaku v hlavě, případně žaludeční nevolnost. Po určité době (několika hodinách až dnech) se však rovnovážně-polohový aparát adaptuje na stav beztíže a nepříjemné příznaky se ztratí. \n\nMezi trvalejší efekty patří redistribuce kapalin uvnitř těla, hormonální změny, ochabování svalstva a vyplavování vápníku z těla. Mohou se také poškozovat játra. Redistribuce kapalin uvnitř organismu znamená, že krev se nahrne do horní poloviny těla, přičemž srdce je zvyklé, že ji musí pumpovat proti tíži. To u astronautů způsobuje zčervenání až opuchnutí tváří. V průběhu několika dní až týdnů se však cévy adaptují a objem krve se zmenší. Intenzivní tělesné cvičení spojené s podtlakovým zařízením pro dolní polovinu těla tyto nepříznivé účinky zmenšují a zabraňují také atrofii svalstva. Ztráta svalové hmoty je způsobená především sníženou fyzickou námahou, nízkou úrovní fyzického zatížení při práci a omezeným pohybem v kosmické lodi. \n\n\n"}
{"id": "236274", "url": "https://cs.wikipedia.org/wiki?curid=236274", "title": "Árón východní", "text": "Árón východní\n\nÁrón východní (\"Arum cylindraceum\", syn.: \"Arum alpinum\", \"Arum alpinum\" subsp. \"besserianum\", \"Arum orientale\" subsp. \"besserianum\") je druh jednoděložné rostliny z čeledi árónovité (\"Araceae\"). Občas se vyskytují i jiné fonetické varianty rodového jména, hlavně áron, někdy i aron nebo arón, které jsou asi nesprávné. Kaplan in Kubát (2002) i Dostál (1989) udává árón (oboje dlouhé).\n\nJedná se o vytrvalou rostlinu s vejcovitým až skoro kulovitým (tedy oproti árónu plamatému výrazně zkráceným) oddenkem, rostliny proto rostou spíše v menších skupinkách nebo jednotlivě. Listy jsou řapíkaté, střídavé, s listovými pochvami. Čepele listů jsou hrálovité až střelovité, žilnatina je zpeřeně větvená. Černé skvrny na čepeli vždy chybí (u podobného árónu plamatého jsou často, nikoliv však vždy, listy skvrnité). Je to jednodomá rostlina s jednopohlavnými květy. Květy jsou v květenstvích, ve ztlustlých klasech, někdy se tento typ květenství nazývá palice. Květenství podepřeno nápadným listenem, který tvoří toulec. Stopka květenství dosahuje cca do 3/4-4/5 délky řapíku listu (u árónu plamatého to je pouze do 1/2 až 3/4 délky řapíku). Otevřená část toulce je 1,5-2x delší než uzavřená (u árónu plamatého to je mnohem více, je 3,5-5x delší). Květenství se skládá z mnoha květů, které jsou uspořádány do spirály. Naspodu palice jsou samičí květy, nad nimi je úsek samčích květů a nad nimi soubor sterilních květů v podobě brvitých výrůstků na cibulkovité bázi. Nahoře je palice prodloužená v bezkvětý kyjovitý výrůstek. Okvětí chybí. Tyčinek je 3-4, prašníky jsou většinou fialové (árón plamatý je má většinou žluté). Gyneceum je složeno z 1 plodolistu, je monomerické, semeník je svrchní. Plodem jsou červené bobule uspořádané do plodenství. Jedná se o diploida s počtem chromozómů 2n=28 (árón plamatý je tetraploid, 2n=56).\n\nÁrón východní roste v Evropě, hlavně v její východní, jihovýchodní a jižní části. Přesné rozšíření není jednoduché stanovit, kvůli taxonomickým problémům okruhu. Taxon je součástí komplexu \"Arum orientale\" s.l., ale \"Arum orientale\" M. Bieb. subsp. \"orientale\" a \"Arum italicum\" Mill. jsou zřejmě jiné příbuzné taxony.\n\nV ČR roste roztroušeně až hojně ve východní části republiky. Na Moravě zřejmě zcela nahrazuje druh árón plamatý, který zde asi zcela chybí. V četných publikacích však údaje árónu plamatém z Moravy najdeme. Je tomu tak proto, že dříve lidé druhy nerozlišovali, popřípadě je rozlišovali špatně. Árón východní roste v luzích a ve vlhčích typech mezofilních listnatých lesů, vyžaduje spíše živné a hlubší půdy. Poměrně hojný je v nižších polohách moravských Karpat.\n\n\n"}
{"id": "236276", "url": "https://cs.wikipedia.org/wiki?curid=236276", "title": "Gól", "text": "Gól\n\nJako gól, česky také branka, se v mnoha sportech označuje úspěšné dopravení míče či jiného herního předmětu na určené místo (typicky do branky). Množství dosažených gólů má vliv na výsledek zápasu, v mnoha sportech jsou góly jediným prostředkem bodování. Jako bodová jednotka se gól používá ve všech formách fotbalu, ledním i pozemním hokeji, vodním pólu, házené, kolové, lakrosu, florbalu i v dalších sportech. V některých jiných sportech se pro stejný pojem nepoužívá slovo gól (například \"koš\" v basketbalu). Rozhodování o tom, zda bylo či nebylo gólu dosaženo, je zodpovědností rozhodčích.\n\nSlovo \"gól\" pochází z anglického slova \"\", které znamená \"cíl\", \"meta\", či \"mezník\" (a v angličtině se používá i pro samotnou branku).\n\nV některých sportech může hráč způsobit gól proti vlastnímu mužstvu (např. při pokusu o přihrávku vlastnímu brankáři ve fotbalu); to se označuje jako \"vlastní gól\", ale v řadě dalších sportů (např. v ledním hokeji) tento pojem v podstatě neexistuje (resp. v případě vlastního gólu je branka přiznána tomu hráči soupeřova týmu, který se jako poslední dotkl puku předtím, než bylo dosaženo branky).\n\nV některých sportech pravidla ve zvláštních případech umožňují přiznat družstvu dosažení gólu, přestože k němu nedošlo. Tímto způsobem se může řešit např. závažné porušení pravidel hry bránícím družstvem. Dalším takovým zvláštním případem může být i přiznání gólů při kontumační výhře (ve fotbale zpravidla 3:0, v ledním hokeji 5:0), která bývá nařízena výjimečně v případě, že nastaly okolnosti, které si vynucují přerušení nebo zrušení utkání např. v důsledku nekázně diváků či nedostavení se jednoho z týmů k utkání. Takové góly se započítávají pouze do statistik týmů, ale nejsou přiznány žádným konkrétním hráčům.\n\n"}
{"id": "236277", "url": "https://cs.wikipedia.org/wiki?curid=236277", "title": "Queen Elizabeth Park", "text": "Queen Elizabeth Park\n\nPark královny Alžběty (anglicky ) je městský park ve Vancouveru, největším městě Britské Kolumbie, ležící na kopci Little Mountain (dosahujícím nadmořskou výšku 168 metrů). Jeho povrch byl rozrytý, když se ve 20. století využíval jako lom na těžbu kamene pro stavbu prvních cest ve Vancouveru.\n\nV roce 1930 navrhla BC Tulip Association transformovat lom a vytvořit nový park se zahradami. Do konce desetiletí převzal pozemek budoucího parku Výbor pro správu parků za účelem vytvoření místa pro oddych a rekreační účely. Park byl věnován anglickému králi Jiřímu VI. a jeho manželce, královně Elizabeth Bowes-Lyon, během jejich návštěvy Vancouveru v roce 1939. Díky velkorysým darům od sdružení \"Canadian Pulp and Paper Association\" se od té doby zaměstnancům parku podařilo postupně změnit zarostlé svahy kopce na první městské arboretum v Kanadě. Zahrady navrhl zástupce ředitele Výboru pro správu parků, \"Bill Livingstone\". Odhalené byly začátkem 60. let.\n\nSuma 1,25 milionu CAD od Prentice Bloedela pokryla náklady na vybudování vodních nádrží a výstavbu prvního geodetického skleníku v krajině obklopeného krytými zdmi, svítícími fontánami a velkolepou sochou \"Knife Edge - Two Piece\" od umělce Henryho Moorea. 6. prosince 1969 byl otevřen triodetický dóm Bloedel Floral Conservatory nabízející návštěvníkům velký počet odlišných klimatických zón, velké množství různorodých rostlin a volně poletujícího tropického ptactva.\n\nMezi atrakce v parku patří golfové hřiště, na kterém se hraje golf „pitch and putt“, discgolf, tenisové kurty a restaurace.\n\nV parku probíhalo natáčení několika epizod seriálu Stargate SG-1.\n\n"}
{"id": "236280", "url": "https://cs.wikipedia.org/wiki?curid=236280", "title": "Skafandr", "text": "Skafandr\n\nSkafandr je druh ochranného obleku, který chrání uživatele před nepříznivým vlivem okolního prostředí. Nejčastěji se jedná o vrstvu, která je schopna odolávat nevhodným teplotám a tlakům, případně působení cizorodého prostředí jinou fyzikální, chemickou, či biologickou cestou.\n\nJe velmi složitý a umožňuje chránit kosmonauta před vakuem, nepřízní teploty a částečně i před okolní radiací. Používá se ve volném prostoru pro výstup do vesmíru (EVA) mimo kosmickou loď na orbitální dráze Země. Byl také použit pro chůzi a řízení Lunar Roveru na měsíci. Některé požadavky, které jsou kladeny na kosmický skafandr, jsou také požadovány v přetlakových oblecích (pressure suit) pro speciální těžké úkoly, jako jsou průzkumné lety ve vysokých nadmořských výškách. Nad Armstrong's Line (19 000 m), je vzduch tak řídký, že přetlakové obleky jsou nezbytné.\n\nSkafandr musí vykonávat několik funkcí, které umožní jeho uživateli pracovat bezpečně a pohodlně. Skafandr musí obstarat:\n\n\n\nChrání potápěče před vysokým tlakem v hloubkách a poskytuje vzduch k dýchání.\n\nAnglický výraz hazmat suit (zkratka z \"HAZardous MATerial suit\" – oblek pro nebezpečné látky) se vztahuje na civilní protiradiační, protichemické a protibakteriologické obleky.\n\n"}
{"id": "236283", "url": "https://cs.wikipedia.org/wiki?curid=236283", "title": "Mistrovství světa v ledním hokeji 1983", "text": "Mistrovství světa v ledním hokeji 1983\n\n49. Mistrovství světa v ledním hokeji a 60. mistrovství Evropy se hrálo ve dnech 16. dubna - 2. května 1983 v německých městech Düsseldorf, Dortmund a Mnichov.\n\nV A-skupině se hrálo novým systémem: 8 účastníků nejprve každý s každým jednokolově, poté mužstva na 1. - 4. místě hrála o titul mistra světa, přičemž se utkání z prvního kola nezapočítávala. Mužstva na 5. - 8. místě hrála o udržení, přičemž se utkání z prvního kola započítávala.\nVýsledky evropských mužstev ze základní skupiny určily pořadí 60. Mistrovství Evropy.\n\nPřekvapením byl výsledek ČSSR - SRN 3:3, který rozhodoval o postupu do finálové skupiny.\nO titulu mistra světa nakonec rozhodl zápas ČSSR - SSSR 1:1, týmu SSSR stačila k titulu remíza díky lepšímu skóre ze všech utkání finálové skupiny. Během tohoto zápasu skupina československých emigrantů rozvinula transparent s nápisem „Bijte Rusy na věčné časy a nikdy jinak“, což vedlo k protestům československých hokejových i státních orgánů.\n\n Československo - Finsko 4:2 (1:0, 1:1, 2:1)\n\n16. dubna 1983 (15:00) – Düsseldorf (Eisstadion an der Brehmstraße)\nBranky Československa: 16:14 Jiří Lála, 23:55 Ladislav Svozil, 55:33 Vladimír Růžička, 58:22 Dárius Rusnák\nBranky Finska: 28:13 Petri Skriko, 51:23 Pertti Lehtonen\nRozhodčí: Dag Olsson (SWE) – Bernd Schneider, Heribert Vogt (GER)\nVyloučení: 2:4 (0:1)\nDiváků: 3 500\n\nČSSR: Jiří Králík – Milan Chalupa, Jaroslav Benák, Arnold Kadlec, Miroslav Dvořák, Radoslav Svoboda, Eduard Uvíra – Vincent Lukáč, Dárius Rusnák, Igor Liba – Jiří Lála, Ladislav Svozil, František Černík – Vladimír Caldr, Vladimír Růžička, Pavel Richter – Jiří Hrdina, Dušan Pašek, František Černý.\n\nFinsko: Kari Takko – Pekka Rautakallio, Tapio Levo, Risto Siltanen, Hannu Helander, Pertti Lehtonen, Matti Kaario – Arto Javanainen, Matti Hagman, Kari Makkonen – Ilkka Sinisalo, Juha Nurmi, Timo Susi – Petri Skriko, Risto Jalo, Raimo Summanen – Arto Sirviö, Anssi Melametsä, Tony Arima.\n\n16. dubna 1983 (15:00) – Dortmund (Westfalenhalle)\nBranky SSSR: 25:13 Vladimir Krutov, 25:49 Sergej Kapustin, 44:46 Alexandr Skvorcov\nBranky NDR: nikdo\nRozhodčí: Mark Faucette (USA) – Walter Frey, Werner Würth (GER)\nVyloučení: 4:5\nDiváků: 3 000\n\n16. dubna 1983 (18:30) – Dortmund (Westfalenhalle)\nBranky SRN: 2:22 Ignaz Berndaner\nBranky Švédska: 8:02 Kent Johanson, 27:34 Bo Eriksson, 36:09 Peter Sundström, 42:17 Bentg-Ake Gustafsson, 48:31 Bentg-Ake Gustafsson\nRozhodčí: Jurij Karandin (URS) – Peter Sommerschuh (GDR), Jan Tatíček (TCH)\nVyloučení: 8:8\nDiváků: 11 000\n\n16. dubna 1983 (18:30) – Düsseldorf (Eisstadion an der Brehmstraße)\nBranky Kanady: 18:10 Charlie Simmer, 18:54 Dennis Maruk, 35:30 Mike Gartner, 42:40 Marcel Dionne, 50:49 Michel Goulet, 57:45 Charlie Simmer\nBranky Itálie: nikdo\nRozhodčí: Pertti Juhola (FIN) – Anatolij Barinov, Lasse Vanhanen (FIN)\nVyloučení: 8:10\nDiváků: 3 800\n\n17. dubna 1983 (15:00) – Dortmund (Westfalenhalle)\nBranky Československa: 17:02 Jiří Lála, 21:50 Dárius Rusnák, 43:30 Vladimír Caldr, 44:55 Milan Chalupa, 45:29 Igor Liba, 54:43 Vincent Lukáč\nBranky NDR: 23:08 Eckhard Scholz\nRozhodčí: Pertti Juhola (FIN) – Gustavo Alaimo (ITA), Helmut Schmid (GER)\nVyloučení: 4:3 (0:0, 2:0)\nDiváků: 535\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, František Musil, Miroslav Dvořák – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Vladimír Caldr, Vladimír Růžička, Pavel Richter – Oldřich Válek, Dušan Pašek, František Černý.\n\nNDR: Rene Bielke – Dietmar Peters, Frank Braun, Dieter Frenzel, Reinhard Fengler, Karl-Rüdiger Schröder, Joachim Lempio – Thomas Graul, Roland Peters, Guido Hiller – Frank Proske, Dieter Simon, Harald Kuhnke – Stefan Steinbock, Gerhard Müller, Friedhelm Bögelsack – Dieter Kinzel, Andreas Ludwig, Eckhard Scholz.\n\n17. dubna 1983 (15:00) – Düsseldorf (Eisstadion an der Brehmstraße)\nBranky SSSR: 16:33 Alexandr Skvorcov, 24:42 Sergej Makarov, 41:26 Sergej Kapustin\nBranky Finska: nikdo\nRozhodčí: Dag Olsson (SWE) – Bernd Schneider, Heribert Vogt (GER)\nVyloučení: 4:6\nDiváků: 5 000\n\n17. dubna 1983 (18:30) – Dortmund (Westfalenhalle)\nBranky Švédska: 7:19 Peter Sundström, 23:14 Peter Andersson, 34:37 Tommy Mörth\nBranky Kanady: 14:56 Mike Gartner, 34:57 Darryl Sittler\nRozhodčí: Vladimír Šubrt (TCH) – Walter Frey, Werner Würth (GER)\nVyloučení: 2:4\nDiváků: 3 500\n\n17. dubna 1983 (18:30) – Düsseldorf (Eisstadion an der Brehmstraße)\nBranky SRN: 7:30 Harold Kreis, 21:55 Holger Meitinger, 42:55 Michael Betz, 55:50 Dieter Hegen\nBranky Itálie: nikdo\nRozhodčí: Jurij Karandin (URS) – Anatolij Barinov, Lasse Vanhanen (FIN)\nVyloučení: 12:7\nDiváků: 9 600\n\n19. dubna 1983 (15:00) – Düsseldorf (Eisstadion an der Brehmstraße)\nBranky Československa: 11:03 Igor Liba, 11:26 Vladimír Caldr, 35:27 František Černík, 36:16 Dárius Rusnák\nBranky Švédska: 6:59 Leif Holmgren\nRozhodčí: Ron Fournier (CAN) – Helmut Schmid (GER), Lasse Vanhanen (FIN)\nVyloučení: 7:7 (0:1)\nDiváků: 4 900\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, Miroslav Dvořák – Jiří Lála, Ladislav Svozil, František Černík – Vladimír Caldr, Vladimír Růžička, Pavel Richter – Vincent Lukáč, Dárius Rusnák, Igor Liba – Jiří Hrdina, Dušan Pašek, František Černý.\n\nŠvédsko: Pelle Lindbergh – Peter Andersson, Bo Eriksson, Mats Thelin, Mats Waltin, Tommy Samuelsson, Thomas Eriksson – Peter Sundström, Bentg-Ake Gustafsson, Mats Näslund – Tom Eklund, Roland Eriksson, Jörgen Pettersson – Häkan Södergren, Leif Holmgren, Tommy Mörth – Kent Johanson, Thomas Rundqvist, Jan Erixon.\n\n19. dubna 1983 (17:00) – Dortmund (Westfalenhalle)\nBranky NDR: 10:00 Thomas Graul, 19:17 Detlef Radant, 30:12 Frank Proske\nBranky Itálie: 1:44 Constante Priondolo\nRozhodčí: Dag Olsson (SWE) – Walter Frey, Werner Würth (GER)\nVyloučení: 4:5\nDiváků: 500\n\n19. dubna 1983 (18:30) – Düsseldorf (Eisstadion an der Brehmstraße)\nBranky SRN: 7:47 Dieter Hegen, 14:28 Peter Schiller, 18:06 Marcus Kuhl, 24:45 Helmut Steiger\nBranky Finska: 13:05 Anssi Melametsä, 19:30 Petri Skriko, 57. Tapio Levo.\nRozhodčí: Vladimír Šubrt (TCH) – Anatolij Barinov (URS), Jan Tatíček (TCH)\nVyloučení: 7:5\nDiváků: 9 600\n\n19. dubna 1983 (20:15) – Dortmund (Westfalenhalle)\nBranky SSSR: 5:16 Michail Vasiljev, 7:29 Vladimir Krutov, 17:19 Helmuts Balderis, 18:24 Sergej Makarov, 31:12 Igor Larionov, 37:12 Michail Vasiljev, 40:36 Sergej Makarov, 49:34 Alexandr Malcev\nBranky Kanady: 19:47 Dennis Maruk, 33:15 Darryl Sittler\nRozhodčí: Mark Faucette (USA) – Bernd Schneider, Heribert Vogt (GER)\nVyloučení: 11:10\nDiváků: 9 000\n\n20. dubna 1983 (17:00) – Dortmund (Westfalenhalle)\nBranky Švédska: 12:15 Jan Erixon, 20:44 Roland Eriksson, 22:52 Mats Näslund, 23:28 Tom Eklund, 42:31 Jan Erixon\nBranky NDR: 28:42 Frank Proske, 35:49 Andreas Ludwig, 45:15 Roland Peters, 58:43 Thomas Graul\nRozhodčí: Mark Faucette (USA) – Anatolij Barinov (URS), Gustavo Alaimo (ITA)\nVyloučení: 5:2\nDiváků: 1 200\n\n20. dubna 1983 (20:15) – Dortmund (Westfalenhalle)\nBranky SSSR: 3:06 Andrej Chomutov, 13:25 Sergej Makarov, 35:50 Sergej Kapustin, 36:07 Helmuts Balderis, 46:20 Vladimir Krutov, 56:19 Sergej Makarov\nBranky SRN: nikdo\nRozhodčí: Ron Fournier (CAN) - Lasse Vanhanen (FIN), Jan Tatíček (TCH)\nVyloučení: 4:4\nDiváků: 9 500\n\n21. dubna 1983 (17:00) – Dortmund (Westfalenhalle)\nBranky Finska: 5:05 Anssi Melametsä, 7:07 Tony Arima, 15:45 Anssi Melametsä, 50:22 Pekka Rautakallio, 53:44 Arto Javanainen, 58:06 Tapio Levo\nBranky Itálie: 24:28 Grant Goegan, 37:22 Rick Bragnalo.\nRozhodčí: Vladimír Šubrt (TCH) – Jan Taticek (TCH), Peter Sommerschuh (GDR)\nVyloučení: 2:8\nDiváků: 1 000\n\n21. dubna 1983 (20:15) – Dortmund (Westfalenhalle)\nBranky Československa: 12:26 Jiří Lála\nBranky Kanady: 43:02 Marcel Dionne, 48:00 Marcel Dionne, 53:45 Marcel Dionne\nRozhodčí: Jurij Karandin – Anatolij Barinov (URS), Lasse Vanhanen (FIN)Vyloučení: 4:4 (0:1)\nDiváků: 4 200\n\nČSSR: Jiří Králík – Milan Chalupa, Jaroslav Benák, Arnold Kadlec, Eduard Uvíra, František Musil, Miroslav Dvořák – Jiří Lála, Dušan Pašek, František Černík – Vincent Lukáč, Dárius Rusnák, Igor Liba – Vladimír Caldr, Vladimír Růžička, Pavel Richter – Oldřich Válek, Jiří Hrdina, František Černý.\n\nKanada: Rick Wamsley – Rick Lanz, Dong Halward, Scott Stevens, Brian Engblom, James Patrick, Tim Watters – Mike Gartner, Dennis Maruk, Michel Goulet – Brian Propp, Darryl Sittler, John Anderson – Dave Taylor, Marcel Dionne, Charlie Simmer – Pat Flatley, Gordon Sherven, Bob Gainey.\n\n22. dubna 1983 (17:00) – Dortmund (Westfalenhalle)\nBranky Kanady: 10:51 Gordon Sherven, 12:53 Darryl Sittler, 23:20 Mike Gartner, 24:12 Marcel Dionne, 34:31 James Patrick\nBranky Finska: 11:44 Anssi Melametsä\nRozhodčí: Jurij Karandin (URS) – Bernd Schneider, Heribert Vogt (GER)\nVyloučení: 5:1\nDiváků: 2500\n\n22. dubna 1983 (20:15)- Dortmund (Westfalenhalle)\nBranky SRN: 19:59 Ernst Höfner, 30:26 Ulrich Hiemer, 51:15 Peter Scharf, 54:49 Marcus Kuhl\nBranky NDR: 15:22 Detlef Radant, 32:26 Andreas Ludwig, 46:34 Dietmar Peters\nRozhodčí: Ron Fournier (CAN) – Lasse Vanhanen (FIN), Gustavo Alaimo (ITA)\nVyloučení: 8:3 + Helmut Steiger do konce zápasu.\nDiváků: 10 100\n\n23. dubna 1983 (15:00) – Dortmund (Westfalenhalle)\nBranky Československa: 10:42 Dárius Rusnák\nBranky SSSR: 3:35 Alexandr Skvorcov, 23:43 Viktor Žluktov, 41:07 Vladimir Krutov, 44:22 Igor Larionov, 47:23 Igor Larionov\nRozhodčí: Ron Fournier (CAN) – Bernd Schneider, Heribert Vogt (GER)\nVyloučení: 7:6 (0:1, 1:0)\nDiváků: 9 000\n\nČSSR: Dominik Hašek – Arnold Kadlec, Jaroslav Benák, Radoslav Svoboda, Eduard Uvíra, František Musil, Miroslav Dvořák – Jiří Lála, Ladislav Svozil, František Černý – Vincent Lukáč, Rusnár, Igor Liba – Vladimír Caldr, Vladimír Růžička, Pavel Richter – Jiří Hrdina, Dušan Pašek, František Černík.\n\nSSSR: Vladislav Treťjak – Alexej Kasatonov, Vjačeslav Fetisov, Zinetula Biljaletdinov, Vasilij Pěrvuchin, Sergej Starikov, Vlaimir Zubkov – Sergej Makarov, Igor Larionov, Vladimir Krutov – Helmuts Balderis, Sergej Šepelev, Sergej Kapustin – Alexandr Malcev, Vjačeslav Bykov, Michail Vasiljev – Alexandr Skvorcov, Viktor Žluktov, Andrej Chomutov.\n\n23. dubna 1983 (18:30) – Dortmund (Westfalenhalle)\nBranky Švédska: 15:55 Jan Erixon, 24:04 Bentg-Ake Gustafsson, 41:18 Jörgen Pettersson, 48:30 Jan Erixon, 55:50 Jörgen Pettersson\nBranky Itálie: 19:21 Adolf Insam\nRozhodčí: Mark Faucette (USA) – Jan Tatíček (TCH), Peter Sommerschuh (GDR)\nVyloučení: 5:4\nDiváků: 3 000\n\n24. dubna 1983 (15:00) – Mnichov (Olympiahalle)\nBranky Kanady: 6:18 Brian Propp, 15:03 Paul Reinhart, 18:06 Mike Gartner, 21:42 Brian Propp, 49:26 Dennis Maruk\nBranky NDR: 8:58 Dieter Frenzel, 33:50 Thomas Graul\nRozhodčí: Dag Olsson (SWE) – Bernd Schneider, Heribert Vogt (GER)\nVyloučení: 2:1\nDiváků: 5 000\n\n24. dubna 1983 (15:00) – Dortmund (Westfalenhalle)\nBranky Finska: 5:45 Anssi Melametsä, 8:01 Pertti Lehtonen, 28:44 Matti Hagman, 54:40 Tapio Levo\nBranky Švédska: 27:47 Mats Näslund, 31:21 Kent Johanson, 46:05 Thomas Rundqvist, 48:07 Kent Johanson\nRozhodčí: Vladimír Šubrt (TCH) – Walter Frey, Werner Würth (GER)\nVyloučení: 7:6\nDiváků: 1 500\n\n24. dubna 1983 (18:30) – Mnichov (Olympiahalle)\nBranky Československa: 20:15 Jiří Lála, 28:07 Vincent Lukáč, 30:23 Oldřich Válek\nBranky SRN: 4:52 Erich Kühnhackl, 41:22 Erich Kühnhackl, 47:32 Erich Kühnhackl\nRozhodčí: Ron Fournier (CAN) – Anatolij Barinov(URS), Gustavo Alaimo (ITA)\nVyloučení: 6:4 (0:1)\nDiváků: 10 500\n\nČSSR: Jiří Králík – Arnold Kadlec, Jaroslav Benák, Radoslav Svoboda, Eduard Uvíra, František Musil, Miroslav Dvořák – Jiří Lála, Ladislav Svozil, František Černík – Vincent Lukáč, Jiří Hrdina, Igor Liba – Vladimír Caldr, Vladimír Růžička, Pavel Richter – Oldřich Válek, Dušan Pašek, František Černý.\n\nSRN: Karl Friesen – Harold Kreis, Peter Scharf, Ulrich Hiemer, Ignaz Berndaner, Dieter Medicus, Rainer Lutz – Roy Roedger, Ernst Höfner, Manfred Wolf – Marcus Kuhl, Erich Kühnhackl, Helmut Steiger – Peter Schiller, Gerd Truntschka, Holger Meitinger – Michael Betz, Dieter Hegen, Franz Reindl.\n\n24. dubna 1983 (18:30) – Dortmund (Westfalenhalle)\nBranky SSSR: 2:40 Vjačeslav Fetisov, 10:26 Helmuts Balderis, 14:50 Vjačeslav Fetisov, 18:51 Sergej Šepelev, 20:42 Sergej Makarov, 25:38 Vladimir Krutov, 31:50 Vjačeslav Bykov, 36:39 Helmuts Balderis, 38:43 Alexandr Skvorcov, 48:14 Vjačeslav Bykov, 54:16 Viktor Žluktov\nBranky Itálie: 8:56 Constante Priondolo\nRozhodčí: Pertti Juhola (FIN) – Helmut Schmid (GER), Lasse Vanhanen (FIN)\nVyloučení: 1:4\nDiváků: 1 000\n\n25. dubna 1983 (17:00) – Mnichov (Olympiahalle)\nBranky Kanady: 23:01 Dong Halward, 30:28 Dave Taylor, 58:18 Brian Propp\nBranky SRN: 32:19 Erich Kühnhackl\nRozhodčí: Jurij Karandin (URS) - Lasse Vanhanen (FIN), Jan Tatíček (TCH)\nVyloučení: 6:2\nDiváků: 10 500\n\n25. dubna 1983 (20:15) – Mnichov (Olympiahalle)\nBranky NDR: 3:33 Dieter Simon, 24:00 Harald Kuhnke, 43:28 Roland Peters, 47:40 Dieter Frenzel, 53:05 Dieter Frenzel, 56:41 Andreas Ludwig\nBranky Finska: 2:02 Tony Arima, 38:53 Arto Sirviö, 51:21 Kari Jalonen, 54:10 Hannu Helander\nRozhodčí: Ron Fournier (CAN) – Anatolij Barinov (URS), Gustavo Alaimo (ITA)\nVyloučení: 2:3\nDiváků: 3 300\n\n26. dubna 1983 (17:00) – Mnichov (Olympiahalle) \nBranky Československa: 12:02 Radoslav Svoboda, 12:39 Vladimír Růžička, 19:09 Vincent Lukáč, 24:10 Milan Chalupa, 27:31 Dušan Pašek, 29:19 Vincent Lukáč, 31:13 Jiří Lála, 41:43 Pavel Richter, 52:25 Jiří Lála, 54:48 Dušan Pašek, 57:11 Vincent Lukáč\nBranky Itálie: nikdo\nRozhodčí: Jurij Karandin (URS) – Walter Frey, Werner Würth (GER)\nVyloučení: 5:6 (2:0, 2:0)\nDiváků: 3 300\n\nČSSR: Dominik Hašek – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, Miroslav Dvořák – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Oldřich Válek, Dušan Pašek, Vladimír Caldr.\n\nItálie: Jim Corsi (Nicola Sanza) – John Bellio, Dave Tomassoni, Guido Tenisi, Gerry Ciarcia, Michele Amodeo, Michele Mastrullo – Robert Manno, Rick Bragnalo, Tom Milani – Constante Priondolo, Grant Goegan, Alberto Di Fazio – Lodovico Migliore, Bobby de Piero, Adolf Insam – Patrick Dell’ Iannone, Michele Mair, Martin Pavlů.\n\n26. dubna 1983 (20:15) – Mnichov (Olympiahalle)\nBranky SSSR: 7:12 Sergej Makarov, 21:30 Sergej Kapustin, 7:05 Irek Gimajev, 35:15 Sergej Šepelev, 38:05 Alexej Kasatonov\nBranky Švédska: 12:08 Roland Eriksson, 29:31 Peter Loob, 38:10 Mats Näslund\nRozhodčí: Pertti Juhola (FIN) – Bernd Schneider, Heribert Vogt (GER)\nVyloučení: 11:10\nDiváků: 7 700\n\n SSSR - Švédsko 4:0 (2:0, 2:0, 0:0)\n\n28. dubna 1983 (17:00) – Mnichov (Olympiahalle)\nBranky SSSR: 4:27 Viktor Žluktov, 9:35 Igor Larionov, 25:59 Sergej Starikov, 37:04 Vladimir Krutov\nBranky Švédska: nikdo\nRozhodčí: Vladimír Šubrt – Jan Tatíček (TCH), Lasse Vanhanen (FIN)\nVyloučení: 5:5 (2:0) + Helmuts Balderis na 10 min.\nDiváků: 5 100\n\nSSSR: Treťjak - Kasatonov, Fetisov, Biljaledtinov, Pervuchin, Starikov, Zubkov – Makarov, Larionov, Krutov - Balderis, Šepelev, Kapustin - Malcev, Bykov, M. Vasiliev - Skvorcov, Žluktov, Chomutov.\n\nŠvédsko: Lindbergh - Andersson, Bo Eriksson, Samuelsson, Thomas Eriksson, Mats Thelin, Hägglund - Johansson, Rundqvist, Sundström - Pettersson, Waltin, Eklund - Gustafsson, Holmgren, Näslund - Mörth, Roland Eriksson, Södergren.\n\n28. dubna 1983 (20:15) – Mnichov (Olympiahalle) \nBranky Československa: 0:14 Jiří Lála, 11:23 Jiří Lála, 23:56 Dárius Rusnák, 26:16 Arnold Kadlec, 33:27 Vladimír Růžička\nBranky Kanady: 17:21 Craig Hartsburg, 28:14 Gordon Sherven, 36:08 Paul Reinhart, 43:31 Brian Propp\nRozhodčí: Pertti Juhola (FIN) – Anatolij Barinov (URS), Gustavo Alaimo (ITA)\nVyloučení: 5:7 (2:0)\nDiváků: 7 900\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, Miroslav Dvořák – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Oldřich Válek, Dušan Pašek, Vladimír Caldr.\n\nKanada: Rick Wamsley – Craig Hartsburg, Dong Halward, Brian Engblom, Scott Stevens, James Patrick, Tim Watters – Brian Propp, Darryl Sittler, John Anderson – Mike Gartner, Dennis Maruk, Michel Goulet – Bob Gainey, Marcel Dionne, Charlie Simmer - Paul Reinhart, Gordon Sherven, Dave Taylor.\n\n30. dubna 1983 (17:00) – Mnichov (Olympiahalle)\nBranky Kanady: 2:00 Charlie Simmer, 35:18 Dennis Maruk, 59:43 Marcel Dionne\nBranky Švédska: 28:49 Leif Holmgren\nRozhodčí: Jurij Karandin – Anatolij Barinov (URS), Lasse Vanhanen (FIN)\nVyloučení: 5:4 (1:0)\nDiváků: 10 000\n\nKanada: Wamsley - Hartsburg, Halward, Stevens, Engblom, Patrick, Watters, Reinhart - Propp, Sittler, Anderson - Gartner, Maruk, Goulet - Taylor, Dionne, Simmer - Gainey\n\nŠvédsko: Lindbergh - Waltin, Andersson, Thomas Eriksson, Hägglund, Loob, Samuelsson - Gustafsson, Holmgren, Näslund - Sundström, Eklund, Pettersson - Johansson, Jan Erixon, Rundqvist - Södergren, Roland Eriksson, Mörth.\n\n30. dubna 1983 (20:15) – Mnichov (Olympiahalle) \nBranky Československa: 42:45 Jiří Hrdina\nBranky SSSR: 35:25 Sergej Makarov\nRozhodčí: Ron Fournier (CAN) – Bernd Schneider, Heribert Vogt (GER)\nVyloučení: 3:5\nDiváků: 10 500\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, Miroslav Dvořák – Oldřich Válek, Dušan Pašek, Vladimír Caldr – Vincent Lukáč, Dárius Rusnák, Igor Liba – Jiří Lála, Ladislav Svozil, František Černík – Jiří Hrdina, Vladimír Růžička, Pavel Richter.\n\nSSSR: Vladislav Treťjak – Alexej Kasatonov, Vjačeslav Fetisov, Sergej Babinov, Vasilij Pěrvuchin, Vlaimir Zubkov, Sergej Starikov – Sergej Makarov, Larionov, Vladimir Krutov – Helmuts Balderis, Sergej Šepelev, Sergej Kapustin – Alexandr Malcev, Vjačeslav Bykov, Irek Gimajev – Alexandr Skvorcov, Viktor Žluktov, Andrej Chomutov.\n\n2. května 1983 (15:00) – Mnichov (Olympiahalle)\nBranky Československa: 27:37 Jiří Lála, 28:02 Dárius Rusnák, 30:56 Ladislav Svozil, 36:18 Dušan Pašek\nBranky Švédska: 52:51 Bo Eriksson\nRozhodčí: Ron Fournier (CAN) – Lasse Vanhanen (FIN), Anatolij Barinov (URS)\nVyloučení: 4:7\nDiváků: 6 900\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, Miroslav Dvořák – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Oldřich Válek, Dušan Pašek, Vladimír Caldr.\n\nŠvédsko: Pelle Lindbergh – Bo Eriksson, Peter Andersson, Thomas Eriksson, Tommy Samuelsson, Mats Waltin, Roger Hägglund – Mats Näslund, Leif Holmgren, Bentg-Ake Gustafsson – Peter Sundström, Tom Eklund, Jörgen Pettersson – Kent Johanson, Thomas Rundqvist, Tommy Mörth – Häkan Södergren, Roland Eriksson.\n\n2. května 1983 (18:30) – Mnichov (Olympiahalle)\nBranky SSSR: : 9:06 Michail Vasiljev, 22:28 Igor Larionov, 25:33 Vladimir Krutov, 34:12 Vjačeslav Bykov, 49:09 Alexandr Skvorcov, 49:32 Sergej Makarov, 54:38 Vjačeslav Fetisov, 58:45 Vladimir Krutov\nBranky Kanady: 3:43 John Anderson, 53:07 John Anderson\nRozhodčí: Pertti Juhola (FIN) – Bernd Schneider, Heribert Vogt (GER)\nVyloučení: 1:5 (1:0)\nDiváků: 10 500\n\nSSSR: Treťjak - Kasatonov, Fetisov, Babinov, Pervuchin, Starikov, Zubkov – Makarov, Larionov, Krutov - Balderis, Šepelev, Kapustin - Malcev, Bykov, M. Vasiliev - Skvorcov, Žluktov, Gimaev\n\nKanada: Wamsley - Hartsburg, Halward, Stevens, Engblom, Patrick, Watters – Propp, Sittler, Anderson - Gartner, Maruk, Goulet - Gainey, Dionne, Simmer – Reinhart, Sherven, Taylor\n\n SRN - Itálie 5:4 (1:1, 2:2, 2:1)\n\n27. dubna 1983 (17:00) – Mnichov (Olympiahalle)\nBranky SRN: 15:58 Helmut Steiger, 23:51 Dieter Hegen, 34:43 Ernst Höfner, 44:49 Peter Scharf, 56:40 Franz Reindl\nBranky Itálie: 19:45 De Piero, 21:04 Milani, 39:26 Priondolo, 51:01 Goegan\nRozhodčí: Ron Fournier (CAN) – Anatolij Barinov (URS), Lasse Vanhanen (FIN)\nVyloučení: 2:2\nDiváků: 1 500\n\n27. dubna 1983 (20:15) – Mnichov (Olympiahalle)\nBranky Finska: 26:24 Risto Jalo, 59:50 Kari Jalonen\nBranky NDR: 9:45 Stefan Steinbock, 33:19 Dieter Frenzel, 43:38 Fred Bartell, 47:51 Andreas Ludwig, 50:20 Gerhard Müller, 58:19 Reinhard Fengler\nRozhodčí: Mark Faucette (USA) – Walter Frey, Werner Würth (GER)\nVyloučení: 7:4\nDiváků: 1 000\n\n29. dubna 1983 (17:00) – Mnichov (Olympiahalle)\nBranky Finska: 2:26 Matti Hagman, 10:53 Petri Skriko, 22:27 Petri Skriko, 26:10 Anssi Melametsä\nBranky SRN: 30:56 Gerd Truntschka, 35:24 Michael Betz\nRozhodčí: Ron Fournier (CAN) – Jan Tatíček (TCH), Peter Sommerschuh (GDR)\nVyloučení: 6:5\nDiváků: 6 900\n\n29. dubna 1983 (20:15) – Mnichov (Olympiahalle)\nBranky Itálie: 22:08 Amodeo, 34:35 de Piero, 46:05 Milani\nBranky NDR: 43:38 Fred Bartell\nRozhodčí: Mark Faucette (USA) – Helmut Schmid (GER), Lasse Vanhanen (FIN)\nVyloučení: 4:6\nDiváků: 2 700\n\n2. května 1983 (15:00) – Mnichov (Olympiahalle)\nBranky Finska: 1:19 Tony Arima, 26:35 Kari Jalonen, 30:37 Kari Makkonen, 59:57 Tapio Levo\nBranky Itálie: 19:10 Bobby de Piero, 24:53 Alberto Di Fazio, 35:46 John Bellio, 37:50 Constante Priondolo\nRozhodčí: Dag Olsson (SWE) – Helmut Schmid (GER), Peter Sommerschuh (GDR)\nVyloučení: 3:4\nDiváků: 3 200\n\n2. května 1983 (18:30) - Mnichov (Olympiahalle)\nBranky SRN: 6:20 Helmut Steiger, 21:50 Franz Reindl, 31:04 Ernst Höfner, 41:36 Gerd Truntschka, 46:48 Franz Reindl, 51:48 Erich Kühnhackl 52:07 Manfred Wolf\nBranky NDR: 32:45 Detlef Radant, 34:01 Frank Proske, 46:58 Frank Proske\nRozhodčí: Ron Fournier (CAN) – Anatolij Barinov (URS), Lasse Vanhanen (FIN)\nVyloučení: 13:9 + Erich Kühnhackl na 10 min.\nDiváků: 10 500\n\n1. SSSR\nBrankáři: Vladislav Treťjak, Vladimir Myškin.\nObránci: Vjačeslav Fetisov, Vladimir Zubkov, Sergej Babinov, Vasilij Pěrvuchin, Alexej Kasatonov, Sergej Starikov, Zinetula Biljaletdinov, Irek Gimajev.\nÚtočníci: Michail Vasiljev, Sergej Kapustin, Vladimir Krutov, Alexandr Malcev, Igor Larionov, Andrej Chomutov, Helmuts Balderis, Sergej Šepelev, Viktor Žluktov, Sergej Makarov, Alexandr Skvorcov, Vjačeslav Bykov.\nTrenéři: Viktor Tichonov, Vladimir Jurzinov.\n\n2. Československo\nBrankáři: Jiří Králík, Dominik Hašek.\nObránci: František Musil, Milan Chalupa, Miroslav Dvořák, Eduard Uvíra, Arnold Kadlec, Jaroslav Benák, Radoslav Svoboda.\nÚtočníci: Igor Liba, Pavel Richter, – František Černík, Oldřich Válek, Vladimír Růžička, Dárius Rusnák, Vladimír Caldr, Jiří Lála, Dušan Pašek, Ladislav Svozil, Vincent Lukáč, Jiří Hrdina, František Černý.\nTrenéři: Luděk Bukač, Stanislav Neveselý.\n\n3. Kanada\nBrankáři: Rick Wamsley, Mike Veisor.\nObránci: Dong Halward, Scott Stevens, Rick Lanz, James Patrick, Tim Watters, Brian Engblom, Craig Hartsburg.\nÚtočníci: Gordon Sherven, Mike Gartner, Marcel Dionne, Michel Goulet, Dave Taylor, Dennis Maruk, Charlie Simmer, Bob Gainey, Pat Flatley, Brian Propp, Darryl Sittler, John Anderson, Paul Reinhart.\nTrenér: Dave King.\n\n4. Švédsko\nBrankáři: Pelle Lindbergh, Göte Wälitalo.\nObránci: Tommy Samuelsson, Peter Andersson, Mats Thelin, Mats Waltin, Roger Hägglund, Bo Eriksson, Peter Loob, Thomas Eriksson.\nÚtočníci: Tom Eklund, Thomas Rundqvist, Roland Eriksson, Kent Johansson, Mats Näslund, Tommy Mörth, Leif Holmgren, Peter Sundström, Bentg-Ake Gustafsson, Jan Erixon, Jörgen Pettersson, Häkan Södergren.\nTrenér: Anders Parmström.\n\n5. SRN\nBrankáři: Karl Friesen, Erich Weishaupt.\nObránci: Udo Kiessling, Rainer Lutz, Peter Scharf, Dieter Medicus, Ignaz Berndaner, Thomas Gandorfer, Harold Kreis, Ulrich Hiemer.\nÚtočníci: Ernst Höfner, Franz Reindl, Manfred Wolf, Erich Kühnhackl, Marcus Huhl, Holger Meitinger, Gerd Truntschka, Roy Roedger, Dieter Hegen, Helmut Steiger, Michael Betz, Peter Schiller.\nTrenér: Xaver Unsinn.\n\n6. NDR\nBrankáři: Rene Bielke, Ingolf Spantig.\nObránci: Frank Braun, Joachim Lempio, Reinhard Fengler, Dieter Frenzel, Karl-Rüdiger Schröder, Dietmar Peters, Andreas Ludwig.\nÚtočníci: Detlef Radant, Friedhelm Bögelsack, Thomas Graul, Dieter Simon, Roland Peters, Frank Proske, Stefan Steinbock, Fred Bartell, Dieter Kinzel, Harald Kuhnke, Gerhard Müller, Eckhard Scholz, Guido Hiller.\nTrenér: Joachim Ziesche.\n\n7. Finsko\nBrankáři: Hannu Kamppuri, Kari Takko.\nObránci: Pekka Rautakallio, Pertti Lehtonen, Risto Siltanen, Matti Kaario, Tapio Levo, Hannu Helander, Lasse Litma.\nÚtočníci: Arto Javanainen, Tony Arima, Risto Jalo, Petri Skriko, Timo Susi, Arto Sirviö, Juha Nurmi, Kari Jalonen, Matti Hagman, Ilkka Sinisalo, Kari Makkonen, Anssi Melametsä, Raimo Summanen.\nTrenér: Alpo Suhonen.\n\n8. Itálie\nBrankáři: Jim Corsi, Nicola Sanza.\nObránci: Guido Tenisi, Erwin Kostner, Michele Amodeo, Gerry Ciarcia, John Bellio, Michele Mastrullo, Dave Tomassoni, Fabrizio Kassiatter .\nÚtočníci: Lodovico Migliore, Adolf Insam, Patrick Dell’ Iannone, Rick Bragnalo, Michele Mair, Alberto Di Fazio, Constante Priondolo, Grant Goegan, Martin Pavlů, Robert Manno, Bobby de Piero, Tom Milani.\nTrenér: Dave Chambers.\n\n Japonsko - Jugoslávie 3:2 (0:0, 2:1, 1:1)\n\n21. března 1983 – Tokio\n\n21. března 1983 – Tokio\n\n22. března 1983 – Tokio\n\n22. března 1983 – Tokio\n\n22. března 1983 – Tokio\n\n23. března 1983 – Tokio\n\n23. března 1983 – Tokio\n\n24. března 1983 – Tokio\n\n24. března 1983 – Tokio\n\n24. března 1983 – Tokio\n\n25. března 1983 – Tokio\n\n25. března 1983 – Tokio\n\n26. března 1983 – Tokio\n\n26. března 1983 – Tokio\n\n27. března 1983 – Tokio\n\n27. března 1983 – Tokio\n\n28. března 1983 – Tokio\n\n28. března 1983 – Tokio\n\n28. března 1983 – Tokio\n\n28. března 1983 – Tokio\n\n30. března 1983 – Tokio\n\n30. března 1983 – Tokio\n\n30. března 1983 – Tokio\n\n30. března 1983 – Tokio\n\n31. března 1983 – Tokio\n\n31. března 1983 – Tokio\n\n31. března 1983 – Tokio\n\n31. března 1983 – Tokio\n\n Francie - Dánsko 2:5 (0:2, 0:3, 2:0)\n\n11. března 1983 – Budapešť\n\n11. března 1983 – Budapešť\n\n11. března 1983 – Budapešť\n\n11. března 1983 – Budapešť\n\n12. března 1983 – Budapešť\n\n12. března 1983 – Budapešť\n\n13. března 1983 – Budapešť\n\n13. března 1983 – Budapešť\n\n14. března 1983 – Budapešť\n\n14. března 1983 – Budapešť\n\n14. března 1983 – Budapešť\n\n14. března 1983 – Budapešť\n\n15. března 1983 – Budapešť\n\n15. března 1983 – Budapešť\n\n16. března 1983 – Budapešť\n\n16. března 1983 – Budapešť\n\n17. března 1983 – Budapešť\n\n17. března 1983 – Budapešť\n\n17. března 1983 – Budapešť\n\n17. března 1983 – Budapešť\n\n19. března 1983 – Budapešť\n\n19. března 1983 – Budapešť\n\n19. března 1983 – Budapešť\n\n19. března 1983 – Budapešť\n\n20. března 1983 – Budapešť\n\n20. března 1983 – Budapešť\n\n20. března 1983 – Budapešť\n\n20. března 1983 – Budapešť\n\n\n"}
{"id": "236288", "url": "https://cs.wikipedia.org/wiki?curid=236288", "title": "Wyatt Earp", "text": "Wyatt Earp\n\nWyatt Berry Stapp Earp (19. března, 1848, Monmouth, Illinois, USA – 13. ledna, 1929, Los Angeles, Kalifornie, USA) byl americký farmář, někdejší lovec bizonů, ochránce zákona v různých amerických pohraničních městech, vozka (kočí dostavníku), vyhazovač v baru a horník. Je znám svou účastí v přestřelce u O. K. Corralu, společně s Doc Hollidayem a svými dvěma bratry Virgilem a Morganem.\n\nPozději se stal hlavní postavou různých filmů, televizních pořadů, biografií i smyšlených příběhů z prostředí Divokého západu.\n\nDne 30. června roku 1840 se vdovec Nicholas Porter Earp oženil s Virginií Ann Cooksey v Hartfordu v Kentucky. Z tohoto druhého manželství se Nicholasovi narodilo osm dětí. \n\nEarp se narodil v Monmouthu v Illinois dne 19. března roku 1848. Z předchozího otcova manželství měl staršího bratra a sestru, která zemřela ve věku deseti měsíců. Nicholas Earp pojmenoval svého čtvrtého syna po svém veliteli z mexicko-americké války, kapitánovi Wyatt Berry Stappovi z „Illinois Mounted Volunteers“. V březnu 1850 se rodina Nicholase Earpa chtěla přestěhovat z Monmouth do Kalifornie, ale místo toho se usadili sedm mil severně od města Pella ve státě Iowa. Jejich nová farma měla rozlohu stošedesát akrů.\n\nJakožto zástupce šerifa působil nejprve ve městech Wichita a Dodge City v Kansasu, poté pak jako hlavní šerif (maršál) v Tombstone v Arizoně.\n"}
{"id": "236289", "url": "https://cs.wikipedia.org/wiki?curid=236289", "title": "Zend Framework", "text": "Zend Framework\n\nZend Framework je open source, objektově orientovaný, webový aplikační framework implementovaný v PHP 5 a licencovaný pod New BSD license. Zend Framework (často označovaný jako ZF) je vyvíjen s ohledem na jednoduchý vývoj webových aplikací. Užívá modulární architektury která umožňuje vývojářům použít jen ty komponenty, které potřebují. Částečné závislosti mezi komponentami však existují. ZF v sobě zahrnuje komponenty pro MVC aplikace, autorizaci a autentizaci, implementuje různé druhy cache, filtrů a validátorů pro uživatelská data, jazykové komponenty a mnoho dalších. Začal být vyvíjen na počátku roku 2005, kdy mnoho nových frameworků, jako Ruby on Rails a Spring Framework získávalo na popularitě. Oficiálně byl oznámen na první Zend Conference. Šéf vývojářem je Matthew Weier O'Phinney.\n\nZend Framework od verze 1.7.0 vyžaduje minimálně PHP 5.2.4. Předchozí verze si vystačily s PHP 5.1.4 nebo novějšími. V produkčním prostředí však vývojáři důrazně doporučují používat PHP 5.2.3 nebo novější z důvodu většího zabezpečení a výkonu. Ke spuštění unit testů je vyžadována knihovna PHPUnit minimálně verze 3.0. Mnoho komponent také vyžaduje některá z modulových rozšíření PHP.\n\n\nStručný výčet nejznámějších komponent frameworku:\n\n\nHelper je pomocná funkce, ulehčující programátorům práci. Často používaný kód či specifická funkčnost lze uložit do helperu a ten následně používat. Helpery v Zend Frameworku dělíme na \"action helpery\" a \"view helpery\". První jsou používány v \"controllerech\", druhé ve \"view\". Zend Framework obsahuje některé předdefinované helpery.\n\nActionStack helper umožňuje vkládat požadavky na další zpracování action pomocí front controller pluginu \"Actionstack\".\n\nAutocomplete usnadňuje práci s automatickým doplňováním formulářů ContextSwitch a jeho specializovaná verze AjaxContext nastavuje odpověď vhodnou pro použití jiného formátu.\n\nFlashMessenger uchovává text napříč aplikací. Umožňuje tak uchovávat výstup, který chceme použít při dalším načtení stránky. Nevýhodou FlashMessengeru je, že není schopen pojmenovávat prostor, proto je nutno k ukládanému textu přidávat další informace o něm (např. info|toto je info text). Nejlépe například nějakým znakem oddělit a následně pracovat s částmi řetězce.\n\nView Renderer helper zajišťuje, že se po skončení action vykreslí příslušný \"view\", bez dalšího nastavování. Toto chování lze samozřejmě změnit. Programátor tedy vytvoří v \"controlleru\" metodu action a k ní dle přijatých jmenných konvencí soubor \"view\". O vlastní správné propojení se pak už postará framework.\n\nAction View Helper je schopen načíst konkrétní action z controlleru a vložit výsledek do \"view\".\n\nPartial Helper slouží k znovupoužití často opakovaných prvků ve \"view\". Tento prvek je uložen ve vlastním souboru a do \"view\" vkládán pomocí tohoto helperu. Poskytován je také PartialLoop, který je načítán opakovaně.\n\nPlaceholder Helper je vhodný pro skládání obsahu stránek. Ukládá pojmenovaná data, ke kterým pak lze přistupovat v libovolném \"view\". Skupina helperů Doctype, HeadLink, HeadMeta, HeadScript, HeadStyle, HeadTitle a InlineScript jsou pak konkrétními implementacemi Placeholder helperu.\n\nHTML Object vkládá do \"view\" html prvky v tagu <object>. Vhodné například pro vkládání flash animací.\n\nJSON Helper nastavuje správnou hlavičku odpovědi a vypíná použití layoutu.\n\nTranslate Helper pomáhá při práci s vícejazyčnou aplikací. Využívá knihovnu Zend_Translate.\n\nVšechny soubory frameworku jsou uloženy ve dvou adresářích. Hlavní a původní adresář je Zend a druhý, sloužící pro ukládání dalších dílčích knihoven (\"Extras\"), je ZendX. PHP od verze 5.3 sice podporuje jmenné prostory (\"namespaces\"), z důvodu zpětné kompatibility zůstává ale Zend Framework ve verzi 1 bez jejich podpory. Jeho následující verze (2.0) by již měla mít plnou podporu jmenných prostorů.\n\nTřídy se pojmenovávají podle adresářové struktury, ve které se nachází, tj. třída v souboru Zend/Foo/Bar/Baz.php se bude jmenovat Zend_Foo_Bar_Baz. Všechny abstraktní třídy mají podle Zend Coding Standard mít název _Abstract (a tedy být v souboru abstract.php), veškerá rozhraní (interface) mají mít název _Interface (být v souboru interface.php).\n\nPrefixem Zend_ mohou být podle licenčních podmínek označovány pouze třídy ze samotné distribuce Zend Frameworku.\n\nNázvy všech chráněných (\"protected\") a soukromých (\"private\") metod a vlastností tříd musí začínat podtržítkem. Pro názvy všech metod a proměnných se používá cammelCase, konstanty jsou naproti tomu psané VELKÝMI_PÍSMENY.\n\n\n\n"}
{"id": "236290", "url": "https://cs.wikipedia.org/wiki?curid=236290", "title": "Střední škola obchodu, řemesel a služeb Žamberk", "text": "Střední škola obchodu, řemesel a služeb Žamberk\n\nStřední Škola obchodu, řemesel a služeb v Žamberku\n\n1. září 1956 byla škola založena Krajským ředitelstvím škol v Hradci Králové jako Učňovská škola místního hospodářství v Žamberku.\n\nByla umístěna do budovy žamberského zámku.\n\nŠkola za 50 let své existence prošla mnohými změnami.\nMěnila se postupně doba, střídali se zřizovatelé, měnily se i ekonomické podmínky.\n\nŠkola měla ale štěstí na nadšené pracovníky,\nvčetně ředitelů, kteří dokázali stmelit kolektiv, nadchnout ho a zajistit mu perspektivní vývoj.\nA tak si mohla zachovat základní směr – kvalitní přípravu odborníků na kvalifikovaná povolání.\n\nPůvodně v ní byli vyučováni jen učni oboru zedník. Později také klempíři.\n\n1.9.1967 došlo ke zřízení Dívčí odborné školy a Souvislého pětiletého studia.\nPo dobu čtyř let nesla škola i nový název Učňovská škola a DOŠ v Žamberku.\n\n1.9.1975 vzniklo Střední odborné učiliště v Žamberku.\n\nVe škole byli vyučováni zedníci, tesaři, klempíři, zámečníci, tkadleny, přadleny, prodavači elektrotechnického a drobného zboží i mototechny a řezníci-uzenáři.\nUčební obory řezník a uzenář byly vyučovány v odloučeném pracovišti v Jablonném nad Orlicí.\n\nPo řadu let zůstávali zedníci, tkadleny, prodavači elektrotechnického zboží a řezníci-uzenáři.\nŘada oborů musela být však po čase opět zrušena. Nakonec zbývali už jen zedníci a prodavači elektrotechnického zboží.\n\n1.9.1979 po delší době došlo opět k stabilizaci počtu žáků tím, že k zedníkům na místo tesařů přišli instalatéři,\nk prodavačkám elektrotechnického zboží nově nastoupili prodavači potravin a k tkadlenám místo oboru přadlena přibyl nový učební obor textilní chemička.\nTím, že byly opět zaváděny stavební, textilní a obchodní učební obory, bylo možno přijímat žáky z blízkých spádových oblastí,\nstabilizovat jejich počty a částečně eliminovat i aktuální nebezpečí trvalého zmenšování kapacity budovy zámku vysokým počtem ubytovaných žáků namačkaných ve vysokých zámeckých sálech s relativně malou podlahovou plochou.\n\nNedostatek vnitřních prostor vyvolaný potřebami modernizace omezoval možnosti ubytování žáků dojíždějících do školy z větších vzdáleností.\n\nPo složitých jednáních byla schválena stavba domova mládeže formou přístavby k budově zámku.\n\nStavba se stala objektem kritiky laické i odborné veřejnosti. Hrozilo reálné nebezpečí, že téměř hotový objekt bude zbourán.\n\nUrbanisticky a technologicky nepříliš zdařilé dílo však nakonec nesmírně posloužilo rozvoji školy.\n\nVytvoření dlouhodobé koncepce rozvoje školy však komplikovaly neustálé změny legislativy.\n\n1.1.1991 však konečně vzniklo Střední odborné učiliště OŘS v Žamberku jako samostatná příspěvková organizace s plnou právní subjektivitou.\n\nV té době byly ve škole už jen obory, které nepodléhaly různým módním vlivům.\n\nByl zaveden nový učební obor provoz služeb, nástavbové maturitní studium podnikání v oboru a nový studijní obor obchodník.\n\n1.9.2006, kdy škola oslavila 50 výročí své existence\nzískala svůj současný název Střední škola OŘS v Žamberku.\n\n\n"}
{"id": "236302", "url": "https://cs.wikipedia.org/wiki?curid=236302", "title": "Trnovačko jezero", "text": "Trnovačko jezero\n\nTrnovačko jezero je ledovcové jezero v Černé Hoře blízko hranic s Bosnou a Hercegovinou, 15 km severozápadně od města Plužine. Leží v Dinárských horách, přesněji je obklopeno trojicí pohoří Maglić (ze severu), Volujak (ze západu a jihu) a Bioć (z východu); má nadmořskou výšku 1517 m. Je jedním z nejkrásnějších černohorských jezer – zejména díky svému originálnímu srdcovitému tvaru a také díky sevřené poloze mezi horskými stěnami. Nad jihozápadním břehem se zvedá téměř kolmá, 700 m vysoká stěna Trnovačkého Durmitoru (2242 m n. m.).\n\nJezero má délku 825 m, šířku 715 m a dosahuje maximální hloubky 9 m. Nad hladinu jezera trčí jako ostrůvky několik velkých balvanů. Jezero nemá povrchový odtok, vzhledem ke krasovému charakteru oblasti je odvodňováno ponorem.\n\nZ černohorské strany je přístup k jezeru poměrně náročný, protože při cestě z obce Mratinje je třeba překonat hradbu pohoří Maglić, při cestě z Plužin je zase pro změnu nutné překonat pohoří Bioć. Podstatně jednodušší přístup k jezeru se nabízí z bosenské strany. Nejblíže leží vesnice Suha (700 m n. m.), odkud se k jezeru vystoupá dolinou Suha (Suški). Druhým možným východištěm je obec Tjentište (650 m n. m.), odkud vede 20 km dlouhá silnice do sedla Prijevor (1668 m n. m.), z nějž pokračuje k jezeru značená stezka.\n"}
{"id": "236304", "url": "https://cs.wikipedia.org/wiki?curid=236304", "title": "Pití", "text": "Pití\n\nPití je akt konzumace kapaliny ústy. Voda je zcela nezbytná pro správné fungování lidského organismu a její nedostatek vyvolává celou řadu zdravotních problémů. Termín „pití“ je také spojován s požíváním alkoholických nápojů.\n\nPro normální, fyziologické fungování lidského těla je nutné dodržovat pitný režim. Minimální denní příjem vody by neměl klesnout pod hranici dvou litrů. Je nutno zohlednit fyzickou aktivitu, počasí a také druh přijímané potravy (obzvláště příjem soli). Absolutní denní minimum je 1,6 litru vody. (600 ml odchází v moči, 200 ml stolicí a 800 ml tělo ztrácí pocením a plícemi). Doporučených 1 l až 2 l vody není bezpodmínečně nutné vypít, jelikož voda se nachází i v potravinách. Pro zachování zdraví se to ale doporučuje.\n\nPocit vyvolaný dehydratací těla je nazýván “žízní”. Pocit žízně se projevuje vyschlými ústy a velice silnou touhou po napití. Pocit žízně vyvolává hypothalamus, reagující na tělesné změny na úrovni elektrolytů a také na hustotu krve obíhající krevním řečištěm.\n\nPříjem potravy by se ale měl obejít bez pití (nejlépe od 30 minut před do 30 minut po jídle), aby se trávicí enzymy nezředily a neovlivnilo tak trávení.\n\nPolydipsie je lékařský termín pro neúměrné přijímání tekutin. Polydipsie může být známkou různých chorob. (diabetes mellitus, diabetes insipidus, a některé psychiatrické nemoci).\n\nJe spousta nemocí způsobená nedostatkem pitné vody, a to převážně v zemích třetího světa. Nedostatek vody v organismu může způsobit smrt hypernatremií následkem dehydratace, zvláště pokud se tělo hodně potí (např. při horečce)\n\nJiný, avšak stejně nebezpečný stav může nastat u vrcholových sportovců, kteří nadměrně pijí, a tím narušují rovnováhu solí v těle.\n\nNádoby, ze kterých se pije, jsou sklenice, poháry, láhve, hrnky, v některých případech dokonce mísy.\n\nNejjednodušší je pití z lahví opatřených dudlíkem, případně víčkem s tryskou. Proto jsou tyto lahve užitečné pro děti, používané pro starce a některé nemohoucí. Pokud pacient není schopen jíst a pít vůbec, je možné podávat výživu enterálně a perentálně.\n\nTermín „pití“ je také používáno jako eufemizmus pro požívání alkoholických nápojů. Žízní také nazývají alkoholici svou potřebu etanolu obsaženého v některých nápojích.\n\n"}
{"id": "236306", "url": "https://cs.wikipedia.org/wiki?curid=236306", "title": "Československá námořní plavba", "text": "Československá námořní plavba\n\nČeskoslovenská námořní plavba, mezinárodní akciová společnost byla založena 1. dubna 1959. O 35 let později 26. září 1994 byla zapsána změna názvu na Česká námořní plavba, a. s. V roce 1994 byly akcie společnosti na jméno, na majitele i zaměstnanecké, od 25. září 1995 pouze na majitele, od 7. prosince 2006 jsou všechny akcie na majitele v zaknihované podobě.\n\nNámořní lodě se pod československou vlajkou plavily krátce po vzniku Československa. První takovou lodí byl škuner Kehrwieder roku 1920. Versaillská mírová smlouva a na ní navazující Barcelonská deklarace umožnily používat státní vlajky na námořních lodích i zemím bez vlastního mořského pobřeží. Tuto smlouvu Československá republika ratifikovala v roce 1924. Rejstříkovým přístavem se stala Praha a smlouvami republice pronajalo Německo na 99 let přístavy ve Štětíně a Hamburku (Moldauhafen).\n\nV období 1. republiky československé námořní lodě patřily různým společnostem, například loď Legie patřila roku 1920 Bance československých legií, další lodě vlastnila firma Baťa, či společnosti zahraniční. V tomto předválečném období vystudovalo námořní akademii v Jugoslávii 80 budoucích důstojníků, proto po druhé světové válce mělo Československo k dispozici řadu zkušených kapitánů dálné plavby.\n\nDne 18. září 1953 byla založena akciová společnost pro námořní dopravu Čechofracht. Brzy poté se změnila na státní podnik zahraničního obchodu, v jehož náplni byla též námořní plavba a obchod. \nMinisterstvo zahraničního obchodu udělilo společnosti Čechofrachtu Praha svým výnosem z února 1959 právo založit akciovou společnost, v jejíž náplni je provozování námořní plavby, nákup, prodej a pronájmy lodí. Založení bylo provedeno 1. dubna 1959 zapsáním do podnikového rejstříku a 4. června 1959 ministr zahraničního obchodu nové společnosti svou vyhláškou udělil oprávnění provozovat námořní plavbu.\n\nProtože Čínská lidová republika nebyla členem OSN, nesměla provozovat vlastní námořní dopravu. Proto se podílela na zrodu československé společnosti a finančně i na stavbě řadě lodí, které měly československou vlajku. Po přijetí Číny do OSN po roce 1960 byla část lodí Číně předána zpět a došlo k finančnímu vyrovnání.\n\nProtože Československo byl stát vnitrozemský, lodě mu stavěly loděnice přímořských států – například Polska, Jugoslávie, Bulharska, Japonska. Všechny námořní lodě podléhají schvalováním zahraničních klasifikačních organizací (např. anglická Lloyd's Register), které svými požadavky stavby plavidel ovlivňují.\n\nPodnik během let své existence měl ve své správě několik desítek lodí. Například parníky Republika zakoupený roku 1951 a Julius Fučík z roku 1953 či v roce 1959 největší československou loď Ostrava o délce 170 metrů, šířce 22 metrů, plovoucí rychlostí 15,5 uzlů.\n\nZ hlediska obchodu byl provoz lodí velice rentabilní. Československé lodě zajišťovaly výměnu zboží mj. s Čínou či Kubou, tedy států v tehdejší době z politických důvodů zčásti blokovaných. Umožnily dostat výrobky československého průmyslu do celého světa a bez velkého nároku na devizy dovážet nedostatkové suroviny.\n\nNěkteré lodě si Československo nechalo postavit jako protihodnotu, např. loď Kladno byla postavena za výtěžek za důl na antracit ve Vietnamu, či moderní loď Vítkovice jako protihodnota za důl na železnou rudu v Etiopii.\n\nV roce 1984 mělo Československo 14 námořních lodí: Košice, Vítkovice, Blaník, Sitno, Radhošť, Kriváň, Praha, Mír, Bratislava, Třinec, Orlík, Slapy, Lipno a Ostrava.\n\nBěhem válečného konfliktu mezi Izraeelem a několika arabskými státy a po něm byla československá loď Lednice spolu s 14 dalšími loděmi osm let (1967–1975) držena na Velkém Hořkém jezeře u Suezského průplavu i se svou posádkou. Pak byla odvlečena do Rijeky k opravě.\n\nV roce 1992 byla Československá námořní plavba privatizována v první vlně kuponové privatizace. Vlastníky se staly FINOP, Čechofracht, asi 50 investičních privatizačních fondů (z nichž největší byly PIAS, KIS, YSE a SIS), restituční fond a asi 20 tisíc držitelů investičních kuponů a zaměstnaneckých akcií. ČNP si objednala u korejské loděnice Daewoo dvě lodě typu Panamax (Beskydy a Šumava, odprodána byla loď Mír II) a investovala do majetkové účasti v několika servisních, obchodních či plavebních dceřiných společnostech, z nichž některé byly určeny k provozování jednotlivých lodí.\n\nK 15. červnu 1994 byly změněny stanovy a název společnosti se změnil na Česká námořní plavba.\n\nV roce 1995 se majoritním akcionářem stala společnost Stratton Investments spojená s Harvardskými fondy Viktora Koženého, které však neměla nic společného s Harvardovou univerzitou v USA, restrukturalizace a modernizace flotily pokračovala. Lodě byly do roku 1998 postupně odprodány, a to zčásti dceřiným společnostem, které je provozovaly, některé lodě i jiným kupcům (např. v roce 1995 byly tři lodě prodány slovenské společnosti Dunajplavba). Ačkoliv provoz lodí vykazoval dlouhodobě zisky, Česká námořní plavba a. s. se v roce 1998 prodejem posledních lodí dostala do hluboké ztráty.\n\nČeští a slovenští námořníci nadále působí, avšak většinou pod hlavičkou jiných společností. Na čtyřech z lodí německého rejdařství MST byly některé posádky složeny kompletně z Čechů a Slováků. Národnostně smíšené posádky byly i na lodích některých italských rejdařů - české či slovenské zastoupení na cca 15 lodích (zejména v důstojnickém sboru), přičemž podřízená posádka pochází často z jiných národů, například ukrajinského. České a slovenské námořní důstojníky zaměstnali i někteří z kupců bývalých lodí ČNP.\n\n\n"}
{"id": "236319", "url": "https://cs.wikipedia.org/wiki?curid=236319", "title": "Mistrovství světa v ledním hokeji 1982", "text": "Mistrovství světa v ledním hokeji 1982\n\n48. mistrovství světa a 59. mistrovství Evropy se konalo ve dnech 15. - 29. dubna 1982 ve finských městech Tampere a Helsinky.\n\nHrálo se podle nového herního systému, který však platil pouze při tomto mistrovství světa:\nv A-skupině hrálo 8 účastníků nejprve jednokolově každý s každým. Mužstva na 5. - 8. místě dále nehrála, mužstvo na 8. místě sestoupilo do B-skupiny. Mužstva na 1. - 4. místě spolu hrála další zápasy způsobem každý s každým, přičemž se zápasy za základní skupiny započítávaly.\nVzájemné výsledky evropských mužstev určily pořadí 59. Mistrovství Evropy.\n\nPřekvapením byla prohra ČSSR se SRN 2:4, USA s Itálií 5:7 (čímž USA sestoupily do B-skupiny) a remíza Itálie s Kanadou 3:3. Zajímavá byla i remíza ČSSR se SSSR 0:0 - jediný bezgólový výsledek v historii vzájemných utkání.\nZa SSSR poprvé nastoupila první formace Vjačeslav Fetisov, Alexej Kasatonov - Sergej Makarov, Igor Larionov, Vladimir Krutov.\nZa Kanadu hrál Wayne Gretzky - jediný start v historii MS.\n\n Československo - SRN 2:4 (0:3, 1:0, 1:1)\n\n15. dubna 1982 (15:00) – Helsinky (Helsingin jäähalli)\nBranky Československa: 33:25 Milan Nový, 45:22 Jindřich Kokrment\nBranky SRN: 7:30 Marcus Kuhl, 16:43 Erich Kühnhackl, 18:14 Helmut Steiger, 52:46 Horst-Peter Kretschmer\nRozhodčí: Jsmes Doyle (USA) – Gustavo Alaimo (ITA), Karl Korentschnig (AUT)\nVyloučení: 3:4\nDiváků: 3 700\n\nČSSR: Karel Lang (19. Jiří Králík) – Eduard Uvíra, Miloslav Hořava, Radoslav Svoboda, Antonín Plánovský, Milan Chalupa, Miroslav Dvořák – Jaroslav Korbela, Milan Nový, Pavel Richter – Jiří Lála, Jindřich Kokrment, František Černík – Dušan Pašek, Dárius Rusnák, Jaroslav Pouzar – Vincent Lukáč, Peter Ihnačák, Igor Liba.\n\nSRN: Karl Friesen – Udo Kiessling, Horst-Peter Kretschmer, Ignaz Berndaner, Joachim Reil, Harold Kreis, Peter Gailer – Marcus Kuhl, Erich Kühnhackl, Helmut Steiger – Holger Meitinger, Ernst Höfner, Franz Reindl – Manfred Wolf, Gerd Truntschka, Peter Schiller.\n\n15. dubna 1982 (15:00) – Tampere (Tampereen jäähalli)\nBranky SSSR: 29:47 Viktor Šalimov, 31:34 Vjačeslav Fetisov, 33:15 Sergej Babinov, 33:38 Vladimir Golikov, 43:34 Alexandr Koževnikov, 44:33 Sergej Makarov, 47:26 Sergej Babinov, 48:55 Sergej Kapustin, 49:45 Vladimir Golikov\nBranky Itálie: 43:53 Tom Milani, 44:49 Gary Farelli\nRozhodčí: Josef Kompalla (GER) – Jarmo Jalarvo, Juhani Jokela (FIN)\nVyloučení: 4:11 (1:1)\nDiváků: 4 570\n\n15. dubna 1982 (19:00) – Helsinky (Helsingin jäähalli)\nBranky Finska: 37:44 Tapio Levo, 44:01 Arto Javanainen\nBranky Kanady: 2:09 Dino Ciccarelli, 3:19 Dale Hawerchuk, 5:18 Bill Barber, 6:18 Dale Hawerchuk, 8:59 Darryl Sittler, 9:46 John Van Boxmeer, 41:09 Brian Propp, 47:22 Darryl Sittler, 47:40 Bobby Smith\nRozhodčí: Dag Olsson (SWE) – Jan Wiking (SWE), Laszlo Schell (HUN)\nVyloučení: 2:2 (1:0)\nDiváků: 8247\n\n15. dubna 1982 (19:00) – Tampere (Tampereen jäähalli)\nBranky Švédska: 6:16 Patrik Sundström, 38:07 Peter Andersson, 39:29 Peter Sundström, 50:07 Håkan Loob\nBranky USA: 2:33 Gary De Grio, 26:26 Buzz Schneider\nRozhodčí: Vladimír Šubrt (TCH) – Peter Pomoell, Lasse Vanhanen (FIN)\nVyloučení: 4:7\nDiváků: 2 047\n\n16. dubna 1982 (15:00) – Helsinky (Helsingin jäähalli)\nBranky Československa: 15:17 Milan Nový, 22:04 Jiří Lála, 27:57 Jiří Lála, 56:18 Jaroslav Pouzar, 57:38 Jiří Lála, 58:57 Jindřich Kokrment\nBranky Kanady: 10:12 Craig Hartsburg, 36:56 Mark Napier\nRozhodčí: Raimo Sepponen – Likka Hoviseppä, Timo Sinkkonen (FIN)\nVyloučení: 4:6 (2:1)\nDiváků: 6 203\n\nČSSR: Jiří Králík – Arnold Kadlec, Miloslav Hořava, Milan Chalupa, Miroslav Dvořák, Radoslav Svoboda, Eduard Uvíra – Jaroslav Korbela, Milan Nový, Pavel Richter – Vincent Lukáč, Dárius Rusnák, Jaroslav Pouzar – Jiří Hrdina, Dušan Pašek, Igor Liba – Jiří Lála, Jindřich Kokrment, František Černík.\n\nKanada: Gilles Meloche – Brad Maxwell, Craig Hartsburg, John Van Boxmeer, Rick Green, Curt Giles, Kevin Lowe – Darryl Sittler, Bobby Smith, Bob Gainey – Dino Ciccarelli, Bobby Clarke, Bill Barber – Mark Napier, Wayne Gretzky, Brian Propp – Mike Gartner, Dale Hawerchuk, Ryan Walter.\n\n16. dubna 1982 (15:00) – Tampere (Tampereen jäähalli)\nBranky Itálie: 4:23 Patrick Dell'Jannone, 27:21 Guido Tenisi, 29:25 Michael Mair, 37:07 Patrick Dell'Jannone, 39:11 Iovio Emilio, 51:09 Tom Milani, 59:50 Dave Tomassoni\nBranky USA: 3:28 Kurt Kleinendorst, 32:29 Gary De Grio, 43:00 Bob Miller, 46:32 Gordie Roberts, 54:25 Bob Miller.\nRozhodčí: Aleksandr Fedotov (URS) – Jan Wiking (SWE), Laszlo Schel (HUN)\nVyloučení: 10:4 (0:1)\nDiváků: 2 368\n\n16. dubna 1982 (19:00) – Helsinky (Helsingin jäähalli)\nBranky SRN: 30:41 Holger Meitinger, 44:23 Marcus Kuhl, 58:49 Helmut Steiger\nBranky Finska: 4:18 Timo Nummelin, 28:38 Timo Nummelin, 47:29 Ilkka Sinisalo, 53:49 Kari Makkonen\nRozhodčí: Vladimír Šubrt (TCH) – Gustavo Alaimo (ITA), Karl Korentschnig (AUT)\nVyloučení: 6:9 (1:2) + Franz Reindl na 5 min.\nDiváků: 8 247\n\n16. dubna 1982 (19:00) – Tampere (Tampereen jäähalli)\nBranky SSSR: 13:12 Viktor Šalimov, 15:24 Viktor Žluktov, 20:14 Vladimir Krutov, 27:25 Viktor Šalimov, 36:45 Andrej Chomutov, 57:54 Viktor Šalimov, 59:27 Vladimir Krutov\nBranky Švédska: 6:27 Patrik Sundström, 18:52 Tommy Själin, 54:50 Tommy Själin\nRozhodčí: Terry Gregson (CAN) – Peter Pomoell, Lasse Vanhanen (FIN)\nVyloučení: 4:7 (1:1) + T. Eriksson na 10 min.\nDiváků: 3 661\n\n16. dubna 1982 (13:00) – Helsinky (Helsingin jäähalli)\nBranky SRN: 11:19 Franz Reindl, 25:13 Marcus Kuhl, 40:45 Erich Kühnhackl, 50:28 Marcus Kuhl, 59:48 Udo Kiessling\nBranky Itálie: 32:47 Albert Di Fazio, 56:41 Rick Bragnalo\nRozhodčí: James Doyle (USA) – Juhani Jokela (FIN), Karl Korentschnig (AUT)\nVyloučení: 6:7 (1:0)\nDiváků: 2 929\n\n18. dubna 1982 (13:00) – Tampere (Tampereen jäähalli)\nBranky Československa: 14:01 Jindřich Kokrment, 21:32 Jiří Lála, 22:47 Jaroslav Pouzar\nBranky SSSR: 12:39 Viktor Šalimov, 25:05 Sergej Babinov, 39:41 Alexandr Koževnikov, 43:40 Igor Larionov, 45:18 Sergej Šepelev\nRozhodčí: Dag Olsson (SWE) – Peter Pomoell, Lasse Vanhanen (FIN)\nVyloučení: 4:3 (0:2)\nDiváků: 8 641\n\nČSSR: Jiří Králík – Milan Chalupa, Miroslav Dvořák, Arnold Kadlec, Miloslav Hořava, Radoslav Svoboda, Eduard Uvíra – Jiří Lála, Jindřich Kokrment, František Černík – Jaroslav Korbela, Milan Nový, Pavel Richter – Vincent Lukáč, Peter Ihnačák, Igor Liba – Jiří Hrdina, Dušan Pašek, Jaroslav Pouzar.\n\nSSSR: Vladislav Treťjak – Alexej Kasatonov, Vjačeslav Fetisov, Valerij Vasiljev, Sergej Babinov, Zinetula Biljaletdinov, Vasilij Pěrvuchin – Sergej Makarov, Igor Larionov, Vladimir Krutov – Viktor Šalimov, Sergej Šepelev, Sergej Kapustin – Viktor Ťumeněv, Vladimir Golikov, Alexandr Koževnikov – Nikolaj Drozděckij, Viktor Žluktov, Andrej Chomutov.\n\n18. dubna 1982 (17:00) – Helsinky (Helsingin jäähalli)\nBranky Švédska: 27:19 Patrik Sundström, 29:27 Ulf Isaksson, 42:18 Ove Olsson\nBranky Kanady: 13:31 Ryan Walter, 25:19 Mike Gartner, 29:00 Mike Gartner\nRozhodčí: Vladimír Šubrt (TCH) – Likka Hoviseppä, Timo Sinkkonen (FIN)\nVyloučení: 5:10 (1:1)\nDiváků: 4 399\n\n18. dubna 1982 (17:00) – Tampere (Tampereen jäähalli)\nBranky USA: 15:58 Tom Gorence, 31:26 Gordie Roberts\nBranky Finska: 21:47 Arto Javanainen, 44:56 Tapio Levo, 49:05 Jari Kurri, 57:24 Juhani Tamminen\nRozhodčí: Terry Gregson (CAN) – Laszlo Schell (HUN), Jan Wiking (SWE)\nVyloučení: 5:4\nDiváků: 9 053\n\n19. dubna 1982 (15:00) – Helsinky (Helsingin jäähalli)\nBranky Švédska: 3:10 Mats Ulander, 19:53 Peter Sundström, 31:00 Håkan Loob, 39:47 Peter Andersson, 59:21 Patrik Sundström\nBranky Itálie: 3:23 Robert Manno, 34:14 Tom Milani, 56:04 John Bellio\nRozhodčí: Raimo Sepponen – Likka Hoviseppä, Timo Sinkkonen (FIN)\nVyloučení: 4:8\nDiváků: 2 393\n\n19. dubna 1982 (15:00) – Tampere (Tampereen jäähalli)\nBranky Československa: 1:11 Jindřich Kokrment, 27:40 Jaroslav Pouzar, 41:20 Arnold Kadlec, 53:39 Milan Nový, 59:05 Jindřich Kokrment, 59:40 Vincent Lukáč\nBranky USA: nikdo\nRozhodčí: Josef Kompalla (GER) – Peter Pomoell, Lasse Vanhanen (FIN)\nVyloučení: 6:8 (1:0)\nDiváků: 3 870\n\nČSSR: Jiří Králík – Arnold Kadlec, Miloslav Hořava, Radoslav Svoboda, Eduard Uvíra, Milan Chalupa, Miroslav Dvořák – Jaroslav Korbela, Milan Nový, Pavel Richter – Jiří Lála, Jindřich Kokrment, František Černík – Jiří Hrdina, Dušan Pašek, Jaroslav Pouzar – Vincent Lukáč, Dárius Rusnák, Igor Liba.\n\nUSA: Glen Resch – Mike Ramsey, Joe Micheletti, Moe Mantha, Rod Langway, Scot Kleinendorst, Gordie Roberts – Thomas Erikson, Mark Johnson, Mike Antonovich – Tom Hirsch, Phil Housley, Aaron Broten – Tom Gorence, Bob Miller, Buzz Schneider – Peter Johnson, Paul Miller, Gary De Grio.\n\n19. dubna 1982 (19:00) – Helsinky (Helsingin jäähalli)\nBranky Kanady: 10:18 Bill Barber, 10:35 Brian Propp, 19:42 Bill Barber, 28:07 Rick Vaive, 28:40 Brad Maxwell, 33:00 Darryl Sittler, 44:49 Dale Hawerchuk\nBranky SRN: 7:02 Erich Kühnhackl\nRozhodčí: James Doyle (USA) – Juhani Jokela (FIN), Karl Korentschnig (AUT)\nVyloučení: 4:3\nDiváků: 4 070\n\n19. dubna 1982 (19:00) - Tampere (Tampereen jäähalli)\nBranky SSSR: 5:38 Sergej Makarov, 7:09 Vladimir Golikov, 11:04 Vjačeslav Fetisov, 12:09 Zinetula Biljaletdinov, 14:54 Sergej Šepelev, 17:52 Vladimir Krutov, 44:57 Igor Larionov, 48:59 Viktor Šalimov\nBranky Finska: 22:31 Pekka Arbelius\nRozhodčí: Vladimír Šubrt (TCH) – Laszlo Schell (HUN), Jan Wiking (SWE)\nVyloučení: 4:6 (2:1)\nDiváků: 6 775\n\n21. dubna 1982 (15:00) – Helsinky (Helsingin jäähalli)\nBranky USA: 15:03 Brain Erickson, 21:35 Gordie Roberts, 46:44 Gary De Grio, 57:28 Bob Miller\nBranky SSSR: 10:04 Vladimir Krutov, 11:30 Alexandr Koževnikov, 17:28 Viktor Žluktov, 29:31 Sergej Kapustin, 32:04 Viktor Žluktov, 44:54 Nikolaj Drozděckij, 50:38 Alexandr Koževnikov, 52:26 Valerij Vasiljev\nRozhodčí: Raimo Sepponen – Likka Hoviseppä, Timo Sinkkonen (FIN)\nVyloučení: 7:5 (0:2) + Kurt Kleinendorst - Zinetula Biljaletdinov na 10 min.\nDiváků: 3 475\n\n21. dubna 1982 (15:00) – Tampere (Tampereen jäähalli)\nBranky Československa: 18:49 Jaroslav Korbela, 20:31 Jaroslav Korbela, 51:56 Vincent Lukáč\nBranky Finska: nikdo\nRozhodčí: Terry Gregson (CAN) – Laszlo Schell (HUN), Jan Wiking (SWE)\nVyloučení: 3:4\nDiváků: 7 859\n\nČSSR: Jiří Králík - Milan Chalupa, Miroslav Dvořák, Radoslav Svoboda, Eduard Uvíra, Arnold Kadlec, Miloslav Hořava – Jaroslav Korbela, Milan Nový, Pavel Richter – Jiří Lála, Jindřich Kokrment, František Černík – Jiří Hrdina, Dušan Pašek, Jaroslav Pouzar – Vincent Lukáč, Peter Ihnačák, Igor Liba.\n\nFinsko: Hannus Kamppuri – Timo Nummelin, Hannu Haapalainen, Pertti Lehtonen, Raimo Hirvonen, Tapio Levo, Hannu Helander – Juhani Tamminen, Seppo Repo, Reijo Leppänen – Jari Kurri, Kari Jalonen, Pekka Arbelius – Arto Javanainen, Forss Matti, Kari Makkonen – Ilkka Sinisalo, Pertti Koivulahti, Seppo Ahokainen.\n\n21. dubna 1982 (19:00) – Helsinky (Helsingin jäähalli)\nBranky Švédska: 39:30 Jan Erixon, 48:09 Tomas Rundqvist, 55:37 Tommy Mörth\nBranky SRN: 14:51 Helmut Steiger\nRozhodčí: James Doyle (USA) – Peter Pomoell, Lasse Vanhanen (FIN)\nVyloučení: 5:10 (2:1)\nDiváků: 3 221\n\n21. dubna 1982 (19:00) – Tampere (Tampereen jäähalli)\nBranky Kanady: 14:51 Bill Barber, 34:40 Bob Gainey, 46:39 John Van Boxmeer\nBranky Itálie: 19:57 Gary Farelli, 39:59 Rick Bragnalo, 42:28 Constant Priondolo\nRozhodčí: Aleksandr Fedotov (URS) – Juhani Jokela (FIN), Karl Korentschnig (AUT)\nVyloučení: 2:4 (1:0)\nDiváků: 4 178\n\n22. dubna 1982 (15:00) – Helsinky (Helsingin jäähalli)\nBranky Finska: 4:05 Reijo Leppänen, 9:15 Kari Makkonen, 29:42 Kari Jalonen, 36:21 Reijo Leppänen, 38:10 Kari Jalonen, 51:11 Jari Kurri, 58:05 Juha Nurmi\nBranky Itálie: 6:26 Gary Farelli, 11:42 Rick Bragnalo, 13:27 Constant Priondolo\nRozhodčí: Dag Olsson (SWE) – Laszlo Schell (HUN), Jan Wiking (SWE)\nVyloučení: 1:3\nDiváků: 6 463\n\n22. dubna 1982 (15:00) – Tampere (Tampereen jäähalli)\nBranky SRN: nikdo\nBranky SSSR: 5:02 Sergej Makarov, 5:15 Sergej Šepelev, 10:24 Sergej Šepelev, 21:40 Igor Larionov, 39:35 Sergej Babinov, 46:09 Sergej Šepelev, 51:05 Sergej Kapustin\nRozhodčí: Vladimír Šubrt (TCH) – Likka Hoviseppä, Timo Sinkkonen (FIN)\nVyloučení: 10:7\nDiváků: 2 791\n\n22. dubna 1982 (19:00) – Helsinky (Helsingin jäähalli)\nBranky Československa: 3:52 Radoslav Svoboda, 16:14 Igor Liba, 20:30 Pavel Richter\nBranky Švédska: 16:54 Håkan Loob, 23:04 Mats Näslund, 48:30 Ove Olsson.\nRozhodčí: Terry Gregson (CAN) – Peter Pomoell, Lasse Vanhanen (FIN)\nVyloučení: 3:3 (1:0)\nDiváků: 4 808\n\nČSSR: Jiří Králík – Arnold Kadlec, Miloslav Hořava, Radoslav Svoboda, Eduard Uvíra, Milan Chalupa, Miroslav Dvořák – Jaroslav Korbela, Milan Nový, Pavel Richter – Jiří Lála, Jindřich Kokrment, František Černík – Jiří Hrdina, Dušan Pašek, Jaroslav Pouzar – Vincent Lukáč, Peter Ihnačák, Igor Liba.\n\nŠvédsko: Peter Lindmark – Göran Lindblom, Mats Thelin, Peter Andersson, Peter Helander, Jan Eriksson, Tommy Samuelsson – Ulf Isaksson, Patrik Sundström, Tommy Mörth – Mats Näslund, Ove Olsson, Jan Erixon – Håkan Loob, Tomas Rundqvist, Mats Ulander – Tommy Själin.\n\n22. dubna 1982 (19:00) – Tampere (Tampereen jäähalli)\nBranky USA: 17:50 Tom Hirsch, 55:44 Mike Ramsey, 59:16 Phil Housley\nBranky Kanady: 11:29 Rick Vaive, 21:48 Rick Vaive, 25:41 Darryl Sittler, 28:10 Wayne Gretzky, 39:29 Wayne Gretzky.\nRozhodčí: James Doyle (USA) – Juhani Jokela (FIN), Karl Korentschnig (AUT)\nVyloučení: 2:3\nDiváků: 3 611\n\n24. dubna 1982 (13:00) – Tampere (Tampereen jäähalli)\nBranky SRN: 23:10 Manfred Wolf, 26:52 Gerd Truntschka, 37:32 Manfred Wolf, 47:21 Roy Roedger, 55:21 Dieter Hegen\nBranky USA: 3:24 Kurt Kleinendorst, 30:10 Moe Mantha, 38:22 Aaron Broten, 44:48 Gordie Roberts, 57:30 Aaron Broten\nRozhodčí: Aleksandr Fedotov (URS) – Juhani Jokela (FIN), Jan Wiking (SWE)\nVyloučení: 3:8\nDiváků: 4 925\n\n24. dubna 1982 (15:00) – Helsinky (Helsingin jäähalli)\nBranky Československa: : 7:43 Dárius Rusnák, 16:41 Jaroslav Korbela, 22:02 František Černík, 22:26 Jiří Hrdina, 31:05 Rusnák, 32:02 Dušan Pašek, 37:03 Vincent Lukáč, 46:11 Igor Liba, 57:04 Jiří Lála, 58:08 Jaroslav Korbela\nBranky Itálie: nikdo\nRozhodčí: Raimo Sepponen – Likka Hoviseppä, Timo Sinkkonen (FIN)\nVyloučení: 4:7 (1:0)\nDiváků: 6 393\n\nČSSR: Jiří Králík – Arnold Kadlec, Miloslav Hořava, Radoslav Svoboda, Eduard Uvíra, Milan Chalupa, Miroslav Dvořák – Jaroslav Korbela, Milan Nový, Pavel Richter – Jiří Lála, Jaroslav Pouzar, František Černík – Jiří Hrdina, Dušan Pašek, Antonín Plánovský – Vincent Lukáč, Dárius Rusnák, Igor Liba.\n\nItálie: Jim Corsi (Nick Sanza) – Dave Tomassoni, John Bellio, Gino Pasqualotto, Mike Amodeo, Gerry Ciarcia, Guido Tenisi – Gary Farelli, Rick Bragnalo, Robert Manno – Constant Priondolo, Grant Goegan, Albert Di Fazio – Tom Milani, Patrick Dell'Jannone, Bobby De Piero – Martin Pavlů\n\n24. dubna 1982 (17:00) – Helsinky (Helsingin jäähalli)\nBranky Finska: : 8:11 Jari Kurri, 37:21 Kari Jalonen, 45:39 Jari Kurri\nBranky Švédska: 5:41 Patrik Sundström, 20:54 Peter Helander, 41:23 Mats Näslund\nRozhodčí: James Doyle (USA) – Karl Korentschnig (AUT), Laszlo Schell (HUN)\nVyloučení: 3:1\nDiváků: 8 297\n\n24. dubna 1982 (17:00) – Tampere (Tampereen jäähalli)\nBranky Kanady: 9:46 Bill Barber, 48:14 Reinhardt, 56:13 Brian Propp\nBranky SSSR: 14:58 Alexandr Koževnikov, 29:38 Irek Gimajev, 35:42 Sergej Makarov, 52:14 Igor Larionov\nRozhodčí: Dag Olsson (SWE) – Peter Pomoell, Lasse Vanhanen (FIN)\nVyloučení: 7:7\nDiváků: 7 394\n\n Kanada - SSSR 4:6 (1:3, 2:1, 1:2)\n\n25. dubna 1982 (13:00) – Helsinky (Helsingin jäähalli)\nBranky Kanady: 8:08 Craig Hartsburg, 25:42 Wayne Gretzky, 26:36 Mark Napier, 41:22 Kevin Lowe\nBranky SSSR: 2:01 Sergej Šepelev, 16:37 Vjačeslav Fetisov, 19:57 Viktor Šalimov, 24:18 Alexandr Koževnikov, 55:18 Sergej Makarov, 56:47 Vjačeslav Fetisov\nRozhodčí: Dag Olsson (SWE) – Laszlo Schell (HUN), Jan Wiking (SWE)\nVyloučení: 6:5 (1:2)\nDiváků: 8 259\n\n25. dubna 1982 (17:00) – Helsinky (Helsingin jäähalli)\nBranky Československa: 14:52 Vincent Lukáč, 53:36 Pavel Richter, 56:29 Vincent Lukáč\nBranky Švédska: 6:27 Peter Sundström, 38:33 Ove Olsson\nRozhodčí: Terry Gregson (CAN) – Peter Pomoell, Lasse Vanhanen (FIN)\nVyloučení: 3:4 (0:1)\nDiváků: 7 680\n\nČSSR: Jiří Králík – Arnold Kadlec, Miloslav Hořava, Radoslav Svoboda, Eduard Uvíra, Milan Chalupa, Miroslav Dvořák – Jaroslav Korbela, Milan Nový, Pavel Richter – Jiří Lála, Jindřich Kokrment, František Černík – Vincent Lukáč, Dárius Rusnák, Igor Liba – Jiří Hrdina, Dušan Pašek, Jaroslav Pouzar.\n\nŠvédsko: Göte Walitalo – Peter Helander, Mats Thelin, Peter Andersson, Roger Hägglund, Thomas Erikson, Tommy Samuelsson – Peter Sundström, Patrik Sundström, Ulf Isaksson – Mats Näslund, Ove Olsson, Jan Erixon – Håkan Loob, Tomas Rundqvist, Mats Ulander – Tommy Mörth, Hasse Sjöö.\n\n27. dubna 1982 (15:00) – Helsinky (Helsingin jäähalli)\nBranky Československa: 24:36 Jiří Lála, 25:11 Igor Liba\nBranky Kanady: 3:47 Mark Napier, 31:46 Bill Barber, 46:52 Dino Ciccarelli, 57:10 Bob Gainey\nRozhodčí: Raimo Sepponen (FIN) – Laszlo Schell (HUN), Jan Wiking (SWE)\nVyloučení: 3:2 (0:1)\nDiváků: 7 432\n\nČSSR: Jiří Králík – Arnold Kadlec, Miloslav Hořava, Radoslav Svoboda, Eduard Uvíra, Milan Chalupa, Miroslav Dvořák – Jaroslav Korbela, Milan Nový, Pavel Richter – Jiří Lála, Jindřich Kokrment, František Černík – Vincent Lukáč, Dárius Rusnák, Igor Liba – Jiří Hrdina, Dušan Pašek, Jaroslav Pouzar.\n\nKanada: Greg Millen – Paul Reinhart, Craig Hartsburg, John Van Boxmeer, Kevin Lowe, Brad Maxwell, Curt Giles – Mark Napier, Bobby Clarke, Darryl Sittler – Rick Vaive, Wayne Gretzky, Bill Barber – Bob Gainey, Bobby Smith, Dino Ciccarelli – Mike Gartner, Dale Hawerchuk, Brian Propp.\n\n27. dubna 1982 (19:00) – Helsinky (Helsingin jäähalli)\nBranky Švédska: nikdo\nBranky SSSR: 4:13 Sergej Makarov, 30:10 Vladimir Golikov, 36:35 Viktor Šalimov, 42:40 Zinetula Biljaletdinov\nRozhodčí: Vladimír Šubrt (TCH) – Peter Pomoell, Lasse Vanhanen (FIN)\nVyloučení: 3:3\nDiváků: 7 662\n\n29. dubna 1982 (14:00) – Helsinky (Helsingin jäähalli)\nBranky Švédska: nikdo\nBranky Kanady: 9:07 Wayne Gretzky, 11:51 Wayne Gretzky, 28:47 Bill Barber, 29:27 Wayne Gretzky, 43:05 Mike Gartner, 52:43 Craig Hartsburg\nRozhodčí: Terry Gregson (CAN) – Peter Pomoell, Lasse Vanhanen (FIN)\nVyloučení: 3:3 (0:1)\nDiváků: 7 671\n\n29. dubna 1982 (18:00) – Helsinky (Helsingin jäähalli)\nRozhodčí: James Doyle (USA) – Laszlo Schell (HUN), Jan Wiking (SWE)\nVyloučení: 1:1\nDiváků: 8 297\n\nČSSR: Jiří Králík – Arnold Kadlec, Miloslav Hořava, Eduard Uvíra, Antonín Plánovský, Milan Chalupa, Miroslav Dvořák – Jaroslav Korbela, Milan Nový, Pavel Richter – Jiří Lála, Jindřich Kokrment, František Černík – Jiří Hrdina, Dušan Pašek, Jaroslav Pouzar – Vincent Lukáč, Dárius Rusnák, Igor Liba.\n\nSSSR: Vladimir Myškin – Vjačeslav Fetisov, Alexej Kasatonov, Valerij Vasiljev, Sergej Babinov, Vasilij Pěrvuchin, Zinetula Biljaletdinov – Sergej Makarov, Igor Larionov, Vladimir Krutov – Alexandr Koževnikov, Vladimir Golikov, Viktor Ťumeněv – Irek Gimajev, Viktor Žluktov, Andrej Chomutov.\n\n1. SSSR\nBrankáři: Vladislav Treťjak, Vladimir Myškin.\nObránci: Vjačeslav Fetisov, Vladimir Zubkov, Sergej Babinov, Vasilij Pěrvuchin, Valerij Vasiljev, Alexej Kasatonov, Zinetula Biljaletdinov, Irek Gimajev.\nÚtočníci: Sergej Kapustin, Vladimir Krutov, Igor Larionov, Nikolaj Drozděckij, Andrej Chomutov, Alexandr Koževnikov, Sergej Šepelev, Viktor Žluktov, Viktor Šalimov, Sergej Makarov, Vladimir Golikov, Viktor Ťumeněv.\nTrenér: Viktor Tichonov.\n\n2. Československo\nBrankáři: Jiří Králík, Karel Lang.\nObránci: Miloslav Hořava, Milan Chalupa, Eduard Uvíra, Arnold Kadlec, Miroslav Dvořák, Antonín Plánovský, Radoslav Svoboda.\nÚtočníci: – Milan Nový, Igor Liba, Pavel Richter, František Černík, Peter Ihnačák, Dárius Rusnák, Jiří Lála, Dušan Pašek, Jindřich Kokrment, Jaroslav Pouzar, Jiří Hrdina, Jaroslav Korbela, Vincent Lukáč.\nTrenéři: Luděk Bukač, Stanislav Neveselý.\n\n3. Kanada\nBrankáři: Gilles Meloche, Greg Millen.\nObránci: Curt Giles, Brad Maxwell, Craig Hartsburg, Rick Green, John Van Boxmeer, Paul Reinhart, Kevin Lowe.\nÚtočníci: Bill Barber, Ryan Walter, Mike Gartner, Mark Napier, Bobby Smith, Bobby Clarke, Dino Ciccarelli, Dale Hawerchuk, Rick Vaive, Bob Gainey, Brian Propp, Darryl Sittler, Wayne Gretzky.\nTrenér: Marshall Johnston.\n\n4. Švédsko\nBrankáři: Peter Lindmark, Göte Walitalo.\nObránci: Tommy Samuelsson, Peter Andersson, Mats Thelin, Göran Lindblom, Roger Hägglund, Peter Helander, Jan Eriksson, Thomas Erikson.\nÚtočníci: Håkan Loob, Mats Näslund, Tommy Själin, Tomas Rundqvist, Mats Ulander, Ulf Isaksson, Tommy Mörth, Patrik Sundström, Peter Sundström, Hasse Sjöö, Jan Erixon, Ove Olsson.\nTrenér: Anders Parmström.\n\n5. Finsko\nBrankáři: Hannus Kamppuri, Hannu Lassila.\nObránci: Raimo Hirvonen, Timo Nummelin, Pertti Lehtonen, Pertti Valkeapää, Hannu Haapalainen, Tapio Levo, Hannu Helander.\nÚtočníci: Forss Matti, Arto Javanainen, Kari Jalonen, Juhani Tamminen, Juha Nurmi, Kari Makkonen, Reijo Leppänen, Pekka Arbelius, Seppo Repo, Pertti Koivulahti, Seppo Ahokainen, Ilkka Sinisalo, Jari Kurri.\nTrenér: Kalevi Numminen.\n\n6. SRN\nBrankáři: Bernhard Engelbrecht, Karl Friesen.\nObránci: Uli Hiemer, Peter Gailer, Udo Kiessling, Horst-Peter Kretschmer, Joachim Reil, Ignaz Berndaner, Harold Kreis.\nÚtočníci: Uli Egen, Dieter Hegen, Ernst Höfner, Franz Reindl, Manfred Wolf, Jochen Mörz, Peter Schiller, Erich Kühnhackl, Marcus Kuhl, Holger Meitinger, Gerd Truntschka, Roy Roedger, Helmut Steiger.\nTrenér: Xaver Unsinn.\n\n7. Itálie\nBrankáři: Jim Corsi, Nick Sanza.\nObránci: Guido Tenisi, Mike Amodeo, Gerry Ciarcia, John Bellio, Dave Tomassoni, Mike Mastrullo, Gino Pasqualotto, Robert Manno.\nÚtočníci: Adolf Insam, Patrick Dell'Jannone, Rick Bragnalo, Michael Mair, Albert Di Fazio, Constant Priondolo, Martin Pavlů, Grant Goegan, Bobby De Piero, Gary Farelli, Tom Milani, Iovio Emilio.\nTrenér: David Chambers.\n\n8. USA\nBrankáři: Glen Resch, Steve Janaszak.\nObránci: Scot Kleinendorst, Moe Mantha, Mike Ramsey, Gordie Roberts, Joe Micheletti, Phil Housley, Tom Hirsch, Rod Langway.\nÚtočníci: Mike Antonovich, Aaron Broten, Kurt Kleinendorst, Mark Johnson, Bob Miller, Brain Erickson, Gary De Grio, Paul Miller, Tom Gorence, Buzz Schneider, John Harrington, Peter Johnson.\nTrenér: Bill Sellmann.\n\n NDR - Norsko 10:1 (4:1, 5:0, 1:0)\n\n18. března 1982 – Klagenfurt\n\n18. března 1982 – Klagenfurt\n\n18. března 1982 – Klagenfurt\n\n18. března 1982 – Klagenfurt\n\n19. března 1982 – Klagenfurt\n\n19. března 1982 – Klagenfurt\n\n20. března 1982 – Klagenfurt\n\n20. března 1982 – Klagenfurt\n\n21. března 1982 – Klagenfurt\n\n21. března 1982 – Klagenfurt\n\n21. března 1982 – Klagenfurt\n\n21. března 1982 – Klagenfurt\n\n22. března 1982 – Klagenfurt\n\n22. března 1982 – Klagenfurt\n\n23. března 1982 – Klagenfurt\n\n23. března 1982 – Klagenfurt\n\n24. března 1982 – Klagenfurt\n\n24. března 1982 – Klagenfurt\n\n24. března 1982 – Klagenfurt\n\n24. března 1982 – Klagenfurt\n\n26. března 1982 – Klagenfurt\n\n26. března 1982 – Klagenfurt\n\n26. března 1982 – Klagenfurt\n\n26. března 1982 – Klagenfurt\n\n27. března 1982 – Klagenfurt\n\n27. března 1982 – Klagenfurt\n\n27. března 1982 – Klagenfurt\n\n27. března 1982 – Klagenfurt\n\n Japonsko - Jugoslávie 7:5 (2:3, 4:1, 1:1)\n\n19. března 1982 – Jaca\n\n19. března 1982 – Jaca\n\n19. března 1982 – Jaca\n\n19. března 1982 – Jaca\n\n20. března 1982 – Jaca\n\n20. března 1982 – Jaca\n\n21. března 1982 – Jaca\n\n21. března 1982 – Jaca\n\n22. března 1982 – Jaca\n\n22. března 1982 – Jaca\n\n22. března 1982 – Jaca\n\n22. března 1982 – Jaca\n\n23. března 1982 – Jaca\n\n23. března 1982 – Jaca\n\n24. března 1982 – Jaca\n\n24. března 1982 – Jaca\n\n25. března 1982 – Jaca\n\n25. března 1982 – Jaca\n\n25. března 1982 – Jaca\n\n25. března 1982 – Jaca\n\n27. března 1982 – Jaca\n\n27. března 1982 – Jaca\n\n27. března 1982 – Jaca\n\n27. března 1982 – Jaca\n\n28. března 1982 – Jaca\n\n28. března 1982 – Jaca\n\n28. března 1982 – Jaca\n\n28. března 1982 – Jaca\n\n"}
{"id": "236324", "url": "https://cs.wikipedia.org/wiki?curid=236324", "title": "Jiří Králík", "text": "Jiří Králík\n\nJiří Králík (* 11. dubna 1952 Gottwaldov) je bývalý československý hokejový brankář a člen Síně slávy českého hokeje.\n\nHrál za TJ Gottwaldov (1963–1976 a 1983–1985, střídavě v první a druhé lize) a Duklu Jihlava (1976–1983), kde dorostl do pozice reprezentačního brankáře.\n\nV ligové soutěži odehrál 12 sezón, 420 utkání. Je mistrem ČSSR z let 1982 a 1983.\n\nČeskoslovensko reprezentoval v 99 zápasech, zúčastnil se mistrovství světa v letech 1979, 1982 (nejlepší brankář turnaje), 1983 (ve všech letech stříbrná medaile) a 1985 (nejlepší brankář turnaje a titul mistra světa).\n\nHrál rovněž na zimních olympijských hrách v letech 1980 (5. místo) a 1984 (stříbrná medaile). Na ZOH 1984 v Sarajevu byl vlajkonošem československé výpravy na zahajovacím ceremoniálu.\n\nZúčastnil se Kanadského poháru 1981 (semifinále).\n\nPo MS 1985 odešel do týmu hokejové Bundesligy SB Rosenheim, kde také v roce 1987 ukončil svoji hráčskou kariéru.\n\nIntrovertní, klidný, vrcholně soustředěný, pozičně výborný brankář s vynikající koncentrací na utkání. Do vrcholné formy se dostal ve svých třiceti letech.\n\nV roce 2003 se podílel na dokumentu České televize \"Hokej v srdci - Srdce v hokeji\".\n\n"}
{"id": "236326", "url": "https://cs.wikipedia.org/wiki?curid=236326", "title": "Rozhledna Radětice", "text": "Rozhledna Radětice\n\nRozhledna u Radětic je dřevěná, umístěna u lesa západně nad obcí Radětice v okrese Tábor, 4 km vzdušnou čarou na severozápad od Bechyně, na východním okraji Přírodního parku Plziny, v nadmořské výšce 450 m  n. m.\n\nNa místě rozhledny stával dříve myslivecký posed. V roce 2003 starosta Radětic Josef Svoboda inicioval stavbu rozhledny, která byla zahájena na jaře roku 2004 (Miloslav Dědič). Slavnostní otevření rozhledny se konalo 23. června 2004\n\nRozhledna je z převážně smrkového dřeva, na pevném základu. Má čtyři vyhlídkové plošiny, nejvyšší v 10 metrech. Výška rozhledny je 12 m, schodů  45. Schody jsou s menším sklonem, bezpečné i pro starší návštěvníky.\n\nJe celoročně volná, má uvnitř lavičku a informační ceduli, do blízkosti se dá dojet autem a cca 200 m kolem lesa pak dojít pěšky.\n\nVýhled z rozhledny je zejména na severovýchod až jihovýchod (např. na Bechyni, Senožaty, Radětice, Stádlec, Bechyňskou Smoleč). Směrem na západ výhledu brání vzrostlý les. \n\n\n"}
{"id": "236329", "url": "https://cs.wikipedia.org/wiki?curid=236329", "title": "Štadión SNP", "text": "Štadión SNP\n\nŠtadión SNP (též Štiavničky) je fotbalový stadion FK Dukla Banská Bystrica stojící ve slovenském městě Banská Bystrica. Fotbalový stadion leží na okraji sídliště Fončorda poblíž plážového koupaliště, bazénu a sportovní haly. Stadion má jen jednu příjezdovou cestu od Huštáku směrem na Úsvit na odbočce k čerpací stanici.\n\n"}
{"id": "236332", "url": "https://cs.wikipedia.org/wiki?curid=236332", "title": "Brušperk", "text": "Brušperk\n\nBrušperk (německy \"Braunsberg\" , při založení \"Brunsperch\", často též nazýván jako Lašský Betlém) je malé moravské město na severovýchodě České republiky, nedaleko podhůří Beskyd, v okrese Frýdek-Místek, v Moravskoslezském kraji. Městem protéká řeka Ondřejnice, která jej rozděluje na dvě části. Svou polohou se Brušperk nachází zhruba uprostřed území mezi Ostravou, Frýdkem-Místkem a Příborem, v oblasti zvané Lašsko. Město leží ve výšce 260 m n. m., (dno řeky 235 m n. m.). Nejvyšším bodem Brušperka je kopec sv. Marka s nadmořskou výškou 312 m n. m. Historické jádro města, obsahující zachovaný gotický půdorys náměstí, podloubí a historické budovy, včetně barokního kostela sv. Jiří, bylo jakožto unikátní architektonický prvek prohlášeno v roce 1992 za městskou památkovou zónu.\n\nŽije zde obyvatel.\n\nNa červeném štítě je sv. Jiří na vzpínajícím se stříbrném koni. Je v ocelovém odění a s přilbou na hlavě. Na přílbě má tři pštrosí péra. Oběma rukama drží kopí, jímž probodává tlamu zeleného draka, který leží v patě štítu. \n\nMěstský prapor je, stejně jako znak, spojen s patronem města a představuje Kříž svatého Jiří, který se skládá z červeného kříže umístěného na stříbrném podkladu.\n\nPrvní písemná zmínka o Brušperku se objevuje v tzv. lokační listině olomouckého biskupa Bruna ze Schauenburku, datované 6. prosince 1269. Tato listina v sobě obsahovala biskupské pověření k založení nového města s dnešním názvem Brušperk (v listině jako \"Brunsperch\" = Brunův vrch), které měli provést fojtové dvou nedalekých vesnic Jindřich z Fryčovic a Berthold ze Staříče. Vývoj názvu města byl za svou historii pestrý, avšak již v době svého založení byl odvozen přímo od jména zmiňovaného biskupa Bruna, což jeho osobu s městem nedílně spojuje až do dneška. Zajímavostí je, že zmiňovaná a dodnes dochovaná lokační listina není originálem, ale středověkým falzem, které vzniklo patrně 20 až 30 let po založení města na popud rychtáře Bertholda, mající snad za úkol věrně nahradit původní zničenou, nebo ztracenou listinu. Reálné roky založení Brušperka se tak na základě novějších výzkumů musely místo konkrétního data 6. prosince 1269 vložit do širšího období let 1267–1270.\nLokalita, ve které město Brušperk leží, se nachází ve strategické oblasti mezi dvěma hraničními řekami Odrou a Ostravicí, které tvoří jakýsi moravský klín, vražený do území Slezska. Ještě kolem roku 1200 zde byly pouze husté lesy a jen velmi řídké osídlení. Až v první čtvrtině 13. století se na brušpersku objevil německý hrabě Arnold z Hückeswagen, který zde začal s první kolonizací a byl také dříve spojován se založením hradu Hukvaldy. Arnoldův syn Frank roku 1256 prodává všechen svůj majetek Brunovi ze Schauenburku, který mezitím získává celou oblast moravského klínu, kterou začne ve velkém osídlovat. Na brušpersku se objevují nová sídla: Brunneswerde (Stará Ves), Fryčovice, Paskov a Staříč. Pro tyto vesnice bylo potřeba vybudovat nějaké centrum s výsadním postavením, kterým se měl stát právě Brušperk. Bruno proto mezi roky 1267–1270 pověřil postavením tohoto města dva rychtáře Bertholda ze Staříče a Jindřicha z Fryčovic, kteří vybrali neobydlený, zalesněný svah nad řekou Ondřejnicí, umístěný zhruba uprostřed mezi výše zmíněnými vesnicemi. Před postavením prvních domů byli budoucí obyvatelé pravděpodobně ubytování právě ve Staříči a Fryčovicích, odkud se vydali na území budoucího města postavit svá první provizorní obydlí. Až poté spolu s rychtou a kostelem začaly na půdorysu dnešního náměstí růst dřevěné měšťanské domy s kamenným základem (kolem města pak i ochranná palisáda). Nové město bylo také pro prvních 12 let osvobozeno od daňových povinností.\nBrušperk se po svém vybudování stal správním centrem oblasti tzv. brušperského vikbildu, tvořeného Brušperkem, Staříčí, Paskovem, Fryčovicemi a Starou Vsí. V rámci tohoto vikbildu město spravovalo okolní vesnice, bylo sídlem soudu, vykonávalo popravy atd... Brušperk jako takový se tak ve své době mohl svým významem rovnat ostatním centrům v oblasti, jako byly Ostrava, nebo Místek. Město se dále rozvíjelo a například hned v roce 1305 se v listině biskupa Jana VI. z Valdštejna objevuje i první zmínka o existenci brušperského kostela Sv. Jiří, jehož patron se později stal symbolem města. Roku 1389 vydal pro Brušperk biskup Mikuláš z Riesenburka listinu, ve které se vzdal odúmrtního práva a zároveň město vyzval k vybudování hradeb. Ty zde podle tvaru historického jádra a názvu ulice Valy pravděpodobně opravdu vznikly, a to ve formě valů a silnější dřevěné palisády. Problémem však je, že z tohoto opevnění se do dnešní doby už bohužel nic nedochovalo (změnu tohoto faktu může přinést potenciální archeologický průzkum, který ve městě ještě nikdy neproběhl) což bývá tradičně přisuzováno dobytí města Švédy roku 1643, kteří měli po vydrancování a poničení města strhnout i zdejší opevnění.\nBrušperk byl až do konce 14. století nepřetržitě v rukou olomouckých biskupů. V této době začal být zastavován různým držitelům, což pokračovalo až do roku 1511, kdy byl vykoupen biskupem Stanislavem I. Thurzem. Předchozí časté střídání majitelů vedlo k hospodářskému úpadku města, které mělo se svými asi 350 obyvateli spíše venkovský, zemědělský ráz. V této době se biskupové začali uchylovat k vydávání různých privilegií, která měla zajistit potřebný rozvoj a rozkvět města. Biskupové proto městu mezi lety 1545 až 1568 postupně udělili privilegia na pravidelný týdenní a tři výroční trhy (město těmito privilegii od biskupů dostalo i vlastní les, pastvisko a rybníček). Roku 1567 bylo uděleno důležité privilegium vařit pivo, které od roku 1580 mohl Brušperk dodávat do sousedních vesnic. V průběhu této doby ve městě vznikají i první cechy a začíná se pomalu rozvíjet místní soukenictví.\n\nS příchodem luteránství se v průběhu 16. století město stalo většinově protestanským, což zde způsobovalo řadu potíží. Sílící náboženský a hospodářský tlak ze strany biskupů nakonec v Brušperku vedl někdy mezi lety 1598–1599 k otevřené vzpouře Po jejím potlačení zde začala aktivně probíhat rekatolizace místního obyvatelstva, která ještě zesílila během Třicetileté války, po niž se Brušperk ještě do konce 17. století stal opět převážně katolickým městem. Období Třicetileté války bylo jedním z nejhorších v dějinách města vůbec. V letech 1619–1621 postupně v okolí města operovali a drancovali stavovští vojáci, lisovčíci, sedmihradské vojsko Gábora Bethlena a Valaši. Roku 1626 bylo město vydrancováno a vypáleno dánským vojskem pod velením Petra Arnošta Mansfelda. O rok bylo město opět vydrancováno, tentokrát však císařským vojskem pod velením Albrechta z Valdštejna. Nejhorší rána ale nakonec přišla až roku 1643, kdy bylo město dobyto, vydrancováno a z části vyvražděno švédským vojskem pod velením Lennarta Torstenssona. Ze všech škod se pak město po válce vzpamatovávalo více než 50 let, až do začátku 18. století. \n\nZmíněné 18. století bylo pro město spojeno s opětovným vzestupem a rozvojem, který zaznamenalo především soukenictví, které se již dříve v průběhu 17. století stalo dominantním řemeslem. Do poloviny 18. století se počet zdejších obyvatel zvětšil na více než tisíc. Někdy v letech 1752–1754 ztratilo město v souvislosti s tereziánskými reformami pravomoc hrdelního práva, které drželo již od dob svého založení \"(Ze zpráv o odsouzených se dodneška dochoval například záznam o popravě jistého Jana Hully, který byl v Brušperku na popravčím vrchu pověšen roku 1710 za svatokrádež v kostele v nedaleké Staré Vsi.)\". Vrátíme-li se k rozvoji města, v 70. letech 18. století se již na soukenictví podílely až 2/3 obyvatelstva. Roku 1789 byla na jižním okraji města založena osada Antonínov, která dostala své jméno podle 1. olomouckého arcibiskupa Antonína Colloredo-Waldsee.\n\nRoku 1802 vypukl ve městě rozsáhlý požár, který zničil asi 8% veškerých domů, vč. radnice. V této době byla stále naprostá většina domů ze dřeva, nejviditelnějším následkem požáru tak byla postupná přestavba starých domů na zděné. V letech 1823 a 1824 byl vybudován první vodovod a kašna na náměstí. Město bylo zároveň v této době na vrcholu svého významu, kdy svou soukenickou výrobou překonával i Valašské Meziříčí, nebo Příbor. S rozvojem průmyslu v regionu ale začalo od 30. let postupně upadat. Roku 1830 je na jihovýchod od města založena další osada - Borošín. Roku 1840 město koupilo současnou budovu radnice, kam se celý úřad přesunul z původní budovy na náměstí. V letech 1847 a 1848 bylo město zasaženo silnou epidemií cholery a tyfu, která zahubila asi 11,5% všech obyvatel. Počet obyvatel celkově začal v této době stagnovat na zhruba 2800. Postupný úpadek města byl zřejmý i po zrušení patrimoniální správy, kdy se Brušperk roku 1850 neúspěšně ucházel o zřízení místního soudního okresu. Roku 1859 byly zrušeny cechy a začala se rozvíjet nová řemesla jako obuvnictví, krejčovství a punčochářství. S postupnou liberalizací společnosti začínají vznikat první spolky, tím nejstarším v Brušperku byl Čtenářský spolek Bruno. Do konce staletí se pak město napojí na pravidelné dálkové poštovní spojení, založí se první obecní knihovna a hasičský sbor. Roku 1896 je zřízena první lékárna. \n\nObdobí následujícího 20. století úzce navázalo na dosavadní vývoj předchozích dob. Už od konce 19. století se začaly objevovat snahy o stavbu železnice a napojení Brušperka na železniční síť, které pokračovaly až do začátku první světové války. V průběhu války nakonec na 61 místních mužů vstoupilo do Československých legiích, což je po Frýdku a Místku zdaleka nejvíce v celém okresu. Za první republiky došlo roku 1920 ke sjednocení Brušperka s Antonínovem. Ve 20. letech vznikla první autobusová linka, město bylo elektrifikováno a roku 1929 se konečně začalo s výstavbou železnice, která však byla hned roku 1930 definitivně zastavena. Po podepsání Mnichovské dohody přišlo do města z oblasti zabraných Sudet celkem 56 německých uprchlíků, pro které zde byly postaveny první činžovní domy. Za druhé světové války byl ve městě velmi aktivní protinacistický odboj, o čemž svědčí 50 obětí z řad brušperských občanů, z nichž byla většina popravena. Město jako takové bylo osvobozeno Rudou armádou v rámci Ostravsko-opavské operace dne 4. května 1945. \n\nPo válce byl Brušperk v létě 1946 osobně navštíven prezidentem Edvardem Benešem. Roku 1951 byla dokončena budova zdejší Základní školy, stavená podle funkcionalistického projektu místního rodáka Vladimíra Chamráda a Vladimíra Meduny. V 60. letech se město stalo obětí dalších silných povodní, které město sužovaly již po staletí. V průběhu 20. století proto docházelo k napřimování toku řeky Ondřejnice. Nakonec však pomohla až stavba soustavy tří vodních nádrží na okolních potocích, které byly vybudovány na začátku 70. let. Roku 1969 probíhaly velké oslavy 700 let založení města, zároveň byl otevřen Památník Vojtěcha Martínka. V roce 1981 byla dostavěna budova zdejší Mateřské školy.\n\nRoku 1992 bylo zachované historické centrum města prohlášeno za městskou památkovou zónu. To díky unikátní rázovité maloměšťanské architektuře severomoravského typu, která v okolních městech vlivem dynamického rozvoje vzala za své. Hospodářský úpadek, který Brušperk postihl v průběhu 19. století, když se navíc město roku 1850 nestalo sídlem soudního okresu roku a následně se mu vyhnula i železnice, znamenal definitivní odsouzení k provinčnosti, která však dodneška zajistila unikátní charakter, kterým město disponuje a díky kterému je také jeho centrum památkovou zónou. \n\n\nHistorické jádro města je městskou památkovou zónou.\n\n\n\n"}
{"id": "236336", "url": "https://cs.wikipedia.org/wiki?curid=236336", "title": "Měrotín", "text": "Měrotín\n\nMěrotín je obec ležící v okrese Olomouc. Žije zde obyvatel. Jeho katastrální území má rozlohu 214 ha.\n\nPrvní písemná zmínka o obci pochází z roku 1365, kdy se připomíná v majetku dubčanských vladyků. Po roce 1536 připadl zástřizlovskému panství v sousedních Haňovicích, u něhož zůstal i po bělohorských konfiskacích až do zrušení patrimoniální správy.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV obci jsou evidovány tyto kulturní památky:\n\nV severním výběžku katastru obce se nachází přírodní památka Geologické varhany.\n\n\n\n"}
{"id": "236339", "url": "https://cs.wikipedia.org/wiki?curid=236339", "title": "Burianova rozhledna", "text": "Burianova rozhledna\n\nBurianova rozhledna (někdy také jen Milenka) je kamenná rozhledna, která se tyčí nad obcí Rudka v okrese Blansko, nad lesoparkem s jeskyní Blanických rytířů. Rozhlednu nechal v roce 1928 vybudovat kunštátský starosta František Burian, po kterém je také pojmenována. Rozhledna stojí na kopci jménem Milenka (580 m n. m.). Vyhlídková věž má podobu 18 metrů vysoké hranolovité stavby se zasklenou vyhlídková plošinou a otevřeným ochozem. \n\nRozhledna umožňuje velmi dobrý rozhled po krajině. Výhled je jak na blízkou Rudku, tak i na obce Rozseč, Skalici nad Svitavou a Boskovice. Z vrcholku rozhledny je také možné spatřit vrchy jako Bukovec, Dubová hora, Velký a Malý Chlum, Skalky, Chvalka a Krumperk. Za dobré viditelnosti je z rozhledny možné zahlédnout Jeseníky (80 km vzdálený Praděd), Krkonoše a Pavlovské vrchy. \n\n"}
{"id": "236345", "url": "https://cs.wikipedia.org/wiki?curid=236345", "title": "Seznam fotbalových stadionů ve Skotsku", "text": "Seznam fotbalových stadionů ve Skotsku\n\nToto je seznam fotbalových stadionů ve Skotsku, seřazených podle kapacity:\n'*'Pozn: Není ligový klub.\n"}
{"id": "236347", "url": "https://cs.wikipedia.org/wiki?curid=236347", "title": "Věra Klásková", "text": "Věra Klásková\n\nVěra Klásková (* 1970, Česká Lípa) je česká překladatelka, textařka, zpěvačka, hudební skladatelka, klavíristka a kytaristka\n\nVystudovala Filozofickou fakultu Univerzity Karlovy a Konzervatoř Jaroslava Ježka (obojí v Praze). Pracuje jako překladatelka z angličtiny, věnuje se převážně beletrii a duchovní literatuře, překládá díla klasických anglosaských autorů jako je William Saroyan, M. Amis, Katzenbach, Whiting, Pöppel, Dan Millman a další. Spolupracovala také na několika deskách Kapitána Kida.\n\nPůsobí rovněž jako zpěvačka, klavíristka a kytaristka. Interpretuje písně a tradicionály Britských ostrovů, zejména irské balady. Působí také jako skladatelka a textařka. K několika jejím písním složil hudbu (nebo napsal text) bývalý člen známé skupiny Bobři – Karel Tampier (např. \"Mé srdce je v horách\", \"Do ráje cesta...\"). Nyní žije a pracuje v České Lípě a má jedno dítě – Ondřeje (narozen 1997).\n\n"}
{"id": "236358", "url": "https://cs.wikipedia.org/wiki?curid=236358", "title": "Dolánky", "text": "Dolánky\n\nNázev Dolánky má více sídel:\n"}
{"id": "236369", "url": "https://cs.wikipedia.org/wiki?curid=236369", "title": "Bodies: The Exhibition", "text": "Bodies: The Exhibition\n\nBodies: The Exhibition je kontroverzní výstava, která představuje a ukazuje lidské tělo. Jedná se o skutečná mrtvá lidská těla, ošetřená a konzervovaná speciální metodou, která se nazývá plastinace. Výstava zahrnuje více než 20 lidských těl a představuje návštěvníkům kosterní soustavu, svalstvo i jednotlivé orgány.\n\nPoprvé byla prezentována v Tampě na Floridě 20. srpna 2005. Nejprve od 5. května do 28. října 2007 byla výstava otevřena v Praze ve velkém sále Lucerny, poté od 22. 2. do 23. 7. 2017 na výstavišti v Holešovicích.\n\n"}
{"id": "236370", "url": "https://cs.wikipedia.org/wiki?curid=236370", "title": "Dóže", "text": "Dóže\n\nDóže je počeštěná forma italského titulu doge, nářeční formy latinského \"dux\", vůdce (spisovná italská forma je \"duce\"). Titul dóže se ve středověku a raném novověku používal pro hlavu státu v několika italských „korunovaných republikách“, z nichž nejvýznamnější byly Benátská republika a Janovská republika.\n"}
{"id": "236371", "url": "https://cs.wikipedia.org/wiki?curid=236371", "title": "Pitaval", "text": "Pitaval\n\nPitaval je sbírka kriminálních příběhů.\n\nNázev vznikl podle jména francouzského právníka a spisovatele Françoise de Pitaval (1673–1743), který vydal známou sbírku zajímavých kriminálních případů \"Causes célèbres et intéressantes\" (1734–1743, celkem dvacet svazků).\nSlovo \"pitaval\" použil pro svou sbírku kriminálních případů například Egon Erwin Kisch (\"Pražský pitaval\", 1931) nebo Vladimír Segeš (\"Prešporský pitaval\", 2005). Název Pitaval se také vyskytuje v názvu československého televizního seriálu \"Malý pitaval z velkého města\" z roku 1982.\n\nV přeneseném významu (striktně vzato se nejednalo o kriminální příběhy) slovo \"pitaval\" použil Jiří Brázda v názvech svých knih \"Notářský pitaval\" a \"Nový notářský pitaval\".\n"}
{"id": "236372", "url": "https://cs.wikipedia.org/wiki?curid=236372", "title": "Total Annihilation", "text": "Total Annihilation\n\nTotal Annihilation (zkratka TA) je počítačová hra spadající do žánru realtimových strategií (RTS), vyvinutá týmem Cavedog Entertainment pod vedením Chrise Taylora a vydána dne 30. září 1997. Po Dark Reign jde o historicky druhou RTS přinášející terén a jednotky kompletně ve 3D. Do roka spatřily světlo světa dva datadisky: a .\n\nHra se odehrává v daleké budoucnosti, kdy se po 4000 letech neustálého boje velitelé obou soupeřících stran (Arm a Core) rozhodli jednou pro vždy skoncovat se svým protivníkem a vrhli do boje vše, co měli, aby dosáhli totálního zničení (= Total annihilation, odtud tedy název hry) a ovládli galaxii.\n\nHra přináší plně 3D renderovanou krajinu i jednotky z jediného pohledu kamery. Rozlišení obrazovky závisí na kvalitě použitého hardwaru a ještě stále bez problému odpovídá dnešním požadavkům hráčů.\n\nRozhraní (interface) hry je navrženo, aby co nejlépe minimalizovalo nutnost starat se opakovaně o každou jednotku zvlášť a zadávat jí další dílčí příkazy (omezuje tedy micromanagement na nejnižší možnou míru). Spousta úkonů se vykonává automaticky (po postavení těžiště na kov tento důl již nepotřebuje žádnou pozornost hráče a zásobuje neustále hráče malou dávkou kovu za sekundu), jiné lze za držení Shiftu řadit za sebe do fronty. Samozřejmostí jsou optimalizace, jako např. právě vyrobené jednotky mohou přímo z výrobny najet na hlídku po zvolené trase; příkaz pro konstrukční jednotky, které můžou samostatně opravovat blízké přátelské budovy a jednotky nebo třeba asistovat u blízké probíhající výroby; a konečně možnost přiřadit také výrobně číslo skupiny, což má za následek, že každá vyrobená jednotka v této výrobně bude také automaticky zařazena k dané skupině.\n\nV první verzi hry bylo možné ovládat až 200 jednotek (do tohoto limitu se počítají i budovy), s příchodem The Core Contingency byl limit zvýšen na 250. Snadnou úpravou souboru totala.ini v herním adresáři je možné dosáhnout limitu až 500 jednotek, nicméně binárním zásahem do některých souborů lze navýšit přes 1500 (často využívaný limit, kterého se velmi těžko dosahuje a je považován za stabilní), 5000 (občas nestabilní, leč rozšířený) až k neuvěřitelným 6400 jednotkám. Nastavitelné minimum před hrou je 25.\n\nDo TA je implementována reálná Newtonovská fyzika. Ne každá jednotka dokáže vyšplhat na každý kopec, výše postavené jednotky dále dohlédnou a mají delší dostřel. Vysoké jednotky můžou, na rozdíl od těch nízkých, střílet přes různé menší překážky (nízké budovy, zátarasy, vraky již zničených jednotek). Balistické střely mají reálnou trajektorii a je jimi tedy možné střílet přes kopce a lesy. Dostřel plazmových zbraní je samozřejmě ovlivněn gravitací té které planety.\nEngine také podporuje setrvačnost, hybnost každého objektu (tank tedy můžeme zpomalit střelbou z těžkých zbraní), zrychlení a rozptýlení poškození od výbušnin.\n\nZákladními stavebními kameny ekonomie v TA jsou kov (metal) a energie. Zatímco přísun obou těchto surovin je nevyčerpatelný, každý hráč může v jednu chvíli mít jen omezené množství obojího. Toto množství lze navýšit postavením zásobáren.\n\nKov se těží buď pomocí specializovaných budov (extraktorů) umístěných na ložiska, nebo přímou výrobou za současné velké spotřeby energie. Jak extraktory, tak budovy přímo vyrábějící kov jsou dostupné ve dvou verzích (základní a pokročilá).\n\nEnergie se vyrábí v elektrárnách, kterých také existuje několik typů:\n\nV první verzi hry bylo celkem 150 různých jednotek, dva datadisky a několik patchů tento počet zvýšilo až na konečných 230 jednotek (celkově za dvě strany). Nicméně pokud i tento obrovský počet jednotek někomu nestačí, je na internetu k dispozici odhadem dalších 6000 jednotek v několika desítkách dalších \"národů\", nebo jen jako samostatné \"bonusy\" k již hotovým stranám.\n\nPrvní a nejdůležitější jednotkou v hierarchii hry je Velitel (Commander). Dokáže stavět základní budovy, přidává každou sekundu špetku metalu a energie, střílí lehkým laserem, umí použít desintegrátor (D-gun), který jediným výstřelem zničí kterýkoli objekt ve hře, umí být neviditelný (spotřebovává energii), přivlastnit si cizí jednotku či budovu. Commander je unikátní jednotkou a každý hráč může mít jen jednoho. Ztrátou Commandera často končívá hra porážkou. Zničený Commander exploduje nukleárním výbuchem, čímž zničí všechny jednotky a budovy okolo sebe.\n\nBudovy, které může Commander postavit, umí vyrobit další konstrukční jednotky s rozšířenými možnostmi stavby. Ty mohou postavit lepší výrobnu a ty zase lepší konstrukční jednotky, které umí postavit ty nejpokročilejší budovy. Vše je ještě zkomplikováno tím, že konstrukční letadlo umí pouze pokročilé letiště (kBot jen pokročilou výrobnu KBotů atd.). Celá hra má tedy velice rozvětvenou hierarchii, přičtěme k tomu počet jednotek (jak počet různých jednotek, tak variabilní počet všech jednotek ve hře) a dostaneme skutečně obrovské množství zcela odlišných herních strategií.\n\nPokročilé jednotky jsou až na drobné (a o to využívanější) výjimky obecně navrženy tak, aby byly řádově silnější než jednotky základní. Pokročilá jednotka by tedy měla být schopná bez problémů zničit jednotku na nižším technologickém stupni.\n\nOstatní jednotky, které jsou ověšeny několika typy zbraní, radarem, rušičkou, nebo třeba jen náloží, se dají rozřadit do těchto skupin:\n\nMezi budovy patří všechny typy výroben, elektráren, radarů, sonarů, extraktorů kovu, zátaras, raketových sil (nukleární zbraně nejsou jedinou možností), protiraketových zařízení atd. Výjimečnou pozornost si v TA ovšem zaslouží hlavně obranné (a nejen ty) věže.\n\nTěch máme k dispozici opravdu nepřeberné množství (13 za Arm, 14 za Core) a každá slouží jinému účelu. Od lehkých laserových věží s krátkým dostřelem určených k obraně základny proti většímu počtu levných jednotek, přes těžké laserové kanóny a podvodní torpédomety až po obří dalekonosná plazmová děla s dostřelem několika obrazovek.\n\n\n"}
{"id": "236373", "url": "https://cs.wikipedia.org/wiki?curid=236373", "title": "Chlorečnan sodný", "text": "Chlorečnan sodný\n\nChlorečnan sodný je anorganická sloučenina s chemickým vzorcem (NaClO). V čisté podobně jde o bílý krystalický prášek snadno rozpustný ve vodě. Je hygroskopický. Při teplotě 250 °C se rozkládá na kyslík a chlorid sodný.\n\nChlorečnan sodný se průmyslově vyrábí elektrolýzou horkého chloridu sodného.\nVyrábí se v elektrolyzérech bez diafragmy (polopropustné přepážky) za zvýšené teploty (do 70 °C). Používá se katoda z nízkouhlíkaté oceli a anoda z aktivovaného titanu. Na katodě vzniká vodík:\n\nNa anodě vzniká chlor, který s vodou reaguje na kyselinu chlornou a současně reaguje s hydroxylovými ionty vzniklými na katodě:\n\nVzniklý chlornanový aniont reaguje při vyšších teplotách s kyselinou chlornou za vzniku chlorečnanu:\n\nProbíhá i nežádoucí redukce chlornanového na chloridový aniont, která se téměř zcela potlačí přídavkem cca 3 g chlornanu na 1 l elektrolytu.\n\nZ výsledného roztoku se chlorečnan získává v krystalické formě odpařením, přičemž nejprve krystalizuje chlorid sodný.\n\nChlorečnan sodný lze syntetizovat také průchodem plynného chloru horkým roztokem hydroxidu sodného. Poté se čistí krystalizací.\n\nChlorečnan sodný se používá jako neselektivní herbicid. Je považován za fytotoxický pro všechny části zelených rostlin. Může je ničit také absorpcí přes kořeny.\n\nChlorečnan sodný lze použít proti těmto rostlinám:\n\nHerbicid se používá hlavně na nesečenou plochu pro ohniskovou aplikaci a pro úplné odstraňování vegetace na krajnicích silnic, oploceních, příkopech a podobně.\n\nChlorečnan sodný se používá také jako defoliant a desikant pro tyto rostliny:\n\nV kombinaci s atrazinem se zvyšuje perzistence účinku. Použití v kombinaci s 2,4-D účinek posiluje. Chlorečnan sodný způsobuje neplodnost půdy. Míšení s jinými herbicidy ve vodných roztocích je do určité míry možné, pokud nejsou tyto herbicidy náchylné na oxidaci.\n\nChemický generátor kyslíku se používá například v dopravních letadlech – poskytuje kyslík v nouzových situacích (pokles tlaku v prostoru pro cestující). Funguje na bázi katalytického rozkladu chlorečnanu sodného. Jako katalyzátor se obvykle používá železný prášek. Při rozkladu vzniká také menší množství chloru, to se odstraňuje oxidem barnatým.\n\nChlorečnan sodný se v některých letadlech používá jako zdroj doplňkového kyslíku. Železný prášek se smísí s chlorečnanem sodným a zažehne se výbojem, který se aktivuje vytažením kyslíkové masky. Reakce produkuje více kyslíku, než je potřeba na spalování.\n\nPodle zjištění Agricultural Research Service může podávání malých dávek chlorečnanu sodného prasatům a skotu významně snížit množství bakterií \"Salmonella typhimurium\" a \"Escherichia coli\" v jejich zažívacím traktu. Uvedené bakterie mají enzym respiratorní nitrátreduktázu, který mění chlorečnan na baktericidní chloritan. Uvažuje se o podávání před transportem zvířat na jatka nebo do napájecí vody na jatkách.\n\nVzhledem ke své oxidační povaze je chlorečnan sodný velmi škodlivý při požití. Oxidační účinek na hemoglobin vede ke tvorbě methemoglobinu následované denaturací globinové bílkoviny a prokřížení membránových bílkovin v červených krvinkách, což vede k poškození membránových enzymů. Permeabilita membrány se sníží a dochází k vážné hemolýze. Denaturace hemoglobinu překračuje kapacitu metabolické dráhy G6PD. Navíc je tento enzym přímo denaturován chlorečnanem a omezuje se tak jeho účinek.\n\nÚčinná může být léčba kyselinou askorbovou a methylenovou modří. Ovšem protože methylenová modř vyžaduje přítomnost NADPH, pro kterou je potřeba normální funkce systému G6PD, je méně účinná než za jiných podmínek oxidace hemoglobinu. Může nastat vážná akutní hemolýza s multiorgánovým selháním, včetně diseminované intravaskulární koagulace a selhání ledvin.\n\nChlorečnan sodný se dodává jako prášek, sprej nebo granule. Smíšení suchého chlorečnanu s jinými látkami, zejména organickými materiály (včetně ostatních herbicidů), sírou, fosforem, práškovými kovy a silnými kyselinami, je nebezpečné a může vést k požáru či výbuchu. Zejména při smíšení s cukrem vzniká nebezpečná výbušnina. Dojde-li k náhodnému smíšení chlorečnanu s některou z takových látek, neponechávejte směs doma, v garáži apod.\n\nKomerční výrobky obsahují zpomalovač hoření, ale ten má jen malý účinek při silném vznícení. Většina komerčních přípravků proti plevelu obsahuje přibližně 53 % chlorečnanu sodného. Zbývající část je zpomalovač hoření, například dioxoboritan sodný nebo fosforečnan amonný.\n\nChlorečnan sodný jako aktivní složka je obsažen v řadě komerčních herbicidů. Mezi ně patří například Atlacide, Defol, De-Fol-Ate, Drop-Leaf, Fall, Harvest-Aid, Kusatol, Leafex, nebo Tumbleaf. Sloučeninu lze použít v kombinaci s dalšími herbicidy, např. atrazinem, 2,4-D, bromacilem, diuronem nebo dioxoboritanem sodným. Ve Velké Británii existuje mnoho značek přípravku proti plevelu s chlorečnanem sodným – například Doff nebo Wilkinsons. V Itálii je obsažen v přípravcích značky Zapi prodávaných jako \"Grasskiller Liquid\". V České republice se dříve prodával přípravek Travex.\n"}
{"id": "236374", "url": "https://cs.wikipedia.org/wiki?curid=236374", "title": "Borulach", "text": "Borulach\n\nBorulach popř. Borulaach ( nebo , ) je řeka v Jakutské republice v Rusku. Je 316 km dlouhá. Povodí má rozlohu 9470 km².\n\nProtéká Janskou vysočinou. Největší přítoky jsou Chaltysy a Chatyngnach. Je to levý přítok řeky Adyča (povodí Jany).\n\nZdroj vody je převážně sněhový. Vodní doprava není možná.\n"}
{"id": "236375", "url": "https://cs.wikipedia.org/wiki?curid=236375", "title": "Michael Brecker", "text": "Michael Brecker\n\nMichael Brecker (29. března 1949, Filadelfie, Pensylvánie, USA – 13. ledna 2007, New York, USA) byl americký jazzový saxofonista a skladatel. Bývá označován jako „tenorsaxofonista s vytříbeným stylem, jeden z nejvlivnějších od dob Johna Coltrana“. Během svého života získal 13 cen Grammy (některé jako saxofonista, jiné jako jazzový skladatel).\n\nSe svým bratrem Randy Breckerem, špičkovým hráčem na trumpetu a křídlovku, založil skupinu Brecker Brothers, která byla leadrem jazzfusion music po celá sedmdesátá, osmdesátá i devadesátá léta, všechny jejich počiny byly i komerčně úspěšné a zároveň umělecky silné a novátorské. Jako například jedno z jejich zásadních alb Heavy Metal Be-Bop.\nOd konce sedmdesátých let hrál jako spoluhráč s mnoha významnými hudebníky a hudebními skupinami. Patřili mezi ně i James Taylor, Paul Simon, Steely Dan, Donald Fagen, Dire Straits, Joni Mitchell, Eric Clapton, Aerosmith, Frank Sinatra, Frank Zappa, Bruce Springsteen nebo George Clinton. Jako spoluhráč se objevuje na deskách takových jazzových velikánů, jako jsou např. Herbie Hancock, Chick Corea, Chet Baker, George Benson, Quincy Jones, Charles Mingus, Jaco Pastorius, McCoy Tyner, Pat Metheny, Elvin Jones a mnoho dalších.\n\n\n"}
{"id": "236378", "url": "https://cs.wikipedia.org/wiki?curid=236378", "title": "Gostivar", "text": "Gostivar\n\nGostivar ( , ) je město v severozápadní části Severní Makedonie v Položském regionu. Podle sčítání lidu z roku 2002 zde žije 44 400 obyvatel, přičemž dvě třetiny populace tvoří Albánci. Gostivar je také centrem stejnojmenné opštiny. Městem protéká nejvýznamnější severomakedonská řeka Vardar.\n\nGostivar je kvalitními silnicemi a železnicí propojen s dalšími městy v regionu.\n"}
{"id": "236380", "url": "https://cs.wikipedia.org/wiki?curid=236380", "title": "Rehabilitační lékařství", "text": "Rehabilitační lékařství\n\nRehabilitační lékařství je základní medicínský obor s úzkým propojením na řadu dalších odborností a který se zabývá oblastmi, jež představují v moderní společnosti největší socioekonomický problém. Rehabilitace lidí poškozených nemocí nebo úrazem je celospolečenským procesem (ve smyslu tzv. ucelené, komprehenzívní rehabilitace) a představuje koordinovanou činnost všech složek společnosti (státu, institucí, organizací a jednotlivců) s cílem znovu zařadit člověka postiženého na zdraví následkem nemoci, úrazu či vrozené vady do aktivního společenského života. Tento systém se řeší na úrovni zdravotnické, sociální, kulturní, pedagogické, pracovní, technické, legislativní, ekonomické, organizační a politické.\n\nPřibližně od konce první světové války bylo rehabilitační lékařství prováděno pod pojmem \"péče návratná\". Největší rozvoj této disciplíny byl ale v období druhé světové války, kdy bylo zapotřebí velké počty zraněných učinit znovu schopnými pro tehdejší válečné potřeby. Až po válce tak byly Světovou zdravotnickou organizací (WHO) konstituovány základy rehabilitace. Skupina expertů WHO vypracovala několik definic, určujících rozsah oboru. \n\nV Československu se obor konstituoval přibližně v padesátých letech 20. století. Největší zásluhu na jeho zařazení mezi obory léčebně preventivní péče měl profesor Vladimír Janda, který byl rovněž do roku 2000 přednostou rehabilitační kliniky 3. LF UK a FNKV v Praze. \n\nPodle OSN je kvalita úrovně rehabilitace kritériem kulturní úrovně společnosti. Jde o celospolečenský proces, který se dotýká téměř všech aspektů společenského života.\n\nPodle statistik má 95 % lidí problémy, které lze léčit rehabilitačními postupy. Rehabilitační medicína představuje komplex medicínských preventivních, diagnostických a terapeutických opatření směřujících k obnovení maximální funkční zdatnosti jedince postiženého na zdraví cestou odstranění či substituce, případně snížením či zpomalením progrese. Použité metody mají za cíl zlepšit stav pohybovového aparátu, zmírnit bolest, snížit svalovou únavnost a také zvýšit paměťové schopnosti.\n\n\n\n\nZ definic vyplývá, že rehabilitační medicína je interdisciplinárním oborem, jehož metodologií je integrace člověka postiženého vrozenou vadou, chronickou chorobou nebo úrazem do společnosti. Z člověka trpícího (homo patiens) se tak má opět stát jedinec činný (homo agens).\n\nV České republice nese lékařský obor název rehabilitační a fyzikální medicína. Jeho absolventi působí v rehabilitačních léčebných ústavech a lázních.\nObor se člení na řadu specializací:\n\nSamostatným úzce propojeným oborem je balneologie.\n"}
{"id": "236381", "url": "https://cs.wikipedia.org/wiki?curid=236381", "title": "Antiproton", "text": "Antiproton\n\nAntiproton (formula_1) je antičástice protonu. Antiprotony jsou stabilní, ale většinou mají krátkou životnost kvůli kolizím s protony, což vede k anihilaci obou částic a vyzáření energie. Antiproton má záporný náboj, a proto odpuzuje elektron a přitahuje pozitron s kladným nábojem. Absolutní většina antiprotonů v běžném látkovém prostředí anihiluje během 100 nanosekund.\n\nV dokonalém vakuu teoreticky antiproton vydrží přesně stejně dlouho jako proton, tj. minimálně 10 let, což je experimentálně stanovená spodní mez doby života protonu. Ve velmi dobrém vakuu dosaženém aparaturami v CERN udrželi fyzikové před rokem 1994 antiprotony po několik měsíců v elektromagnetických pastích.\n\nAntiprotony se také vyskytují v přírodě. Nacházejí se v kosmickém záření dopadajícím na zemský povrch, v poměru přibližně jeden antiproton na každých deset tisíc protonů.\n\nExistence antiprotonů byla experimentálně potvrzena až dvě desetiletí po objevu pozitronu. Protože antiproton je výrazně hmotnější částice, byl potřeba dostatečně silný urychlovač částic. V roce 1954 byl na University of California v Berkeley zahájen provoz urychlovače Bevatron, který dodával protonům kinetickou energii až 1 GeV. Hned v následujícím roce 1955 vytvořili a detekovali antiprotony fyzikové Emilio Gino Segre a Owen Chamberlain. Tento úspěch byl oceněn Nobelovou cenou za fyziku v roce 1959. Měděný terčík bombardovali protony o velké rychlosti. Vzniklé částice analyzovali pomocí Čerenkovova detektoru na rychlost, pomocí hmotnostního spektrografu se silným magnetickým polem na hmotnost a pomocí anihilace s klidovými protony.\n\n\n"}
{"id": "236384", "url": "https://cs.wikipedia.org/wiki?curid=236384", "title": "Trombóza", "text": "Trombóza\n\nTrombóza je děj, při kterém dochází ke sražení (koagulaci) krve za vzniku trombu.\n\nV tepnách má za následek nedokrevnost (ischemii) postižené oblasti, v žilách může zhoršit odtok krve (viz venostáza).\n\nKe vzniku trombózy dochází při jednom, nebo při kombinaci faktorů, které jsou známy jako \"Virchowova\ntrias\":\nK profylaxi se používá hlavně antikoagulační léčba.\n\nTrombus může být při odtržení od cévní stěny jedním ze zdrojů vmetku (\"trombembolus\") a způsobit tak embolii.\n\nTromby se velmi často vyskytují spolu s aterosklerózou a zhoršují prognózu nemocného.\n\nBěžnými rizikovými faktory vzniku krevních sraženin v hlubokých tepnách jsou: dlouhodobá nehybnost dolních končetin, obezita, těhotenství, stavy po velkých chirurgických výkonech, hormonální antikoncepce, Leidenská mutace a jí podobné poruchy koagulačního systému a poruchy chlopenního aparátu dolních končetin při chronické žilní nedostatečnosti, kouření, křečové žíly. Pacient může být v ohrožení života.\n\n\n\n"}
{"id": "236386", "url": "https://cs.wikipedia.org/wiki?curid=236386", "title": "Tachyon", "text": "Tachyon\n\nTachyon (z řec. \"ταχύς\" – rychlý) je hypotetická, dodnes neprokázaná částice pohybující se nadsvětelnou rychlostí. Oproti klasickým částicím by se tachyony chovaly paradoxně – se zvyšující se energií by se zpomalovaly a se snižující zrychlovaly. Z hlediska matematického formalismu jsou takové částice přípustné, ale žádná všeobecně přijímaná současná fyzikální teorie je neobsahuje, nejsou nutné k vysvětlení žádného dosud známého pozorovaného jevu. Podle principu Occamovy břitvy se tedy předpokládá, že neexistují.\n\nZ hlediska speciální teorie relativity by šlo o částice pohybující se po prostorupodobných světočarách. V tomto formalismu by měly ryze imaginární klidovou hmotnost, nebylo by možné je zpomalit pod rychlost světla a porušovaly by kauzalitu. Tachyony se rovněž vyskytovaly v původní bosonové teorii strun. Pozdější teorie superstrun zahrnuje i fermiony a existenci tachyonů již nepřipouští.\n\nV září 2011 byla zveřejněna informace vědců z CERNu, že při experimentu OPERA byla naměřena nadsvětelná rychlost neutrin. Dne 22.02.2012 byly zpochybněny výsledky tohoto experimentu kvůli zjištěným závadám na hardwaru.\n\nTachyonové částice jsou jedním ze základů fiktivních technologií v amerických sci-fi seriálech:\n\n\n"}
{"id": "236387", "url": "https://cs.wikipedia.org/wiki?curid=236387", "title": "Schengen", "text": "Schengen\n\nSlovo Schengen může znamenat:\n\n"}
{"id": "236392", "url": "https://cs.wikipedia.org/wiki?curid=236392", "title": "Boson W a Z", "text": "Boson W a Z\n\nBosony W a Z jsou elementární částice, které zprostředkovávají slabou (výměnnou) interakci v atomovém jádře a v reakcích elementárních částic. Byly objeveny v CERNu roku 1983 a jsou považovány za hlavní úspěch teorie Standardního modelu fyziky částic.\n\nJméno částice W vychází z anglického slova „weak“, což znamená „slabý“ a označuje slabou interakci. Název Z částice pochází z domněnky, že to bude poslední částice, kterou je nutné objevit. Alternativní vysvětlení říká, že název je odvozený z toho, že má nulový elektrický náboj (Z jako „zero“, česky „nula“).\n\nBosony W se účastní slabých interakcí, při kterých se mění vůně a elektrický náboj interagujících elementárních částic. Takové interakce lze zobrazit a matematicky popsat jako interakci tzv. slabých nabitých proudů vázaných bosonem W. V nabitém proudu se přitom interakcí s bosonem W zachovává leptonové či hadronové číslo. Je tvořen leptonem a příslušným neutrinem, nebo horním a spodním kvarkem. Větve slabého proudu jdoucí proti časové ose se interpretují jako příslušné antičástice.\n\nNejznámějším příkladem je jaderný rozpad beta. Například při rozpadu kobaltu 60 (důležitém procesu v explozích supernov):\n\ndochází k rozpadu jednoho z 33 neutronů jeho jádra. Neutron je přeměněn na proton, elektron (v tomto kontextu tzv. částice beta) a elektronové antineutrino:\n\nVe skutečnosti je nutno neutron považovat za vázanou soustavu (udd) jednoho kvarku u a dvou kvarků d, beta rozpadu se účastní jeden z d kvarků, který se mění na kvark u a vytvoří proton (uud). Na nejzákladnější úrovni pak slabá síla změní vůni a náboj jednoho kvarku:\n\nbezprostředně poté následuje rozpad samotného W:\n\nZprvu se předpokládalo, že slabé nabité proudy spojují pouze částice stejné generace. To však platí pouze pro leptonové proudy. Naopak u podivných částic byla poprvé prokázána změna generace při slabé interakci (nezachování podivnosti). Bylo nutno také vysvětlit experimentálně prokázané mírné nezachování kombinované parity (tzv. CP parity) ve slabých interakcích s účastí kvarků.\n\nTeoretickým vysvětlením je, že do kvarkových slabých nabitých proudů vstupují namísto vlnových funkcí dolních kvarků (d, s, b) lineární kombinace vlnových funkcí všech dolních kvarků (přičemž naprosto převažuje příspěvek kvarku stejné generace, jako je horní kvark ve druhé větvi slabého proudu). Směsné poměry udává tzv. Cabbibova-Kobajašiho-Masukawova matice. Za vysvětlení mechanismu nezachování podivnosti a narušení kombinované parity byla v r. 2008 udělena Nobelova cena za fyziku.\n\nBoson W tedy slabou interakcí váže slabé nabité proudy z následujících 12 možných:\nν−e, ν−μ, ν−τ, d−u, d−c, d−t, s−u, s−c, s−t, b−u, b−c, b−t.\nBosony Z se účastní slabých interakcí, které lze zobrazit a matematicky popsat jako interakci tzv. slabých neutrálních proudů (proudů tvořených neproměnnou částicí) vázaných bosonem Z. Při takových reakcích se (s ohledem na orientaci vstupujících a vystupujících větví proudů) buď nemění vůně ani elektrický náboj interagujících elementárních částic nebo interaguje (vzniká či anihiluje) částice se svou antičásticí.\n\nBoson Z tedy slabou interakcí váže slabé neutrální proudy z následujících 12 možných:\nν−ν, ν−ν, ν−ν, e−e, μ−μ, τ−τ, d−d, u−u, s−s, c−c, b−b, t−t.\n\nNa rozdíl od samovolně probíhajícího rozpadu beta vyžaduje pozorování slabých neutrálních proudů vysoké energie nutné k vytvoření předávaného bosonu Z, které jsou dostupné jen v několika málo vysoko-energetických fyzikálních laboratořích na světě. Proto k experimentálnímu průkazu teoreticky předpovězených slabých neutrálních proudů došlo až v roce 1973 v CERNu (experiment GARGAMEL).\n"}
{"id": "236393", "url": "https://cs.wikipedia.org/wiki?curid=236393", "title": "Ventspils", "text": "Ventspils\n\nVentspils (, , , ) je významné přístavní město v severozápadní části Lotyšska u ústí řeky Venty do Baltského moře. Žije zde přibližně 38 000 obyvatel.\n\nLotyšský název města – v překladu \"Ventský hrad\" – je odvozen od zdejšího hradu Řádu německých rytířů a je ženského rodu (stejně jako všechna lotyšská města), v češtině se používá mužský rod. Znak města patří k nejstarším heraldickým symbolům lotyšských měst, základní elementy pocházejí z období Livonska (13.–16. st.). 29. března 1989 byl rozhodnutím městské rady obnoven historický znak z roku 1925 a vznikla potřeba vytvořit také vlajku.\n\nVe městě se nachází druhý největší lotyšský přístav, který je strategickým tranzitním uzlem mezi Evropskou unií a Společenstvím nezávislých států. Přístav v zimě nezamrzá. Hlavním přepravním artiklem jsou chemikálie, ropa, chlorid draselný, uhlí, obilí a další nerostné suroviny. Zisky z přístavních služeb učinily z Ventspils nejbohatší město v zemi. Ve městě se nachází mezinárodní letiště, jedno ze tří v zemi.\n\n\nMěsto se rozkládá na 58 km, z nichž 38 % pokrývají lesy, parky a vodstvo. Pobřeží patřící k Ventspilsu je 14 km dlouhé, podél moře je zóna písečných dun. Ventspilská pláž byla v roce 1999, jako první v Pobaltí, oceněna prestižní Modrou vlajkou.\n\nVentspils je s 38 562 obyvateli 6. největší lotyšské město. Podle údajů z roku 2018 tvoří Lotyši 57 % obyvatelstva, Rusové představují dodnes nezanedbatelnou menšinu 27 %. Další národnosti: Ukrajinci 4,4 %, Bělorusové 4,2 %, Romové 2,1 %, Poláci 1 %, ostatní 4,2 %.\n\n"}
{"id": "236394", "url": "https://cs.wikipedia.org/wiki?curid=236394", "title": "Baryon delta", "text": "Baryon delta\n\nBaryon delta (Δ) je částicí složenou pouze z kvarků d a u v takové kombinaci, že celkový izospin je 3/2.\n\nJako každý baryon je i baryon Δ složen ze tří kvarků, jde tedy opět o fermion.\n\nVyskytuje se ve čtyřech variantách, lišících se elektrickým nábojem a kvarkovým složením:\n\nVšechny baryony Δ jsou nestabilní a rozpadají se prostřednictvím silné interakce – jedná se tedy o baryonové rezonance.\n\nBaryonem Δ s nejnižší klidovou hmotností je baryonová rezonance Δ(1232). Tato rezonance má spin a paritu formula_1.\nJedná se o relativně lehký baryon s klidovou hmotností přibližně 1,232 MeV/c². Téměř ve 100 % případů se rozpadá na baryon N a mezon π.\n\nMezi další objevené rezonance baryonu Δ patří:\n"}
{"id": "236395", "url": "https://cs.wikipedia.org/wiki?curid=236395", "title": "Jesep", "text": "Jesep\n\nJesep je mírně skloněný a vypouklý břeh řeky, na kterém se postupně hromadí nános (náplava) transportovaného materiálu. Tvoří se u konvexního břehu v oblouku (meandru) vodního toku v důsledku menší délky, jež voda musí v této části překonat (a tedy i menší rychlosti proudění a usazování). Na druhé straně naproti jesepu vzniká výsep, kde je materiál odebírán.\n\nJesepy jsou charakteristické pro oblasti středního toku řeky, kde voda má ještě značnou unášecí schopnost.\n"}
{"id": "236396", "url": "https://cs.wikipedia.org/wiki?curid=236396", "title": "Krevní tlak", "text": "Krevní tlak\n\nKrevní tlak je tlak, kterým působí krev na stěnu cévy, kterou protéká. Je vytvářen působením srdce jako krevní pumpy a souvisí se stavbou a funkcemi krevního oběhu. Tento tlak je různý v různých částech krevního řečiště. Běžně se tlakem krve míní arteriální (tepenný) krevní tlak, tedy tlak krve ve velkých tepnách. Tlak se zvláště ve velkých cévách mění také v závislosti na čase – nejvyšších hodnot dosahuje ve vypuzovací fázi srdeční akce (systolický tlak), nejnižších ve fázi plnění srdečních komor (diastolický tlak).\n\nKrevní tlak se zapisuje jako dvě čísla, oddělená lomítkem. První hodnota je systolický tlak, druhá diastolický. Je vyjadřován v torrech (milimetrech rtuťového sloupce).\n\nBěžné měření krevního tlaku se provádí za pomoci rtuťového tonometru a fonendoskopu. Manžeta manometru se upevní nejčastěji na paži nad loktem a naplní se vzduchem, jehož tlak ukazuje stupnice manometru. Tím dojde k zaškrcení pažní tepny. Vzduch z manžety se pomalu upouští a ve chvíli, kdy se tlak vzduchu vyrovná systolickému tlaku krve v pažní tepně, začne do končetiny opět proudit krev. Zvukové fenomény tvořené proudící krví je možné registrovat fonendoskopem přiloženým v loketní jamce nad průběhem pažní tepny. Jedná se o turbulentní (vířivé) proudění krve, tzv. \"Korotkovovy fenomény\". Systolický tlak krve se odečte ve chvíli prvního zaslechnutého zvukového fenoménu (rytmické klapání frekvencí odpovídající srdeční akci) na stupnici manometru. Diastolický tlak krve se za dalšího snižování tlaku v manžetě odečítá ve chvíli vymizení zvukových fenomenů, kdy proudění krve přechází v laminární.\n\nMěření krevního tlaku je možné i invazivními metodami. Je přesnější, ale pacienta více zatěžuje nutností umístit čidlo přímo do krevního oběhu. Používá se například na zjištění tlaku v plicním oběhu, nebo při nutnosti opakovaného měření. To není možné provádět neinvazivní metodou z důvodu deformační paměti tepen a s tím související změnou tlaku v nich.\n\nU některých osob (podle některých údajů až u třetiny v ordinaci naměřených hypertenzí) dochází při měření tlaku u lékaře ke zvýšení krevního tlaku, takže naměřené hodnoty jsou vyšší než skutečné. Jedná se o projev tzv. \"syndrom bílého pláště\" (anglicky označovaný jako \"white coat hypertension\", WCH), k němuž dochází u pacientů, kteří pociťují měření u lékaře jako určitý stresor. K vyloučení tohoto fenoménu by se měl vyšší naměřený tlak měřit opakovaně (alespoň při třech návštěvách) nebo nejlépe doma, např. 24hodinové monitorování tlaku Holterovým monitorem.\n\n\nNicméně je třeba dodat, že na velikost krevního tlaku působí mnoho vlivů: věk, aktuální mentální a fyzické rozpoložení, okolní teplota a jiné. Například u starších lidí je vysoký systolický a nízký diastolický tlak normální z důvodu opotřebení a menší pružnosti krevního řečiště. Obecně je nebezpečnější vysoký spodní tlak, protože se jedná o nejnižší tlak v krevním řečišti, tedy tlak, který jej namáhá neustále.\n\nAmerická kardiologická asociace považuje od roku 2017 vysoký krevní tlak nad 130 mm Hg respektive nad 80 mm Hg.\n\n"}
{"id": "236398", "url": "https://cs.wikipedia.org/wiki?curid=236398", "title": "Částice J/ψ", "text": "Částice J/ψ\n\nČástice J/psí nebo částice J/ψ případně také částice psí nebo částice J je druh mezonu (mezonu s neutrální vůní). Skládá se z půvabného kvarku a půvabného antikvarku.\n\nČástici J objevila skupina vedená Samuelem Tingem na protonovém urychlovači v Brookhavenu při experimentech s fixovaným terčem a stejnou částici pod názvem ψ objevila skupina vedená Burtonem Richterem na collideru SPEAR ve Stanfordu. Shodou okolností objev částice oznámily obě skupiny ve stejný den 11. listopadu 1974. Objev vešel do dějin jako listopadová J/ψ revoluce.\n"}
{"id": "236405", "url": "https://cs.wikipedia.org/wiki?curid=236405", "title": "Marek Evangelista", "text": "Marek Evangelista\n\nSvatý evangelista Marek (hebrejsky מרקוס, řecky Μάρκος) (1. století) je jméno, kterým se podle tradice označuje autor nejkratšího kanonického evangelia, Evangelia podle Marka. Jméno Marek se v Novém zákoně vyskytuje na několika místech, nikde však není uvedeno, že jde skutečně o pisatele evangelia, a dokonce ani nikde není řečeno, že jde pořád o téhož člověka. Tradiční výklad však předpokládá, že Jan Marek ze Skutků apoštolů (viz ; ; ), popřípadě uváděný jako Jan v  a či jako Marek v ), který doprovázel apoštola Pavla a Barnabáše na první misijní výpravu, je týž muž, který se objevuje v listech Koloským (), 2. Timotejovi (), Filemonovi () a 1. Petrově (), a zároveň i jeden z evangelistů.\n\nPodle listu Kolosanům byl Marek Barnabášův bratranec. Markova matka byla zřejmě důležitou postavou v raně křesťanských jeruzalémských kruzích, protože do jejího domu se uchýlil apoštol Petr po návratu z vězení a konalo se tam modlitební shromáždění za Petrovo propuštění. Nejstarší písemná informace o Markově autorství evangelia se dochovala u Papia (1. pol. 2. století), a je tedy sice velmi stará, ale přesto o mnoho desítek let mladší než samo evangelium.\n\nTradice dále považuje Marka za prvního patriarchu alexandrijského a tedy zakladatele křesťanství v Africe. Podle legendy zde v roce 68 podstoupil mučednickou smrt. Poté, co Benátčané roku 828 v Egyptě uloupili světcovy údajné ostatky, je považován za patrona Benátek a je pohřben v tamní Bazilice sv. Marka. Koptští křesťané věří, že světcova lebka zůstala v Alexandrii a je dnes uložena v tamním koptském pravoslavném chrámu sv. Marka.\n\nSymbolem Marka jako evangelisty je lev, často znázorňovaný jako okřídlený. Dalšími atributy jsou kniha či svitek a palma. Světec může být také vyobrazen s biskupskými insigniemi jakožto patriarcha alexandrijský.\n\n"}
{"id": "236410", "url": "https://cs.wikipedia.org/wiki?curid=236410", "title": "Gabriel Tarde", "text": "Gabriel Tarde\n\nGabriel Tarde (12. března 1843, Sarlat-la-Canéda – 12. května 1904, Paříž) byl francouzský sociolog a sociální psycholog. Proslul především svou formulací teorie nápodoby, která měla v jeho pojetí ambici vysvětlit veškeré společenské procesy.\n\nTarde se narodil ve městě Sarlat v departementu Dordogne v jiho-západní Francii. \n\nStudoval práva v Toulouse a později v Paříži. Mezi lety 1869 a 1894 byl soudcem právě v Dordogne. Zatím co pracoval jako soudce, zajímal se o kriminologii a psychologický základ kriminálního chování. Kriminologické studie mu sloužily jako základ pro jeho sociologické práce. V osmdesátých letech 20. století si korespondoval s mnoha zástupci kriminální antropologie, a i díky tomu se později stal hlavním představitelem francouzské školy kriminologie.\n\nOd roku 1894 pak působil na ministerstvu spravedlnosti v Paříži jako ředitel úřadu pro trestní statistiku. Roku 1900 se pak stal profesorem moderní filozofie na Collège de France. Jako takový byl jedním z nejvýznamnějších kritiků Durkheimovi práce.Kromě Durkheima ale kritizoval i např. Cesara Lombrosu, který tvrdil, že zločinné sklony jsou vrozené a fyziologicky rozpoznatelné. Tarde na rozdíl od něj zastával ve své práci Criminalité comparée názoru, že na kriminální jednání má velký vliv prostředí, kde subjekt žije.Zemřel roku 1904 v Paříži ve věku 61 let.\n\nFenomén nápodoby umožňuje Tardovi vysvětlit nadindividuální povahu společnosti, přičemž však - na rozdíl od Émila Durkheima - společnost nechápe jako bytost svého druhu, ale považuje ji pouze za souhrn jednotlivců. Právě procesy nápodoby, opozice a přizpůsobení, které jednotlivce vzájemně propojují, vytvářejí specifičnost společnosti jako celku.\n\nMechanismus nápodoby probíhá dle Tarda následovně: inovativní prvky, které se v individuálním jednání čas od času objeví, se někdy ujmou a jsou napodobovány druhými; tato nápodoba se pak šíří z centra inovace v soustředných kruzích; tyto kruhy z různých center se vzájemně protínají a vzniká mezi nimi opozice; výsledkem jejich soupeření je vždy určitá forma vzájemného přizpůsobení, čímž vzniká odlišná kvalita a tak další inovace, jež se opět začíná šířit.\n\nTarde se podobně jako např. Charles Horton Cooley domníval, že proces modernizace povede ke stále dokonalejší rovnováze mezi společností a individui a připisoval velkou úlohu rozvoji veřejného mínění podporovaného masmédii, přičemž mínění veřejnosti jako publika, jehož členové jsou oddělení v prostoru a čase, výslovně odlišoval od psychiky davu, jenž je shromážděn v určitém čase na určitém místě.\n\n\n"}
{"id": "236416", "url": "https://cs.wikipedia.org/wiki?curid=236416", "title": "Scipio Sighele", "text": "Scipio Sighele\n\nScipio Sighele (24. června 1868 Brescia – 21. října 1913 Florencie) byl italský kriminolog. Ve své knize \"Delikventní dav\" (1891) jako jeden z prvních autorů poukázal na skutečnost, že člověk v davu ztrácí racionální sebekontrolu a ke slovu se dostávají dosud skryté pudy zločinné a kruté povahy. Tuto myšlenku následně významně rozpracoval např. Gustave Le Bon, jenž sice Sigheleho výslovně necituje, je však pravděpodobné, že byl s jeho dílem obeznámen.\n"}
{"id": "236417", "url": "https://cs.wikipedia.org/wiki?curid=236417", "title": "Kaon", "text": "Kaon\n\nKaon nebo mezon K je skupina čtyř mezonů, které mohou nést kvantové číslo nazvané „podivnost“ (angl. strangeness). V kvarkovém modelu obsahují jeden podivný kvark nebo antikvark.\n\nExistují K = us, K = ds/sd a K=su. Mají hmotnost 493,667±0,013MeV (K) a 497,648±0,022MeV (K).\n\nKaony jsou bosony a mají spin roven nule.\n"}
{"id": "236418", "url": "https://cs.wikipedia.org/wiki?curid=236418", "title": "Dolní Normandie", "text": "Dolní Normandie\n\nDolní Normandie (francouzsky \"Basse-Normandie\") byl francouzský region, vytvořený roku 1956, kdy bylo historické území Normandie rozděleno na Dolní a Horní Normandii. Region zanikl 1. ledna 2016, kdy byl znovusjednocen s Horní Normandií do jednoho regionu Normandie. Sdružoval tři departementy: Calvados, Manche a Orne. Mnoho obcí bylo zničeno za 2. světové války při bitvě o Normandii.\n\nŘeky: Orne, Touques, Vire, Dives\n\nOstrovy: Chausey\n\nNejvětší města:\n\nV dobách říše římské bylo území rozděleno na několik městských států.\n\nV 5. století dobyta Franky. V 9. století byla Normandie pleněna útoky Normanů.\n\n"}
{"id": "236420", "url": "https://cs.wikipedia.org/wiki?curid=236420", "title": "Portland", "text": "Portland\n\nPortland je město na severozápadě amerického státu Oregon. Město leží na řece Willamette nedaleko od soutoku s řekou Columbií. Vzdálenost od pobřeží Pacifiku je přibližně 110 km. Podle sčítání z roku 2010 má Portland 583 776 obyvatel a jeho metropolitní oblast kolem dvou milionů obyvatel. Ve městě i v regionu je budován rozsáhlý systém veřejné dopravy. Byl pojmenován podle Portlandu v Maine.\n\nPortland byl založen 8. února roku 1851. V době svého založení měl 800 obyvatel. Zakladatelé si ho vybrali pro úrodnou oblast v údolí řeky, přičemž hluboký tok řeky a vzdálenost od Tichého oceánu, z něj činily ideální obchodní přístav. Původně dřevěné domy brzy nahradily zděné domy s gotickými štíty. V roce 1879 byl počet obyvatel okolo 18 000, v roce 1890 již 46 000. Nicméně po zbytek 19. st. Portland neměl dobrou pověst, byl známý hazardem a prostitucí. V roce 1905 hostilo město světový veletrh, po této významné události došlo k více než zdvojnásobení počtu obyvatel, z 90 000 v roce 1900 na 207 000 v roce 1910. V průběhu druhé světové války došlo k průmyslovému rozvoji Portlandu, byly založeny dvě loděnice. V 70. letech zažilo město divokou výstavbu dálnic a parkovišť, zatímco historické budovy v centru chátraly. Později byl tento nekontrolovaný \"růst\" města zastaven, beton nahradily cihly, některé silnice byly zrušeny a byla vytvořena nová urbanistická koncepce města. V 90. letech 20. st. došlo k dalšímu přílivu nových obyvatel. Okolní příroda, levnější nájemné a pracovní příležitosti v oblasti grafického designu, internetového průmyslu a firmách jako je Doc Martens, Nike, Adidas, přilákaly do města stovky až tisíce lidí zejména ve věku 20 až 30 let.\n\nPortland si dokázal uchovat atmosféru menšího města, historická část města má zachovalou neoklasicistní architekturu, v centru města se dá snadno pohybovat pěšky, město má krátké bloky ulic, poloviční než je v Americe obvyklé.\n\nCentrum města leží na západním břehu řeky Willamette, přibližně mezi mosty \"Hawthorne Bridge\" a \"Brodway Bridge\". Na východním břehu řeky se nachází především obytné čtvrti. Středem města je náměstí \"Pioneer Courthouse Square\" ve čtvrti Downtown. Je pojmenované podle budovy \"Pioneer Courthouse\", kde je soudní dvůr. V dané oblasti města se nachází především divadla, muzea a obchodní domy. Jednou z hlavních ulic je \"Broadway\", kde jsou v blízkém okolí obchodní dům Nike Town, divadlo Paramount nebo \"Portland Art Museum\". Jihozápadně od náměstí leží podlouhlý park \"South Park Blocks\". Za nejvýznamnější stavbu je považovaná 70 metrů vysoká Portland Building z roku 1982. Případně budova \"Wells Fargo Center\", s výškou 166 m v době svého dokončení, roce 1972, nejvyšší budova ve státě Oregon. Čtyři bloky východně od budov, na nábřeží řeky Willamette, je Tom McCall Waterfront Park. Ve střední části parku je fontána \"Salmon Street Spring\". Východním směrem přes řeku, v dálce (přibližně 75 km), je možné vidět zasněžený vrchol hory Mount Hood (3 426 m) v pohoří Kaskády.\nSeverně, respektive severozápadně od nábřeží, mezi mosty \"Burnside\" a \"Steel Bridge\", leží jedno z prvotních míst osídlení (1843) Old Town, Staré Město. Poněvadž bylo místo často zaplavováno, centrum Portladnu se posunulo jižním směrem a historické budovy se přeměnily na sklady. V současné době jsou v Old Town především galerie, hospody, kavárny a butiky. Zajímavostí je bronzová kašna \"Skidmore Fountain\" z 19. st. na SW Ankeny St. V blízkosti je kolonáda, zrekonstruované divadlo a zeleninové trhy New Market Theatre.\n\nSeverně od Burnside St., se nachází Čínská čtvrť. V současnosti jsou zde levnější etnické restaurace, bary a rockové a taneční kluby. Severně od Starého Města a Čínské čtvrtí leží Pearl District. Dříve industriální zóna, nyní čtvrť s elegantními podkrovími, galeriemi, restauracemi a butiky. Západně od Pearl Districtu leží Nob Hill známá svými restauracemi a bary.\n\nI přes to, že je Portland na americké poměry celkem malé město, má rozsáhlý systém veřejné dopravy. Kromě autobusů zde fungují dvě tramvajové sítě - hlavní dopravu obstarávají rychlodrážní tramvaje MAX, které jezdí na třech linkách. Dále zde funguje síť klasických tramvají, mezi které patří i tramvaje z Česka. Rychlodrážní tramvaje MAX obstarávají dopravu velkého množství lidí z předměstí do centra, zatímco klasické tramvaje jezdí jen v centru a slouží spíše jako turistická atrakce, protože tyto tramvaje nejsou v USA příliš časté. Mnohem využívanější jsou právě rychlodrážní tramvaje.\n\nPodle sčítání lidu z roku 2010 zde žilo 583 776 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 9,4% populace.\n\n\n\n\n"}
{"id": "236423", "url": "https://cs.wikipedia.org/wiki?curid=236423", "title": "Doc Holliday", "text": "Doc Holliday\n\nJohn Henry „Doc“ Holliday (14. srpna 1851 – 8. listopadu 1887) byl americký dentista, hazardní hráč a pistolník z Divokého Západu, který byl často spojován s Wyattem Earpem a přestřelkou u O. K. Corralu, které se zúčastnili ještě bratři Virgil a Morgan Earpovi.\n\nDoc Holliday se narodil v Griffinu (Georgia) manželům Henry Burroughs Hollidayovi a Alici Jane Holliday (rozené McKey). Jeho otec sloužil v armádě za mexicko-americké války i Občanské války.\n\nHollidayova matka zemřela na tuberkulózu 16. září 1866, když mu bylo 15 let. O tři měsíce později se jeho otec oženil s Rachel Martinovou. Brzy po sňatku se celá rodina odstěhovala do města Valdosta (Georgia), kde Holliday získal středoškolské vzdělání.\n\nV roce 1870 opustil devatenáctiletý Holliday domov a začal studovat dentistickou školu ve Filadelfii. 1. března 1872 získal titul „Doktor zubní chirurgie“ a ještě téhož roku si společně s Arthurem C. Fordem otevřel v Atlantě (Georgia) zubní ordinaci.\n\nNarodil se s rozštěpem patra a částečným rozštěpem horního rtu. Ve stáří dvou měsíců mu byl tento defekt chirurgicky opraven jeho strýcem doktorem J. S. Hollidayem a otcovým bratrancem, slavným lékařem Crawfordem Longem. Tato operace nezanechala trvalé následky, kromě slabé jizvy na horním rtu. V rané dospělosti měl Holliday výšku 178 cm a vážil 70 kg.\n\nBrzy po zahájení dentistické praxe se u Hollidaye projevily první příznaky tuberkulózy, kterou se pravděpodobně nakazil od své matky. Lékaři mu sdělili, že mu zbývá pouze několik měsíců života. Tato prognóza se nepotvrdila a žil ještě řadu roků. Domníval se, že sušší a teplejší podnebí zpomalí postup zhoubné choroby, a odstěhoval se proto na jihozápad Spojených států.\n"}
{"id": "236427", "url": "https://cs.wikipedia.org/wiki?curid=236427", "title": "Zvláštní škola", "text": "Zvláštní škola\n\nZvláštní škola může znamenat:\n\n\n"}
{"id": "236429", "url": "https://cs.wikipedia.org/wiki?curid=236429", "title": "Gabion", "text": "Gabion\n\nGabion je drátokamenný (drátoštěrkový) prvek, sloužící k přenášení zemních tlaků (např. opěrné či zárubní zdi), dále také jako opevnění při stabilizaci břehů upravovaných vodních toků, nebo např. na čela mostních objektů a propustků. Využívá se také v zahradní architektuře, nebo jako zeď místo oplocení.\n\nPrvek je vytvořen ze svařovaných sítí spojených pomocí spirál ze silného drátu do pravidelného tvaru (kvádr). Často je ošetřen proti korozi pomocí zinkování nebo aluzinkovou povrchovou ochranou. Po okrajích koše se vyskládá kamenivo větší frakce a vnitřek koše se vysype kamenivem menší frakce.\n\nVelkou výhodou gabionových konstrukcí je, že nevyžadují budování drenáže, protože voda jimi proteče. Konstrukce nepřitěžuje působení vody ani v extrémních podmínkách (např. při povodních) a jsou na tyto vlivy odolnější než např. betonové konstrukce.\n\nHistoricky se tímto názvem označovaly koše z proutí naplněné zeminou. Používalo se jako polní opevnění.\n"}
{"id": "236432", "url": "https://cs.wikipedia.org/wiki?curid=236432", "title": "Mikroregion Bzenecko", "text": "Mikroregion Bzenecko\n\nMikroregion Bzenecko leží na jihovýchodní Moravě v Jihomoravském kraji, v severní části okresu Hodonín, mezi městy Kyjov a Veselí nad Moravou. Mikroregion Bzenecko je dobrovolným svazkem 7 obcí s centrem ve městě Bzenci. Území Mikroregionu Bzenecko se shoduje s vymezením obvodu pověřeného městského úřadu II. stupně Bzenec, ke kterému je přiřazeno území Moravského Písku. Jeho cílem je ochrana prosazování společných zájmů členských obcí na různých úsecích činnosti těchto obcí a posílení ekonomické stability regionu při zachování a rozvoji ekologických hodnot a kulturních tradic, které odpovídají vývojovým trendům regionu. Sdružuje celkem 7 obcí a byl založen v roce 2002.\n\n\n"}
{"id": "236440", "url": "https://cs.wikipedia.org/wiki?curid=236440", "title": "Sdružení obrany spotřebitelů ČR", "text": "Sdružení obrany spotřebitelů ČR\n\nSOS - Sdružení obrany spotřebitelů, o.s. (zkráceně SOS), byla členská nestátní spotřebitelská organizace, hájící zájmy spotřebitelů a nakupujících. Sdružení aktivně fungovalo v letech 1993–2010, kdy bylo zřejmě nejvýznamnějším spotřebitelským sdružením v České republice.\n\nSdružení zahájilo svou činnost roku 1993 pod názvem Moravskoslezské sdružení spotřebitelů (MSS). K přejmenování na \"SOS - Sdružení obrany spotřebitelů\", došlo o rok později. Sídlo sdružení bylo zpočátku na severní Moravě, od roku 1999 v Praze. Samostatné krajské organizace a pobočky (Spotřebitelská informační centra) byla k dispozici v každém kraji. Podle výroční zprávy toto otevřené sdružení o cca 5 000 členech řešilo ročně několik desítek tisíc dotazů kupujících. Sdružení mělo i program pro podnikatele – pořádalo semináře o právu ochrany spotřebitele a dávalo logo na obchodní podmínky prodejců (SAOP).\n\nSdružení samo žilo z členských příspěvků a ze státních dotací. Za členský příspěvek nabízelo tzv. spotřebitelský balíček obsahující podle zvoleného typu členství např. spotřebitelský časopis Magazín SOS, časopis dTest (tj. časopis partnerského \"Občanského sdružení spotřebitelů TEST\"), přednostní on-line a telefonní poradenství. Speciální projekty v jednotlivých oblastech ochrany spotřebitele hradili jednotliví donátoři, nejčastěji Ministerstvo průmyslu a obchodu ČR a Evropská unie.\n\nSOS se intenzivně věnovalo podpoře spotřebitelského vzdělávání na různých stupních vč. zvyšování finanční edukace, vydávalo průzkumy a doporučení, organizovalo testy a žádalo nápravu. I toto občanské sdružení intenzivně hledalo další členy – zájemce o spotřebitelské balíčky.\n\nSdružení přestalo po dlouhodobých vnitřních sporech fakticky působit na jaře roku 2010. Vnitřní spory byly také hlavním důvodem, proč Sdružení přišlo v roce 2010 o většinu příspěvků ze státní dotace a tím i o hlavní zdroj svých příjmů. V té chvíli už prakticky nefungovala kancelář v Praze, brzy na to ani ve Zlíně. Formálně Sdružení ukončilo svou činnost roku 2012 pro insolvenci.\n\nNa aktivity původního SOS se pokouší navázat část pracovníků zaniklého sdružení a to pod hlavičkou Sdružení obrany spotřebitelů-Asociace. V rámci insolvenčního řízení odkoupilo aktiva SOS Občanské sdružení spotřebitelů TEST (dTest), které převzalo řadu činností původního SOS a nadále zdarma provozuje spotřebitelské poradenství a pomáhá spotřebitelům po celé České republice.\n\nNázev sdružení byl někdy uváděn i v chybných tvarech \"Sdružení ochrany spotřebitelů\" nebo též \"SOS – Sdružení ochrany spotřebitelů\". Skutečný název ovšem akcentoval aktivní \"obranu\", nikoli \"ochranu\".\n\n"}
{"id": "236444", "url": "https://cs.wikipedia.org/wiki?curid=236444", "title": "Suchoj Su-11", "text": "Suchoj Su-11\n\nSuchoj Su-11 (V kódu NATO \"Fishpot-C\") byl sovětský proudový stíhací letoun pro protivzdušnou obranu. Jednalo se prakticky o modernizaci stroje Suchoj Su-9, který v sovětském letectvu sloužil od poloviny 50. let. Prototyp Su-11 zvaný T-47-8 poprvé vzlétl 25. prosince 1958. Letoun byl upravován, první stroje byly dokončeny roku 1962 a o dvě léta později byly zařazeny do služby. Sériově byly vyráběny Su-11 Fishpot-C - bojová a Su-11U Maiden - dvojmístná verze cvičná.\n\n\n"}
{"id": "236445", "url": "https://cs.wikipedia.org/wiki?curid=236445", "title": "Československá hokejová liga", "text": "Československá hokejová liga\n\nČeskoslovenská hokejová liga byla nejvyšší hokejová klubová soutěž v Československu. Vítěz této ligy získával titul mistr Československa.\n\nPředchůdcem hokejové ligy bylo Mistrovství zemí Koruny české, konané před první světovou válkou. Československá hokejová liga vznikla v roce 1936 jako výsledek snahy vytvořit pravidelnou soutěž pro nejlepší hokejová mužstva v Československu.Počátky hokejové ligy byly poznamenány řadou potíží: nehrálo se pravidelně, drtivá většina utkání byla odkázána na přírodní kluziště (jediný stadión s umělou ledovou plochou byl v Praze).\n\nSoutěž často nebyla dohrána, jakmile bylo rozhodnuto o vítězi nebo sestupujících. O zisku titulu mistra Československa rozhodovalo zpočátku několik utkání, hrálo se pouze jednokolově systémem každý s každým. Toto rané období československé hokejové ligy trvalo do sezóny 1947/48.\n\nHistorie československé hokejové ligy byla přerušena v období druhé světové války, kdy se na území Protektorátu Čechy a Morava hrála Českomoravská liga a na území tzv. Slovenského státu Slovenská liga.\n\nV tomto období vzniklo v Československu mnoho nových zimních stadiónů, což vedlo k nárůstu počtu utkání v ligové soutěži - jednak samotným růstem počtu účastníků, ale i počtem vzájemných utkání mezi jednotlivými účastníky. Toto období končí sezónou 1959/60, kdy spolu naposledy účastníci hráli pouze dvoukolově. Počet účastníků byl však již tehdy poměrně stabilizovaný a vydržel s malými změnami i v dalších obdobích.\n\nDalší období se vyznačuje poměrně stabilním počtem účastníků - s výjimkou 8 ročníků od poloviny 60. let 20. století hraných s 10 účastníky se počet ustálil na 12. Počet odehraných zápasů se dále zvyšoval - od sezóny 1965/66 se hrálo čtyřkolově. V sezóně 1967/68 byla utkání na pokyn IIHF řízena třemi rozhodčími.\n\nV tomto období se objevilo několik experimentů v herním systému soutěže. V sezónách 1970/71 a 1972/73 se poprvé v československé lize objevil systém play-off, byť se prozatím natrvalo neprosadil. V sezónách 1980/81 a 1981/82 se nehrálo na nerozhodné výsledky - utkání se v případě potřeby prodlužovalo o 10 minut s pravidlem tzv. náhlé smrti, případně se prováděla trestná střílení do konečného rozhodnutí.\n\nV tomto období se hokejová liga stala základnou pro přípravu hráčů pro reprezentaci. Vlivem politického prostředí se cizinci v československé lize neobjevovali, stejně tak českoslovenští hráči v období hokejově nejproduktivnějšího věku nemohli odcházet do zahraničních soutěží. Odejít do zahraničí bylo povoleno za zvláštní zásluhy po dovršení věku 32 let, proto se v tomto období mnoho hokejistů rozhodlo pro emigraci.\n\nToto období lze ukončit sezónou 1984/85, kdy se naposledy hrálo bez play-off.\n\nOd sezóny 1985/86 se po skončení dlouhodobé části hraje nejméně tříkolová play-off (s výjimkou sezóny 1990/91, kdy se hrála pouze dvoukolová). Samotný herní systém se do současnosti příliš nezměnil, od sezóny 1990/91 došlo k rozšíření soutěže na 14 mužstev, v sezóně 1991/92 byla mužstva rozdělena do dvou skupin, ale již v následujícím ročníku se soutěž vrátila k modelu jedné skupiny. Hokejová liga byla více poznamenána politickými změnami po roce 1989. S všeobecným uvolněním poměrů přišel masivní odliv především mladých hráčů do NHL i do jiných soutěží v západní Evropě, což mělo počátkem 90. let 20. století za následek přechodný pokles výkonnosti reprezentace na MS i jiných mezinárodních soutěžích.\n\nDalší politickou změnou, která se přímo promítla do hokejové ligy, byl zánik Československa v roce 1992. Od sezóny 1993/94 tak byly vytvořeny nové samostatné hokejové soutěže v České republice a ve Slovenské republice.\n\n\n\n\n"}
{"id": "236447", "url": "https://cs.wikipedia.org/wiki?curid=236447", "title": "Cena Grammy", "text": "Cena Grammy\n\nCena Grammy () je každoroční ocenění udělované Národní akademií hudebního umění a věd ve Spojených státech amerických za výjimečné úspěchy v hudebním průmyslu. Původně se nazývalo \"Gramophone Awards\". Ocenění je udělováno od roku 1958, v současnosti ve sto deseti kategoriích napříč hudebními žánry. Právem proto patří mezi nejvýznamnější hudební ocenění na světě. Je považováno za hudební ekvivalent cen Academy Awards (Oskar). Na slavnostním večeru udělování cen Grammy vystupují přední umělci.\n\nGrammy Award má svůj původ v 50. letech 20. století. Tvůrci se rozhodli vytvořit ceny, které se budou oceňovat v jednotlivých odvětvích: Oscar a Emmy (filmy) a Grammy (hudba). To byl začátek Národní akademie hudebního umění a věd. Po vytvoření ceny se přemýšlelo nad tím, jak cenu nazvat: jeden s potenciálních názvů byl Eddie award, k ocenění tvůrce fonografu Thomase Edisona. Nakonec se rozhodlo pro použití jména tvůrce gramofonů Emile Berlinera. První cena byla předána v 4. května 1959, a z toho se vyvinula každoroční záležitost.\n\nPředává se zlatý gramofon na černé podkladové desce. Ceny se vyrábí ručně v Billing Artworks v Ridgway v Coloradu.\n\nCeny se jménem nejsou zveřejněny do doby, než se na oficiálním ceremoniálu oznámí jméno vítěze.\n\nDalší ceny jsou předávány za vystoupení, produkci v jednotlivých žánrech (pop, rock, taneční hudba, r&b, country..), a hudební video. Speciální ceny jsou předávány za dlouholetý úspěch v hudebním průmyslu\n\nKvůli velkému počtu kategorií (78 v roce 2012, 81 v roce 2013, 82 v roce 2014) se na ceremoniálu předávají hlavní čtyři ceny v jednotlivých žánrech. Ostatní ceny se předávají odpoledne před hlavním ceremoniálem.\n\nNahrávací společnosti a individuální osoby mohou navrhnout nominaci. Nominace jsou prováděny online a kopie práce je posílána Národní akademii hudebního průmyslu a věd. Jak je práce poslána, je zkoumána přes více jak 150 experty a ti rozhodují, zda nahrávku připustit do dané kategorie pro oficiální nominace.\n\nVýsledný list je předložen členům Národní akademie, kteří mohou hlasovat a nominovat do kategorii (Nahrávka roku, Album roku, Písnička roku a Nejlepší nový umělec). Pět nahrávek, které získají nejvíce hlasů v jednotlivé kategorii se stanou nominací. Může jich být více jak pět, pokud dvě nahrávky získají stejný počet hlasů.\n\nPoté jsou odeslány členům Recording Academy, kteří hlasují. Vítězové jsou ohlášeni na ceremoniálu Grammy Award a ti, kteří nezískají zlatý gramofon, získávají medaile za nominace.\n\nV obou kolech je po členech Akademie požadováno, aby hlasovali sami na základě kvality nahrávky a neměli by být ovlivněni prodejem, umístěním v žebříčcích, osobním přátelstvím, loajalitě ke společnosti. Je zakázáno přijímat dary.\n\nDo roku 1971 se ceremoniály konaly v různých lokalitách ve stejný den. Původně byly hostujícími městy New York a Los Angeles. Chicago se připojilo v roce 1962 a poté se Nashville stal čtvrtou lokalitou v roce 1965.\n\nV roce 1971 se ceremoniál konal v Hollywood Palladium v Los Angeles. Ceremoniál se poté přesunul na Madison Squere Garden v New York City a na následující dva roky do Tennessee Theatre v Nashville. Od roku 1974 do roku 2013 se ceremoniály konaly na různých místech v New Yorku ( např. Radio City Music Hall) a v Los Angeles (např. Shrine Auditiorium, Staples Center, Hollywood Palladium)\n\nV roce 2004 se Staples Center stal stálým místem pro pořádání ceremoniálů. The Grammy Museum bylo postaveno naproti Staples Center.\n\nPrvní ceremoniál se konal 29. listopadu 1959 a vysílala ho stanice NBC. Stanice CBS odkoupila práva na vysílání v roce 1973.\n\n57. udílení cen Grammy se konalo 8. února v Staples Center v Los Angeles. Britský umělec Sam Smith získal čtyři ocenění v kategoriích: Objev roku, Nahrávka roku, Písnička roku a Nejlepší popové album. Beckovo album \"Morning Phase\" bylo jmenováno Albem roku. Pharell Williams a Beyoncé si odnesli tři ocenění. Životní ocenění získali Bee Gees, George Harrison, Pierre Boulez, Buddy Guy a Flaco Jiménez.\n\n56. udílení cen proběhlo dne 26. ledna 2014. Jako náhravka roku byla oceněna \"Get Lucky\"\"\" (Daft Punk, Pharrell Williams a Nile Rodgers), jako píseň roku \"Royals\"\"\" zpěvačky Lorde a jako album roku \"Random Access Memories\" skupiny Daft Punk. Nejvíce cen (pět) získali Daft Punk, nejvíce nominací pak Jay-Z (devět).\n\n55. udílení cen proběhlo dne 10. 2. 2013. Jako nahrávka roku byla oceněna \"Somebody That I Used To Know\"\" \"(Gotye a Kimbra) z alba \"Making Mirrors\", jako píseň roku \"We Are Young\" (skupina fun.) a jako album roku \"Babel\" skupiny Mumford & Sons. Nejvíce cen (čtyři) získal Dan Auerbach (z toho tři jako člen skupiny The Black Keys) a to z rekordních šesti nominací; dvě neproměněné byly právě nominace na nahrávku roku a album roku. Tři ceny získali (kromě The Black Keys) také Jay-Z, Skrillex a Kanye West. V kategorii nejlepší muzikálové album zvítězil záznam z muzikálu Once (na motivy stejnojmenného filmu), když autory textu a hudby k tomuto muzikálu jsou Glen Hansard a Markéta Irglová.\n\n54. udílení cen opět proběhlo v Staples Center, dne 12. 2. 2012. Počet udělovaných cen byl snížen ze 109 na 78, když některé kategorie byly sloučeny a některé zrušeny úplně. Nejvíce cen (šest) si odnesla britská zpěvačka Adele a to včetně nejprestižnějších cen za nahrávku a píseň roku (za \"Rolling in the Deep\"\"\") a album roku (za \"21\"). Pět cen získali Foo Fighters, čtyři ceny pak z rekordních sedmi nominací získal Kanye West. Jiří Bělohlávek nominovaný s BBC Symphony Orchestra v kategorii nejlepší orchestrální výkon za uvedení 6. symfonie Bohuslava Martinů svou nominaci neproměnil.\n\n53. udílení cen Grammy proběhlo 13. února 2011 opět v losangeleském Staples Center. Nejvíce cen - čtyři - získali Lady Antebellum, včetně cen za nahrávku a píseň roku pro jejich skladbu \"Need You Now\". Tři ceny získali Lady Gaga a Jay-Z. Eminem z rekordních 10 nominací proměnil pouze dvě. Cenu za album roku získali Arcade Fire za \"The Suburbs\".\n\n52. udílení cen Grammy proběhlo 31. ledna 2010 opět v losangeleském Staples Center. V přímém přenosu bylo uděleno pouze 10 cen, ostatních 99 bylo uděleno ve veřejně nevysílané části ceremoniálu. Beyoncé získala deset cen, včetně ceny za nejlepší píseň pro skladbu \"Single Ladies\". Taylor Swift získala čtyři ceny, včetně ceny za album roku za její \"Fearless\". Čtyři ceny získali také The Black Eyed Peas, po třech pak Jay-Z a Kings of Leon (ti získali za skladbu \"Use Somebody\" cenu za nejlepší nahrávku roku). Poprvé v kariéře cenu získali také veteráni Iron Maiden Judas Priest a AC/DC.\n\n51. udílení cen Grammy proběhlo 8. února 2009 v losangeleském Staples Center. Nejvíce zlatých gramofonů si odnesla dvojice Alison Krauss a Robert Plant, když zvítězili hned v pěti kategoriích. Podle akademiků bylo za uplynulý rok nejlepší jejich album \"Raising Sand\" a také nahrávka „Please Read the Letter“. Úspěšní byli i Coldplay se třemi oceněními, mj. za nejlepší rockové album (\"Viva La Vida Or Death And All His Friends\") a píseň roku „Viva La Vida“. Objevem roku se stala dvacetiletá Adele, která triumfovala i v kategorii Ženský pěvecký výkon („Chasing Pavements“). \"Tha Carter III\" od Lil Waynea bylo vyhlášeno nejlepším rapovým albem, v kategorii Nejlepší R&B album zvítězila Jennifer Hudson se stejnojmennou nahrávkou.\n\nVyhlásit jednotlivé vítěze přišli mj. Morgan Freeman, Samuel L. Jackson, Green Day či Blink 182, kteří při té příležitosti oznámili návrat na koncertní pódia. Během slavnostního ceremoniálu vystoupilo i velké množství umělců, např. Coldplay, Adele, Katy Perry, Estelle, Kanye West a především Radiohead, kteří podobná vystoupení už řadu let odmítají. Výborné bylo rovněž spojení Paula McCartneyho a Davida Grohla, jenž společně zahráli „I Saw Her Standing There“, jednu z prvních písní Beatles z roku 1963.\nVýroční 50. ceny Grammy se udělovaly 10. února 2008 v Staples Center v Los Angeles. Pět ze šesti nominací proměnila britská zpěvačka Amy Winehouse. Do USA však nepřiletěla, jelikož jí úřady kvůli drogovým skandálům odmítly udělit víza. Winehouse se tak stala historicky pátou sólovou zpěvačkou, které se podařilo získat za jeden večer pět zlatých gramofonů. Před ní to dokázaly jen Lauryn Hill, Norah Jones, Alicia Keys a Beyoncé. O jednu cenu méně obdržel Kanye West, jehož deska \"Graduation\" byla zvolena nejlepší rapovou nahrávkou, West vyhrál i kategorii Raper roku.\n\nAlbem roku se stalo \"\" jazzového muzikanta Herbie Hancocka. V kategorii Pop dominovala Amy Winehouse se dvěma cenami (Nejlepší album, Nejlepší ženský výkon), dále mj. Justin Timberlake s písní „What Goes Around...Comes Around“ a Maroon 5 se singlem „Makes Me Wonder“. Za Nejlepší mužský rockový výkon byl oceněn Bruce Springsteen („Radio Nowhere“), jenž bral cenu i za Nejlepší instrumentální výkon („Once Upon a Time in the West“) a Nejlepší rockovou píseň („Radio Nowhere“). Foo Fighters si odnesli cenu za Nejlepší rockové album (\"Echoes, Silence, Patience & Grace\") a také píseň „The Pretender“. Nejlepším tanečním albem bylo zvoleno \"We Are the Night\" od Chemical Brothers, nejlepším albem na poli nezávislé hudby se stalo \"Icky Thump\" od The White Stripes.\n\n49. ročník se konal v Staples Center v Los Angeles. Skupina Dixie Chicks získala ten večer pět ocenění a to v kategoriích: Nahrávka roku, Písnička roku a Nejlepší country vystoupení dua nebo skupiny s písničkou \"Not Ready to Make Nice\", Album roku a Nejlepší country album \"Taking the Long Way. \"Objevem roku se stala Carrie Underwood. Mary J. Blige získala nejvíce nominací (osm). Don Henley byl oceněn cenou MusiCares Osobnost roku.\n\n48. ročník se konal v Staples Center v Los Angeles. Irská rocková skupina U2 získala pět ocenění, včetně ocenění za Album roku. Písnička skupiny Green Day \"Boulevard of Broken Dreams\" se stala Nahrávkou roku. Objevem roku se stal John Legend. Kelly Clarkson získala dvě ceny a stala se tak první ze soutěžích americké soutěže \"American Idol\", kdo získal Grammy. Cenu MusiCares Osobnost roku získal James Taylor.\n\n47. ročník se konal v Staples Center v Los Angeles. Nahrávkou roku se stala písnička \"Here We Go Again\" od Raye Charlese a Norah Jones. Album roku se stalo album Raye Charlese \"Genius Loves Company. \"Písničkou roku byla oceněna \"Daughters\" od Johna Mayera. Objev roku se stala skupina Maroon 5.\n\n46. ročník se konal ve Staples Center v Los Angeles. Nahrávkou roku byla oceněna písnička \"Clocks\" od Coldplay. Albem roku se stalo \"Speakerboxxx/The Love Below\" od OutKast. Písničkou roku se stala \"Dance with My Father\" od Luthera Vanrdrosse. Umělcem roku se stala Evanescence.\n\nRočník: 45.\n\nMísto konání: Madison Square Garden, New York\n\nNahrávka roku: Norah Jones - Don't Know Why\n\nAlbum roku: Norah Jones - Come Away With Me\n\nPíseň roku: Jesse Harris - Don't Know Why\n\nObjev roku: Norah Jones\n\nAlbum roku: Coldplay - A Rush of Blood to the Head\n\n\n\n\n\n\nEminem - The Eminem Show\n\n"}
{"id": "236451", "url": "https://cs.wikipedia.org/wiki?curid=236451", "title": "Josef Zeman (pedagog)", "text": "Josef Zeman (pedagog)\n\nJosef Zeman (10. října 1867 Smiřice nad Labem – 12. března 1961 Praha) byl zakladatel moderní československé defektologie (speciální pedagogiky).\n\nStal se zakladatelem pomocných a zvláštních škol v ČSR. Za své životní poslání považoval dopomoci ke vzdělání i dětem, považovaným za nevzdělavatelné. Pořádal kursy pro učitele, působil i jako školní inspektor.\n\nJeho působení je spojeno především s Náchodem, kde se jeho jménem pyšní místní praktická škola. Ačkoliv usiloval o zřízení zvláštní školy v Náchodě od roku 1908, za dobu svého působení zde nenalezl podporu. K jejímu zřízení došlo až po jeho odchodu do Chotěboře v roce 1909.\n\nÚčastnil se i náchodského kulturního života, působil i osvětově na veřejnost. Patří k osobnostem Náchodska.\n\n"}
{"id": "236452", "url": "https://cs.wikipedia.org/wiki?curid=236452", "title": "Piss-Screen", "text": "Piss-Screen\n\nPiss-Screen je německá závodní počítačová hra z roku 2006. Je rozšířena po různých frankfurtských barech, klubech a kavárnách.\n\nHra se ovládá proudem moči. Ovládání hry je zabudované v pisoáru a hráč ji sleduje na LCD monitoru před sebou. Hra se automaticky zapne, když hráč začne močit. Směr vozidla určuje hráč směřováním proudu moči. Pokud hráč nezvládne řízení a hru zakončí nehodou, je upozorněn, že by neměl sám řídit a raději si zavolat taxík. Autoři se snaží touto cestou snížit počet dopravních nehod způsobených konzumací alkoholu ve Frankfurtu.\n\nWebové stránky hry\n"}
{"id": "236455", "url": "https://cs.wikipedia.org/wiki?curid=236455", "title": "Meredith Michaelsová-Beerbaumová", "text": "Meredith Michaelsová-Beerbaumová\n\nMeredith Michaelsová-Beerbaumová (* 26. prosince 1969, Los Angeles) je německá jezdkyně amerického původu.\n\nMichaelsová se narodila jako dcera filmového režiséra a producenta Richarda Michaelse. Od dětství se věnovala jízdě na koni, jako mladá jezdkyně (do 21 let) dosahovala dobrých výsledků. Kariéru nepřerušila ani v době, kdy studovala politologii na Princeton University.\n\nV roce 1991 odjela do Německa, aby trénovala u světoznámého jezdce a trenéra Paula Schockemöhleho. Původně letní pobyt se protáhl na trvalý. V roce 1998 se Michaelsová provdala za německého reprezentanta Markuse Beerbauma (bratra mnohonásobného olympijského vítěze Ludgera Beerbauma) a získala německé občanství.\n\nV Německu se dostala k řadě vynikajících koní, zmínku si zaslouží zejména Checkmate a Shutterfly. Od roku 1999 se stala klíčovou členkou německé reprezentace, se kterou získala několik medailí v soutěžích družstev na mistrovství Evropy.\n\nV prosinci 2004 se stala první ženou, která byla v čele světového žebříčku sestavovaného Mezinárodní jezdeckou federací FEI. Znovu se také kvalifikovala do finále světového poháru, v němž dosáhla v sedle Shutterflye na druhé místo. O rok později s Checkmatem 4 finále světového poháru poprvé vyhrála.\n\nRok 2004 ale pro Beerbaumovou byl velkým zklamáním, protože byla potrestána kvůli dopingovému nálezu ve vzorku svého koně a zmeškala kvůli tomu start na olympijských hrách v Aténách.\n\nNa Světových jezdeckých hrách v Cáchách v roce 2006 atakovala nejvyšší stupně a získala s Shutterflyem bronzovou medaili.\n\nNa začátku roku 2007 byla znovu jedničkou světového žebříčku, a to po dobu čtyř měsíců v řadě (od února do května). V srpnu absolvovala v sedle Shutterflye bez shození všech pět kol mistrovství Evropy v Mannheimu a stala se druhou ženou, která vyhrála evropský titul v parkuru. 27. dubna 2008 v sedle stejného koně zvítězila ve finále světového poháru v Göteborgu.\n\n"}
{"id": "236460", "url": "https://cs.wikipedia.org/wiki?curid=236460", "title": "Konětopy (Pnětluky)", "text": "Konětopy (Pnětluky)\n\nKonětopy (katastrální území Konětopy u Pnětluk) je vesnice nacházející se v okrese Louny a současně místní část obce Pnětluky. Leží v údolí severně od Pnětluk, při ústí Pnětluckého potoka do Hasiny.\n\nNejstarší písemná zmínka o Konětopech pochází z roku 1357, kdy krčmářka Maruše z Pnětluk prodala čtvrt lánu svého pozemku v Pnětlukách. Ve stejném roce se jako majitel platu v Konětopech uvádí Albrecht z Kolovrat, zakladatel ročovského kláštera a městečka Ročov. Kolovratům patřily Konětopy až do roku 1523, kdy získali panství Pravda s Konětopy a několika dalšími vesnicemi Lobkovicové. V roce 1538 vytvořili z Konětop, Solopysk a Markvarce samostatné dominium. Roku 1802 je koupili Schwarzenbergové a připojili je k panství Cítoliby. Administrativní spojení těchto tří vesnic pokračovalo i po správní reformě roku 1849, kdy vytvořily jednu obec. Při územně-správní reformě z roku 1960 v Konětopech samostatný místní národní výbor zanikl a vesnice se stala osadou Pnětluk. Další reforma z roku 1981 přinesla připojení k Hřivicím, od roku 1990 jsou Konětopy opět spravovány z obecního úřadu v Pnětlukách.\n\nBerní rula z roku 1654 v Konětopech zachycuje celkem devět usedlostí: šest selských a tři chalupnické. Počet devíti usedlostí zřejmě odpovídá i středověké dispozici. Intravilán vesnice se v raném novověku příliš neměnil: Také tereziánský katastr z roku 1757 v Konětopech uvádí deset statků. Mlýn byl ve vsi jistě již ve středověku, písemně doložený je až v roce 1690. Už v první polovině 19. století se v Konětopech pěstoval kvalitní chmel. V roce 1909 zde vznikla místní pobočka Českého chmelařského spolku.\n\nRoku 1891 byla otevřena jednotřídní škola. Nejstarším spolkem ve vsi jsou hasiči, založení roku 1894, roku 1900 sehráli první představení místní ochotníci. V roce 1904 byla dokončena stavba železnice Louny–Rakovník se zastávkou v Konětopech. Elektrifikovány byly Konětopy roku 1924, telefon byl do vesnice zaveden roku 1937. V rámci kolektivizace začátkem 50. let 20. století bylo v Konětopech postiženo pět rodin zemědělců: konfiskací majetku, uvězněním a nuceným vystěhováním. Všichni zemědělci museli vstoupit do JZD, založeného v roce 1952. Družstvo se orientovalo na pěstování chmele, v roce 1955 byla postavena velká sušárna, o čtyři roky později automatická chmelová česačka. Každoročně na přelomu srpna a září přijížděli do vsi česáči z řad studentů, pro něž se roku 1959 postavily ubytovny.\n\nV obci se narodil František Štýdl, pedagog a historik sousedních Hřivic.\n\n\n\n\n"}
{"id": "236466", "url": "https://cs.wikipedia.org/wiki?curid=236466", "title": "Podruhlí", "text": "Podruhlí\n\nPodruhlí je vesnice, část města Bělčice v okrese Strakonice. Leží východně od vlastních Bělčic. V roce 2011 zde trvale žilo 31 obyvatel.\n\nPrvní písemná zmínka o vesnici pochází z roku 1227.\n\nDříve se vesnice jmenovala \"Podruhli,\" nebo také \"Podruchlí.\" Ves byla vždy součástí Hostišovice.\n"}
{"id": "236469", "url": "https://cs.wikipedia.org/wiki?curid=236469", "title": "Aleš Opatrný (jezdec)", "text": "Aleš Opatrný (jezdec)\n\nAleš Opatrný (* 18. září 1981, Hořovice) je český jezdec, několikanásobný mistr České republiky a mistr Evropy mladých jezdců. V soutěži Global Champions Tour závodí za tým Prague Lions.\n\nAleš Opatrný se narodil v jezdecké rodině. Svou jezdeckou kariéru začal na statku svých rodičů v Hořovicích. Na začátku své jezdecké kariéry se účastnil i soutěží všestrannosti, ale později se stal čistě parkurovým jezdcem. \n\nOpatrného od dětství a jeho koně trénuje jeho otec, trojnásobný mistr republiky v jezdecké všestrannosti.\n\nV roce 2000 Opatrný poprvé vyhrál titul seniorského mistra republiky a v srpnu se stal po mnoha letech prvním českým jezdcem, který zvítězil na mistrovství Evropy – v kategorii mladých jezdců (do 21 let) obsadil první místo v Hartpury v Anglii. Svého úspěchu dosáhl v sedle Kris Kentaura, který byl ale záhy majitelem prodán.\n\nDalší vývoj jeho výsledků souvisel hlavně s tím, jaké koně měl k dispozici, přesto pravidelně dokazoval svou na české poměry vysoce nadprůměrnou výkonnost. Vítězství v mistrovství republiky zopakoval třikrát za sebou (v letech 2001 až 2003 – vždy v sedle Silvia).\n\nDvakrát (v letech 2003 a 2005) se kvalifikoval jako jeden z nejlepších jezdců střední a východní Evropy do finále světového poháru.\n\nPřed Světovými jezdeckými hrami 2006 získal od majitele koně možnost sedlat Cartouche, ale neprošel veterinární kontrolou a v Cáchách nakonec nestartoval. Na mistrovství republiky v následujícím roce získal s Cartouchem pátý titul a probojoval se do druhého kola mistrovství Evropy.\n\nDo srpna 2007 (včetně) vyhrál tři Velké ceny. V prosinci 2012 získal ocenění Rolex One To Watch. Tuto cenu uděluje mezinárodní jezdecká federace za výrazný posun v žebříčku jezdců. Dále si připsal další vítězství a úspěchy na mezinárodních závodech (CSIO5* Falsterbo 2016,CSI2* W Pezinok 2017, ) i na českých kolbištích. Český reprezentant se účastní soutěží Global Champions League, kde startuje za tým Prague Lions.\n\nOpatrný působí na statku svého otce Václava Opatrného v Hořovicích, který reprezentuje i jeho sestra Jitka.\n\n"}
{"id": "236470", "url": "https://cs.wikipedia.org/wiki?curid=236470", "title": "Kastilské pohoří", "text": "Kastilské pohoří\n\nKastilské pohoří (),\ntaké Centrální kordilléra,\nse nachází ve střední části Pyrenejského poloostrova ve Španělsku a v Portugalsku. Rozkládá se ve směru západ-východ severně od španělského hlavního města Madridu v délce asi 500 km a je tvořeno několika horskými masivy. Na východě sousedí s Iberským pohoří. Dále sousedí s náhorní plošinou Mesetou, ležící ve výšce od 600 do 1000 m.\n\nNejvýznamnějšími dílčími horskými masivy Kastilského pohoří jsou:\n\nPohoří oddělují řeky Duero na severu (provincie León) a Tajo na jihu. Jinak nevysokým a tvarově tupým kopcům Kastilského pohoří kontrastuje nejvyšší masiv Sierra de Gredos. Ta se podobá alpským skupinám. Sierru de Gredos nalezneme nad jižními nížinami v údolí řeky Río Tiétar, které převyšuje až o 1500 m. Od jihu se zdá mohutnější než ze severní strany, kde se zvolna svažuje na náhorní plošiny kolem města Avila ležící ve výšce 1500 m. Masiv Sierry de Gredos lze rozdělit do tří oblastí. Macizo Oriental (\"východní masiv\") se line údolím řeky Albreche, kde zároveň končí skupina Sierra de Guadarrama a dále až k sedlu Puerto del Pico. Další část je Macizo Central (\"centrální masiv\") , který je oddělený sedly Puerto del Pico a Puerto de Tornavacas. Poslední skupinou Sierry de Gredos je Macizo Occidental (\"západní masiv\") sahající od sedla Puerto de Tornavacas k úžině Corredor de Béjar. Pro turisty asi nejvýznamnější je Macizo Central, tvořící oblast o rozloze 150 km² a klasickým velehorským vzhledem. Nacházejí se zde nejvyšší vrcholy pohoří:\n\nVšechny nejvyšší vrcholy jsou dobře dostupné i pro běžné vysokohorské turisty. Nejpopulárnější je jistě část dvou mohutných galerií pod vrcholem Pico Almanzor – Circo de Gredos a vedlejší Circo de las Cino Lagunas. Tato údolí s mnoha jezery jsou ledovcového původu. Kdysi byla převážně část na severu masivu výrazně zaledněna. Některé ledovce zde dosahovaly délky až 6 km. V jižních svazích takovouto ledovcovou erozi nenajdeme. Hlavní hřeben Sierry de Gredos je nejčastěji ze žuly. Je zde proto množství pramenů, i ve velkých výškách.\n\nKontinentální klima ovlivňuje počasí zejména na východě Sierry de Gredos. Velké teplotní a klimatické rozdíly jsou největší mezi jižními a severními stranami hor. V zimě teploty klesají v nejvyšších polohách pod bod mrazu. V létě jsou teploty kolem 20 °C i v nadmořské výšce nad 2000 m běžné. Vlhčí klima je hlavně v západní a jižní části masivu. Roční srážkami jsou zde kolem 1500 mm, na východě a severu je podnebí suší, a tak jsou tam roční srážky zhruba 750 mm. Sníh se ve větších nadmořských výškách dokáže držet do května, když jsou tuhé zimy tak i do konce června.\n\nTím že jsou velké rozdíly mezi severními a jižními stráněmi, má to vliv i na různorodost vegetace. Svou roli hraje i nadmořská výška. Např. dolina řeky Tiétar v jižní části hor leží ve výšce nižší než 300 m, avšak tok řeky Tormes v severní části hor se nalézá až ve výšce 1400 m n. m. V dolinách se dobře daří smíšeným lesům vytvořených porosty olší, dubů a jasanů, ve větších výškách dubů a borovic. Ve výškách nad 2000 m je hojné zastoupení porostů Cytisus purgans, které zde již prakticky převažují. Severní svahy pokrývají díky své suchosti hlavně jehličnany je a to především borovice. V dolině řeky Tormes jsou to jsou převážně smíšené lesy složené z dubů a olší.\n\nZ typických představitelů zdejší fauny lze jmenovat např. kozorožce, medvěda hnědého, vlka a prase divoké. Ptačí říše je zde zastoupena několika druhy orlů, supy, jestřábem lesním a jinými dravci. U břehů vodních řek můžeme vidět i mloka skvrnitého. Ryby jsou v tocích zastoupeny zejména pstruhem obecným.\n\nSever a jih masivu Sierra de Gredos je propojen hlavní silnicí přes průsmyk Puerto del Pico a druhou přes Puerto de Tornavacas. Tyto dvě jediné komunikace jsou od sebe vzdáleny 50 km. K údolím Ciro de Gredos a Cino Lagunas a pro výstup na vrchol Pico Almanzor je nejvýhodnější přístup od severu z doliny řeky Río Tormes z obce Hoyo del Espino.\n"}
{"id": "236471", "url": "https://cs.wikipedia.org/wiki?curid=236471", "title": "Závišín (Bělčice)", "text": "Závišín (Bělčice)\n\nZávišín je vesnice v okrese Strakonice a současně místní část města Bělčice. Leží jižně od Bělčic. V roce 2011 zde trvale žilo 68 obyvatel.\n\nPrvní písemná zmínka o vesnici pochází z roku 1318. Jihovýchodně od vsi leží mohylové pohřebiště z doby železné a mohylové pohřebiště z doby 8. až 9. století našeho letopočtu. Ze zdejšího mlýna krátce docházel do bělčické školy malíř Mikoláš Aleš.\n\n"}
{"id": "236472", "url": "https://cs.wikipedia.org/wiki?curid=236472", "title": "Čelen", "text": "Čelen\n\nČelen je součást takeláže plachetní lodi. Je umístěn vodorovně až šikmo vzhůru na přídi lodě, přes niž přečnívá daleko dopředu.\n\nJe obvykle položen na hlavním vazu lodi a upevněn v podpalubí a k přídi. Slouží podobně jako stěžně k upevnění plachet a stěhů. Obdélníková plachta, připevněná k čelenu, se nazývá blinda. Mezi čelenem a prvním stěžněm mohou být napnuty též trojúhelníkové kosatky.\n\nSvou vahou spočívá čelen na hlavním vazu a přídi, proti vyvrácení směrem vzhůru je k přídi připevněn čelenovou výztuhou, což je silný svazek lan obepínající shora čelen a provlečený přídí.\n\n"}
{"id": "236478", "url": "https://cs.wikipedia.org/wiki?curid=236478", "title": "Trácko-makedonský masiv", "text": "Trácko-makedonský masiv\n\nTrácko-makedonský masiv je horský systém ve východní části Balkánského poloostrova. Jeho nejvyšší horou je rilská Musala (2925 m).\n\nZ geologického hlediska je to nejstarší oblast poloostrova, vklíněná mezi dinársko-helenskou a karpatsko-balkánskou větev Alpsko-himálajského systému. Je budován silně přeměněnými horninami a hlubinnými vyvřelinami prvohorního i předprvohorního stáří. Během alpinského vrásnění (zejména v neogénu) byl Trácko-makedonský masiv silně rozláman a vystaven kerným výzdvihům a propadům, proto mají dílčí pohoří podobu hrástí oddělených příkopy.\n\nTrácko-makedonský masiv je na západě vůči Dinárským horám a Helenidům vymezen tektonickou linií probíhající údolím Vardaru a Ibaru, na východě a severu jej od Karpat a Balkanid dělí linie sledující údolí Veliké Moravy, Jižní Moravy, Strumy a Marice.\n\nTrácko-makedonský masív se člení do čtyř částí:\n"}
{"id": "236482", "url": "https://cs.wikipedia.org/wiki?curid=236482", "title": "Hódmezővásárhely", "text": "Hódmezővásárhely\n\nHódmezővásárhely () je město v jižním Maďarsku. Žije zde 43 700 obyvatel. Město je bohaté na archeologické vykopávky.\n\n"}
{"id": "236484", "url": "https://cs.wikipedia.org/wiki?curid=236484", "title": "Ráhno", "text": "Ráhno\n\nRáhno je součást takeláže plachetní lodi. Je to kulatina připevněná pohyblivě ke stěžni, která slouží k upevnění plachty.\n\nRáhna lodí se zhotovovala ze dřeva, od druhé poloviny 19. století také ze železných a později ocelových trub. Ke konci 20. století se začaly používat i lehké kovy a plasty. Ráhna mají obvykle kulatý průřez a ke konci (či koncům) se zužují.\n\n\n\n\n\n"}
{"id": "236487", "url": "https://cs.wikipedia.org/wiki?curid=236487", "title": "Záhrobí", "text": "Záhrobí\n\nZáhrobí je vesnice v okrese Strakonice a současně místní část města Bělčice. Leží západně od Bělčic. V roce 2011 zde trvale žilo 65 obyvatel. Název obce poukazuje na staroslovanské pohřebiště.\n\nPrvní písemná zmínka o vesnici pochází z roku 1555. Na návsi stojí kaple Blahoslavené Panny Marie, která byla postavena v roce 1888.\n\n"}
{"id": "236488", "url": "https://cs.wikipedia.org/wiki?curid=236488", "title": "Džunka", "text": "Džunka\n\nDžunka či čínská džunka je typ čínské plachetní lodě. Patří mezi nejúspěšnější typy lodí v historii, byla široce používána přes 2000 let.\n\nTato konstrukce byla vyvinuta přibližně v letech 220 až 200 př. n. l. a postupně zdokonalována v dalších staletích. Ve velkém byly používány až do začátku 20. století a oblíbené jsou jako plachetnice dodnes. Největší lodě tohoto typu byly stavěny několik let před rokem 1421 z rozkazu císaře Jung-le v loděnici v Lung-ťiangu poblíž Nankingu, kdy jejich délka dosahovala až 140 m, šířka 36 m a byly označovány jako „lodě pokladů“.\nTypické pro tyto lodi je trup s plochým dnem a čínské lugrové plachty zpevněné výztuhami.\n\nDžunky se přirozeně vyskytují v mnoha uměleckých dílech odehrávajících se nebo tematicky čerpajících z prostředí dálného východu. Kromě mnoha jiných děl se o nich zmiňuje také Arthur Ransome ve své knize Slečna Lee.\n"}
{"id": "236489", "url": "https://cs.wikipedia.org/wiki?curid=236489", "title": "Mistrovství světa v moderním pětiboji", "text": "Mistrovství světa v moderním pětiboji\n\nMistrovství světa v moderním pětiboji je vrcholná celosvětová každoroční soutěž v moderním pětiboji. Pořádá se od roku 1949.\n\nNejúspěšnějším účastníkem mistrovství v historii byl Maďar András Balczó, který v letech 1963-1969 vyhrál pět šampionátů v řadě a podílel se i na pěti titulech maďarského družstva.\n\nŽenské soutěže jsou v programu od roku 1974. Od roku 1981 se konaly každoročně i v letech olympijských her, kdy se mistrovství pro muže nepořádalo. V současnosti se světový šampionát koná i v olympijských letech.\n\nV Česku se mistrovství nikdy nekonalo. Největší české úspěchy se dostavily na mistrovství světa v roce 2002 v San Francisku, kde vyhrál závod mužů Michal Sedlecký a štafetu žen trio Lucie Grolichová, Alexandra Kalinovská a Olga Voženílková.\n\n"}
{"id": "236494", "url": "https://cs.wikipedia.org/wiki?curid=236494", "title": "Tisov", "text": "Tisov\n\nTisov je vesnice v okrese Strakonice a místní část města Bělčice. V roce 2011 zde trvale žilo 44 obyvatel. Počet domů pro trvale bydlící obyvatele je 16. Počet rekreačních chalup a chat je v obci 18. Počet rekreantů v obci je cca 36. Tisov leží v kotlině, 18,5 km severně od Blatné.\n\nPrvní písemná zmínka o vesnici pochází z roku 1318.\nBývala tu též tvrz, kterou postupně obývali: 1318 Petr a Havel, roku 1400 Janek a roku 1408 až 1413 Hynek. V 16. století náležel statek tisovský Běšinům z Běšin. Roku 1617 koupen k Hvožďanům a s nimi dostal se ke Lnářům. Stará tvrz stávala prý nedaleko panského dvora a obehnána byla příkopy, z nichž učiněn rybník Jordán. Panský dvůr roku 1787 vyhořel. Roku 1654 byli tu dva rolníci, jeden nově osedlý, dva domky pusté. Roku 1695 tři statky a tři chalupy. Roku 1770 jedenáct čísel. V roce 1915 bydlelo ve 25 domech 184 obyvatel spadajících pod Hvožďany. Mlýn zdejší patřil roku 1542 ke Lnářům. U Tisova několik větších Lnářských rybníků.\n\nTisov v r. 1869 osada obce Březí v okr. Blatná, v r. 1880 osada obce Pozdýně v okr. Blatná, v r. 1890 osada obce Pozdýň v okr. Blatná, v r. 1900–1950 obec v okr. Blatná, v r. 1961–1973 obec v okr. Strakonice, od 1. ledna 1974 část obce Bělčice v okr. Strakonice.\n"}
{"id": "236501", "url": "https://cs.wikipedia.org/wiki?curid=236501", "title": "Golden Hind", "text": "Golden Hind\n\nGolden Hind (Zlatá laň) byla vlajkovou lodí Francise Draka, na níž obeplul v letech 1577–1580 zeměkouli. Původně se jmenovala ale Drake ji cestou přejmenoval. Golden Hind byla galeona, spuštěná na vodu někdy kolem roku 1570. Přesné rozměry také nejsou známé. Předpokládá se délka 26 m, výtlak 120 t a výzbroj 18 děl.\n\nByly postaveny repliky této lodě, které jsou však větší. \n"}
{"id": "236503", "url": "https://cs.wikipedia.org/wiki?curid=236503", "title": "Ljubišnja", "text": "Ljubišnja\n\nLjubišnja je pohoří na hranicích Bosny a Hercegoviny a Černé Hory, mezi bosenským městem Foča a černohorským městem Pljevlja. Je součástí Dinárských hor. Na jihu je ohraničena kaňonem řeky Tara, na západě údolím řeky Drina, na severu údolím řeky Čeotina. Nejvyšším vrcholem Ljubišnje je hora Dernjačišta (2238 m), díky tomu je pohoří třetí nejvyšší v Bosně a Hercegovině (po Maglići a Volujaku).\n\n"}
{"id": "236506", "url": "https://cs.wikipedia.org/wiki?curid=236506", "title": "Ananda Mahidol", "text": "Ananda Mahidol\n\nKrál Ananda Mahidol nebo také Ráma VIII (celé královské jméno: Phrabat Somdej Phra Paramenthara Maha Ananda Mahidol Phra Athama Ramathibodinthra Thajsky: พระบาทสมเด็จพระปรเมนทรมหาอานันทมหิดล พระอัฐมรามาธิบดินทร zkráceně Jeho Výsost Král Ananda Mahidol) byl osmý thajský král dynastie Čakri (20. září 1925 – 9. června 1946)\n\nPrinc Ananda Mahidol Mahidol (Mom Chao Ananda Mahidol Mahidol - หม่อมเจ้า อานันทมหิดล มหิดล) se narodil v německém Heidelbergu. Byl prvorozeným synem prince Mahidola Adulyadeje ze Songkhla (syna krále Čulalongkorna) a paní Savangval (dřívější titul Somdej Pra Sri Nakarindhara Boromaračačonnani), kteří tam toho času studovali. Jeho strýc, král Vadžiravhud, poslal 13. října 1925 telegram, kde jej nazývá “Ananda Mahidol” (อานันทมหิดล), znamenající Mahidolova Radost. (Ananda Mahidol je jedno slovo a to pouze jeho první jméno. Je vyslovováno správně “Ananta Mahidon”. Když ještě měl svou rodnou hodnost “Mom Čao” – nejnižší hodnost thajských princů – používal příjmení “Mahidol” po svém otci; jeho jméno v té době tedy znělo “Mom Čao Ananda Mahidol Mahidol”).\n\nNásledoval své rodiče do Paříže, Lausanne a pak do Massachusetts, když v roce 1927 jeho další strýc, král Pradžadhipok, vydal královské nařízení, kterým jej pozvedl do vyšší třídy princů zvané Pra Worawong Ther Pra Ong Čao. (Tento edikt také zvýhodnil další ze třídy “Čao Fa” mezi nimi jeho starší sestru Mom Čao Galyani Vadhana a mladšího bratra, narozeného později v témže roce jako Pra Worawong Ther Pra Ong Čao Bhumibol Adulyadej).\nRodina se vrátila do Thajska v roce 1928 poté co princ Mahidol Adulyadej dokončil svá studia lékařství na Harvardově Univerzitě. Princ Mahidol zemřel ve věku 37 let následujícího roku, kdy bylo Anandovi Mahidolovi pouhé 4 roky. Jeho matka tak zůstala sama, aby svou rodinu povznesla výše.\n\nPuč v roce 1932 ukončil absolutní monarchii a vyvstala možnost královy abdikace. Královna Savang Vadhana, babička prince Anandy Mahidola, se obávala o jeho bezpečnost od doby, kdy se stal jedním z možných dědiců trůnu. Dalo se tedy předpokládat, že se Mahidolova rodina znovu přesune do Lausanne. Oficiálními důvody byly ovšem zdravotní stav a další vzdělávání princů. Opustili Thajsko v roce 1933 a princ Ananda Mahidol strávil většinu svého mládí ve Švýcarsku.\n\nAvšak jakmile bezprostředně hrozila abdikace krále Pradžadhipoka, byla princova matka tázána členem vlády na svůj názor ohledně možnosti, že by se Ananda Mahidol mohl stát příštím thajským monarchou.\n\nNástupnictví thajské koruny přešlo z linie prince Mahidola na linii jeho nevlastních bratrů (jeho nejstarší vlastní bratr, korunní princ Maha Vadžirunhis, zemřel jako dítě za vlády krále Čulalongkorna). Nevlastní bratr Vadžiravhud jej nahradil jako nový korunní princ, jeho matka byla již dříve ustanovena královnou regentkou v době, kdy král Čulalongkorn odjel na cestu po Evropě. Po smrti krále Vadžiravhuda přešla koruna na jeho mladšího vlastního bratra, rovněž syna královny Saovabhy, prince Pradžadhipoka.\n\nNabídnutí trůnu princi Pradžadhipokovi se neobešlo bez komentářů. Tímto aktem se obešel jiný silný kandidát: princ Čulačakrapongse, syn dřívějšího polního maršála prince Čakrapongsepuvanata z Phitsanuloku, který byl před svou smrtí designovaným dědicem krále Vadžiravhuda. Bylo přetřásáno, zda nástupnický zákon, vydaný králem Vadžiravhudem, skutečně znemožnil Čakrapongsepuvanatovi (a tím pádem i Čulačakrapongseovi) nástupnictví z důvodu, že se oženil s cizinkou (Ruskou), přestože ke sňatku došlo před vydáním tohoto zákona a byl schválen samotným králem Čulalongkornem. Po delších sporech byl mladý synovec přeskočen a princ Pradžadhipok korunován.\n\nKdyž král Pradžadhipok v roce 1935 jako poslední zbývající syn královny Sri Pačarindry abdikoval, koruna se vrátila zpět k synům královny Savang Vadhany, matky dřívějšího korunního prince Vadžirunahise. Mimo něj měla ještě další dva syny, kteří se dožili dospělosti: prince Sommutiwongwarothaie z Nakon Si Thammaratu, který zemřel bez syna, a prince Mahidola, který, třebaže již zemřel, měl dva syny. A tak se zdálo, že princ Ananda Mahidol by mohl být první v řadě s nárokem na trůn.\n\nPřesto vyvstala znovu debata ohledně korunovace prince - míšence Čulačakrapongseho. V ústavním režimu rozhodl vládní kabinet, jehož klíčovou osobou byl Pridi Phanomyong, který přesvědčil vládu o jeho vyloučení z následnictví a dosazení prince Anandy Mahidola. Řadě ministrů se zdálo výhodné mít devítiletého monarchu, který chodí ještě do školy ve švýcarském Lausanne. V březnu 1935 byl princ Ananda Mahidol zvolen thajským parlamentem a vládou nástupcem svého nevlastního strýce, krále Pradžadhipoka.\n\nParlament poté jmenoval do dosažení královy plnoletosti regenty, jimiž se stali: plukovník princ Anuwatdžaturong, princ Artit Thip-apa a Čao Praya Yommaraj (Pun Sukhum).\n\nVe věku 13 let poprvé navštívil Thajsko jako monarcha, doprovázen svou matkou a mladším bratrem Pchúmipchonem Adunjadétem. Podruhé se vrátil po skončení 2. světové války, v prosinci 1945. Přes své mládí a nezkušenost rychle získal srdce thajského národa, který stále ctil monarchii i během převratů v letech 1930 a 1940. Byl hezký mladý muž a Thajci byli rádi, že opět mají mezi sebou krále. Jednou z jeho aktivit byla úspěšná návštěva bangkocké Čínské čtvrti, jejímž úmyslem bylo uklidnit poválečné napětí přetrvávající mezi etnickými Číňany a Thajci.\n\nNěkteří zahraniční pozorovatelé věřili, že Ananda Mahidol vlastně nechtěl být králem a domnívali se, že jeho panování nebude trvat dlouho. Louis hrabě Mountbatten z Barmy, britský velitel v jihovýchodní Asii, navštívil Bangkok v lednu 1946 a popsal krále jako „ustrašeného, krátkozrakého hocha se skleslými rameny a hubenou hrudí, ověšeného diamanty zdobenými dekoracemi\" a jako \"naprosto zoufalou a osamělou figurku“.\n\n9. června 1946 byl král nalezen se střelnou ránou na hlavě ve své ložnici ve Velkém Paláci, pouhé čtyři dny před plánovaným odjezdem do Švýcarska, kde měl dokončit studia a získat doktorát práv na univerzitě v Lausanne. Ananda Mahidol nebyl nikdy korunován, ale jeho bratr a nástupce mu posmrtně udělil veškeré královské pocty.\n\nKeith Simpson, patolog Brittish Home Office a zakládající člen Oddělení forenzního lékařství nemocnice Guy’s Hospital v Londýně provedl forenzní analýzu královy smrti a popsal následujícím způsobem události rána 9. června 1946.\n\nKrál Ananda byl svou matkou probuzen v 6 hodin ráno.\n\nV 7:30 přišlo do služby jeho páže But Pathamasarin a začal na balkóně sousedícím s královou šatnou připravovat tabuli ke snídani.\n\nV 8:30 viděl But krále stát ve své šatně. O pár minut později mu přinesl obvyklou sklenici pomerančového džusu. Nicméně poté se král vrátil do postele a džus odmítl.\n\nV 8:45 se objevilo další královo páže Čit Singhaseni s tím, že byl zavolán, aby změřil velikosti králových medailí a ozdob pro klenotníka, jenž pro ně připravoval pouzdro či klenotnici.\n\nV 9:00 navštívil krále Anandu princ Pchúmipchon. Později řekl, že nalezl krále dřímajícího v posteli.\n\nV 9:20 se z královy ložnice ozval jediný výstřel. Čit vběhl dovnitř, poté vyběhl chodbou do apartmánu královny a s pláčem volal: „Král se zastřelil“.\n\nKrálovna matka následovala Čita do královy ložnice a nalezla jej ležet obličejem vzhůru na jeho posteli s krvácející ránou v hlavě.\n\nPrvní rozhlasová zpráva 9. června oznámila, že se král nešťastně zastřelil při hraní se svou pistolí.\n\nV říjnu 1946 dospěla vyšetřovací komise k závěru, že králova smrt nebyla nešťastnou náhodou, ale sebevražda ani vražda nebyla prokázána.\n\nV listopadu 1947 polní maršál Plaek Pibulsonggram zorganizoval odpor proti zvolené vládě a nařídil soud. Sekretář krále Anandy senátor Čaleo Patumros a královi dva sluhové But a Čit byli zatčeni a obviněni ze spiknutí s cílem zavraždit krále.\n\nSoud začal v srpnu 1948. Případ žaloby byl podpořen 124 svědky a tak obsáhlou dokumentací, že rada obhajoby požádala o odročení a o čas na jejich prostudování. To však bylo zamítnuto a byl ustanoven nový výbor obhajoby. Později byli dva jeho členové zatčeni a obviněni ze zrady. Ze zbývajících dvou jeden rezignoval a zůstal tedy pouze jeden obhájce, mladý právník Fak Na Songkhla. Ke konci případu se k němu přidala ještě dcera Čaleo Patrumrose, která právě dokončila studia.\n\nPřípad skončil v květnu 1951. Soud zjistil, že král Ananda byl zavražděn, ale Čaleovi nebyla prokázána vina a ani žádný z obou sluhů nemohl vystřelit smrtící střelu. Přesto byl Čit uznán vinným jako součást zločinu. Obvinění proti Čaleovi a Butovi byla stažena o oba byli osvobozeni.\n\nČit se k rozsudku odvolal a stejně tak obžaloba se odvolala k osvobození Čalea a Buta. Po 15 měsících odvolacího řízení nebylo Čitovu odvolání vyhověno a navíc byl shledán vinným i But.\n\nČit a But se odvolali k Nejvyššímu soudu, který posuzoval případ dalších 10 měsíců, než nakonec potvrdil oba rozsudky a tentokráte odsoudil i Čalea.\n\nV únoru 1955 byl Čaleo Patumros a dva sluhové, Čit Sinhaseni a But Paramasrin, popraveni Pibulsonggramovou vládou za konspiraci se zájmem zavraždit krále. Nyní se připouští, že rozsudky proti všem třem mužům byly nepodložené.\n\nKrálova smrt je stále záhadou. Případ nebyl nikdy otevřeně v Thajsku diskutován, podrobněji jej zkoumal William Stevenson v knize \"The Revolutionary King\" (Revoluční Král). Autor předpokládá nevinu odsouzených a vyslovuje hypotézu, že Ananda Mahidol byl zavražděn Cudži Masanobuem, japonským důstojníkem ve výslužbě, který v Thajsku působil během 2. světové války.\n\nPodle Stevensona je jasné, že se Ananda Mahidol nemohl sám náhodně zastřelit ani spáchat sebevraždu (jak bylo někdy naznačováno). Byl nalezen ležící tváří vzhůru na své posteli, neměl své brýle, bez kterých byl takřka slepý. Měl pouze malou ránu po střele ve svém čele a trochu větší výchozí ránu vzadu na hlavě. Jeho pistole, Colt 45, darovaný jedním americkým důstojníkem, nebyla poblíž. Colt 45 navíc není zbraň náchylná k neúmyslnému výstřelu; vystřelí pouze tehdy, když je vyvinut značný tlak na ochrannou destičku pistole ve stejnou chvíli, kdy je stisknuta spoušť. Tento Colt je rovněž těžká zbraň a je obtížné jí používat bez výcviku. Je velmi pochybné, aby si Ananda Mahidol, slabý 20letý chlapec, lehl na záda na postel a střelil se do čela takovou pistolí. I pokud by se mu to podařilo, roztříštil by si lebku a neutrpěl pouze malou ránu v čele, kterou viděli svědci. Stevenson napsal, že žádná nábojnice nebyla nalezena a pozdější vyšetřování, nařízené králem Pchúmipchonem bez vědomí vlády, nezjistilo, že by z Coltu vyšel výstřel.\n\nDr. Keith Simpson, forenzní patolog, zabývající se královou smrtí, považuje sebevraždu za vysoce nepravděpodobnou:\n\n- pistole byla nalezena po levé králově ruce, avšak on byl pravák\n- směr střely nebyl zamířen doprostřed hlavy\n- rána nad levým okem nemohla vyjít z žádného předpokládaného směru ani z výstřelu kontaktního\n- král byl zabit když ležel rovně na zádech. Simpson poznamenal, že během svých dvacetiletých zkušeností neviděl nikdy sebevraždu v tomto stylu.\n\nPokud se Ananda Mahidol nezastřelil sám, musel být zavražděn. Pak je nutné se ptát, kdo by měl z jeho smrti prospěch. Nejvíce by z ní těžil jeho bratr a následník v královské linii. Avšak možnost, že by současný thajský král zavraždil svého bratra, je v Thajsku zcela nepřípustná. I v 50. letech byla zavržena. Za prvé, králova pistole nebyla smrtící zbraní, takže by Pchúmipchon musel použít jinou zbraň a pak jí během pár sekund někde ukrýt, dříve než na scénu přiběhli svědkové. Za druhé, všechny zprávy hovoří o tom, že byl Pchúmipchon přivolán do královy ložnice až matkou. Za třetí, oba bratři si byli velice blízcí a mladší Pchúmipchon toužil více než po královském titulu po klidnému životu ve Švýcarsku.\n\nKrálova smrt musela přijít zvenčí Královského paláce. Thajská politická scéna byla v té době ovládána dvěma osobnostmi, které vedly roku 1932 revoluci proti absolutní monarchii, ale následně padly. Byli jimi polní maršál Pibulsongkram, projaponský diktátor během 2. světové války, který se roku 1946 snažil ospravedlnit jako skrytý spolupracovník Spojených států, a Pridi Pchanomyong, levicový politik a předseda vlády, podporovaný Velkou Británií.\n\nRole monarchy byla v hlavním zájmu thajských politiků a absence vládce na trůnu od roku 1932 usnadňovala Pibulsongkramův režim během války. Je možné, že cítil návrat silné monarchie pod králem Anandou Mahidolem, což by ohrozilo jeho šance na návrat své moci pod patronátem USA. A je tedy možné, že Pibulsongkram mohl využít japonského důstojníka Cudži Masanobua, kterému byly prominuty válečné zločiny výměnou za spolupráci s USA k zosnování královy vraždy a doufal, že Pchúmipchon bude více poddajný král. Královražda rovněž diskreditovala Pridiho vládu v Pibulsongkramův prospěch.\n\nDalší alternativou, avšak méně pravděpodobnou, je, že Pridi se obával návratu silné monarchie jako ohrožení jeho nadějí zavedení socialistické vlády v Thajsku. I když nebyl komunista, sympatizoval s čínskými komunisty a později žil v Číně v exilu. V době, kdy měla Británie labouristickou vládu neviděl Pridi problém mezi svými levicovými politickými ambicemi a svou rolí britského agenta. Zavraždění krále by podle této teorie oslabilo sílu monarchie a umožnilo snadnější revoluci levého politického křídla. Během studené války v padesátých letech byl nejčastěji právě Pridi označován jako hlavní postava v pozadí královy smrti. Podle Williama Stevensona ale král Bhumibol řekl, že nevěří, že by Pridi byl do vraždy zapleten.\n\n60 let po vraždě Anandy Mahidola se zdá nepravděpodobné, že případ bude uspokojivě vysvětlen.\n"}
{"id": "236507", "url": "https://cs.wikipedia.org/wiki?curid=236507", "title": "Rabi (ostrov)", "text": "Rabi (ostrov)\n\nRabi (IPA: [ra mbi]) je vulkanický ostrov na severu Fidži. Patří do skupiny Vanua Levu. Leží 5 km západně od Taveuni. Má rozlohu 66,3 km, nejvyšší vrchol v nadmořské výšce 463 m a pobřeží v délce 46,2 km. Populace čítá okolo 5.000 obyvatel. Rabi je domovem vystěhované komunity z Kiribati, zejména z ostrova Banaba. Původní fidžijští obyvatelé byli přestěhováni na Taveuni, aby uvolnili místo přistěhovalcům z Kiribati, ale dodnes udržují spojení s ostrovem a stále užívají jména Rabi v národních soutěžích.\nNa Rabi jsou čtyři hlavní osady – všechny pojmenované a osídlené potomky ze čtyř vesnic na Banabě, které byly zničeny během invaze japonských vojsk v druhé světové válce. Tabwewa, formálně známa jako Nuku ve fidžijštině, je administrativním střediskem na Rabi. Nachází se na severu ostrova a honosí se přístavem, poštou, soudní budovou, nemocnicí a jediným penzionem na ostrově. 14 km jižně od Tabwewy je Tabiang (formálně Siosio), domov jediné školy a přistávací plochy na Rabi. Další osady jsou Uma (formálně Wiinuku) mezi Tabwewou a Tabiangem a Buakonikai (formálně Aoteqea) asi 22 km od Tabwewy.\n\nPřed osídlením Rabi Banabany, ostrov vlastnila společnost Lever's Pacific Plantations Pty Ltd. která jej využívala pro kokosové plantáže.\n"}
{"id": "236508", "url": "https://cs.wikipedia.org/wiki?curid=236508", "title": "Kvasná zátka", "text": "Kvasná zátka\n\nKvasná zátka je zařízení používané při kvašení (např. piva nebo vína), které umožňuje únik kvasných plynů (zejm. CO) z kvasné nádoby, ale neumožní přístup vzduchu dovnitř, kvůli možné kontaminaci bakteriemi. \n\nKvasná zátka je z poloviny naplněna vodou nebo jiným sanitačním roztokem. Když tlak plynu uvnitř kvasné nádoby stoupne nad určitou mez, uniká skrz náplň kvasné zátky v jednotlivých bublinkách do okolního prostředí. Někdy je pro naplnění kvasné zátky použito místo vody lihu, aby při zpětném nasátí, způsobeném například prudkým vzestupem atmosférického tlaku, nedošlo ke kontaminaci kvasu. \n\nNejjednodušší konstrukcí kvasné zátky je gumová hadička vedoucí z kvasné nádoby, ponořená druhým koncem do vody. Nevýhodou tohoto typu je poměrně velké riziko zpětného nasátí kontaminované vody do kvasné nádoby. Nejčastěji používané kvasné zátky jsou montovány na vrchu kvasné nádoby. Skládají se ze tří propojených částí tvořících vhodný prostor pro oddělující kapalinu. Starší typy jsou tvořené tříbublinkovými komorami umožňujícími vyrovnat větší kolísání tlaků. Zátky jsou často vyráběny z ručně foukaného skla. \n\nPři bouřlivě probíhajícím kvašení může být přetlak unikajících plynů dostatečný k zamezení kontaminace kvasu a kvasných zátek není potřeba.\n\n"}
{"id": "236512", "url": "https://cs.wikipedia.org/wiki?curid=236512", "title": "Hostišovice", "text": "Hostišovice\n\nHostišovice jsou vesnice v okrese Strakonice a současně místní část města Bělčice. Leží východně od Bělčic. V roce 2011 zde trvale žilo 41 obyvatel.\n\nPrvní písemná zmínka o vesnici pochází z roku 1364. V okolí vsi se nacházejí slovanská pohřebiště a byla zde také objevena keltská rýžoviště zlata.\n"}
{"id": "236513", "url": "https://cs.wikipedia.org/wiki?curid=236513", "title": "Vévodství Naxos", "text": "Vévodství Naxos\n\nVévodství Naxos, známé také pod názvem Egejské vévodství (italsky a řecky ) byl křižácký stát založený Benátčanem Marcem Sanudem v letech po čtvrté křížové výpravě roku 1207 na Kykladských ostrovech v Egejském moři. Centrum státu se nacházelo na ostrovech Naxos a Páros.\n\nItalské městské státy, mezi nimi zejména Janovská republika, Pisa a Benátská republika soustředili svůj imperiální zájem na egejské ostrovy již dávno před čtvrtou křížovou výpravou (1204). Italští obchodníci měli své obchodní stanice v Konstantinopoli a italští piráti často ve 12. století útočili na osadníky v Egejském moři. Po pádu Konstantinopole a (dočasném) vyvrácení Byzantské říše křižáky roku 1204 Benátčané, kteří na této výpravě měli lví podíl, mohli své plány v Egejském moři realizovat.\n\nVévodství Naxos bylo založeno v roce 1207 vůdcem benátské flotily, která čtvrtou křížovou výpravu do Konstantinopole doprovázela, Marcem Sanudem, synovcem benátského dóžete Enrica Dandola. Dobytí Kyklad byl od Marca Sanuda nezávislý a velmi riskantní podnik, ke kterému neměl od latinského císaře Jindřicha Flanderského svolení. Na jeho výpravě Marca doprovázel jeho bratranec Marino Dandolo, bratři Andrea(Ondřej) a Geremia(Jeremiáš) Ghisiové, a také Ravano delle Carceri, pán z Euboje a Philocalo Navigaioso, pán z Lémnu. Pro svou kampaň si Sanudo zařídil zapůjčení devíti galér z benátského loďstva. Sanudova flotila zakotvila v přístavu Potamidides na severozápadě Naxu a odtud Benátčané dobyli většinu ostrova.\n\nVýchodní ortodoxní Řekové přesto pokračovali v odporu a zřídili si tábor kolem pevnosti Apalyros. Marco Sanudo Apalyros oblehl. Navzdory podpoře hlavních rivalů Benátek v Itálii Janovanů, pevnost po pěti až šesti týdnech obléhání padla.\n\nPoté co byl v roce 1210 obsazen celý ostrov, Marco a jeho spolubojovníci brzy dobyli Milos a ostatní ostrovy v Kykladském souostroví a Marco Sanudo se prohlásil \"Vévodou Egejského moře\" nebo také \"Vévodou z Naxu\" a centrum své moci zřídil na Naxu. Sanudo zde vybudoval mocnou pevnost a Kyklady rozdělil na padesát šest provincií, které podělil jako léna mezi své spolubojovníky. Většina z nich vládla velmi autonomně a nejspíš platili Sanudovi nějaké dávky. Carcerimu a Navigaoisovi poté byly jejich ostrovy uděleny jako léno samotným latinským císařem, díky čemuž se fakticky stali vazaly Latinského císařství. Marco Sanudo se poté také stal vazalem císaře v Konstantinopoli raději, než být vazalem Benátek.\n\nDobyvatel Marco Sanudo vládl dvacet let (1207 - 1227). Ve svém osobním držení měl ostrovy Naxos, Páros, Antipáros, Milos, Sifnos, Kythnos, Ios, Amorgos, Kimolos, Sikinos, Syros a Folegandros. Bratranec Dandolo držel ostrovy Andros, Tinos, Mýkonos, Skyros, Skopelos a Serifos. Bratři Ghisiové měli v držení ostrov Cea. Théru spravoval Jacopo Barozzi, Anafi Leonardo Foscolo, Kythiru Marco Venier a Antikytheru držel Jacopo Viaro.\n\nSpolu s novými pány přišel do země západoevropský feudalismus, což způsobilo zpřetrhání starého byzantského systému vlastnictví půdy zvaného \"Pronoia\". Obyvatelé povětšinou žili se svým novým benátským panstvem relativně v klidu a míru. Marco Sanudo a jeho nástupci na trůnu prováděli vůči Řekům velmi smířlivou a uvážlivou politiku, udělujíce jim dokonce léna ve snaze je ke státu více připoutat.\n\nBenátčané s sebou do země přinesli také katolictví. Avšak jako ve všech křižáckých státech byli křesťané západního vyznání v Naxoském vévodství pouze menšinou, většinu tvořili původní Řekové pravoslavného, tj.ortodoxního vyznání. Marco Sanudo na Naxu jmenoval jako hlavního oficiálního náboženského představitele latinského arcibiskupa, ale ani Sanudo ani jeho nástupci se nepokoušeli ortodoxní řeckou většinu na katolictví obrátit násilím. Přesto však vévodové z Naxu omezili vliv východního kléru a nechali vyloučit všechny východní křesťany z významných státních pozic. Takto náboženským klíčem rozdělení křesťané postupně vytvořili sociální rozvrstvení, kde katolíci tvořili vládnoucí vrstvu ve městech, zatímco řečtí ortodoxní převažovali na venkově. Početné katolické minority tam žijí dodnes. Římskokatolická diecéze Naxos vznikla ve 13. století, od roku 1522 byla arcidiecézí.\n\nVelkou starostí egejských Benátčanů byly nákladné obchodní cesty na ostrovy daleko od Anatolie, které nyní mohli ovládat, ačkoliv zůstávaly součástí Latinského císařství a později obnovené Byzantské říše až do doby, kdy je ve 14. století definitivně dobyli Turci a připojili je k Osmanské říši. Mimo zajišťování ochrany obchodních námořních tras pro obchodní lodě Benátčané exportovali do Benátek korund a mramor, které se těžili na Naxu. Některá latinská feudální práva na Naxu a dalších ostrovech se zachovala až do roku 1720, kdy je zrušili osmanští Turci.\n\n\"Anály\" latinského Egejského vévodství se při popisování historie vévodství soustřeďují především na rodiny Sanudo, Dandolo, Ghisi, Crispo a Sommaripa, Venier a Quirini, Barozzi a Gozzadini. Na Naxu se vystřídalo celkem dvacet jedna vévodů jako vazalové latinských císařů i villehardouinských knížat z Achaje, Anjouovců v Neapolském království (1278) a po roce 1418 Benátské republiky.\n\nV roce 1236 bylo Vévodství Naxos nominálně uděleno Guillaumu II. z Villehardouinu, budoucímu achajskému knížeti. Vévoda Marco II. Sanudo ztratil ve prospěch Byzantské říše, jejíž flotilu vedl na konci 13. století admirál italského původu Licario, mnoho ostrovů, kromě Páru a Naxu. V roce 1317 zaútočila Katalánská společnost na zbytky vévodství. Roku 1383 příslušníci rodu Crispi vedli otevřené ozbrojené povstání a z naxoského trůnu svrhli dynastii Carceri- Niccolo II. vládl 1364-71 jako manžel vévodkyně Florentie I. Sanudo (1361-71), poté v l.1371-83 Niccolo III. Carceri. Během vlády vévodů z dynastie Crispi se sociální systém a zemědělství rozložily úplně a dominanci získalo pirátství.\n\nJeště před tím, než bylo za vlády posledního vévody z Naxu Giacoma IV. sultánem Selimem II. (1566-1574) dobyto, bylo vévodství přinuceno osmanským Turkům platit tribut. Sultán jmenoval posledního zástupce státu Egejské vévodství, portugalského žida Josefa Nasiho, který vládl v letech 1566 - 1579.\n\nJosef Nasi se oženil se svou sestřenicí, doñou Reynou Nasi, dědičkou rodu Mendesů, který poskytl Nasimu i jeho majetku útočiště po Alhamberském dekteru o vyhnání židů. Po Josefově smrti roku 1579 sultán vyvlastnil většinu vdovina majetku, který čítal asi devadesát tisíc dinárů, které měla vyhrazeny ve své ketubě. Spolu se zbytkem svého dědictví doña Reyna držela také hebrejský knihtisk, nejprve ve svém paláci v Belvederu a později na předměstí Konstantinopole.\n\nVláda západních křesťanů po tomto datu však nebyla zcela vymýcena. Rod Gozzadini z Bologny, který vládl na ostrově Sifnos dále nesli titul „vévody z Naxu“. Pod benátskou správou zůstaly i některé další menší ostrovy v Kykladském souostroví. Ostrov Tenos Benátčané drželi až do roku 1714. Poslední benátské přístavy v Moreji (Peloponésu) byly dobyty roku v roce 1718. Dalmátský šlechtic Gaspar Graziani začal někdy po roce 1519 nosit titul „vévoda z Naxu“, který pravděpodobně ztratil buď v roce 1619, když získal titul moldavského knížete, nebo o rok později, když byl popraven.\n\nNěkterá další území kontrolovala Benátská republika přímo jako svou kolonii a ne jako součást Vévodství Naxos či Latinského císařství. Od vůdce čtvrté křížové výpravy Bonifáce z Montferratu roku 1204 Benátky odkoupily Krétu a od roku 1207 do roku 1211 ji dobývali od Maltézana Enrica Pescatora, který Krétu ovládl roku 1206. Giacomo Tiepolo zde byl ustanoven jako první vévoda. Benátky také kontrolovaly většinu ostrova Eubója, kde měli své obchodní kolonie a dále ovládaly několik přístavů na řecké pevnině.\n\n\n"}
{"id": "236515", "url": "https://cs.wikipedia.org/wiki?curid=236515", "title": "Faktorie", "text": "Faktorie\n\nFaktorie či obchodní osada je pobočka obchodní společnosti v cizí zemi, mnohdy opevněná obchodní osada. V minulosti vznikaly z faktorií postupem času větší kolonie. \n\nNejstarší faktorie vznikaly v 15. a 16. století například v Maroku, poté i v Indii a Číně. Zakládali je tam nejčastěji Portugalci, Holanďané a Angličané.\n\n"}
{"id": "236518", "url": "https://cs.wikipedia.org/wiki?curid=236518", "title": "Národní akademie hudebního umění a věd", "text": "Národní akademie hudebního umění a věd\n\nNational Academy of Recording Arts & Sciences, Inc. (česky Národní akademie hudebního umění a věd) nebo krátce jen Recording Academy, je organizace amerických hudebních kritiků, hudebních producentů, zvukařů a jiných odborníků v oblasti záznamových médií. Byla založená v roce 1957. Úlohou akademie je zabezpečovat a garantovat stále kvalitnější a kulturnější podmínky pro hudbu a její tvůrce a to ve všech hudebních oblastech.\n\nRecording Academy se do mezinárodního povědomí dostala díky Cenám Grammy, které každoročně uděluje.\n"}
{"id": "236519", "url": "https://cs.wikipedia.org/wiki?curid=236519", "title": "Chilská vlajka", "text": "Chilská vlajka\n\nVlajka Chile má dva vodorovné pruhy, bílý a červený, u žerdi modré karé (o šířce bílého pruhu) s bílou pěticípou hvězdou.\n\nČervená barva symbolizuje krev prolitou za svobodu země, bílá sněhem pokryté Andy, modrá oblohu klenoucí se nad státem a Tichý oceán. Bílá hvězda, používaná už dávnými chilskými Indiány, znamená jednotu a svobodu národa, jejich pět cípů je někdy spjato s pěti původními provinciemi státu (Atacama, Aconcagua, Bío-Bío, Coquimbo a O'Higgins).\n\nVlajka vznikla v období bojů za osvobození Chile v roce 1817 a je vlastně zjednodušenou verzí vlajky Spojených států amerických, jejíž barvy nese. Poměr stran vlajky je 2:3.\n\nVe 13. století osídlili území dnešního středního Chile Djagitové, jižní část byla osídlena Mapuči (dříve Aurakáni nebo Araukánci). V letech 1460–1485 se dostalo toto území pod nadvládu Incké říše. Od roku 1535 bylo chilské území postupně kolonizováno Španěly a od roku 1568 se stalo severní a střední Chile součástí Místokrálovství Peru. Prvními vlajkami vyvěšovanými na chilském území byly španělské vlajky.\n\n18. září 1810 vyvrcholily snahy o nezávislost povstáním kreolského obyvatelstva v Santiagu, po kterém byla ustanovena junta a vyhlášena nezávislost. Potřeba nových státních symbolů byla naplněna 4. července 1812, v den oslav nezávislosti (1776) USA. Novou vlajku vztyčil José Miguel Carrera, vůdce osvobozeneckého hnutí. Vlajku tvořila trikolóra s modro-bílo-žlutými vodorovnými pruhy. Oficiálně byla vlajka přijata 30. září, dekret o užívání ale nebyl nikdy vydán. Symbolika barev byla vykládána jako tři hlavní hodnoty státu: suverenita, zákon a síla. Povstání bylo již v roce 1814 potlačeno generálem Marianem Osoriem z Peru a 11. května byla dekretem tato vlajka zakázána. Naposledy byla vlajka použita 2. října v bitvě u Rancagua, po které byly znovuzavedeny španělské vlajky.\n\n12. února 1817 byla, po bitvě u Chacabuca, kde vojska generálů San Martina a O'Higginse porazila Španěly, obnovena chilská nezávislost. V dubnu 1817 byla zavedena nová vlajka (autorem byl generál O'Higgins) se třemi vodorovnými pruhy: modrým, bílým a červeným. Barvy symbolizovaly bezoblačnou oblohu, sněhem pokryté Andy a krev hrdinů prolitá na bojištích.\n\nJiž 18. října 1817 byla druhá chilská vlajka nahrazena novou (do dnes platnou) vlajkou. Prosadil ji ministr obrany José Ignacio Zenteno a autorem byl španělský voják Antonio Arcos (jiný zdroj uvádí jméno Gregorio de Andía y Varela). Oficiálně vyhlásilo Chile samostatnost až 12. února 1818, kdy jej uznalo i Španělsko. 9. července 1826 byla vyhlášena republika.\n\nChile je unitární stát, který je rozdělen do šestnácti regionů:\n\nVlajka chilského regionu Coquimbo byla přijata 27. prosince 2013. Tato vlajka je dle vexilologů příkladem zcela nevexilologické vlajky, porušující snad všechny zásady vytváření vlajek.\n\nVlastní (neoficiální) vlajku má od roku 2006 pouze jediná z 51 chilských provincií - Isla de Páscua (Velikonoční ostrov, v domorodém jazyce \"Rapa Nui\"), patřící pod region Valparaíso. Na bílém listu je umístěn červený \"Rei-miro\", dekorativní předmět ve tvaru půlměsíce, kterým se zdobily ženy z ostrova. Rei-miro znázorňuje polynéskou kánoi. Oba konce ozdoby jsou ukončeny stylizovanými lidskými hlavami. \n\nMapučové (dříve také Araukáni nebo Araukánci), etnická skupina jihoamerických indiánů v oblasti jižních And a Patagonie mají svou vlajku.\n\nVlastní vlajky mají i některá další etnika v Chile.\n\n"}
{"id": "236520", "url": "https://cs.wikipedia.org/wiki?curid=236520", "title": "Hydroxylace", "text": "Hydroxylace\n\nHydroxylace je enzymová reakce spočívající ve vnesení hydroxylové skupiny (-OH) do sloučeniny. Tato reakce může zvýšit rozpustnost ve vodě či umožní spojení (konjugaci) s jinou látkou. Proto je hydroxylace mj. jednou z detoxikačních reakcí.\n\n"}
{"id": "236523", "url": "https://cs.wikipedia.org/wiki?curid=236523", "title": "Tobolka (plod)", "text": "Tobolka (plod)\n\nTobolka (lat. capsula) je pravý pukavý plod vzniklý přeměnou více plodolistů.\n\nTobolka je častý a různorodý druh plodu vyskytující se u mnoha rodů krytosemenných rostlin. Skládá se z jednoho nebo více pouzder obsahujících obvykle větší počet, řidčeji pouze jediné semeno (rody čajovník, jírovec). Většina tobolek má v době zralosti oplodí již suché, u některých rodů však oplodí zůstává masité (rody brslen, jírovec) nebo může být dužnaté a pukající až po delší době (např. kodonante).\n\nJsou tobolky s tzv. mršníky, s buňkami se šroubovitě stlustlými stěnami které se vlivem vlhka zkracují a vymršťují zralá semena do okolí (rod netýkavka). U mnoha kulturních rostlin (např. mák setý) bylo cíleným šlechtěním dosaženo toho, že původně otvírající se tobolky se neotevřou a semena se musí z tobolky dostat mlácením. Některé tobolky, než semena dozrají, jsou schopny napomáhat rostlině v asimilaci. \n\nTobolky jsou variabilní podle svého vzniku, uložení semen i otvírání.\nPodle typu gynecea ze kterého se vyvinuly se dělí:\n\nČasto se klasifikují podle způsobu otvírání, hlavně podle místa. Nejčastěji se otvírají ve švech a to buď odzdola nahoru nebo shora dolů. Pak se hovoří o tobolce:\n\nMimo švů se tobolky ještě mohou otvírat:\n\nNěkdy bývá za nepukavou tobolku považován i jádřinec jabloně. Koření podobné protáhlému lusku, vanilka, je tobolkou vanilky pravé. \n\n"}
{"id": "236525", "url": "https://cs.wikipedia.org/wiki?curid=236525", "title": "Římskokatolická církev v Irsku", "text": "Římskokatolická církev v Irsku\n\nŘímskokatolická církev je na ostrově Irsko organizována společně pro Irskou republiku a Severní Irsko.\n\nV Irské republice se k římskokatolickému vyznání hlásí velká většina obyvatel (cca 87 % roku 2006). Současně je zde i vysoká míra pravidelné návštěvnosti bohoslužeb (téměř 50 %), která ovšem vykazuje klesající tendenci (před rokem 1973 byla dvojnásobná). Charakteristickým rysem je, že starobylé středověké katedrály jsou v držení anglikánské církve (\"Church of Ireland\": 3 % obyvatel roku 2006), která byla od reformace do 2. poloviny 19. století církví státní, zatímco katolíci si museli po odstranění diskriminačních opatření (začátek 19. století) stavět nové. Například v Dublinu existují dvě stavby označené jako katedrála (Christ Church Cathedral – vlastní katedrála dublinského arcibiskupa – a St. Patrick's Cathedral), obě ovšem náleží irským anglikánům; katolický arcibiskup, primas Irska užívá tzv. „prozatímní katedrálu“ (\"pro-cathedral\") z 1. čtvrtiny 19. století. V letech 1937–1973 bylo katolické církvi ústavou zaručeno zvláštní postavení.\n\nV Severním Irsku, součásti Spojeného království, se k římskokatolickému vyznání hlásí 40 % obyvatel (2001; 1961: 35 %), k hlavním protestantským denominacím – anglikánům a presbyteriánům – dohromady 36 % (1961: 53 %). Konfesní příslušnost hraje významnou identifikační roli ve sporu unionistů a republikánů, který už desítky let činí Severní Irsko neklidnou oblastí.\n\nV září 2010 bylo v Irsku založeno dobrovolné Sdružení katolických kněží (\"Association of Catholic Priests\"), které dva roky po svém vzniku zastupuje více než 850 irských kněží. Jeho cílem je být fórem pro svobodnou diskusi uvnitř církve na témata jako celibát, antikoncepce nebo svěcení žen na kněze. Přitom se ale otevřeně hlásí k následování myšlenek a ducha Druhého vatikánského koncilu.\n\nSdružení se v roce 2012 dostalo do sporu s Vatikánem. Kongregace pro nauku víry totiž přiměla jednu z jeho vůdčích osobností, otce Tonyho Flanneryho, k tomu, aby přestal v irském redemptoristickém periodiku sdílet své názory, které nejsou plně v souladu s oficiální linií vatikánské kurie.\n\nIrsko se člení na čtyři církevní provincie složené celkem z 26 diecézí. Pět z nich má sídlo v Severním Irsku; patří mezi ně i arcidiecéze Armagh, jejíž arcibiskup nese titul primas celého Irska (\"Primate of All Ireland\"), zatímco dublinský arcibiskup užívá titulu primas Irska (\"Primate of Ireland\").\n\n\n\n\n\n"}
{"id": "236526", "url": "https://cs.wikipedia.org/wiki?curid=236526", "title": "Anne Desclos", "text": "Anne Desclos\n\nAnne Desclos (23. září 1907, Rochefort, Francie – 27. dubna 1998, Corbeil-Essonnes) byla francouzská novinářka a spisovatelka píšící pod pseudonymy \"Dominique Aury\" a \"Pauline Réage\".\n\nNarodila se do dvojjazyčné rodiny v Rochefort v Charente-Maritime a v raném věku začala číst francouzsky a anglicky. Po absolvování pařížské Sorbony,pracovala jako novinářka až do roku 1946, kdy se přidala ke Gallimard Publishers, kde pracovala jako redakční sekretářka a tam také získala svůj pseudonym Dominique Aury.\n\nJako zanícená čtenářka anglické a americké literatury Desclos buďto přeložila nebo představila francouzským čtenářům díla slavných autorů, jako jsou např. Algernon Charles Swinburne, Evelyn Waugh, Virginia Woolfová, T. S. Eliot, Francis Scott Fitzgerald a mnoho dalších. Stala se vysoce uznávanou literární kritičkou a byla členkou mnoha porot udílejících literární ocenění.\n\nJejí milenec a zaměstnavatel Jean Paulhan učinil poznámku o tom, že žádná žena není schopna napsat erotický román. Aby Desclos dokázala, že se mýlil, napsala sadomasochistický ilustrovaný román s názvem Histoire d'O (\"Příběh O\"), který byl publikován pod pseudonymem Pauline Réage v červnu 1954. Nejenom, že tento kontroverzní román dokázal, že se Paulhan mýlil, ale zaznamenal také komerční úspěch. Vzbudil také spekulace o pravé identitě autorky. Mnozí pochybovali, o tom, že se jedná o tak rezervovanou, intelektuálně založenou a skoro puritánskou ženu, jakou byla Dominique Aury.\n\nK tomu všemu, obrázkový obsah knihy zažehl tak velkou kontroverzi, že následující březen státní představitelé vznesli obvinění za oplzlost vůči vydavateli a záhadnému autorovi, který byl roku 1959 vyveden ze soudní síně.\n\nNicméně soudce nařídil veřejný zákaz této knihy a její omezení prodeje mladistvým. Po vypršení veřejného zákazu v roce 1967 vydala závěr Příběhu O s názvem \"Retour à Roissy\", a to opět pod pseudonymem Pauline Réage. Podle současného životopisu zpracovaného Angie Davidem, Desclos toto pokračování nenapsala. \n\nV roce 1975 dělala Anne Desclos rozhovor na téma erotických knih s autorkou a novinářkou Régine Deforgesová, v té době stále nebylo jasné, že je autorkou Příběhu O. Autorství přiznala až čtyřicet let po vydání knihy v rozhovoru pro magazín The New Yorker.\n\nV některých částech svého života vedla aktivní bisexuální život. Anne Desclos zemřela v Corbeil-Essonnes v Île-de-France.\n\nV roce 2000 Guido Crepax zkombinoval její Příběh O s nejznámějším dílem Markýze de Sade Justýna a vytvořil z nich ilustrovanou verzi románu.\n\n\n"}
{"id": "236529", "url": "https://cs.wikipedia.org/wiki?curid=236529", "title": "Československá hokejová liga 1936/1937", "text": "Československá hokejová liga 1936/1937\n\n1. ročník československé hokejové ligy 1936/1937 se hrál pod názvem Státní liga.\n\n8 účastníků hrálo v jedné skupině jednokolově systémem každý s každým. Vítěz skupiny získal titul mistra Československa. Poslední dva týmy hrály baráž o udržení.\n\nZdroj: \n\nVšichni účastníci premiérového ročníku se řádně kvalifikovali v soutěžích předchozí sezony:\n\n\n\n\n\n"}
{"id": "236531", "url": "https://cs.wikipedia.org/wiki?curid=236531", "title": "Československá hokejová liga 1937/1938", "text": "Československá hokejová liga 1937/1938\n\n14 účastníků hrálo ve dvou skupinách po 7 účastnících. Původní herní systém byl stanoven jako jednokolový každý s každým (viz níže). Vítězové skupin sehráli finále na jedno utkání.\n\n\n\n\n"}
{"id": "236533", "url": "https://cs.wikipedia.org/wiki?curid=236533", "title": "Julius Arigi", "text": "Julius Arigi\n\nJulius Arigi (3. října 1895, Děčín – 1. srpna 1981, Seewalchen am Attersee) byl s 32 uznanými sestřely rakouským stíhacích esem první světové války, druhým nejúspěšnějším v jednotkách k.u.k. Luftfahrtruppen.\n\nPocházel z Čech, narodil se v Děčíně a dětství prožil v Mariánských Lázních. V sedmnácti letech odešel do Vídně, aby se zde 5. října 1913 dobrovolně přihlásil ke \"k.u.k. Luftschifferabteilung\". Pozemní výcvik absolvoval u \"Festungsartillerieregiment Nr.1\" ve Vídni, letecký ve Fischamend.\n\n23. listopadu 1914 obdržel pilotní osvědčení. Poté byl převelen k \"Fliegerkompanie 6\" na Balkán.\n\nPo skončení první světové války odešel do Československa a založil v roce 1919 leteckou společnost \"Ikarus\". V roce 1934 se z Československa odstěhoval do Berlína a následně do Rakouska a v roce 1936 získal rakouské státní občanství. Zde založil spolu s Benno Fialou von Fernbrugg továrnu na výrobu letadel \"Wiener Neustädter Flughafenbetriebs GmbH\". \n\nPo Anšlusu Rakouska Německou říší byl Arigi v roce 1938 zatčen, ale po čtyřech dnech propuštěn. V hodnosti Hauptmann (kapitán) byl přijat do německé Luftwaffe a stal se instruktorem v Jagdfliegerschule 5 (škola pro stíhací piloty) ve Schwechatu. Mezi jeho nejznámější žáky patřili Walter Nowotny a Hans-Joachim Marseille.\n\n\n"}
{"id": "236534", "url": "https://cs.wikipedia.org/wiki?curid=236534", "title": "Československá hokejová liga 1945/1946", "text": "Československá hokejová liga 1945/1946\n\n3. ročník československé hokejové ligy 1945/46 se hrál pod názvem Státní liga.\n\n12 účastníků hrálo ve 2 skupinách po 6. Původní herní systém byl stanoven jako jednokolový každý s každým (viz níže). Vítězové skupin sehráli finále na jedno utkání. Mužstva na posledních místech v obou skupinách sestupovala.\n\nHrála se kvalifikace o účast v příštím ročníku za účasti 3 mužstev, účast si zajistila mužstva na 1. a 2. místě.\n\nZápas LTC Praha - AC Stadion České Budějovice nebyl sehrán.\n\nZápas VŠ Bratislava - SK Prostějov nebyl sehrán.\n\n\n\n\n"}
{"id": "236537", "url": "https://cs.wikipedia.org/wiki?curid=236537", "title": "Kane (Command &amp; Conquer)", "text": "Kane (Command &amp; Conquer)\n\nKane je vůdce frakce Bratrstvo Nod, která se vyskytuje v počítačových hrách od Westwood Studios, později EA.\nJeho původ je neznámý. Poprvé (co do vydání hry) se vyskytl ve hře \"Tiberian Dawn\", na časové ose hry se ale poprvé objevil v \"Red Alert\", kde dělal poradce Stalinovi. Na konci sovětské kampaně se Kane Stalina zbavil.\n\nV tiberiových dílech je Kane vůdcem pseudonáboženského masového hnutí s transhumanistickými ambicemi s název Bratrstvo Nod. Jeho asistenem je Anton Slavik. \n\nKanea ztvárnil Joseph Kucan.\n\n\n"}
{"id": "236539", "url": "https://cs.wikipedia.org/wiki?curid=236539", "title": "Ermitáž", "text": "Ermitáž\n\nErmitáž (plný ruský název: Госуда́рственный Эрмита́ж; z fr. \"ermitage\" – „osamělé místo“, \"poustevna\") v Petrohradu je jedno z největších a nejznámějších muzeí v Rusku i v celém světě.\n\nSbírky byly založeny roku 1764 carevnou Kateřinou II. Velikou, veřejnosti byly plně zpřístupněny až v roce 1922. Kolekce Ermitáže, z nichž je jen malá část trvale vystavena, zahrnují asi 3 milióny položek, včetně největší kolekce obrazů na světě. V 350 sálech je z toho vystaveno asi 65 tisíc exponátů v šesti odděleních. Muzeum sídlí v komplexu šesti historických budov na nábřeží řeky Něvy, zahrnující i slavný Zimní palác, někdejší sídlo ruských imperátorů. Další z budov je Menšikovský palác, muzeum porcelánu, depozitáře ve Staroj Děrevně a východní křídlo budovy Generálního štábu, které je také součástí muzea. Ermitáž je majetkem Ruské federace a má několik výstavních center v zahraničí (Amsterdam, Ferrara, Vilnius aj.) Expozitury v Las Vegas a v Londýně byly pro malý zájem veřejnosti zrušeny. Od roku 1990 je ředitelem muzea Michail Piotrovskij.\n\nZe šesti budov hlavního komplexu muzea s podlahovou plochou asi 66 tisíc m (po Louvru druhé největší na světě) je pět otevřeno pro veřejnost. Vstup do muzea je dražší pro zahraniční návštěvníky než pro obyvatele Ruska či Běloruska. Vstup je ovšem bezplatný první čtvrtek každého měsíce a každodenně pro děti a studenty. Muzeum není otevřeno v pondělí. Hlavní vstup do Ermitáže se nachází v Zimním paláci, který je přístupný z nádvoří, nejbližší stanice metra je Admiralita.\n\nPůvodně byla jedinou budovou obsahující veškeré kolekce Malá Ermitáž z roku 1775 (architekt Jean Valin de la Mothe). Celé muzeum zahrnuje komplex budov při nábřeží a přilehlém okolí, vedle Malé Ermitáže také Starou Ermitáž (též zvanou Velká Ermitáž, Georg Friedrich Veldten, 1787), Novou Ermitáž (Leo von Klenze, 1852), Ermitážské divadlo (1787, není přístupné veřejnosti) a Zimní palác, bývalou rezidenci ruských carů (Bartolomeo Francesco Rastrelli, 1754). V roce 1993 se komplex rozrostl o východní křídlo budovy Hlavního štábu na náměstí před Zimním palácem, kde je expozice umění 20. století (včetně 31 obrazů Pabla Picassa), a Menšikovský palác se sbírkou porcelánu.\n\nKateřina Veliká založila svou sbírku v roce 1764, kdy zakoupila několik obrazů od berlínského kupce Johanna Ernsta Gotzkowskyho. Ten shromažďoval sbírku pro Fridricha Velikého, který ji ovšem nakonec odmítl zakoupit. Z toho důvodu Gotzkowsky nabídl 225 obrazů, převážně vlámských a holandských, ruské koruně. Kolekce obsahovala 13 děl Rembrandtových, 11 Rubensových a mnoha dalších evropských umělců. Zřejmě nejvýznamnějším obrazem, který se Kateřině podařilo od Gotzkowskyho získat, bylo Rembrandtovo dílo \"Danae\".\n\nRoku 1852 byla dostavěna Nová Ermitáž a sbírky částečně otevřeny pro veřejnost. Po Říjnové revoluci 1917 byly do Ermitáže zařazeny vyvlastněné sbírky řady šlechtických rodů, od roku 1920 však bylo asi 700 obrazů převedeno do Puškinova muzea v Moskvě a do různých regionálních muzeí. Roku 1925 rozhodlo politbyro, že pro získání valut odprodá část sbírek do zahraničí, a do roku 1933 tak bylo vyvezeno 2880 obrazů, mezi nimi kolem 50 světového významu. Velkou část koupili američtí miliardáři, Gulbenkianova sbírka je vystavena v Lisabonu, sbírka A. W. Mellona v National gallery of art ve Washingtonu. Další obrazy koupily galerie v USA, v Austrálii a v západní Evropě.\n\nPři obléhání Leningradu za druhé světové války byly budovy silně poškozeny, sbírky se však podařilo zachránit. Po válce se rozrostly o válečnou kořist, kterou SSSR až do roku 1994 tajil a která byla později zčásti navrácena, zčásti tvoří samostatnou expozici. Od roku 1990 dostalo muzeum větší samostatnost, od roku 1996 je podřízeno ruskému prezidentovi, trpí však chronickým nedostatkem peněz. Také močálovitá půda, na níž budova stojí, a vlhkost z řeky působí technické potíže.\n\n\n"}
{"id": "236545", "url": "https://cs.wikipedia.org/wiki?curid=236545", "title": "Kanalizace (psychologie)", "text": "Kanalizace (psychologie)\n\nKanalizace je řídce užívaný psychologický termín označující formu uspokojujícího chování nebo vybití pudové energie.\n\nFrancouzský psychiatr a psycholog Pierre Janet (1859–1947) zavedl termín jako vlastní původní výraz pro koncentraci pudové energie a její svedení do společensky neškodných aktivit a vybití v nich. Termín se občas používá například v souvislosti se sexuálními deviacemi a jejich léčbou.\n\nAmerický psycholog Gardner Murphy (1895–1979) v roce 1947 tento termín zavedl jako označení každého chování, které jedinci poskytuje bezprostřední uspokojení, ale na rozdíl od podmiňování je kanalizace trvalá a nezávisí na posilování. Je podmíněná kulturně i individuální zkušeností. Může jít například o způsob uspokojování hladu preferencí určitých jídel.\n"}
{"id": "236546", "url": "https://cs.wikipedia.org/wiki?curid=236546", "title": "Systémová dynamika", "text": "Systémová dynamika\n\nSystémová dynamika (anglicky \"System dynamics\") přestavuje vědní disciplínu, která se zabývá komplexními systémy. Zkoumá jednotlivé komplexní systémy, jejich chování a vývoj v průběhu času. Pojem systémová dynamika je spojen se systémovým myšlením, které zavádí změny týkající se způsobu fungování světa a řešení problémů. Je zde snaha o změnu z hlediska způsobu uvažování o jednotlivých problémech a dále způsobu jejich řešení. Nahrazuje se odstraňování příznaků problémů odstraněním konkrétních příčin. Je zde snaha o hledání vztahů mezi jednotlivými prvky systému.\n\nV rámci systémové dynamiky je pracováno s mentálními modely, které představují zjednodušené smysly vnímané podněty, které jsou ukládány do lidské paměti. Při jejich tvorbě dochází ke kombinování nabytých znalostí, kterými je již disponováno, a nových vjemů. Tyto modely jsou základem pro oblast chování a rozhodování tím, že umožňují modelovat komplexní systémy a zároveň navrhovat efektivní řešení problémů.\n\nPočátky systémové dynamiky jakožto vědecké disciplíny se datují do 50. let 20. století na Massachusettský technologický institut (MIT), kde působil profesor Jay Wright Forrester. V roce 1956 přijal Forrester profesuru v nově založeném institutu v rámci MIT – Sloan School of Management. V roce 1958 vydal profesor první článek týkající se oblasti systémové dynamiky. V roce 1961 vyšla kniha „Industrial Dynamics“, jež je považována za základní pilíř systémové dynamiky. Pro potřeby této knihy bylo využito již zmíněného článku z roku 1958, který v této knize pokryl druhou kapitolu.\n\nV roce 1947 se profesor Forrester účastnil projektu WHIRLWIND I na MIT a vynalezl patent pro random-acces magnetic computer memory, který se stal průmyslovým standardem pro dalších dvacet let. Po projektu WHIRLWIND I vedl Forrester Lincolnovu laboratoř a v rámci projektu SAGE se zde snažil vyvinout počítač pro Severoamerický vzdušný systém.\n\nDalším výsledkem projektů WHIRLWIND I a SAGE byla Forresterova zkušenost jako manažera, která ho vedla k tomu, že největší překážka není z inženýrské stránky průmyslových problémů, ale ze strany vedení lidí. To proto, že sociální systémy jsou náročnější na pochopení než fyzikální systémy. Jeho základy managementu a inženýrství, které ho vedly k vytvoření systémové dynamiky, byly posunuty na vyšší úroveň, když se zapojil do projektu s manažery General Electric.\n\nManažeři General Electric byli zmateni problémy s počtem zaměstnanců jejich továrny v Kentucky, která vykazovala značné dlouhodobé výkyvy v oblasti fluktuace zaměstnanců. Problém se svedl na hospodářský cyklus, ale ničemu to nepomohlo. Z ručních simulací a výpočtů diagramu stavů, které zahrnovaly firemní rozhodovací struktury pro přijímání a propouštění zaměstnanců, byl Forrester schopný ukázat, že zaměstnanecká nestabilita byla způsobena vnitřní strukturou společnosti, a nikoliv vnějším prvkem (např.: hospodářským cyklem).\n\nBěhem padesátých a šedesátých let dvacátého století Forrester a jeho žáci začali rozvíjet pole systémové dynamiky v rychlém sledu. V roce 1958 Richard Bennet vytvořil první systémově dynamický modelovací jazyk nazývaný SIMPLE (Simulation of Industrial Management Problems with Lots of Equations). Phyllis Fox a Alexander Pugh napsali první verzi DYNAMO (DYNAmic MOdels), vylepšenou verzi SIMPLE, a tento systémově dynamický jazyk se stal standardem v odvětví po více než třicet let.\n\nProfesor Forrester vychoval několik významných pokračovatelů, jejichž další publikace vzbudily světový ohlas. Patří mezi ně např. prof. Sternman, Peter Senge, Jorgen Randers a zejména Donella Meadows, která se svým vědeckým týmem v roce 1972 uvedla studii Meze růstu.\n\nV rámci České republiky, respektive dříve jakožto Československa, docházelo k rozvoji odvětví systémové dynamiky od 70. let – a to především v rámci univerzitního prostředí. Po roce 1995 následovalo rozšíření do státního sektoru a komerční sféry.\nPrincipy systémové dynamiky stanovené J. W. Forresterem jsou tyto:\n\n\n\n\nZpětná vazba představuje přenos a návrat informace. V rámci modelu systémové dynamiky putuje informace o hladině systému strukturou modelu, dokud tok nedosáhne této hladiny. Následně tok reaguje na informaci ovlivněním hladiny a tím se zpětnovazební smyčka uzavře.\n\nV rámci zpětnovazebních smyček existují dva druhy – pozitivní a negativní. Pozitivní zpětná vazba vychyluje systém směrem pryč od rovnováhy. Negativní zpětná vazba působí v protisměru původního jevu, tudíž působí směrem k rovnováze.\n\nPozitivní zpětná vazba spočívá v přístupu, že čím více je „a“, tím více „b“ a čím více „b“, tím více „a“. Případně čím méně „a“, tím méně „b“ a čím méně „b“, tím méně „a“. Příkladem mohou být peníze na účtu, kdy zvýšením peněz se zvýší i úroková míra a tím pádem se opět zvýší množství peněz.\n\nNegativní zpětná vazba spočívá v přístupu, že čím více „a“, tím více „b“ a čím více „b“, tím méně „a“. Příkladem může být horká káva v šálku v místnosti. Čím je rozdíl teplot v místnosti a v šálku větší, tím více se odpařuje vody ze šálku a to způsobuje snížení teploty v kávě.\n\nPrincipy systémové dynamiky na základě Tanga a Vijaye jsou tyto:\n\nMezi základní diagramy, které jsou používány v rámci modelování systémů, patří diagram kauzálních smyček a diagram toků a stavů.\n\nV rámci metodologie systémové dynamiky může být problém nebo systém řešen diagramem kauzálních smyček, které představuje jeho mentální model. Schéma kauzální smyčky představuje jednoduchou mapu systému se všemi jeho složkami a jejich vzájemnou interakcí. Znázorněním interakcí a jejich zpětnou vazbou je možné odhalit strukturu systému. A pochopením struktury systému je možné zjistit chování systému v určitém časovém období.\n\nDiagram se skládá z proměnných a šipek, které označují vztahy mezi proměnnými – zpětnou vazbu. Šipky mohou být pozitivní a negativní. Tato skutečnost je znázorněna symboly + a – nad šipkami propojujícími jednotlivé proměnné. V případě zpoždění je tento fakt znázorněn dvojitým přeškrtnutím šipky.\n\nK provedení podrobné kvantitativní analýzy se diagram kauzálních smyček převádí na diagram toků a stavů. Tento diagram stejně jako diagram kauzálních smyček umožňuje vyobrazit zpětnovazební struktury, navíc obsahuje řadu dalších prvků. Modelování těchto diagramů je složitější, avšak jejich uplatnění je vyšší. \n\nTyto diagramy obsahují matematické definice stavů a toků a více typů proměnných. Notace je složitější než v případě modelování diagramu kauzálních smyček. \n\nStav neboli hladina představuje entitu, která se časem hromadí či spotřebovává. Tok specifikuje, jakou mírou daná entita přibývá nebo ubývá. Stavy a toky jsou obecně známy.\nSystémové archetypy představují vzorce chování, které můžeme pozorovat v rámci systému. Archetypy vycházejí ze skutečnosti, že se určité struktury stále vracejí. A tyto struktury, archetypy, odhalují jednoduchost, která je klíčem k pochopení struktur složitých systémů. Jejich znalost umožňuje je v jednotlivých systémech identifikovat a snáze tak pochopit podstatu jejich fungování.\n\nKaždý z nich popisuje určitý vzorec chování, který se může v rámci systému vyskytovat. A každý se skládá z těchto částí:\n\n\nArchetypů je celá řada. Mezi základní patří tyto:\n\nBody působení představují místa v systému, na která je působeno v případě, že je potřeba změnit chování systému. Obecně existují dva typy bodu působení:\n\n\nZměna v rámci nízkého bodu působení vyvolá malou změnu v rámci chování systému, proto bývá působení v tomto bodě značně neefektivní. Oproti tomu v bodu vysokého působení vyvolá každá sebemenší změna velkou změnu v rámci systému. Klíčovým faktorem pro nalezení bodu, kde má změna pro chování systému velký význam, je odhalení samotné příčiny chování systému.\n\nDonella Meadows definuje 12 bodů, ve kterých je možné na systémy působit a zároveň je řadí dle jejich efektivnosti. Těmito body jsou:\n\nPostup použití archetypů lze zobecnit na tři základní kroky:\n\n\nNejprve dochází k analyzování problémové situace a zadání, případně části systému, ve které je uvažována případná změna. V této části dochází k identifikování veškerých relevantních částí systému, které budou mít vliv na řešenou část a zároveň je v rámci této fáze bezpodmínečně nutné stanovit hranice systému, aby model nebyl příliš komplexní.\n\nDalším krokem je vytvoření modelu, na jehož základě jsou následně identifikovány struktury v systému odpovídající jednotlivým archetypům.\nPosledním krokem je vyhledání bodů, v rámci kterých, je možné na systém působit a stanovit nejvhodnější místo k působení.\nTomuto archetypu se také říká „princip sněhové koule“ nebo „začarovaný kruh“. Společně s dalšími archetypy tvoří základní strukturu systémového myšlení. Tento archetyp generuje na základě pozitivní zpětné vazby růst nebo úpadek. Může tedy docházet k neustálému poklesu či neustálému růstu. Růst nebo pokles nemusí být dlouhou dobu pozorovatelný.\nTento archetyp usiluje o změnu stávajícího stavu na jiný, který je žádoucí. Cílového stavu může být dosaženo shora či zdola. Funguje na principu negativní zpětné vazby, kdy tato vazba působí v sytému jako stabilizátor, snaží se udržet rovnováhu.\nV reálném světě existují hranice, tudíž není možné, aby v systémech docházelo k nekonečným růstům či poklesům. Archetyp tedy představuje situaci, kdy dochází v systému k rapidnímu růstu, tento růst se postupem času zpomalí, nebo se úplně zastaví (v některých případech může dojít i k následnému poklesu). Jinými slovy růst naráží na hranice. Struktura tohoto archetypu je zprvu stupňovitý proces zlepšování, který později naráží na stabilizační proces, který jej omezuje.\nV pozadí stojící problémy vytváří symptomy, které vyžadují pozornost. Stejně jako v životě, kdy je snaha o odložení problémů a symptomů na pozdější dobu nebo dokonce na někoho jiného, tak funguje i tento archetyp „přesun břemene“. Právě zmíněné přesouvání může být pro danou situaci dočasným řešením, pro dlouhodobý vývoj má ovšem jen negativní dopad. \n\nStruktura tohoto archetypu se skládá ze 2 stabilizačních smyček a jedné posilující. Stabilizační smyčky fungují jako jedna posilující. Celá struktura se posouvá stejným směrem jako posilující smyčka. Z toho plyne celkový posun nechtěným směrem.\nEroze cílů funguje podobně jako předchozí typ, jen s tím rozdílem, že eroze cílů se opakuje. Vyskytují se zde dvě smyčky, přičemž jedna se snaží o stabilizaci a druhá jí to znemožňuje. Výsledkem je dosažení rovnováhy, které je rozdílná oproti té, která byla původně požadována.\n„Efekt červené královny“ neboli eskalace představuje situaci, kdy na sebe navzájem působí dva systémy a chování jednotlivých subjektů je předvídatelné. Jejich akce jsou víceméně shodné, postupně nabírají na intenzitě a následně může dojít až ke kolapsu. Archetyp se skládá ze dvou smyček, které vzájemným působením vytvoří jedinou posilující smyčku.\nTento archetyp se podobá „přesunu břemene“. Zaměřuje se především na počáteční stav, koncový stav a rozdíl mezi nimi. Po zjištění rozdílu se snaží současný stav dostat k tomu cílovému, při čemž vznikají problémy a stav systému na tom může být ve finále hůř než na samotném začátku. Tento archetyp obsahuje stabilizační a posilující smyčku s tím, že cílový stav dosažený stabilizační smyčkou je po určité době změněn aktivitou posilující smyčky.\nRůst a nedostatečné investice představují situaci, kdy společnost omezuje svůj vlastní růst tím, že příliš málo investuje. Tento nedostatek investic má další dopady na celou firmu. Pro správné řešení této situace je nutné s předstihem identifikovat místa, kam je potřeba investovat.\nArchetyp popisuje situaci, kdy se protivníci snaží o svůj vlastní úspěch a vzájemně poškozují ostatní konkurenty. Je založen na kombinaci pozitivních a negativních vazeb. \n\nStruktura tohoto archetypu se skládá ze 3 posilujících a 2 stabilizačních smyček. Celkový růst systému je řízen globální posilující smyčkou. Dvě místní posilující smyčky představují stabilizační smyčky, které omezují růst systému.\nArchetyp „úspěch úspěšným“ ukazuje, jak je jednoduché ovlivnit výsledek založený na počáteční důvěře, aniž by si člověk uvědomil, že výsledek byl důvěrou ovlivněn. Struktura obsahuje 2 posilující smyčky, které společně vystupují jako jedna.\nTragédie společného zobrazuje závislost dvou různých aktivit na jednom zdroji. Každá aktivita se snaží maximalizovat svůj užitek na úkor ostatních aktivit. Veškeré aktivity se snaží porazit celý systém, tím pádem může dojít ke kolapsu celého systému. Strukturu tohoto archetypu popisuje existence dvou, případně více, posilujících smyček, která je ovlivněna omezeným zdrojem.\n\n\n\n\n\n\n\n\n\n\n\n\n"}
{"id": "236548", "url": "https://cs.wikipedia.org/wiki?curid=236548", "title": "Jay Wright Forrester", "text": "Jay Wright Forrester\n\nJay Wright Forrester (14. července 1918, Climax, Nebraska – 16. listopadu 2016) byl americký vědec a výzkumník, zakladatel systémové dynamiky a průkopník v oblasti kybernetiky a počítačů.\n\nVzdělání získal na MIT v oboru elektrické inženýrství. Během 40. a 50. let 20. století byl vedoucím projektu Whirlwind, z něhož vzešlo digitální záznamové zařízení, které se stalo předchůdcem RAM. Od roku 1956 se přesunul na Sloanovu školu managementu, kde byl emeritním profesorem.\n\nForrester je zakladatelem systémové dynamiky a autorem řady publikací o ní (první byly aplikované na oblasti průmyslu a poté urbanistiky, kterážto získala pozornost mnoha stavitelů měst). Později se setkal se zakladatelem Římského klubu a za jeho finanční pomoci prováděl s řadou vědců a jeho žáků výzkum ohledně trvalé udržitelnosti v globálním měřítku, projektované do budoucnosti.\n\nProfesor Forrester byl držitelem ocenění IEEE Computer Pioneer Award (1982) a v roce 2006 vešel do Operational Research Hall of Fame.\n\n\n\n"}
{"id": "236549", "url": "https://cs.wikipedia.org/wiki?curid=236549", "title": "Jitrovník", "text": "Jitrovník\n\nJitrovník (také \"Pytlák\", německy \"Jüttel\") je 509 metrů vysoký kopec v okrese Děčín poblíž Šluknova. Podle pověsti se zde prováděly čarodějnické reje. Byl zde pionýrský tábor ZPA Praha (1962 – 1990). Dnes už jsou známky jen velice chatrné jen z pahýlů budovy zarůstající vegetací. Na kopci je vyhlídkové místo do krajiny, na něž se dá dostat po turistické značce od autobusové zastávky „Království u Šluknova“ nebo přímo ze Šluknova.\n"}
{"id": "236550", "url": "https://cs.wikipedia.org/wiki?curid=236550", "title": "38. divize tankových granátníků SS „Nibelungen“", "text": "38. divize tankových granátníků SS „Nibelungen“\n\n38. SS-Panzergrenadier Division „Nibelungen“ byla založena 27. března 1945. Mužstvo z většiny tvořili sedmnáctiletí příslušníci \"SS-Junkerschule\" Bad Tölz, důstojníci z rozpuštěné 30. Waffen-Grenadier Division der SS (weisseruthenische Nr. 1) a menší množství mužů z 6. SS-Gebirgs Division „Nord“, 12. SS-Panzer Division „Hitlerjugend“ a 7. SS-Freiwilligen-Gebirgs Division „Prinz Eugen“.\n\n24. dubna 1945 byla divize poslána jako rezerva OKW na frontu k Dunaji v jižním Bavorsku, ale již následující den se zapojila do bojů. Pod tlakem americké 20. obrněné divize se postupně stáhla až do městečka Oberwössen, kde se od 4. května bránila Američanům. Zde také 8. května 1945 divize kapitulovala.\n\n\n\n\n\n\nPo druhé světové válce nebyla 38. SS-Panzergrenadier Division „Nibelungen“ obviněna z žádných válečných zločinů.\n"}
{"id": "236551", "url": "https://cs.wikipedia.org/wiki?curid=236551", "title": "Meziříčko (okres Žďár nad Sázavou)", "text": "Meziříčko (okres Žďár nad Sázavou)\n\nMeziříčko () je obec v okrese Žďár nad Sázavou v Kraji Vysočina. K 1. lednu 2007 byla obec převedena z okresu Jihlava do okresu Žďár nad Sázavou. Žije zde obyvatel.\n\nSocha svatého Jana Nepomuckého je chráněna jako kulturní památka České republiky.\n\nPrvní písemná zmínka o obci pochází z roku 1409.\n\nÚZemím obce prochází dálnice D1 a silnice II/602 v úseku Měřín - Jihlava. Silnice III. třídy jsou:\n\n"}
{"id": "236558", "url": "https://cs.wikipedia.org/wiki?curid=236558", "title": "Broučkova Lhota", "text": "Broučkova Lhota\n\nBroučkova Lhota () je část obce Chotoviny v okrese Tábor. V roce 2011 zde trvale žilo devět obyvatel.\n\nPrvní písemná zmínka o vesnici pochází z roku 1470.\nBroučkova Lhota se původně nazývala Lhavá Lhotka a do roku 1470 příslušela k majetku soběslavského faráře Petra. V 16. století byla zvána Malá Lhota. Podle Berní ruly z roku 1654 patřila Malá Lhota panu Myslíkovi z Hyršova a byla součástí nově vytvořeného statku Jeníčkova Lhota.\n\nSoučasné jméno dala vsi rodina Broučkova, která sem přišla z Pacova. Broučkova Lhota náležela a náleží k farnosti Chotoviny.\n\nV roce 1862 stálo v Broučkově Lhotě 12 domů se 111 katolíky a 5 Židy. V roce 1910 bylo ve Lhotě již 22 stavení se 146 českými obyvateli.\n\n"}
{"id": "236559", "url": "https://cs.wikipedia.org/wiki?curid=236559", "title": "Josef Ehm", "text": "Josef Ehm\n\nJosef Ehm (1. srpna 1909 Habartov – 8. listopadu 1989) byl významným českým fotografem, pedagogem a redaktorem. V letech 1934–1946 učil na Státní grafické škole v Praze, mezi roky 1939 a 1941 redigoval s Jaromírem Funkem časopis Fotografický obzor. V roce 1943 se účastnil jako autor několika snímků na vydání portfolia Moderní česká fotografie.\n\nVe své volné tvorbě byl nepřehlédnutelným představitelem proudu vycházejícího z nové věcnosti. V jeho díle se propojoval smysl pro purismus fotografie s perfekcionismem řemesla. Od třicátých do šedesátých let vytvářel komorní soubor aktů, portrétů, přírodních a městských krajin a originálních námětů. Je jedním z mála fotografů, v jejichž tvorbě se zachovaly prvky nové věcnosti i v tvorbě po roce 1945.\n\nJeho studentem byl například fotograf skla Lumír Rott.\n\n"}
{"id": "236560", "url": "https://cs.wikipedia.org/wiki?curid=236560", "title": "Holenní kost", "text": "Holenní kost\n\nHolenní kost (latinsky \"tibia\") je nosná kost dolní končetiny. Spolu s kostí lýtkovou tvoří kostru bérce (lýtka).\n\nStavba kloubu: Kloubní plocha je na tibii lokalizována zespodu na dorzolaterální straně zevního kondylu; na hlavici fibuly je drobná oválná plocha. Obě kloubní plochy jsou postaveny šikmo. Pouzdro je krátké a pevné. Je zesíleno lig. capitis fibulae anterior et posterior. Drobné posuny, které spoj dovoluje, nejsou nevýznamné, neboť blokáda fibuly by negativně ovlivnila pružnost a sílu lýtkového svalu a omezila volnost (\"joint-play\") kolenního kloubu.\n\nStavba kloubu: Kloubní plochou jsou styčné plochy obou kostí, které převážně pokrývá periost. Kloubní chrupavka je pouze vpředu, v rozsahu kloubní štěrbiny, která do spoje zasahuje z hlezenního kloubu. Pouzdro v pravém smyslu slova není vytvořeno, a obě kosti jsou k sobě svázány vazy na přední a zadní straně bércových kostí. Štěrbina komunikující s hlezenním kloubem je vystlána synoviální membránou.\n\n"}
{"id": "236561", "url": "https://cs.wikipedia.org/wiki?curid=236561", "title": "Miroslav Hák", "text": "Miroslav Hák\n\nMiroslav Hák (9. května 1911 Nová Paka – 29. července 1978 Praha) byl významným meziválečným českým fotografem. Byl členem sdružení umělců \"Skupiny 42\". Byl jednou z nejvýraznějších postav v dějinách české moderní fotografie a zařadil se mezi plodné a nikdy plně uznané a poznané osobnosti v oblasti umění.\n\nStudoval u svého otce, fotografa Františka Háka. Mezi lety 1925 a 1931 pracoval jako fotograf v Praze a v Bratislavě.\n\nOd svých 20 let aktivně obesílal různé soutěže a umělecké salóny. Jako neznámý autor byl oceněn na Mezinárodní výstavě fotografií v Praze v roce 1936; jeho snímky vzbudily pozornost a okamžitě ho přiřadily k významným osobnostem české avantgardy. Vystavoval společně s takovými autory jako byli John Heartfield, Man Ray, László Moholy-Nagy, Brett Weston či Alexandr Rodčenko. Od roku 1937 pracoval jako fotograf pro divadlo E. F. Buriana („Déčko“). Od roku 1940 pracoval ve filmovém průmyslu. V letech 1942–1944 působil v obrazové redakci Věstníku fotografů. Spoluzaložil Skupinu 42, která spojovala české avantgardní fotografy. O rok později vyšly jeho snímky v portfoliu Moderní česká fotografie. Koncem války převzal po otci fotografickou živnost v Nové Pace. Od roku 1954 působil jako fotograf v Ústavu teorie a dějin umění Československé akademie věd.\n\nK dominantním motivům jeho fotografií patřilo divadlo, akty a lyrické snímky.\n\n\n"}
{"id": "236563", "url": "https://cs.wikipedia.org/wiki?curid=236563", "title": "Čára ponoru", "text": "Čára ponoru\n\nČára ponoru je ukazatel optimálního ponoru lodi stanovený tak, aby loď kladla nejmenší odpor při plavbě. Ponor je měřen jako svislá vzdálenost nejnižšího bodu lodi od hladiny a je závislý na zatížení lodi a hustotě vody, resp. činitelích, které ji ovlivňují, tj. na teplotě a slanosti vody. Bývá barevně označena.\n\nZjednodušeně lze říci, že odpor vody při pohybu vpřed je závislý na délce čáry ponoru (vlnový odpor závisí na rychlosti a délce plavidla) a na šířce lodi (frikční odpor). Čím delší je čára ponoru a čím užší je ponořená část, tím rychleji loď pojede a snáze bude udržovat přímý směr. Při stejné rychlosti by delší loď měla mít menší vlnový odpor než loď krátká.\n\nNa boku námořních lodí je umístěna značka, která ukazuje maximální čáru ponoru ve vodě různé hustoty. Jednotlivé čáry jsou označeny zkratkami \n\n\n"}
{"id": "236565", "url": "https://cs.wikipedia.org/wiki?curid=236565", "title": "John Arne Riise", "text": "John Arne Riise\n\nJohn Arne Semundseth Riise (* 24. září 1980, Ålesund, Norsko) je norský fotbalový obránce a reprezentant hrající za norský klub Aalesund. Jeho preferovaná noha je levá, proto také hraje levého obránce. Riise se nejvíce proslavil v Liverpoolu, kde odehrál přes 300 zápasů a vyhrál s ním mnoho trofejí, včetně Ligy mistrů 2004/05.\n\nJeho mladší bratr Bjørn Helge Riise je taktéž fotbalista.\nHrál za norské mládežnické výběry.\n\nV A-mužstvu Norska debutoval 31. 1. 2000 v utkání proti týmu Islandu (remíza 0:0).\n\n"}
{"id": "236571", "url": "https://cs.wikipedia.org/wiki?curid=236571", "title": "Můj přítel Monk", "text": "Můj přítel Monk\n\nMůj přítel Monk (v anglickém originále Monk) je americký seriál o případech soukromého detektiva Adriana Monka (Tony Shalhoub), trpícího obsedantně kompulzivní poruchou a různými fobiemi. Seriál se začal vysílat 12. července 2002 na USA Network, poslední díl závěrečné osmé série byl v USA odvysílán 4. prosince 2009. V České republice byl seriál uveden na TV Nova a Prima family.\n\nAdrian Monk má dva bratry, vlastního \"Ambrose Monka\" a nevlastního \"Jacka, Jr\". Od dětství vyrůstal s mírnými projevy obsedantně kompulzivní poruchy. Do roku 1997 pracoval u San Francisské policie jako detektiv. V roce 1997 po bombovém útoku na jeho manželku \"Trudy Monkovou\" se nervově zhroutil. Po další tři roky odmítal opustit svůj dům; daří se mu to až od roku 2000 za pomoci soukromé ošetřovatelky \"Sharony Flemingové\" (Bitty Schram). Poté začal vykonávat konzultační práci pro policii SF na zvláště těžkých případech.\n\nKapitán \"Leland Stottlemeyer\" (Ted Levine) a nadporučík \"Randall Disher\" (Jason Gray-Stanford), policisté na kriminálním oddělení místní policie, si najímají konzultační služby Adriana Monka. Stottlemeyer je často velmi rozčilený kvůli Monkovým tendencím k přehnanému pořádku, které jsou způsobeny obsesemi, ale respektuje svého přítele a bývalého kolegu. Monkova genialita tříbená i obsedantně kompulsivní poruchou, která naplno propukla po smrti manželky, často pomáhá v řešení případů. Monk si všímá zdánlivě nepodstatných detailů, které pomáhají řešit případy policie v San Franciscu.\n\nVe třetí sérii se Monkova ošetřovatelka Sharona rozhoduje provdat za svého bývalého manžela a odjíždí do New Jersey. Po náhodném setkáním se ošetřovatelkou Monka po dalších několik let stane \"Natalie Teegerová\" (Traylor Howardová). Teegerová je vdova po námořním letci (\"Mitch Teeger\"), který zahynul při bojích v Kosovu v roce 1998. Má dceru \"Julii\" (v sedmé sérii je jí 17 let).\n\nBěhem dalších sérií se Adrian Monk snaží zjistit podrobnosti o smrti své manželky; dozvídá se je až v posledním díle seriálu.\n\n\n\n\n\n\nAčkoliv se děj odehrává v San Franciscu, seriál se natáčí většinou v jiných městech. Pilotní díl byl natočen ve Vancouveru, následující první série v Torontu. Většina epizod 2.–5. řady je točena v Los Angeles, poté také v kulisách Ren-Mar Studios (Adrianův dům, Sharonin dům, kancelář policie, kancelář Dr. Krogera a dům Natalie Teegerové).\n\nSoundtrack ze seriálu obsahuje hudbu ze seriálu, titulní skladbu nahrál a nazpíval Randy Newman.\n\nPodcast s informacemi ze zákulisí a od hlavních účinkujících je dostupný ke stažení na stránkách seriálu.\n\nOd roku 2006, během vysílání čtvrté řady, Lee Goldberg vydal sérii románů založených na původním televizním seriálu. Všechny romány jsou vyprávěny z pozice Natalie Teegerové, druhé asistentky pana Monky. Ve valné většině děje jsou romány věrné televiznímu seriálu, existují však nepatrné rozdíly. Dva z románů byly později adaptovány v epizody televizního seriálu. 31. prosince 2012 byl vydán poslední román napsaný Lee Goldbergem. Po té, co se Goldberg přestal věnovat sérii, tak další 4 knihy napsal Hy Conrad, poslední díl se jmenuje (anglicky) \"Mr. Monk and the New Lieutenant\".\nUniversal Studios Home Entertainment vydalo všech osm řad seriálu Můj přítel Monk v angličtině, byly vydány v regionech 1 a 2, epizody z 1. až 8. řady jsou dostupné také na iTunes, včechny řady jsou dostupné i v HD kvalitě.\n\n\n\n\n\n\n\n"}
{"id": "236574", "url": "https://cs.wikipedia.org/wiki?curid=236574", "title": "Českomoravská liga", "text": "Českomoravská liga\n\nČeskomoravská liga byla hokejová ligová soutěž hraná na území Protektorátu Čechy a Morava v letech 1939-1944.\n\nZákladem ligy byla župní mistrovství. Vítězové 10 žup a dvou oblastí středočeské župy byli rozděleni do čtyř skupin po třech mužstvech, vítězové těchto skupin sehráli závěrečnou soutěž o titul systémem jednokolově každý s každým.Z čistě sportovního hlediska se žádné velké překvapení nekonalo: mužstvo LTC Praha potvrdilo svou předválečnou převahu a s přehledem zvítězilo.\n\nZákladem ligy byla opět župní mistrovství. Vítězové 13 žup a tří oblastí středočeské župy hráli Svazový pohár, 6 nejlepších z této soutěže hrálo závěrečnou soutěž o titul systémem jednokolově každý s každým.Překvapením bylo vítězství I. ČLTK Praha nad dosud neporazitelným LTC Praha 2:1, čímž získal I. ČLTK Praha jediný mistrovský titul v historii.\n\n6 účastníků spolu hrálo systémem jednokolově každý s každým.Místo sestupujícího SK Velké Popovice hrál vítěz Svazového poháru AC Stadion České Budějovice - byl tak zaveden přímý sestup z ligy a kvalifikace o postup do ligy.\n\n6 účastníků spolu hrálo jednokolově systémem každý s každým.Místo sestupujícího SK Horácká Slavia Třebíč hrál vítěz Svazového poháru SK Podolí.Mužstva LTC Praha a I. ČLTK Praha nebyla v soutěži poražena.\n\n6 účastníků spolu hrálo jednokolově systémem každý s každým.Místo sestupujícího ČSK Vítkovice hrál vítěz Svazového poháru SK Libeň.Jednalo se o poslední sehraný ročník soutěže.\n\n\nPro tuto sezónu proběhla poměrně složitá kvalifikace, neboť se plánovalo rozšíření ligy na 8 účastníků. Účast mělo zajištěnu prvních 5 mužstev z minulého ročníku, o zbylá 3 místa se bojovalo v kvalifikaci. Soutěž však nebyla sehrána kvůli válečným událostem.\n\nBylo plánováno rozšířit soutěž na 8 účastníků:\n\n\nGUT Karel, PACINA Václav - Malá encyklopedie ledního hokeje, Olympia 1985\n"}
{"id": "236575", "url": "https://cs.wikipedia.org/wiki?curid=236575", "title": "Tsubasa Reservoir Chronicle", "text": "Tsubasa Reservoir Chronicle\n\nTsubasa Reservoir Chronicle ( ツバサ-RESERVoir CHRoNiCLE-, \"Cubasa: RESERVoir CHRoNiCLE\", často zkracována na TRC nebo Tsubasa) je známá šónen manga z dílny studia CLAMP. Dočkala se i anime adaptace s názvem Tsubasa Chronicle, kterou vyrobilo studio Bee Train pod režijní taktovkou Kóiči Mašimy. Následoval film \"Tsubasa: Torikago no kuni no himegimi\" (\"Princezna ze zlaté klícky\"). Další byly dvě série OVA, příběhy navazující od poloviny druhé série \"Tsubasa Tokyo Revelation\" a \"Tsubasa Šunraiki\".\n\nV manze byly použity postavy z dřívějších děl CLAMPu. Především pak postavy z \"Card Captor Sakura\", které zde vystupují jako hlavní postavy. Manga se také lineárně kříží s jiným dílem CLAMPu \"xxxHOLiC\", kde jsou zasazeny stejné události a komunikují mezi sebou.\n\nPříběh začíná v malém odlehlém království uprostřed pouště. Žije zde mladá princezna Sakura, která je potají zamilovaná do svého přítele z dětství Šaorana. A i když o tom neví, i on je tajně zamilovaný do ní. Šaoran pracuje na vykopávkách obrovských ruin, které byli vinou času zaneseny pískem. Při jednom výzkumu, kdy mu dělá společnost i Sakura, objeví podivný znak, který náhle začne zářit a „vcucne“ Sakuru. Šaoran ji zachrání, ale podivná křídla která se objevila na Sakuřiných zádech se roztříští na stovky pírek a rozletí, kdo ví kam. Kněz Jukito (\"Card Captor Sakura\") ho proto pošle do jiného světa za čarodějkou dimenzí Júko (\"xxxHOLiC\"), která plní lidem přání.\n\nZde se setkává se svými novými společníky. Kouzelníkem Fajem, který je na útěku za své země, a nindžou Kuroganem, kterého zase jeho princezna sama poslala pryč, neboť si příliš liboval v zabíjení a měření své síly, ale v zemi odkud přišel už nebyl nikdo silnější než on. Čarodějka Šaoranovi vysvětlí, že křídla která se roztříštila byla ve skutečnosti vzpomínky princezny a bez nich může zemřít. Její vzpomínky, v podobě pírek, se ale rozletěly po jiných světech a tak Júko nabídne Šaoranovi pomoc. Za cenu jeho vztahu se Sakurou (Sakura si ho už nikdy nebude pamatovat), mu dá schopnost cestovat světy. Stejně tak Faj a Kurogane musí odevzdat něco, co je jim nejdražší. Pro Faje je to tetování na jeho zádech, které údajně shromažďuje magickou energii, a pro Kuroganeho je to jeho meč. Za to dostanou malého tvorečka jménem Mokona Modoki, který jim umožňuje cestovat napříč světy. A jejich cesta začíná…\n\nŠaoran – Je to sebevědomý chlapec, je tvrdohlavý a když si něco usmyslí, tak to dokáže. Jako malého ho našel a adoptoval Fudžitaka (v CCS Sakuřin otec). Fudžitaka byl archeolog, a proto toho spolu dost nacestovali. Šaoran zná spoustu cizích jazyků a dokáže rozluštit různé hieroglyfy. V dětství se spřátelil s princeznou Sakurou a časem se do ní i zamiloval. Jeho minulost je zahalená spoustou tajemství. Postava pochází z mangy a anime \"Card Captor Sakura\".\n\nSakura – Je princeznou ze země Clow a ke všem se chová vlídně a laskavě. Její motto je „Vydám ze sebe to nejlepší“. Má staršího bratra Tóju, který jí nechce tolerovat její přátelství s Šaoranem. Poté, co ztratila své vzpomínky se její povaha změnila a zpočátku byla jen mátožná a nevěděla co se kolem děje. Jak se jí vzpomínky vraceli, navracela se i její povaha. Sakuřina cena, kterou zaplatila za cestování světy, je že už si nikdy nevzpomene na člověka, kterého nejvíce milovala. V jejích vzpomínkách tak navždy zůstanou místa, kde po osobě, která nesmazatelně patřila do jejího života, zůstane jen prázdnota. Postava pochází z mangy a anime \"Card Captor Sakura\".\n\nFaj D. Fluorite – Faj je kouzelník ze ledové země Celes. Ze své země uprchl z osobních důvodů a aby se skryl před králem Ašurou (postava původem z \"RG Veda\"), kterého prozatím uspal. Také stvořil Čii (postava původem z \"Chobits\"), která má spícího krále hlídat a upozornit Faje, až se probudí. Ačkoliv je kouzelník, zapřísahal se, že nebude používat magii bez tetování, které mu Júko odebrala jako cenu za cestování světy. Je stále usměvavý, možná až příliš pohodlný a rád škádlívá Kuroganeho novými přezdívkami. Ale co se skrývá pod jeho úsměvy?\n\nKurogane – Také Kuro-pu, Kuro-rin, Kuro-čan… Kurogane je ninja ze země připomínající staré Japonsko. Liboval si v zabíjení a tak ho princezna Tomojo (postava původem z mangy a anime \"Card Captor Sakura\") poslala na cestu po světech, aby se naučil co to je skutečná síla. Před odchodem ho ještě princezna proklela, že pokaždé když zabije, tak se jeho síla zmenší. Kurogane je pořád zatrpklý a stále se mračí. Také je hrozně snadné ho vytočit, čehož zneužívají Faj a Mokona. Třeba, že se tváří jako by mu bylo všechno jedno, je ze všech nejstarostlivější.\n\nMokona Modoki – Také pouze Mokona (skutečné jméno bílé Mokony je Soel). Mokona je malý, králíku podobný tvor. Byla vytvořena čarodějkou Júko a Clow Reedem. U Júko zůstalo její „dvojče“ černá Mokona (Larg), která tak umožňuje spojení mezi jejich světy. Díky Mokoně mohou Šaoran a spol cestovat mezi světy a zároveň jim dává schopnost dorozumět se s lidmi v jiných světech a mezi sebou. Mokona o sobě zásadně mluví ve třetí osobě a v Horicuba gakuen Drama CD je odhaleno, že Soel se identifikuje jako bytost ženského pohlaví a Larg mužského. Mokona má 108 tajných schopností, nikdy se je ale všechny nedozvíme. Postava pochází z \"Magic Knight Rayearth\".\n\n"}
{"id": "236581", "url": "https://cs.wikipedia.org/wiki?curid=236581", "title": "Československá hokejová liga 1946/1947", "text": "Československá hokejová liga 1946/1947\n\n4. ročník československé hokejové ligy 1946/47 se hrál pod názvem Státní liga.\n\nSoutěž byla původně vypsána pro 12 účastníků rozdělených do dvou skupin po 6. Těsně před začátkem ligy se však sloučila mužstva HC Stadion Praha a SK Podolí Praha na HC Stadion Podolí, ve skupině A tak hrálo pouze 5 mužstev (celkem tedy 11 účastníků). Vítězové obou skupin hráli dvoukolové finále. Mužstva na 5. místě skupiny A a na 5. a 6. místě skupiny B sestupovala.\n\n\n\n"}
{"id": "236587", "url": "https://cs.wikipedia.org/wiki?curid=236587", "title": "Kamenná slunce (národní přírodní památka)", "text": "Kamenná slunce (národní přírodní památka)\n\nNárodní přírodní památka Kamenná slunce je geologický útvar, který se nachází v Chráněné krajinné oblasti České středohoří asi jeden kilometr jihovýchodně od vesnice Hnojnice v okrese Louny v Ústeckém kraji, při silnici č. 249 z Libčevsi do Libochovic. Předmětem ochrany je volně přístupný bývalý malý lom, jehož odkrytý řez dokazuje, že zde v minulosti probíhala explozivní sopečná činnost. Nachází se zde odkrytá skalní stěna, na níž jsou viditelné zvláštní struktury podobné dětským kresbám slunce – odtud název Kamenná slunce. \n\nV minulosti byla lokalita využívána k těžbě sopečného tufu, který se používal jako příměs do cihel, které se vyráběly v nedaleké cihelně. Pozůstatky této cihelny lze najít na západ od lokality. Jedná se o tzv. maarovou strukturu, která vznikla v průběhu dávné sopečné erupce. Výbuchem roztaveného magmatu vzniklo trychtýřovité hrdlo, které bylo postupně zaplňováno sopečnými vyvrženinami a úlomky hornin ze stěny sopečného kráteru. Úlomky hornin byly chladnější než okolní sopečné magma a staly se tak centry chladnutí. Okolí těchto úlomků vlivem nestejné rychlosti chladnutí popraskalo a vytvořilo pomyslné sluneční paprsky. Celkový počet viditelných velkých kamenných sluncí je asi patnáct, vedle toho jsou zde desítky menších kamenných sluníček. Množství a velikost odkrytých sluncí činí z chráněného území unikát v celosvětovém měřítku. Druhá podobná lokalita se nachází zhruba 5 km na sever odsud, asi 250 m severozápadně od vsi Staré. \n\nK lokalitě se dá snadno dostat ze silnice spojující obce Libčeves a Koštice anebo se k ní dá dojít po polní cestě, která vede z vesnice Hnojnice. \n\nNárodní přírodní památka se nachází v Ústeckém kraji, okrese Louny, obci Libčeves, zhruba 1 km od sídla Hnojnice v údolí Hnojnického potoka. Území se nachází v nadmořské výšce od 244 do 260 m. Celková rozloha území činí 0,44 ha a je rozdělena na dvě dílčí plochy. Na první ploše se nachází stěna bývalého lomu s vlastním geologickým jevem „kamenných sluncí“. Druhá plocha je tvořena stepní strání s výskytem zvláště chráněných druhů rostlin a živočichů.\n\nLokalita byla v minulosti využívána k těžbě tufu (tzv. „ostřiva“), který se využíval jako příměs při výrobě cihel v nedaleké cihelně. Cihelna byla funkční do poloviny 19. století. Dnes lze její zbytky vidět západně od této lokality.\n\nPoté, co zde byla objevena přítomnost geologického jevu kamenných sluncí, došlo k zastavení těžby. Následně zde byla roku 1953 Ministerstvem kultury ČSR vyhlášena státní přírodní rezervace o rozloze 0,38 ha. V roce 1992 byla poté oblast povýšena na národní přírodní památku. V roce 1997 bylo území nově geodeticky změřeno a jeho plocha byla upřesněna na 0,44 ha.\n\nKolem lokality se nachází polní kultury, které jsou intenzivně obdělávány. Na stav památky však toto obdělávání nemá žádný vliv. Na území byla do 80. let 20. století extenzivní pastva koz a ovcí, čímž byl podporován růst vzácných stepních druhů rostlin. \n\nV roce 1991 došlo k odstranění opadu ze stěny památky a tím se zlepšil celkový pohled na geologický jev. Dále zde bylo v roce 1997 provedeno experimentální vypalování, které vedlo k zamezení hromadění špatně rozložitelné biomasy.\n\nKamenná slunce vznikla v důsledku klastické výplně sopečného kráteru ve třetihorách. Interakcí zásaditého magmatu s okolním vlhkých sedimentem (tzv. hydrovulkanismus) vznikla na místě intruzivní brekcie. V důsledku tohoto vzájemného působení došlo k rozpadu magmatu a ohromnému zvýšení explozivity. Lze předpokládat, že při takto silné explozi vznikl na původním povrchu maar. Po výbuchu se kráter začal zaplňovat sopečným popelem a úlomky starších hornin. V intruzivní brekcii je proto přítomno velké množství xenolitů tvořených z křídových sedimentů (vápnité jílovce a slínovce). Xenolity jsou mírně metamorfovány a v jejich okolí se nachází praskliny, které vnikly radiálně paprsčitou odlučností brekcie. Vznik tohoto fenoménu je podmíněn velkým teplotním rozdílem na rozhraní xenolitu a intruzivní brekcie.\n\nJednotlivá \"slunce\" se se skládají z tmavšího oranžovohnědého jádra tvořeného xenolity. Středy sluncí obklopuje sopečný tuf bělošedé barvy. Okolo jader sluncí jsou radiální pukliny tvořící paprsky. Velikost jader sluncí se pohybuje od 0,3 cm do 30 cm. Celá slunce i s okolními puklinami pak mohou mít průměr až 1 m.\n\nLokalita spadá do klimatické oblasti T2 , která se vyznačuje dlouhým, teplým a suchým létem a krátkou, mírně teplou a suchou zimou. Jaro a podzim jsou poměrně krátké a teplé.\n\nNa lokalitě se rozkládá jedinečná stepní formace. Díky teplému a velmi suchému klimatu se zde nachází celá řada vzácných společenstev rostlin. Již na začátku jara zde lze zahlédnout kvést koniklec luční český \"(Pulsatilla pratensis subsp. bohemica)\". Na přelomu května a června už zde dosahuje vegetačního optima pestrá mozaika vzácných rostlin jako například len rakouský \"(Linum austriacum)\", bělozářka liliovitá \"(Anthericum liliago)\", kozinec bezlodyžný \"(Astragalus excapus)\", kozinec rakouský \"(Astragalus austriacus)\", silenka paušnice \"(Silene pseudotites)\" nebo rýt žlutý \"(Reseda lutea)\". V létě zde můžeme vidět kvést vlnici chlupatou \"(Oxytropis pilosa)\" a třezalku ozdobnou \"(Hypericum elegans)\". Mezi další vzácné druhy vyskytující se na lokalitě patří divizna brunátná \"(Verbascum phoeniceum)\", modřenec tenkokvětý \"(Leopoldia tenuiflora)\" a kavyl Ivanův \"(Stipa pennata)\".\n\nNa území se vyskytuje fauna teplomilných a suchomilných bezobratlých. Vzácným zástupcem hmyzu je kobylka \"Tettigonia caudata\", která zde má jednu ze dvou známých lokalit výskytu v Českém středohoří. Další vzácní zástupci hmyzu jsou střevlíci \"Notiophilus laticollis\" a \"Masoreus wetterhallii\", drabčík \"Dolicaon biguttulus\", motýl modrásek východní \"(Pseudophilotes vicrama)\" a soumračník proskurníkový \"(Pyrgus carthami)\", jedovatá majka \"Meloe decorus\" nebo vřetenuška ligrusová \"(Zygaena carniolica)\".\n\nZe zástupců obojživelníků a plazů lze na lokalitě nalézt ropuchu obecnou \"(Bufo bufo)\", ropuchu zelenou \"(Bufo viridis)\", skokana skřehotavého \"(Rana ridibunda)\", užovku hladkou \"(Coronella austriaca)\", ještěrku obecnou \"(Lacerta agilis)\" a slepýše křehkého \"(Anguis fragilis)\".\nLokalita je poměrně bohatá i co se týče druhů ptáků. Přilehlé rákosiny a křoviny v nivě Hnojnického potoka jsou hnízdištěm slavíka obecného \"(Luscinia megarhynchos)\". Další zástupci jsou strnad luční \"(Miliaria calandra)\", ťuhýk obecný \"(Lanius collurio)\" a křepelka polní \"(Coturnix coturnix)\".\n\nHlavním předmětem ochrany je zachování unikátního geologického jevu tzv. \"kamenných sluncí\" v profilu, který vede stěnou bývalého zemníku, které jsou dokladem explozivní sopečné činnosti. Dalším cílem je ochrana a udržování stepních společenstev s výskytem velkého počtu chráněných a ohrožených druhů rostlin a živočichů.\n\nNegativní dopad na lokalitu má už od jejího vyhlášení vyrýpávání „center“ sluncí neukázněnými návštěvníky do sbírek nebo jako suvenýr.\nPéče o nelesní pozemky spočívá v ochraně stepních ploch před náletem křovin a v redukci porostu šeříku obecného \"(Syringa vulgaris)\". S tímto opatřením je spjat management extenzivní pastvy kombinovaným stádem (kozy, ovce). Alternativně se může při absenci stáda provést i kosení křovinořezem. Tento zásah se provádí jednou za rok. \n\nZa účelem podpory stepních společenstev rostlin dochází k odstraňování plochy od zastínění, které způsobuje především hloh a šípek. \n\nPři péči o živočichy na této lokalitě není třeba žádných speciálních opatření.\n\nPéče o samotný geologický jev se realizuje odstraněním opadu z lomového plata pod stěnou z důvodu zlepšení pohledové expozice. Tento zásah se provádí jednou za 10 let.\n\nNa lokalitě byl zjištěn výskyt zvláště chráněných druhů brouků, páchníka hnědého \"(Osmoderma eremita)\" a kovaříka \"Ampedus elegantulus\", kteří žijí ve vrbách nacházejících se v ochranném pásmu památky. Navrženým managementem pro jejich ochranu je odstranění porostů bezu černého \"(Sambucus nigra)\" v okolí vrb, protože vývoj těchto bezobratlých vyžaduje oslunění vrbových kmenů. Pozemky nacházející se v ochranném pásmu památky a v jejím blízkém okolí jsou využívány nájemcem ke kosení a produkci polních kultur (vojtěška, pšenice). Toto hospodaření nijak výrazně lokalitu neovlivňuje ani nepoškozuje.\n\nPřipravuje se požadavek na rozšíření NPP o sousední vršek vzhledem k tomu, že je geologicky i biotopově shodný se stávajícím chráněným územím. Propojení by umožnilo aplikaci jednotné péče a ochrany.\n\nLokalita je součástí projektu LIFE+ a v rámci tohoto projektu byl na místo v roce 2013 instalován velký infopanel pro návštěvníky památky se základními informacemi o tomto chráněném území.\nLokalita je snadno dostupná ze silnice mezi obcemi Libčeves a Koštice a je z ní i dobře viditelná. Asi 1 km za obcí Hnojnice se na levé straně nachází polní cesta vedoucí přímo k NPP. Parkování je možné při silnici Libčeves - Hnojnice - Koštice. Na lokalitu se dá také dojet autobusem, který jede do obce Hnojnice a dále pokračovat 1,3 km pěšky, nebo dojet vlakem a to tzv. švestkovou dráhou, jejíž provoz je ale omezený. Vlak staví v obci Hnojnice a v obci Koštice, odtud je nutné pokračovat pěšky. K památce není vyznačena turistická trasa. Z jihovýchodního okraje obce Hnojnice vede polní cesta, následuje křižovatka, na které se pokračuje jižním směrem a touto cestou se lze dostat přímo ke Kamenným sluncím. Nedaleko lokality prochází také trasa cyklostezky.\n\n"}
{"id": "236606", "url": "https://cs.wikipedia.org/wiki?curid=236606", "title": "Mahidol Adunjadét", "text": "Mahidol Adunjadét\n\nJeho Výsost Princ Mahidol Adunjadét ze Songkhla (Somdej Čao Fa Mahidol Adulyadej Kromma Luang Songkhla Nakarin – „thajsky – สมเด็จฯ เจ้าฟ้ามหิดลอดุลยเดช กรมหลวงสงขลานครินทร“)\n(1. ledna 1892 – 24. září 1929) byl otec thajských králů Anandy Mahidola (Rama VIII) a Pchúmipchona Adunjadéta (Rama IX). Také byl nazýván otcem moderní medicíny a veřejného zdraví Thajska.\n\nPrinc Mahidol byl 69. potomek krále Čulalongkorna a sedmý královny Savang Vadhany. Jeho matka navíc adoptovala čtyři další prince, jejichž matky, vedlejší královy ženy, zemřely. Mezi nimi prince Rangsita Prayulsaka (pozdějšího Prince z Čainatu), který byl blízkým přítelem prince Mahidola během jeho dětství. V pozdější době hrál důležitou roli v Mahidolově kariéře a byl jmenován regentem jednoho z Mahidolových synů – Bhumibola.\n\nStejně jako ostatní synové krále Čulalongkorna zahájil své vzdělání na Královské škole uvnitř Velkého Paláce. Ve třinácti letech obdržel titul Princ ze Songhla.\n\nV roce 1905 byl poslán do Londýna a po roce a půl na Harrow School se přesunul do Německa, kde na přání svého otce začal v Postupimi studovat Královskou pruskou přípravnou školu. Poté pokračoval ve vojenském vzdělávání na Imperiální vojenské akademii Gross Lichterfelde v Berlíně. Na další přání, tentokráte svého nevlastního bratra, krále Vajiravhuda, začal navštěvovat Mürwickou Námořní akademii ve Flensburgu. Během tamního studia vyhrál soutěž v designu ponorek. Roku 1912 byl povýšen na nadporučíka (lieutenant) jak v „Imperiálním Německém Námořnictvu“ tak i v „Královském Thajském Námořnictvu“.\n\nPrinc se vrátil do Thajska na začátku první světové války v roce 1914 a byl přijat jako učitel na Královské námořní akademii. Jeho zájem o menší plavidla trval, včetně ponorek a torpédových lodí, avšak tím se dostával do konfliktů s jinými důstojníky, většinou s těmi, kteří studovali v Británii a preferovali větší lodě. Princ cítil, že jeho odborné znalosti nebudou nikdy využity rezignoval pouhých devět měsíců po vstupu do námořnictva.\n\nPak vstoupil na scénu jeho nevlastní bratr a starý přítel princ Rangsit. V tu dobu byl šéfem Královské lékařské akademie. V té době lékařství a veřejné zdraví nemělo příliš mnoho zastánců, lékařství v Thajsku tak velmi zaostávalo za úrovní západních standardů. Lékařská akademie a její nemocnice Siriraj byla malá, přeplněná, bez peněz, bez dostatečného množství personálu a špatně technicky zásobená. Princ Rangsit, princ nižší královské třídy (jeho matka nebyla šlechtického rodu), si myslel, že kdyby někdo více známý a z vyšší královské třídy, jako byl princ Mahidol, podporoval zlepšení situace v lékařství a veřejném zdraví v Thajsku, mohlo by se zvýšit zájem veřejnosti a zvýšit přísun peněz. Strategicky pozval prince Mahidola na výlet lodí po bangkockých kanálech Bangkok Yai a Bangkok Noi. Nemocnice Sirijah byla po cestě a tak svého nevlastního bratra pozval, aby se kolem porozhlédl. Poté co poznal jeho reakci na neutěšený stav nemocnice, požádal ho o pomoc. Tehdy Mahidolova odpověď nebyla příliš pozitivní a rovněž naznačil, že o lékařství neví takřka nic. Avšak po pár dnech změnil názor a souhlasil. Také se rozhodl že bude v tomto oboru studovat.\n\nPrinc Mahidol tedy odjel studovat veřejné zdravotnictví na Harvard University v Massachusetts. Požádal také prince Rangsita, aby vybral čtyři studenty, kteří by odjeli s ním. Dva studenty medicíny by podporoval on sám a dvě studentky - zdravotní sestry – které by podporovala jeho matka, královna Savang Vadhana. A tak se potkal s 18letou zdravotní sestrou, slečnou Sangwal Talabhat, budoucí manželku prince Mahidola a matku dvou budoucích králů Thajska. Mahidol se pečlivě staral o svěřené studenty a tak se mohl sblížit se slečnou Talabhat, která jej o tři roky později následovala do Thajska na pohřeb královny Saovabhy. Během návštěvy se vzali a jejich sňatku požehnal jeho nevlastní bratr král Vajiravhud. Po návratu na Harvard získal roku 1921 certifikát ve Veřejném zdravotnictví.\n\nPo skončení studií odjel na krátkou dobu do Edinburghu, ale také byl požádán thajskou vládnou, aby pomohl spojit se s Rockenfellerovou nadací, která nabízela finanční a technickou pomoc k vylepšení vzdělávání v medicíně a veřejném zdravotnictví v Thajsku. Jeho první potomek, princezna Galyani Vadhana, se narodila v Londýně roku 1923. Ve stejném roce se vrátil do Thajska jako generální ředitel univerzitního oddělení Ministerstva školství. Mimo své administrativní povinnosti také vyučoval na Královské lékařské akademii.\n\nRoku 1925 odjel do německého Heidelbergu kvůli léčbě svých ledvin než se opět měl vrátit na Harvard ke studiu medicíny. Při pobytu v Heidelbergu se mu narodil první syn princ Ananda Mahidol. A jeho nejmladší syn princ Bhumibol se narodil v Massachusetts v roce 1927; šest měsíců poté princ Mahidol získal s vyznamenáním titul Doktora medicíny. Do Thajska se vrátil v prosinci 1928.\n\nJedna z prvních věcí, které udělal po návratu bylo zavedení stipendia pro studenty na poli medicíny, ošetřovatelství a veřejného zdravotnictví. Také se chtěl vrátit do nemocnice Siriraj jako praktikující lékař, ale jeho status prince se stal problémem a zdálo se, že je příliš významný na to, aby pracoval jako lékař. To jej neodradilo a vybral si jinou nemocnici ve více rovnostářském prostředí – misijní McCormickovu nemocnici v Čiang Mai. Pracoval tam ve dne v noci jako a jeho pacienti jej přátelsky nazývali „Mo Čao Fa“ (Princ Doktor).\n\nAle čas plynul a jeho ledviny se znovu ozvaly. Tři týdny po zahájení své práce odjel do Bangkoku, aby se zúčastnil pohřbu svého strýce a už se nemohl do Čiang Mai vrátit. Byl mu navíc zjištěn jaterní absces a jeho zdraví se pomalu zhoršovalo. Princ Mahidol zemřel 24. září 1929 v paláci Sapathum.\n\nPosmrtně mu byl dál titul Princ Otec (Somdej Pra Mahitalathibet Adulyadejvikrom Pra Boromaradžačanok)\n\nJeho odkaz přetrvává do dnešních dnů. Studenti posílaní díky stipendiím do světa jsou klíčoví hráči v moderní thajské medicíně, mnoho z nich jsou významní učitelé, někteří pomáhají zakládat nové lékařské školy a univerzity. Královská lékařská akademie se později stala Lékařskou fakultou při nemocnici Siriraj. Byla to klíčová fakulta Lékařské Univerzity po jejím založení v roce 1943. Roku 1969 byl královským výnosem změněn název univerzity na Mahidolovu Univerzitu a Univerzitu prince ze Songhla.\n\nNa památku stého výročí od narození roku 1992 byla vytvořena Cena prince Mahidola, která je mezinárodní cenou na poli medicíny, veřejného zdravotnictví a sociálních služeb.\n\n"}
{"id": "236607", "url": "https://cs.wikipedia.org/wiki?curid=236607", "title": "Asterismus (astronomie)", "text": "Asterismus (astronomie)\n\nAsterismus je výrazná skupina hvězd na obloze, která však nepatří mezi 88 oficiálních souhvězdí. Známé asterismy jsou např. Letní trojúhelník, Velký vůz (Velká medvědice), Zimní šestiúhelník a Zimní trojúhelník, Velký diamant, Čajová konvice (Souhvězdí Střelce), Ramínko na šaty (Souhvězdí Lištičky), Květináč (Souhvězdí Herkula). Asterismy mohou sloužit jako pomůcka při vyhledávání méně výrazných souhvězdí nebo jejich částí.\n"}
{"id": "236609", "url": "https://cs.wikipedia.org/wiki?curid=236609", "title": "Československá hokejová liga 1947/1948", "text": "Československá hokejová liga 1947/1948\n\n5. ročník československé hokejové ligy 1947/48 se hrál pod názvem Státní liga.\n\n12 účastníků hrálo ve 2 skupin po 6. Ve skupinách se hrálo jednokolově systémem každý s každým. Vítězové skupin sehráli finále na dvě utkání. Mužstva na 5. a 6. místě v obou skupinách sestupovala.\n\n\n\n\n"}
{"id": "236611", "url": "https://cs.wikipedia.org/wiki?curid=236611", "title": "Jeníčkova Lhota", "text": "Jeníčkova Lhota\n\nJeníčkova Lhota () je dnes součást obce Chotoviny. V roce 2011 zde trvale žilo 114 obyvatel.\nKatastrální výměra Jeníčkovy Lhoty je 488 ha, nejvýše položené místo zastavěného území je v 482 m n. m.\n\nPňová Lhota, Přímá Lhota, Pněví Lhota, Purkartova Lhota, Paldíkova Lhota.\n\nJeníčkova Lhota se poprvé připomíná roku 1360 (některé zdroje uvádí až rok 1381), kdy je zmiňován Přibík Lysec z Pňové Lhoty a ve stejné době také předek vladyckého rodu Štítných ze Štítného, Mikšík z Pňové Lhoty.\n\nV roce 1621 byla Jeníčkova Lhota vypálena vojskem obléhajícím Tábor a na její obnovení musel Kašpar Hencl ze Štenberka vynaložit 2458 kop míšeňských. Po třicetileté válce byla ves rozdělena na 5 částí – díl pacovský, poddaný klášteru pacovských karmelitánů, díl měšický, příslušející k měšickému statku, díl chotovinský, patřící Vítům ze Rzavého a poté Vratislavům z Mitrovic, díl Kostelní záduší, poddaný chotovinským farářům, a poslední díl svobodnický, vlastněný svobodnickým rodem Sedloňů.\n\nZa starosty Jana Volfa byla v roce 1883 zřízena v Jeníčkově Lhotě škola pro děti z Jeníčkovy a sousední Broučkovy Lhoty. Zajímavostí je, že školní budova, postavená za náklad 6000 zlatých zednickým mistrem Františkem Kuldanem z Ratibořských Hor, stála na místě morového hřbitova z roku 1680. Škola v Jeníčkově Lhotě zanikla.\n\nV Jeníčkově Lhotě se nachází tvrz, postavená v 17. století a přibližně o dvě století později upravená na zámeček s kaplí. Stav bývalého zámečku byl více než žalostný, po nedávné rekonstrukci, je již v lepším stavu.\n\n"}
{"id": "236613", "url": "https://cs.wikipedia.org/wiki?curid=236613", "title": "Československá hokejová liga 1948/1949", "text": "Československá hokejová liga 1948/1949\n\n6. ročník československé hokejové ligy 1948/49 se hrál pod názvem Státní liga.\n\n8 účastníků hrálo v jedné skupině jednokolově systémem každý s každým. Poslední dva sestoupili.\n\n\n\n"}
{"id": "236614", "url": "https://cs.wikipedia.org/wiki?curid=236614", "title": "Proseč-Obořiště", "text": "Proseč-Obořiště\n\nProseč-Obořiště () je místní část obce Nová Cerekev.\n\n"}
{"id": "236621", "url": "https://cs.wikipedia.org/wiki?curid=236621", "title": "Místo (rozcestník)", "text": "Místo (rozcestník)\n\nPojem místo obvykle označuje nějakou vymezenou oblast\n\n"}
{"id": "236622", "url": "https://cs.wikipedia.org/wiki?curid=236622", "title": "Biggles ve službách Scotland Yardu", "text": "Biggles ve službách Scotland Yardu\n\nBiggles ve službách Scotland Yardu (v originále \"Biggles and the Noble Lord\"), je dobrodružná kniha spisovatele W. E. Johnse, jež byla poprvé vydána roku 1969. Biggles ve službách Scotland Yardu je v pořadí 95. knihou ze série o dobrodruhovi a válečném pilotovi během 1. světové a 2. světové války jménem James Bigglesworth, zkráceně Biggles.\n\nBiggles dostává od svého nadřízeného, plukovníka Raymonda obtížný úkol - hledat velmi vychytralého zloděje, kterému se podařilo zcizit milióny liber ve zlatě a bankovkách. V hledání tohoto lotra mu budou pomáhat Ginger, Algy a Bertie, jeho věrný tým.\n\nBiggles spolu se svým týmem připravují plán, jak nachytat zločince. Domnívají se, že hlavním šéfem bude patrně nějaký sběratel. Jejich plán spočívá v tom, že budou předstírat návštěvu cizí princezny, která sebou poveze vzácné klenoty. Doufají, že když tuto zprávu rozhlásí, zloděj se nachytá.\n\nBigglesovi se podařilo sehnat Rolls-Royce a několik falešných šperků. Ginger se přestrojil za princeznu, a Bertie mu dělal řidiče. Mezitím Algy obcházel obchody se starožitnostmi a aukce, aby zjistil pravidelné kupce. Plán klapl. Zloději jejich posádce uvěřili, a v době, kdy Ginger a Bertie opustili vozidlo kvůli obědu, lupiči z auta ukradli\nnastražené šperky.\n\nNa zpáteční cestě do Londýna jsou však Ginger a Bertie napadeni cizím vozem, ze kterého na ně střílí. Bigglesovi jeho plán nevyjde. Lupič, kterého měl sledovat mu ujede, a šperky jsou odvezeny vrtulníkem. Mezitím si na jedné aukci Algy povšiml muže jménem lord Malboise, který je sběratelem, a který má vrtulník.\n\nBiggles se rozhodne prozkoumat pozemky lorda Malboise z ptačí perspektivy, a pátrat po místě, kde by mohl přistát vrtulník. Předstírá poruchu, a nouzově přistává poblíž novostavby na Malboisově území. Nelze však zjistit, k čemu novostavba slouží, protože nemá po stranách okna. Jen jedno na střeše. Avšak k něčemu přistání stejně posloužilo.\nLord Malboise spolu se svým bratrem Clarencem bleskurychle přijíždí k letadlu, aby zjistili o co Bigglesovi jde. Bertie v Clarencovi pozná muže, který se ho snažil uplatit v době, kdy předstíral řidiče princezny.\n\nJaké je jejich překvapení, když zjistí, že Clarence během 2. světové války sloužil jako pilot RAF, takže by klidně mohl být pilotem vrtulníku, který viděli. Biggles je odhodlaný zjistit, co se nachází v Malboisově novostavbě, proto se tam s Gingerem v noci vydávají.\n\nKdyž se Biggles a Ginger dostávají pod rouškou noci k novostavbě, vyleze Biggles po přineseném žebříku na střechu novostavby, aby střešním oknem zjistil, co je uvnitř. Sklo je však matné, a dovnitř není vidět. Navíc jsou překvapeni nebezpečným buvolem, které lord Malboise chová. Po chvíli slyší že se blíží vrtulník, a Biggles si ověří svou teorii, že novostavba slouží jako jeho hangár. Vrací se zpět do Londýna.\n\nProtože nevěděli, jak mají pokračovat, navrhl Biggles aby se s ním Algy vydal do Malboisova sídla, a využil tak pozvání lorda Malboisa na sklenku sherry, kterému při jejich nouzovém přistání nabídl. Malboise je vřele přivítá, a vypráví jim o historii sídla, i o finanční tísni, kterou v minulosti prošel.\n\nPo cestě zpět do Londýna Bigglesovi došlo, že Malboise jistě už ví, že s Algym přijeli do jeho sídla čmuchat. V kanceláří poté nacházejí vzkaz od Gingera, kde se píše, že byl přepaden poštovní vůz a ukradeno padesát tisíc liber. Ginger a Bertie letěli podle plánu hlídkovat nad Malboisovo sídlo, jestli neuvidí vrtulník jak se blíží s lupem.\nBiggles s Algym na ně čekají do noci, ale Ginger se neozve. Asi je v maléru.\n\nA opravdu. Ginger a Bertie byli zajati Clarencem. Poblíž Malboisova sídla totiž spatřili vrtulník, který sledovali až do Francie. Poté co se snažili přistát na louce, byl jejich letoun poškozen nastraženou pastí. Poté byli zajati.\n\nClarence odvádí své zajatce do sídla Chateau de Malboise, původního sídla rodu Malboisů, kde je uvrhne do vězení. Podle jeho slov potřebuje všechny peníze na opravu tohoto hradu.\n\nMezitím se Biggles dovídá od svého známého, francouzského leteckého policisty Marcela Brissaca, že poblíž vesnice Malboise v Normandii přistálo britské letadlo. Biggles jej identifikuje jako Bertieho a Gingerův stroj, a s Algym se vydávají do Francie, aby pomohli svým přátelům a zjistili něco o zločincích. Brisac je odveze až do Malboise.\n\nMezitím Bertie dostane nápad vyrobit z papíru který měl u sebe několik vlaštovek, a poslat je k lesu, kdyby se tu objevil Biggles. Podle vzkazu by věděl, kde teď jsou. Po chvíli se na hradě objevuje Clarence s lordem Malboisem. Ten dává zajatcům na výběr. Buďto odejdou, a slíbí, že na všechno zapomenou, nebo je čeká jistá smrt.\n\nAlgy objeví vlaštovky a ukáže je Bigglesovi. Ten vyšle Algyho, aby kontaktoval Brissaca. Později Biggles zahlédne z okna hradní věže světelné signály SOS. Aby odpověděl, musí se vrátit do letadla pro baterku. Po cestě se setkává s četníkem Antoinem Charlotem, který mu poví o podzemní chodbě, kterou za války používalo Hnutí odporu.\n\nAlgy se vrací a oznamuje, že Brissac je už na cestě do Paříže, a že bude trvat trochu déle než se sem vrátí. Mezitím je už četník Charlote vede podzemím hradu a poté po schodišti do věže, kde jsou uvězněni Bertie a Ginger.\n\nPodaří se jim je vysvobodit, ale jsou prozrazeni. Clarence se je podaří dostat z věže pomocí kouře. V tu dobu se k hradu už blíží Brissac s policejními oddíly. Malboisové však prchají podzemní chodbou a poté vrtulníkem. Biggles se vrací zpět do Londýna, zatímco Brissac objeví na hradě skrýš, kde Malboise schovával nakradené zlato a peníze.\n\nV anglickém sídle lorda Malboise bylo nalezeno spoustu dalšího zlata a starožitností. Po lordu samotném, jeho bratru Clarencovi nebo vrtulníku však ani památky. Buďto uprchli, nebo se jejich stroj zřítil někde v horách.\n\n\n"}
{"id": "236631", "url": "https://cs.wikipedia.org/wiki?curid=236631", "title": "Provaznické výrobky", "text": "Provaznické výrobky\n\nProvaznické výrobky jsou délkové textilie vzniklé provázáním nití, niťových pramenů nebo pásků do podélného směru. \n\nNorma ČSN EN ISO 1968 (808510) rozlišuje u provaznické výroby: \n\nProvazy s průměrem větším než 6 mm se podle této normy zařazují odděleně od provaznických výrobků, do skupiny textilních lan.\n\nK výrobě jsou vhodné zejména příze z konopí, lnu, sisalu a z umělých vláken zejména polypropylen, polyester a polyamidový filament.\n\nMotouzy se vyrábí nejčastěji:\n\n\nVšechny druhy motouzů se používají především k balení.\nŠňůry se vyrábí\n\nPrůměr šňůr bývá maximálně 10 mm.\n\nStáčená šňůra se zhotovuje v jednom nebo více výrobních stupních:\n\nPři stáčení se ovíjí 3–4 prameny (z konopné příze nebo z polyamidového filamentu) v jedné nebo dvou vrstvách kolem jádra z jedné nebo několika nití uložených rovnoběžně ve směru podélné osy šňůry.\n\nKe stáčení se používají skací a vícevřetenové splétací stroje. \n\nVýrobky se používají např. v čalounictví, stavebnictví nebo k vázání knih.\n\nSplétaná šňůra má kruhový průřez, niti z přírodních nebo umělých vláken (resp. niťové pramínky nebo pásky) jsou diagonálně provázané. Vazba může zaplňovat i dutou část šňůry. \n\nŠňůry s průměrem 2–3 mm se splétají také s dutinou bez jádra.\nŠňůra s oplétaným jádrem má také kruhový průřez. Podélné niti jádra jsou opleteny diagonálně provázaným pláštěm. Šňůry se používají např. při výrobě žaluzií nebo jako izolační materiál.\n\n"}
{"id": "236633", "url": "https://cs.wikipedia.org/wiki?curid=236633", "title": "Tobolka", "text": "Tobolka\n\nSlovo tobolka znamená váček, např. na peníze (peněženka). Označuje také:\n\n\n\n"}
{"id": "236635", "url": "https://cs.wikipedia.org/wiki?curid=236635", "title": "Zubní plak", "text": "Zubní plak\n\nZubní plak (bakteriální plak) je měkká a do jisté míry neviditelná vrstva, která se tvoří na zubech a hlavně na okrajích dásní. Usazují se zde také mikroorganismy způsobující rozklad sacharidů na organické kyseliny, které spolu s bakteriálními enzymy odvápňují sklovinu, což způsobuje zubní kaz.\n\nDále poškozuje upevnění zubu v kosti - působením bakteriálních enzymů, které napadají parodont, neboli vazivová vlákna, která spojují kořen zubu s kostním lůžkem a dále i zubní krček zubu s dásní. Kvůli bakteriím nejprve vzniká chronický zánět dásně. Parodontální problémy přichází pomaleji, ale při delším působení plaku dochází i k vývoji parodontózy.\n\nBolest zubu je způsobena poškozením zuboviny (dentinu), která je situována pod sklovinou (email). Dráždivé látky, které se z něj uvolňují, způsobují zčervenání, podráždění a otoky dásní. Do zubního plaku se později ukládají minerální látky a vzniká tzv. zubní kámen.\n\nOmezit vzniku zubního plaku lze pravidelnou zubní hygienou, hlavně čištěním zubů pomocí správného zubního kartáčku.\n\n"}
{"id": "236644", "url": "https://cs.wikipedia.org/wiki?curid=236644", "title": "The Question Is What Is the Question?", "text": "The Question Is What Is the Question?\n\nThe Question Is What Is The Question? (Otázka je, co je otázka?) je píseň německé skupiny Scooter z alba Jumping All Over The World. Jako singl vyšla píseň v roce 2007. B-Side je nový jumpstyle remix singlu How Much Is The Fish?. Obě skladby poprvé zazněly na koncertu v Dánsku 14. července. Jedná se o první Jumpstylový singl v historii Scooter. Píseň je cover verze písně „How Do You Do“ od Mouth & MacNeal. HPV je nazpíván Rickem J. Jordanem.\n\n"}
{"id": "236648", "url": "https://cs.wikipedia.org/wiki?curid=236648", "title": "Vorykva", "text": "Vorykva\n\nVorykva ( ) je řeka v Republice Komi v Rusku. Je 170 km dlouhá. Povodí má rozlohu 1730 km².\n\nPramení v Četlasského Kameni.Protéká krajinou lesů a bažin v mírně zvlněné rovině. Je to levý přítok řeky Vym (povodí Vyčegdy).\n\nZdroj vody je smíšený.\n"}
{"id": "236649", "url": "https://cs.wikipedia.org/wiki?curid=236649", "title": "Hrad Lusignan", "text": "Hrad Lusignan\n\nChâteau de Lusignan je hrad ve Francii. Dnes jsou z něj jen zříceniny, ale v dřívějších dobách býval jedním z největších \"châteaux-forts\" (hradů) ve Francii. Býval sídlem šlechtického rodu Lusignan, který zažil svůj největší společenský i politický význam po první křížové výpravě, a kteří panovali ve třech křižáckých královstvích, Království jeruzalémském, Kyperském království a království Malá Arménie.\n\nLusignan byl vybudován na strategicky významném místě v Poitou: na úzkém ostrohu nad příkrými svahy údolí. Jeho poloha byla tak působivá, že ve 12. století vznikla legenda, podle které založila hrad bytost s kouzelnou mocí - víla Meluzína, která jej postavila i s kostelem jako dar pro svého manžela Raymondina.\n\nLusignan v celé své velikosti, ve své podobě z počátku 15. století, je zobrazen v \"Přebohatých hodinkách vévody z Berry\" Jana z Berry, pro kterého byl hrad oblíbeným sídlem až do jeho smrti roku 1416. Představuje pozadí miniatury pro měsíc březen (viz obrázek), namalován v perspektivě, se svým barbakánem vlevo, hodinovou věží a věží Poitevine vpravo, nad kterou je zobrazen letící zlatý drak, který může symbolizovat strážného ducha Marca Lacombeho, ale spíše jde o Meluzínu, která v dračí podobě s nářkem opouští své panství.\n\nPo smrti vévody z Berry se Lusignan stal krátce majetkem Jeana de France (zemřel v květnu 1417) a pak připadl jeho bratrovi Karlovi, budoucímu králi Karlovi VII. Nejprve vesnice, pak město Lusignan vyrostlo za branami hradu podél svahu; ten utvářel další opevnění města. Lusignan zůstal strategicky důležitým místem v Poitu, v srdci Francie: během francouzských náboženských válek, kolem roku 1574, byl vytvořen plán na obranu hradu - je uložen v Národní knihovně Francie v Paříži. V následujícím století byl Lusignan opevněn moderním způsobem vojenským architektem Ludvíka XIV. Vaubanem. Pro svou polohu byl užíván jako vězení. Později byl sídlem školy.\n\nNež byl hrad v 19. století zbourán (hrabětem de Blossac pro uvolnění místa na zábavní park) , byl dlouho používán jako místní lom na kámen.\n\nDnes z hradu zbyla rozsáhlá část základů, které byly zbudovány v příkrém svahu, část donjonu, základy věže Poitevine, nádrže a sklepy a zbytky podzemní chodby, která pravděpodobně vedla ke kostelu.\n"}
{"id": "236651", "url": "https://cs.wikipedia.org/wiki?curid=236651", "title": "Nových sedm divů světa", "text": "Nových sedm divů světa\n\nDne 7. července 2007 (symbolicky 7. 7. 2007) bylo podle počtu hlasů zaslaných lidmi z celého světa zvoleno nových sedm divů světa. Anketu inicioval švýcarsko-kanadský dobrodruh Bernard Weber. Kritici, včetně expertů z UNESCO, se však od této aktivity distancují.\n\n\n"}
{"id": "236655", "url": "https://cs.wikipedia.org/wiki?curid=236655", "title": "Zubní kámen", "text": "Zubní kámen\n\nZubní kámen se tvoří ze zubního plaku, na kterém se ukládají minerální látky ze slin a zbytků potravin. Původně měkký a snadno odstranitelný povlak již nelze odstranit za pomoci zubní pasty a kartáčku. Ze zubního kamene se uvolňují látky, které jsou pro dásně dráždivé a agresivní. Dásně jsou posléze zčervenalé, oteklé, a když jsou zanícené, vzniká tzv. zánět dásní. Zubní kámen nikdy nezpůsobuje bolest, ale je příčinou vzniku zánětu dásní a ten již bolest způsobuje.\n\nExistují zubní pasty, které jsou speciálně určené proti vzniku zubního kamene. Ty ale působí skutečně jen proti jeho vzniku. Již existující zubní kámen nelze odstranit jakoukoli volně prodejnou zubní pastou.\n\nZubní kámen se odstraňuje buď ultrazvukem nebo mechanicky ručními nástroji a pastou v přibližně ročním intervalu. Tento zákrok provádí zubní lékař nebo také zubní hygienista, specialista na prevenci problémů s chrupem. Zákrok se nazývá kyretáž (deep scaling), ale jeho účinnost, jako prevence zubního kazu, je ale (např. organizací Cochrane Collaboration) zpochybňována (navíc může vést k poškozování zubů).\n"}
{"id": "236658", "url": "https://cs.wikipedia.org/wiki?curid=236658", "title": "Kvantování (signál)", "text": "Kvantování (signál)\n\nKvantování je diskretizace oboru hodnot signálu. Je to obecně proces ztrátový a nevratný.\n\nTento proces můžeme popsat kvantizační funkcí: formula_1, kde\n\nOtázkou tedy je, jak nastavit kvantizační hladiny. Toto nastavení je většinou závislé na citlivosti snímacího zařízení (ve fotografii třeba snímací senzor CCD). Podle něho nastavíme dolní a horní práh a pak rozdělíme hodnoty mezi nimi.\n\n\nPokud kvantování není dostatečně jemné, vznikají falešné kvantizační hrany (\"\"). Kvantizační šum je dobře vidět třeba na fotografiích oblohy, kde místo jemných přechodů z jednoho do druhého odstínu modré, vidíme spíše skokovité přechody vypadající jako velké mapy. Proto se někdy přidává aditivní šum, který tento nepříjemný efekt rozmaže (pokud ovšem není možné zvýšit počet prahů). Kvantizační šum je typický i pro veškeré digitální záznamy a přenosy zvuku.\n\nExperimentálně byly zjištěny tyto charakteristiky zdravého lidského oka:\n\nDále bylo vypozorováno, že standardní obrázek velikosti 512 × 512 pixelů se 128 stupni šedi zobrazovaný na plochu 5 × 5 cm pozorovaný ze vzdálenosti 25 cm se jeví jako spojitý.\n\nPokud bychom měli nedostatek datového prostoru, a chtěli bychom ho ušetřit, ale přitom nepřijít o dobře vypadající fotografie, potom:\n\n"}
{"id": "236659", "url": "https://cs.wikipedia.org/wiki?curid=236659", "title": "Tony Shalhoub", "text": "Tony Shalhoub\n\nTony Shalhoub (* 9. října 1953, Green Bay, Wisconsin, USA), celým jménem Anthony Marcus Shalhoub je americký herec, který se proslavil rolí Adriana Monka v seriálu \"Můj přítel Monk\".\n\nShalhoub se narodil a vyrostl ve městě Green Bay. Jeho otec, Joe Shalhoub, Maronit z Libanonu, emigroval do Spojených států jako sirotek ve věku 10 let. Oženil se s Shalhoubovou matkou Helena založil rodinný potravinový řetězec počínaje obchodem v centru Green Bay. Shalhoub je druhým nejmladším z 10 sourozenců. V roce 1992 se oženil s herečkou Brooke Adamsovou. Hráli spolu v několika filmech, v jedné epizodě seriálu \"Wings\" a Adamsová se jako hostující hvězda objevila v pěti dílech seriálu \"Můj přítel Monk\", přičemž zde v každém z pěti dílů ztvárnila jinou vedlejší postavu. V době jejich svatby již měla Adamsová adoptovanou dceru Josie Lynn (narozena 1989), kterou Shalhoub taktéž adoptoval. V roce 1994 společně adoptovali dceru Sophii (narozena 1994). Rodina žije v Los Angeles a v Green Bay ve Wisconsinu.\n"}
{"id": "236660", "url": "https://cs.wikipedia.org/wiki?curid=236660", "title": "Textilní lano", "text": "Textilní lano\n\nTextilní lano (angl.: \"textile rope\", něm.: \"Textilseil\") je délková textilie s průměrem větším než 4 mm obsahující nejméně 3 stáčené nebo splétané niťové prameny nebo textilní jádro se splétaným nebo plastickým pláštěm.\nJedno z nejstarších dosud objevených lan je útržek rybářské sítě ze střední doby kamenné ve Finsku (8-10 000 let) zhotovené z lýkových vláken (viz snímek ). Mnohem starší je obtisk plošné textilie domněle zhotovené z provazů. Tento objekt z období 24 000 let před n.l. byl objeven u Pavlova na jižní Moravě (viz \"Mecheels\" str. 19).\nZ období před 2500 lety pochází lano ze stonků papyrusu nalezené v údolí Nilu, stáčeného ze tří \"niťových pramenů\" způsobem, který byl velmi podobný technice používané k řemeslné výrobě lan až do poloviny minulého století (stáčení na „lanové dráze“ (viz snímek )). Jako surovina sloužila až do 50. let 20. století k výrobě pouze přírodní vlákna. Podle statistiky z roku 1951 se na lana a provaznické výrobky celosvětově spotřebovalo asi 160 000 tun vláken, z toho bylo 80 % vláken z listů (sisal, abaka, agave) a zbytek juta, bavlna a len.\n\nKoncem 19. století se začala vyrábět \"splétaná lana\", od poloviny 20. století s použitím syntetických filamentů také výrobky s nosností až 250 tun zhotovené na speciálních splétacích strojích. Od té doby sestávaly prakticky všechny nové výrobky ze syntetických vláken, tyto materiály zčásti nahradily dosud používaná lana z ocelových drátů a z přírodních vláken.\nV 60. letech přišla na trh lana z paralelně ložených přízí obalených plastickým (litým) pláštěm a o 20 let později se začaly do plastického obalu paralelně ukládat prameny z filamentů. Některé varianty těchto výrobků dosahují nosnosti 1500 tun.\n\nJediný publikovaný přehled o světové spotřebě vláken na lana a provaznické výrobky je hrubý odhad o syntetických materiálech z konce minulého století. V tomto se udává spotřeba 246 000 tun, z toho asi 66 % polyolefinů (PP a PE), 23 % polyamidy a 11 % polyestery. Ve statistice bylo zahrnuto také asi 2000 tun aramidových a ultrapevných vláken. Hodnota všech produkovaných lan se odhadovala na 1,5 miliardy US$. Množství použitých přírodních vláken není (v roce 2011) nikde evidováno.\nK výrobě lan se vlákenný materiál používá ve formě staplové příze, multi- a monofilamentů a jako příze z fóliových pásků.\nPodle struktury se lana obvykle dělí na dvě kategorie: stáčená nebo splétaná a lana s nízkým zákrutem. (Tkaná lana nebyla dosud (do r. 2012) popsána v odborné literatuře).\n\nPředloha pro stáčená a splétaná lana jsou niťové prameny (angl.: \"strands\"). Jsou do „šňůry“ vzniklé ze skaných přízí několikanásobným družením a zakrucováním. Prameny mohou dosáhnout průměru až 5 cm.\n\nNejpoužívanější druhy:\n\n\n\n\n\nJsou to výrobky s jádrem z paralelně ložených splétaných lanek, filamentů nebo tzv. drátěných lan drženým pohromadě hadicí ze splétaných nití nebo plastickým pláštěm.\n\nU jedné z variant těchto lan jsou také jednotlivé prameny obalené pláštěm.\n\n\n\n(resp. lanka) byla vyvinuta v 1. dekádě 21. století. Dají se vyrábět až do průměru 20 mm s ovíjeným jádrem nebo jako 3D tkaniny. K jejich použití se uvádí vodní sporty, camping, tkaničky do bot apod. Za největší výhodu se považuje několikanásobně vyšší produktivita jejich výroby oproti splétaným nebo stáčeným výrobkům. (Údaje o jejich fyzikálních vlastnostech nebyly dosud zveřejněny) \nNejdůležitější je\n\"pevnost\" (absolutní, tržná délka, za sucha, za mokra, ve spojích) a \"průtažnost\" (bez zatížení, se zatížením, zotavení)\n\nPříklady pevnosti a průtažnosti běžných druhů lan s průměrem 12 mm:\n\nVedle těchto vlastností se testují a hodnotí další kriteria, zejména\núnava, odolnost proti tření, proti slunečnímu záření, ohebnost, sráživost, spojování konců (splicing, uzly aj.)\n\nOd 90. let minulého století se lana konstruují s pomocí speciálních počítačových programů, které umožňují téměř optimální přizpůsobení vlastností k předpokládanému použití lana (\"Predicting rope properties\").\nK hlavním oblastem patří: námořní a říční doprava, rybářství, jeřáby a elevátory, ukotvení čerpadel ropy a stožárů, sportovní nářadí (horolezectví, švihadla atd.)\n\nPostup výroby sestává v principu ze skaní příze, zhotovení niťových pramenů a vlastní výroby lan.\n\nse provádí na dvouzákrutových nebo (méně často) na křídlových strojích.\n\nNiťové prameny se nejčastěji zhotovují na tzv. \"pramenicích\" (angl.: \"strander\"), což jsou speciální skací stroje, na kterých se niti z několika cívek druží v rameni otočného křídla, mezi křídlem a následujícím \"průvlakem\" se pak svazek nití zakrucuje v sestavě závislé na seřízení průvlaku.\n\nZařízení ke stáčení lan na lanové dráze se v současné době nabízí jen jako model pro hobby-provazníky a řemeslně použitelné přístroje se předvádějí v některých muzeích. \n\nPrůmyslově se stáčená lana se v současné době vyrábí na agregátech (\"integral rope-making machines\"), ve kterých je ke stáčecímu stroji jako předstupeň integrována pramenice Zakrucovací křídlo na stáčecím stroji pracuje s 250-360 ot./ min., předkládat se může až 4x56 cívek s přízí, výsledné lano ze 3 nebo 4 pramenů může mít tloušťku 3-44 mm se 4-50 zákruty /m.\nTeorie se zakládá na tézi, podle které nitě při skaní (nebo prameny při stáčení) tvoří spirály, které že se dotýkají vždy jen vnitřní stranou jádra, zatímco druhá strana je odvrácená a musí překonat větší vzdálenost. Důsledkem tohoto jevu je rozkrucování nebo překrucování jednotlivých komponentů stáčených lan, resp. skané příze, jejichž výše se dá poměrně přesně matematicky vyjádřit.\nV praxi to znamená, že např. když se tří prameny se zákrutem \"Z\" zpracovávají při stáčení se stejnosměrným zákrutem \"Z\", přibývá na jednotlivých pramenech s každou otáčkou stroje (křídla) zhruba jeden zákrut a naopak při stáčení těchto pramenů „doleva“ (\"S\") se prameny rozkrucují a hotové lano ztrácí část pevnosti.\n\nU lan z materiálů s vyšší tažností se shora popsané rozdíly z větší části vyrovnají, ale u ultrapevných vláken (s tažností 2-4 %) je bezpodmínečně nutné provádět stáčení (nebo skaní) na strojích se zařízením na udělování „předzákrutu“. Ten se uděluje zpravidla s pomocí separátního náhonu rámu s předkládanými cívkami, kde je výše předzákrutu nastavitelná (např. faktor 0,4-2,6, kterým se vyrovnává následující rozkroucení) \nSplétací stroje (\"braiding machines\") se staví na stejném principu jako byla tato zařízení už na začátku minulého století, to znamená cívky s niťovými prameny se otáčí v kruhu kolem nálevky, do které se všechny prameny sbíhají. Cívky jsou nasazeny v tzv. paličkách, s pomocí kterých se při každé otáčce stroje mění směr odvíjení pramene (viz snímek ).\nJednotlivé typy strojů jsou konstruovány pro lana různých průměrů (cca 20-240 mm). Stroje se staví s 12 až 32 paličkami (jednotlivé cívky s objemem až 0,75 m³) a nejjemnější běží např. s 230 ot./min., nejhrubší s 9/min. Na každou paličku se mohou nasazovat také cívky se sdruženými prameny (maximálně 4).\n\nKe speciálním provedením patří např. stroje na \"oplétání\" (dvojitě splétaných) lan. Uprostřed mezi splétajícími prameny je do sběrné nálevky vedeno hotově spletené jádro (obvykle z pevnějších materiálů) \n(známé cca od roku 2009) jsou jehlové stroje na stuhy ve speciálním provedení. Dá se na nich tkát (resp. protkávat jádro lanka) až s 2000 obr./min.\n\nPlášť se většinou zhotovuje u polyuretanové pryskyřice, nanášení se provádí pultruzí nebo nastřikováním.\n\nPrameny na lana z ultrapevných vláken se dlouží v páře při cca 120 °C a tím se dosáhne zvýšení pevnosti lana až o 20 %.\n\n"}
{"id": "236666", "url": "https://cs.wikipedia.org/wiki?curid=236666", "title": "Orlice (rozcestník)", "text": "Orlice (rozcestník)\n\nSlovo Orlice má více významů:\n\nDále je součástí názvů:\n\nJiný význam\n\n"}
{"id": "236667", "url": "https://cs.wikipedia.org/wiki?curid=236667", "title": "Eolické jezero", "text": "Eolické jezero\n\nEolické jezero je druh jezera, které vzniklo v důsledku větrné činnosti. Ta může způsobit např. zahrazení vodního toku nebo prameniště pohyblivými písečnými dunami. Rozlišují se\n\n\n"}
{"id": "236668", "url": "https://cs.wikipedia.org/wiki?curid=236668", "title": "Miroslav Kostelka", "text": "Miroslav Kostelka\n\nIng. Miroslav Kostelka (* 31. ledna 1951 Františkovy Lázně) je bývalý ministr obrany ČR v letech 2003 a 2004 ve vládě Vladimíra Špidly, později velvyslanec České republiky v Rusku.\n\nV letech 1969–1974 vystudoval Vojenskou akademii v Brně, tamtéž absolvoval vyšší kurz a v letech 1986–1987 prošel postgraduálním studiem. V letech 1996 a 1997 absolvoval NATO Defence College v Římě. Od roku 1974 působil v armádě, od roku 1976 jako velitel praporu, od roku 2002 již v hodnosti generálporučíka jako zástupce náčelníka Generálního štábu.\n\nHovoří rusky a anglicky. Je ženatý, s manželkou Janou má dvě děti: Andreu a syna Petra. Z prvního manželství má dceru Hanu.\n"}
{"id": "236670", "url": "https://cs.wikipedia.org/wiki?curid=236670", "title": "Apollo 13 (film)", "text": "Apollo 13 (film)\n\nApollo 13 je americký dramatický film, který v roce 1995 natočil režisér Ron Howard.\n\nFilm byl inspirován skutečnými událostmi, které se staly na kosmické lodi Apollo 13. Ústřední postavou je Jim Lovell, velitel letu.\n\nV přípravné části k letu můžeme sledovat lidsky dramatické rozhodování o změně v obsazení posádky tři dny před startem, v důsledku nebezpečí infenkce. Hlavní děj začíná se vznikem nouzové situace za letu, kdy v důsledku exploze kyslíkové nádrže č.2 ztratila loď zdroje kyslíku, elektrické energie a vody a posádka musela za řady improvizací přečkat návrat k Zemi v lunárním modulu. Faktů skutečného letu Apolla 13 se film přidržuje poměrně věrně, proto detailnější popis děje není potřebný.\n\nZřejmě v zájmu dramatizace byly připuštěny některé odchylky od skutečnosti. Zejména nejsou přesně dodrženy časové proporce průběhu havárie. Zatímco ve skutečnosti od zapnutí promíchávání do výbuchu uplynula minuta a půl, ve filmu nanejvýš 20s. Lovell ohlásil pozorování úniku z okna až po patnácti minutách od události, ve filmu podstatně dříve. Nejde o dokument, autoři museli nutně volit patřičný spád děje pro diváky. Podstatnou odchylkou od skutečnosti je také to, že postavy mluví vzrušeným hlasem, aby divákovi zprostředkovaly napětí. Toho se však ve skutečnosti profesionálové v kosmické lodi ani v řídícím středisku nedopustili.\n\nPředstavitel hlavní role Tom Hanks se později podílel na produkci a jako průvodce a herec ve vedlejší roli na hraném dokumentárním seriálu HBO \"From the Earth to the Moon\" – \"Ze Země na Měsíc\", který pokrývá důležité momenty programů Mercury, Gemini a téměř všechny pilotované lety programu Apollo.\n\n\n"}
{"id": "236671", "url": "https://cs.wikipedia.org/wiki?curid=236671", "title": "Římskokatolická farnost Mohelno", "text": "Římskokatolická farnost Mohelno\n\nŘímskokatolická farnost Mohelno je územní společenství římských katolíků v brněnské diecézi, v třebíčském děkanství.\n\nDo farnosti patří pět obcí: Mohelno, Senorady, Kladeruby, Lhánice a Kramolín. V těchto obcích žije asi 2350 obyvatel. Obyvatelé jsou buď katolíci nebo bez vyznání.\n\nV Mohelně stojí farní kostel zasvěcený Všem svatým. První zmínky o kostele jsou z roku 1234. Vedle kostela stojí barokní fara z roku 1775.\n\nOd 1. srpna 2012 zde byl administrátorem excurrendo R. D. Josef Malík, který zemřel 12. května 2014. Od srpna 2014 byl ustanoven novým administrátorem excurrendo R. D. ICLic Slavoj Alexa a v dubnu 2015 byl jmenován administrátorem farnosti R. D. Petr Václavek z Rouchovan.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. duben. Adorační den připadá na 22. února.\n\n"}
{"id": "236672", "url": "https://cs.wikipedia.org/wiki?curid=236672", "title": "Rilsko-rodopský masiv", "text": "Rilsko-rodopský masiv\n\nRilsko-rodopský masiv je horský systém, tvořící střední a nejvyšší část Trácko-makedonského masivu. Zasahuje na území Bulharska a Řecka. Jeho nejvyšší horou je rilská Musala (2 925 m).\n\nRilsko-rodopský masiv je na západě vůči Srbsko-makedonskému masivu vymezen riftovým údolím Strumy. Na severu od Staré planiny a Hornothrácké nížiny a na východě od Thráckého masivu jej odděluje údolí Marice, na jihu zasahuje až k Egejskému moři.\n\nCelá soustava je vrásno-zlomového původu, pohoří jsou tvořena krami vyzdviženými a pánve a kotliny pokleslými. Vývojově jsou to trosky velmi starých pohoří, jež byla zarovnána a teprve v neogénu získala dnešní uspořádání hrásťových pohoří s častými zbytky zarovnaných povrchů, příkrými svahy a velkými výškovými rozdíly. Vše pak dotvořila ledovcová modelace, která dala horským štítům vzhled karlingů, dala vzniknout skalním stěnám, karům a trogům. \n\n\nPřes Rilsko-rodopský masiv přechází rozvodí mezi úmořími Černého a Egejského moře. Pramení zde Struma, Iskăr, Marica a Mesta. Vzhledem k dřívějšímu zalednění jsou zdejší pohoří bohatá na jezera. V Rile je 183 ledovcových jezer, v Pirinu dokonce 186. Největší z nich je rilské Smradlivo ezero (24 ha). V celé horské soustavě se také nachází mnoho vodních nádrží - např. Bílý Iskăr.\n"}
{"id": "236677", "url": "https://cs.wikipedia.org/wiki?curid=236677", "title": "Přepadení vysílačky v Gliwicích", "text": "Přepadení vysílačky v Gliwicích\n\nPřepadení vysílačky v Gliwicích (tehdy město \"Gleiwitz\" v Horním Slezsku, které patřilo Německu) byla operace pod falešnou vlajkou, která měla doložit polskou agresi vůči Německu a před světem ospravedlnit útok na Polsko.\n\nOperaci s označením \"Himmler\" provedla 31. srpna 1939 speciální skupina příslušníků SS převlečených do polských uniforem. Poté útočníci vysílali rádiem výzvu v polštině k boji proti Němcům. Na místě přepadení zanechali těla zastřelených vězňů z koncentračního tábora Dachau, převlečená do polských uniforem.\n\nPřepadení bylo zorganizováno Reinhardem Heydrichem a Heinrichem Müllerem, velitelem gestapa. Aby celá akce vypadala důvěryhodněji, byl na vysílací stanici přivezen Franciszek Honiok, Němec, který pomáhal polským lidem a byl den před tím zatčen gestapem. Byl přinucen převléci se tak, aby vypadal jako Polák. Poté byl usmrcen injekcí a postřelen tak, aby to vypadalo, že padl v boji.\n\nCelá akce měla vyvolat dojem, že následující útok na Polsko je odvetou za toto přepadení a že tudíž Německo není agresorem (tzv. operace pod falešnou vlajkou).\n\n1. září 1939 Německo spustilo operaci \"Fall Weiss\", čímž iniciovalo vypuknutí druhé světové války. Tentýž den v projevu v Reichstagu, připomněl Adolf Hitler 21 předchozích pohraničních incidentů, z nichž tři nazval „velmi vážnými“, jako ospravedlnění pro německou „defenzivní“ reakci proti Polsku. Jen několik dní předtím, 22. srpna, řekl svým generálům: \"„Zabezpečím propagandistický casus belli. Na jeho důvěryhodnosti nezáleží. Vítěz nebude tázán, zda říkal pravdu.\"\"\n\n"}
{"id": "236682", "url": "https://cs.wikipedia.org/wiki?curid=236682", "title": "Louis Durey", "text": "Louis Durey\n\nLouis Durey (27. května 1888 – 3. července 1979) byl francouzský hudební skladatel.\n\nNarodil se v Paříži do rodiny místního obchodníka. Pro hudební kariéru se rozhodl až v devatenácti letech, když poznal hudbu Clauda Debussyho a jako skladatel byl převážně samouk. Již zpočátku zaujímala důležité postavení v jeho tvorbě sborová hudba, prvním kontaktem s hudební veřejností ale byla klavírní skladba pro čtyři ruce \"Carillons\". Zazněla na koncertě v roce 1918 a Maurici Ravelovi se zalíbila natolik, že ji doporučil svému vydavateli.\n\nDurey se znal s Dariem Milhaudem a podílel se na klavírním albu šesti skladatelů , kteří byli v roce 1920 nazváni Pařížská šestka. Durey byl jejím nejstarším členem a zprvu také vůdčím duchem. V roce 1921 se však neúčastnil týmové spolupráce skupiny na \"Les Mariés de la Tour Eiffel\", což u Jeana Cocteaua vyvolalo pobouření.\n\nPo éře slavné Pařížské šestky, které se dostávalo mnoho pochval a uznání, pokračoval Durey ve své vlastní činnosti. Nikdy neměl potřebu vázat se k nějaké hudební „instituci“ a začal vyhlašovat své levicové ideály, kvůli kterým strávil zbytek života v umělecké izolaci.\n\nNásledkem rozepře s Cocteauem se Durey odebral do jižní Francie a pracoval v domku v Saint-Tropez. Kromě komorní hudby zde napsal i svou jedinou operu \"L’Occasion\". V roce 1929 se oženil s Annou Grangeonovou a následující rok se přestěhoval zpět do Paříže. V polovině třicátých let se stal členem Komunistické strany a byl aktivní také v právě vytvořené Féderation Musicale Populaire. Během nacistické okupace spolupracoval s hnutím Francouzský odpor a psal anti-fašistické písně. Po válce se hlásil k tvrdému komunismu a jeho nekompromisní politické postoje mu překážely v hudební kariéře. Aby si vydělal na živobytí, přijal v roce 1950 místo hudebního kritika v pařížském komunistickém deníku.\n\nNa konci padesátých a začátku šedesátých let pokračoval v komponování, ale nevytvořil nic většího významu. Jeho skladba na vietnamská témata, vzešlá z odporu ke zmatku, který Francie ve Vietnamu zanechala, a k následné americkovietnamské válce, se tehdy jevila jako zoufalý hlas člověka zbaveného politické moci.\n\nLouis Durey - pravděpodobně „nejzapomenutější“ člen Pařížské šestky zemřel v Saint-Tropez.\n"}
{"id": "236684", "url": "https://cs.wikipedia.org/wiki?curid=236684", "title": "Zvukové spektrum", "text": "Zvukové spektrum\n\nZvukové spektrum v akustice představuje kombinaci všech frekvencí, ze kterých se většina zvuků (tedy mechanické vlnění) skládá.\n\nVětšina zvuků, které se v přírodě vyskytují, nejsou jednoduché tóny o jedné frekvenci, ale mají složitý průběh, který lze analyzovat pomocí přístrojů.\n\nTóny mají pravidelný průběh, který je složen z jedné nebo více frekvencí, na které lze zvuk při analýze jeho spektra rozložit. Nejnižší frekvence tónu (F0) je považována za základní a udává výšku tónu. Ostatní, vyšší frekvence (F1, F2, F3 atd.) se označují jako formanty a ovlivňují výsledný sluchový dojem, nazývaný barva tónu (témbr, timbre).\n\nŠumy neboli hluky mají nepravidelný průběh kmitů.\n\nMnoho zvuků nejsou čistými tóny ani čistými šumy, ale mají jak složky tónové (pravidelné kmity o určitých frekvencích), tak i šumové (nepravidelnosti).\n\nV lidské řeči jsou samohlásky složenými tóny, souhlásky jsou šumy. Některé souhlásky, tzv. sonory, mají kromě šumové složky i výraznou složku tónovou.\n\n"}
{"id": "236686", "url": "https://cs.wikipedia.org/wiki?curid=236686", "title": "Jenčov", "text": "Jenčov\n\nJenčov (též \"Jinčov\") je zřícenina hradu v CHKO Křivoklátsko na malé skalní ostrožně nad potokem Vůznice v Křivoklátské vrchovině uprostřed křivoklátských lesů v nadmořské výšce 340 m n. m. Zřícenina se nachází asi 6 km severně od Nižboru na okraji Národní přírodní rezervace Vůznice a asi 2 km jižně od obce Běleč, k jejímuž území katastrálně patří. Je chráněna jako kulturní památka České republiky.\n\nJedná se o jeden z našich nejmenších královských hradů, který patrně vždy plnil pouze funkci loveckého hrádku. Přesné datum založení hradu není známo, výzkumy potvrdily jeho existenci na přelomu 13. a 14. století a jeho zakladatelem byl pravděpodobně Přemysl Otakar II. Lovecký hrádek Jenčov patrně patřil buďto přímo k městu Nižbor, nebo pravděpodobněji ke hradu Křivoklátu, který se nachází nedaleko odsud.\n\nHrad byl neobvykle malý. Tvořily ho pouhé dvě zděné budovy a předpokládané dřevěné opevnění přístupové cesty. Palác měl minimálně jedno patro. V jeho přízemí se nacházely dvě místnosti přístupné portály a jednu z nich osvětlovalo malé okno. Na nejvyšším bodě skály stála další budova, pravděpodobně věž.\n\nZřícenina hradu je velmi dobře přístupná odbočkou z červeně značené turistické trasy ze Zbečna do Chyňavy.\n\n\n\n"}
{"id": "236687", "url": "https://cs.wikipedia.org/wiki?curid=236687", "title": "Vůznice", "text": "Vůznice\n\nVůznice je potok v Křivoklátské vrchovině, levostranný přítok řeky Berounky. Nejznámější a nejcennější úsek prochází pásem křivoklátských lesů nad Nižborem a je osou národní přírodní rezervace Vůznice. Celá délka toku spadá do CHKO Křivoklátsko.\n\nVůznice pramení v polích u obce Běleč na Kladensku. Podle základní vodohospodářské mapy se počátek toku nalézá severovýchodně od Bělče při silnici II/201 od Bratronic) v přibližné nadmořské výšce 445 m. Po průchodu Bělčí nabírá jižní směr, který bude zhruba sledovat po zbytek své cesty, a protéká chatovou osadou Pohodnice, ve které je do ní zaústěno několik stroužek z místních studánek. V tomto úseku byla v 80. letech zregulována do koryta z betonových panelů - po sérii lokálních povodní v 90. letech již zůstal takto upraven pouze úsek několika stovek metrů.\n\nNa úrovni posledních chat osady vstupuje z otevřené krajiny do lesa a v tomto místě začíná na levém břehu národní přírodní rezervace Vůznice. Zde Vůznice protéká velmi členitým údolím s mnoha skalními ostrožnami, skalními výchozy, suťovými poli doprovázené velkými plochami původních listnatých lesů s výskytem velice vzácné fauny i flóry. Asi na 4. kilometru toku se nachází malebná zřícenina loveckého hrádku Jinčova, ke které vede po lesní cestě odbočka turisticky značené trasy. Ostroh hradu Jinčova obtéká zprava a obklopuje jej téměř plným úhlem. Od Jinčova se tok mírně stáčí k jihovýchodu, asi po 0,7 km přibírá zleva Benešův potok neboli Benešák vytékající z Benešova luhu (tento soutok na je nejjižnějším bodem okresu Kladno a zároveň trojmezím okresů). Odtud pak teče na jih k velkému lesnímu rybníku, který slouží coby velká zásobárna vody pro místní rybochovná zařízení, která se nachází v délce několika (odhadem asi 3 kilometry) kilometrů pod ním, mezitím přibírá další přítok zleva.\n\nV posledním úseku potok (v délce cca 0,8 km) prochází pod silnicí II/116 Křivoklát/Lány–Nižbor, kde končí národní přírodní rezervace, obtéká sídlo místní rybochovné základny (bydliště porybného) tak aby posléze těsně u řeky vtekl do místní chatové osady, zde prochází pod železniční tratí Beroun–Rakovník a vlévá se v nadmořské výšce cca 230 m zleva do řeky Berounky.\n\nMalebným údolím Vůznice vede od silnice Lány–Nižbor polní a lesní cesta, která je ale pro veřejnost zcela uzavřena, neboť na Vůznici se také, mimo jiné, nachází velké rybochovné zařízení určené pro chov pstruhů s mnoha rybníčky, sádkami a extenzivně sečenými loukami (výroba sena). Na horním toku Vůznice lze po turistické značce navštívit zajímavou zříceninu loveckého hrádku Jinčov. Potok Vůznice se nedaleko od Nižboru na řkm. 44,6 vlévá zleva do Berounky.\n\n\n"}
{"id": "236688", "url": "https://cs.wikipedia.org/wiki?curid=236688", "title": "Guatemalský quetzal", "text": "Guatemalský quetzal\n\nGuatemalský quetzal je národním platidlem středoamerického státu Guatemala. Jeho ISO 4217 kód je GTQ. Jedna setina quetzalu se nazývá centavo. Do oběhu se současná měna dostala v roce 1925, kdy nahradila původní guatemalské peso. Svůj název přebrala guatemalská měna po národním ptáku \"quetzalovi (Pharomachrus mocinno)\". Mayská civilizace používala jeho peří jako platidlo. \n\n\n"}
{"id": "236691", "url": "https://cs.wikipedia.org/wiki?curid=236691", "title": "Metro v Chicagu", "text": "Metro v Chicagu\n\nMetro v Chicagu je systém podzemní a nadzemní dráhy. Celá síť sestává z 8 linek označených barvami, z nichž dvě nejvytíženější (červená a modrá) fungují 24 hodin denně. Metro je provozováno společností Chicago Transit Authority (CTA) a slouží obyvatelům města Chicago a osmi nejbližším předměstím. Za běžný pracovní den jej využije průměrně na 658 524 lidí.\n\nSystém je podzemní jen z 15%, ze 60% je nadzemní (odtud přezdívka El – elevated – nadzemní) a zbylých 25% trati vede po zemi (včetně přejezdů přes ulice – například Hnědá linka mezi stanicemi Western a Kimball). V centru je systém převážně podzemí, kolem centra a na bližších předměstích je nadzemí.\n\n"}
{"id": "236692", "url": "https://cs.wikipedia.org/wiki?curid=236692", "title": "Československá hokejová liga 1949/1950", "text": "Československá hokejová liga 1949/1950\n\n7. ročník československé hokejové ligy 1949/50 se hrál pod názvem Celostátní mistrovská soutěž.\n\n8 účastníků hrálo v jedné skupině dvoukolově systémem každý s každým. Poslední dva sestoupili.\n\n\n\n"}
{"id": "236695", "url": "https://cs.wikipedia.org/wiki?curid=236695", "title": "Alexandr Kramer", "text": "Alexandr Kramer\n\nAlexandr Kramer (24. května 1946 Praha – 29. května 2012 tamtéž) byl český novinář, za normalizace disident a autor science fiction povídek, které zveřejňoval pod jménem svého spolupracovníka Jaroslava Veise a později Miroslava Kostky.\n\nVystudoval Fakultu sociálních věd a publicistiky UK (v roce 1970 byl před státnicemi vyloučen, promoval až v roce 1990). Od roku 1966 se angažoval ve studentském hnutí, v roce 1968 působil jako redaktor týdeníku \"Student\". V dubnu 1969 vedl jako předseda Akademické rady studentů na fakultě stávku proti nástupu G. Husáka do čela KSČ. Sám byl členem KSČ od března 1968; v listopadu 1969 vystoupil. V následujících letech pracoval jako tlumočník z angličtiny, pomocný dělník, nosič kufrů, agent s lístky do divadla, od roku 1976 do roku 1989 jako technický překladatel a referent pro dokumentaci v Tesle Karlín. Podílel se na protirežimních letákových akcích. V lednu 1977 podepsal Chartu 77. Od léta 1989 přispíval do samizdatových \"Lidových novin\". Spoluzakládal skupinu Levá alternativa v září 1989; v roce 1991 vystoupil. Byl ženatý, měl jednu dceru.\n\nV letech 1990–92 pracoval jako redaktor zahraniční rubriky \"Lidových novin\" se zaměřením na USA, v letech 1993–97 byl vedoucím redaktorem exportní redakce ČTK, vedoucím redaktorem zahraniční rubriky časopisu \"Mladý svět\", zástupcem šéfredaktora a reportérem časopisu \"Týden\", překladatelem pro Reader's Digest Výběr, redaktorem zpravodajství Radia Svobodná Evropa.\n\nV srpnu 1997 se stal redaktorem deníku \"Právo\". Zde působil zpočátku jako politický komentátor, postupně se však specializoval na velké politické rozhovory vycházející v sobotu. Zastával výrazně levicové názory. Tyto rozhovory vydalo knižně brněnské nakladatelství nakladatelství Doplněk: \"Interview\" (2001 – 126 rozhovorů), \"Interview 2\" (2002 – 52 navazujících rozhovorů z Práva plus 54 starších rozhovorů z jiných periodik, zejména \"Lidových novin\"), \"Interview 3\" (2003 – 66 rozhovorů), \"Interview 4\" (2005 – 69 rozhovorů), \"Interview 5\" (2006 – 74 rozhovorů) a \"Interview 6\" (2008 – 64 rozhovorů). V listopadu 2007 publikoval premiér Mirek Topolánek knihu svých šestnácti rozhovorů s Kramerem \"Topolánek versus Kramer aneb 5 let české politiky (a žurnalistiky)\". Poslední rozhovor publikoval v květnu 2008, pak se ze zdravotních důvodů odmlčel.\n\nZa své rozhovory Kramer obdržel Novinářskou cenu Karla Havlíčka Borovského udělovanou ČLF za rok 2003.\n\nV prosinci 2007 byl Kramer iniciátorem a  utorem textu veřejné Výzvy k občanské neposlušnosti prosazující bojkot nově zavedených regulačních poplatků za vyšetření lékařem a hospitalizaci, dokud Ústavní soud České republiky nerozhodne o stížnosti, podle níž Listina základních práv a svobod v čl. 31 zakládá právo na bezplatnou zdravotní péči. Výzvu podepsalo 58 osob včetně řady politiků ČSSD, KSČM a levice SZ, umělců a vědců.\n\nAlexandr Kramer byl silný kuřák, zemřel po několikaleté rakovině plic.\n\nV polovině 70. let začal společně s Jaroslavem Veisem psát povídky science fiction, které vyšly pod Veisovým jménem ve sbírkách \"Experiment pro třetí planetu\" (1976) a \"Pandořina skříňka\" (1979). Poté, co začali psát samostatně, publikoval pod jménem „pokrývače“ Miroslava Kostky; knižně sbírku \"Exodus s happyendem\" (vročení 1989, distribuována 1990). Souborně vyšla většina jeho povídek v roce 1997 pod názvem \"Nezlomnej lidskej duch\". Společně s Ondřejem Neffem napsal dějiny světové science fiction \"Všechno je jinak\" (Albatros 1986, vydáno pod Neffovým jménem) a byl rovněž autorem velké části anglosaských hesel v \"Encyklopedii literatury science fiction\" (1995).\n\n"}
{"id": "236696", "url": "https://cs.wikipedia.org/wiki?curid=236696", "title": "Jevpatorija", "text": "Jevpatorija\n\nJevpatorija je lázeňské město v mělkém Kalamitském zálivu Černého moře v rovinaté západní části Krymu, sporného území považovaného za část Ukrajiny, ale ovládaného od Krymské krize Ruskem. V roce 2006 zde žilo 106 500 obyvatel.\n\nPrvním sídlem na území Jevpatorije byla řecká kolonie \"Kérkintis\". Patřila do Pontské říše císaře Mithriada VI., zvaného též \"Eupatór\". Z tohoto přízviska byl po dobytí krymu Ruským impériem vytvořen ruský (a dnes současně ukrajinský) název Jevpatorija (Евпато́рия; , - Євпат́орія). V některých jazycích včetně starší češtiny se objevuje též název Eupatoria vycházející z řecké podoby jména.\n\nV krymské tatarštině a dalších turkických jazycích nese město název Kezlev, který byl utvořen patrně od chazarského názvu \"Güzliev\" (doslova „krásný dům“), názorů však existuje více.\n\nMěsto má přes 2500 let dlouhou historii, na jejímž počátku stojí řecká kolonie Kérkintis. Později město náleželo Pontu, v raném středověku pak říši Chazarů, poté Krymskému chanátu. V závěru 18. století dobyla město (stejně jako celý Krym a jižní Ukrajinu – tzv. Novou Rus) vojska Ruského impéria. Roku 1784 pak město získalo současný název, který, podobně jako Oděsa či Sevastopol, vychází z řečtiny a měl symbolizovat návaznost Ruské říše na vyspělou řeckou civilizaci.\n\nRoku 1855 se poblíž města odehrála Bitva u Jevpatorije, jedna z bitev krymské války.\n\nNejvětší rozkvět město zažilo v 2. polovině 19. století a na začátku století 20., kdy se dočkala mj. divadla (1910), musea, tramvajové dopravy a železnice (1915). 20. století pak přineslo rozvoj rekreační a lázeňské infrastruktury.\n\nNa Štědrý den roku 2008 došlo v jednom z místních panelových domů k výbuchu plynu, který usmrtil 27 osob. Na místo tragédie se dostavil i prezident Juščenko a premiérka Tymošenková.\n\nJevpatorija má množství architektonických památek, mezi něž patří pravoslavný kostel Sv. Mikuláše z konce 19. století, ze starších památek pak mešita \"Džuma-Džami\", \"tekiye\" dervišů, chrámový komplex (kenesa) krymských Karaimů a další. Pobýval zde také polský básník Adam Mickiewicz a napsal zde jeden ze svých \"Krymských sonetů\".\n\nV Jevpatoriji nejsou žádné velké průmyslové podniky. Převažují malé a střední podniky, zejména potravinářské.\n\nJevpatorija je spojena frekventovanými příměstskými vlaky se Saki a Simferopolem. V letní sezóně sem navíc denně míří několik přímých vlaků zejména z Moskvy a Kyjeva. Dosažitelná je také autobusem. Funguje zde námořní přístav.\n\nVe městě je také v provozu nevelká síť tramvajové dopravy.\n\n"}
{"id": "236698", "url": "https://cs.wikipedia.org/wiki?curid=236698", "title": "Orli Znojmo", "text": "Orli Znojmo\n\nOrli Znojmo je český klub ledního hokeje, který sídlí ve Znojmě. Založen byl v roce 1933 pod názvem TJ Sokol Znojmo. Svůj současný název nese od roku 2009. Od sezóny 2011/12 působí v Erste Bank Eishockey Lize, rakouské nejvyšší soutěži ledního hokeje. Klubové barvy jsou červená, bílá a černá.\n\nSvé domácí zápasy hraje v Nevoga aréně s kapacitou 4 800 diváků.\n\nPrvní zmínka o znojemském hokeji pochází z roku 1933, kdy při místním TJ Sokolu Znojmo vznikl klub kanadského hokeje. Tento klub pak hrál 60 let až do roku 1993 na úrovni krajského přeboru. V roce 1993 však nastal ve znojemském hokeji velký zlom. Do klubu totiž finančně vstoupil společník česko-rakouské firmy Excalibur Jaroslav Vlasák. Díky této finanční podpoře klub postoupil v roce 1994 do 2. ligy. V roce 1997 pak díky úspěšné baráži postoupil i do 1. ligy. Soupeře nový účastník druhé nejvyšší hokejové soutěže v České republice zaskočil již v první sezóně, když na prvním místě získal stejný počet bodů jako druhý Liberec. Severočeský klub se pokusil zpochybnit výsledky Znojma poukazem na neoprávněnost startu olomouckého obránce Vlčka, ale s protestem u příslušné komise ČSLH neuspěl. Konečná tabulka první ligy pro sezónu 1997/1998 tedy nedoznala změn. Znojmo v ní zůstalo první díky lepším výsledkům ve vzájemných zápasech hraných proti Liberci, čímž získalo právo účasti v baráži o Extraligu.\n\nO dva roky později pak klub v roce 1999 postoupil konečně i do Extraligy. V extralize se potom držel hlavně díky podpoře svého generálního sponzora - energetické společnosti E.ON. Ta však klub z 35 tisícového města v roce 2009 opustila. Zakladatel úspěchů Znojemského hokeje Jaroslav Vlasák potom prodal licenci na extraligu brněnské Kometě. HC Znojemští Orli poté jako společnost skončili a byl založen nový klub, který působí pod názvem Orli Znojmo.\n\n31. května 2011 klub vystoupil z 1. české hokejové ligy a nově vstoupil do převážně rakouské Erste Bank Eishockey Ligy.\n\n\nMezi současné důležité hráče týmu patří Patrik Nechvátal či odchovanci Jan Lattner a David Bartoš.\n\nV dřívější době se do historie klubu výrazně zapsali hráči Peter Pucher, Marek Uram, Jiří Dopita, Radim Bičánek a Radek Haman. V sezoně 2004/05 přlákala výluka v NHL do Znojma známé hráče jako Tomáš Vokoun, Martin Havlát, Karel Rachůnek a Patrik Eliáš.\n\nMezi další významné hráče patřili například Jiří Heš, Petr Kaňkovský, Patrik Fink, Jiří Trvaj, Marek Uram, Oldřich Svoboda, Marek Vorel, Radek Haman, Milan Procházka, Bryan Bickell, André Lakos či Teemu Lassila.\n\nZdroj: \n\n\n\nZdroj:\n\n\n\nZdroj:\n\nZdroj:\n\n\n\n"}
{"id": "236701", "url": "https://cs.wikipedia.org/wiki?curid=236701", "title": "BMW Sauber", "text": "BMW Sauber\n\nBMW Sauber je německá automobilová stáj formule 1 firmy BMW, která se zúčastnila závodů Mistrovství světa formule 1. Tato stáj vznikla odkoupením dosavadního týmu Sauber na konci roku 2005, německým výrobcem automobilů BMW. V polovině sezóny 2009 oznámila automobilka BMW odchod z Formule 1. Následně prodala stáj zpět Peteru Sauberovi.\n\nV roce 1970 vyrobil Peter Sauber svůj první závodní vůz. Během sedmdesátých a osmdesátých let se účastnil se svými vozy závodů sportovních vozů. Velké úspěchy získal Sauber díky spojení s Mercedesem, když v roce 1989 zvítězil v závodě 24 hodin Le Mans a ve stejném roce a o rok později zvítězil v Mistrovství světa sportovních vozů.\n\nV roce 1993, s podporou Mercedesu, vstoupil Sauber do formule 1, ale spolupráce s Mercedes vydržela jen do roku 1994. Poté od roku 1997 Sauber používal motory Ferrari, přejmenované podle hlavního sponzora týmu na Petronas. Nejlepším umístěním Sauberu v závodě bylo 3. místo. Vůbec nejúspěšnější sezonu tým zažil v roce 2001, kdy v Poháru konstruktérů skončili na 4. místě.\n\nBMW působilo ve formuli 1 jako dodavatel motorů mezi roky 1982 až 1987 a 2000 až 2005. Nelson Piquet získal v roce 1983 s vozem Brabham-BMW mistrovský titul. Během roku 2005 BMW ukončilo dohodu o dodávání motorů týmu Williams a odkoupilo Sauber. Peter Sauber zůstal u týmu jako poradce.\n\nPro sezonu 2006 s týmem podepsal Nick Heidfeld, který loni jezdil za Williams, zatímco mistr světa z roku 1997 Jacques Villeneuve měl platnou smlouvu z loňského roku, ze Sauberu. Třetím jezdcem týmu se stal Polák Robert Kubica. Tým navázal na práci Sauberu v Hinwilu, kde probíhala výroba šasi a testy v aerodynamickém tunelu, zatímco vedení v Mnichově bylo zodpovědné za výrobu motorů. Bývalý hlavní sponzor Sauberu Petronas obnovil smlouvu s novým týmem, stejně tak jako Credit Suisse. Novým technickým partnerem pro nadcházející sezonu se stala společnost Intel.\n\nNový vůz s tradiční modrobílou barvou BMW s červeným pruhem byl představen ve Valencii 17. ledna.\n\nPrvní body pro tým získal Villeneuve, když v malajsijské grand prix dokončil na 7. místě. Heidfeld musel odstoupit z 5. místa, kvůli poruše motoru. V první polovině šampionátu jezdci sbírali body především za sedmá a osmá místa. Výjimkou bylo Heidfeldovo čtvrté místo v Austrálii.\nTým vytvořil pro francouzskou grand prix nový radikální aerodynamický prvek v přední části vozu, jehož úkolem bylo efektivněji odvádět proud vzduchu k zádi vozu a zvýšit tím tak jeho výkon. Tento netradiční doplněk byl okamžitě zakázán technickou komisí FIA, protože podle ní stínil jezdci ve výhledu z kokpitu.\n\nV německé grand prix měl Villeneuve těžkou nehodu a do dalšího závodu nemohl nastoupit. Tým byl navíc jeho dosavadními výkony zklamaný a tak ho pro zbytek sezony nahradil dosavadní třetí pilot týmu, Robert Kubica.\n\nV Maďarsku tým získal zásluhou Heidfelda své první umístění na stupních vítězů, 3. místo. Kubica si v závodě vůbec nevedl špatně, skončil na sedmém místě, ale později byl diskvalifikován, protože jeho vůz byl pod váhovým limitem. Kubica pro BMW Sauber získal v Itálii druhé pódium v sezoně, také 3. místo. Navíc v závodě vedl 5 kol, když právě probíhala první série zastávek v boxech. Heidfeld závod dokončil na 8. místě. Celkové 5. místo v Poháru konstruktérů bylo zpečetěno Hedifeldovým sedmým místem v Číně.\n\n19. září 2006 bylo oznámeno, že Heidfeldovým týmovým kolegou pro sezonu 2007 bude Robert Kubica. Sebastian Vettel se stal testovacím a rezervním jezdcem. 21. prosince 2006 byla podepsána smlouva s druhým testovacím jezdcem s Timo Glockem. Nový vůz F1.07 byl představen 16. ledna 2007.\nV Austrálii se ukázalo jaký krok dopředu ve vývoji vozu tým udělal. Heidfeld obsadil 4. příčku, ale Kubica musel v polovině závodu odstoupit z pátého místa, kvůli problémům s převodovkou. Heidfeld nadále pokračoval ve skvělých výkonech, v Malajsii resp. Bahrajnu dojel také na 4. místě. Kubica po výpadku v Austrálii a další mechanické poruše v Malajsii skončil v závodě v Bahrajnu na 6. místě.\n\nPo kanadské grand prix vládli v týmu smýšené pocity. Heidfeld obsadil 2. místo, zatím nejlepší umístění týmu ve formuli 1, ale Kubica měl těžkou havárii. Media zpočátku tvrdila, že má Kubica zlomenou nohu, ale později se ukázalo, že z této nehody Kubica vyvázl „jenom“ s vymknutým kotníkem a otřesem mozku. Ze své havárie se Kubica vzpamatoval rychle, když ve Francii a Británii skončil na 4. místě.\n\nVe Spojených státech ho nahradil Sebastian Vettel, který skončil na 8. místě a ve svém prvním startu ve formuli 1 získal jeden bod. Po evropské grand prix však bylo týmem Toro Rosso oznámeno, že se Vettel stane pro zbytek sezony jejich druhým pilotem, místo vyhozeného Scotta Speeda. 21. srpna BMW potvrdilo svou stávající jezdeckou sestavu i pro příští sezonu.\n\nDo konce sezony oba piloti pravidelně sbírali body. Heidfeld v Maďarsku dokonce vybojoval třetí místo. V celkovém hodnocení šampionátu skončil Heidfeld na 5. a Kubica na 6. místě.\n\nV další sezoně zůstali piloty týmu Nick Heidfeld a Robert Kubica, kteří představili nový model F1.08 14. ledna v mnichovském BMW Welt a hned další den si vůz odbyl svůj debut při testování na okruhu ve Valencii. V Grand Prix Kanady 2008 Kubica vybojoval první vítězství pro BMW a celkově skončil čtvrtý. V poháru konstruktérů ale tým klesl na 3. místo.\n\nTým kvůli špatným výsledkům opustil F1.Peter Sauber tým koupil zpět a přejmenoval ho znovu na Sauber.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "236718", "url": "https://cs.wikipedia.org/wiki?curid=236718", "title": "Československá hokejová liga 1950/1951", "text": "Československá hokejová liga 1950/1951\n\n8. ročník československé hokejové ligy 1950/51 se hrál pod názvem Celostátní mistrovství.\n\n8 účastníků hrálo v jedné skupině dvoukolově systémem každý s každým. Vzhledem k rozšíření soutěže nakonec nikdo nesestoupil.\n\n\n\n"}
{"id": "236720", "url": "https://cs.wikipedia.org/wiki?curid=236720", "title": "Seznam nových náboženských hnutí", "text": "Seznam nových náboženských hnutí\n\nTento seznam nových náboženských hnutí obsahuje taková hnutí, která buď sama sebe chápou jako náboženské, etické či duchovní společenství, nebo je na ně takovýmto způsobem nahlíženo širší vědeckou komunitou. Tak, jako není jednotná definice náboženství, která by byla uznávaná širší vědeckou komunitou, tak není jednotná definice nových náboženských hnutí. Někteří autoři jako Eileen Barker či David V. Barrett zařazují do nových náboženských hnutí jen taková hnutí, která vznikla, nebo která se objevila po druhé světové válce. Jiní autoři slovem „nová“ rozumí hnutí vzniklá po Bahá'ismu (polovina 19. století) nebo dokonce Sikhismu (17. století). Slovo „nová“ je tedy do značné míry relativní.\n\nNásledující seznam je jakousi syntézou mezi těmito názory. U hnutí, která vznikla před koncem druhé světové války, je poznamenána doba jejich vzniku. Společenství, která vznikla před polovinou 19. století, tedy před vznikem Bahá'ismu, zde zařazena nejsou až na některé výjimky (např. Církev Ježíše Krista Svatých posledních dnů). Seznam zahrnuje i taková společenství a organizace, na které mnohdy nebývá pohlíženo jako na nová náboženství (například právě Víra Bahá'í), nicméně jsou zde zařazena.\n\nNa světě existují tisíce náboženských či duchovních hnutí a je prakticky nemožné udělat jejich úplný seznam. Tento seznam je samozřejmě také neúplný.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "236721", "url": "https://cs.wikipedia.org/wiki?curid=236721", "title": "Arbitr", "text": "Arbitr\n\nArbitr nebo rozhodce (někdy nazývaný také jako \"ombudsman\", \"soudce\" nebo \"znalec\") je osoba, skupina osob nebo instituce, která působí jako rozhodčí určitého sporu. Arbitr bývá obvykle vybrán účastnými stranami sporu.\n\nArbitr je hlavním rozhodcem v tzv. arbitrážních řízeních (nebo zkráceně arbitrážích), které se často užívají jako prostředek řešení sporů v komerční sféře, zejména v oblasti mezinárodního obchodu. Podle českého práva je ale právnické vzdělání podmínkou výkonu funkce rozhodce jen v případě spotřebitelských sporů.\n\nSlovo se občas užívá v přeneseném významu coby synonymum pro osobu, která má jakoukoliv rozhodovací pravomoc v příslušné věci (tedy i mimo oblast justice), např. jako rozhodčí ve sportu apod.\n"}
{"id": "236722", "url": "https://cs.wikipedia.org/wiki?curid=236722", "title": "Československá hokejová liga 1951/1952", "text": "Československá hokejová liga 1951/1952\n\n9. ročník československé hokejové ligy 1951/52 se hrál pod názvem Mistrovství republiky.\n\n18 účastníků bylo rozdělených do tří skupin po 6, ve skupinách se hrálo dvoukolově systémem každý s každým, první dvě mužstva z každé skupiny postoupila do finále, které se hrálo jednokolově každý s každým. Vzhledem k dalšímu rozšíření soutěže opět nikdo nesestoupil.\n\n\n\n"}
{"id": "236725", "url": "https://cs.wikipedia.org/wiki?curid=236725", "title": "MAN", "text": "MAN\n\nMAN SE (: \"Maschinenfabrik Augsburg-Nürnberg\") je německý strojírenský holding.\n\nSkupina MAN je známá hlavně kvůli výrobě autobusů a nákladních automobilů, věnuje se ale i jiným oblastem strojírenství. Vyrábí:\n\n\nV roce 1898 se \"Maschinenbau-AG Nürnberg\" (zal. 1841) a \"Maschinenfabrik Augsburg AG\" (zal. 1840 sloučily do \"Vereinigte Maschinenfabrik Augsburg und Maschinenbaugesellschaft\". V roce 1908 získala společnost současné jméno \"Maschinenfabrik Augsburg-Nürnberg AG, Augsburg (M.A.N.)\". Dnes je jedním z vedoucích evropských producentů strojů a dopravních prostředků. V roce 2008 zaměstnávala 51 tisíc zaměstnanců a prodejem svých výrobků ve 120 zemích dosáhl její obrat 15 miliard €.\n\nAkcie MAN bývaly součástí německého burzovního indexu DAX. V roce 2016 více jak 75% akcií MAN SE je ve vlastnictví skupiny Volkswagen AG.\n\n\n\n\n\nV letech 1921 až 1963 existovala také skupina MAN Ackerdiesel, produkující traktory a zemědělské stroje.\n\n"}
{"id": "236728", "url": "https://cs.wikipedia.org/wiki?curid=236728", "title": "PJ Harvey", "text": "PJ Harvey\n\nPolly Jean Harvey, MBE, (* 9. října 1969 Bridport, Anglie) je anglická zpěvačka, kytaristka a autorka písní, jedna z předních představitelek britského alternative rocku. Mimo kytary ovládá i další nástroje jako jsou piano, saxofon, varhany, basu, harmoniku a v neposlední řadě autoharfu.\n\nPJ Harvey se narodila 9. října 1969 v Bridportu v Dorsetu na jihozápadě Anglie. Její rodiče Ray a Eva Harvey vlastnili, a vlastní, ovčí farmu ve městě Yeovil nedaleko Bridportu. Zde PJ Harvey společně se svým starším bratrem vyrůstala. V městečku s 600 obyvateli byla jedinou mladou dívkou mezi samými muži. Nutně se v tomto prostředí cítila izolovaná a podle svých pozdějších slov se chovala jako divoženka.\nAčkoliv žila rodina Harveyových celkem uzavřeně a příliš nevyhledávala kontakt s okolím, postarali se rodiče o to, aby PJ dostala dobré hudební vzdělání. Zvali domů muzikanty, kteří hráli v okolí. Za svou pohostinnost pak žádali pro svou dceru osobní lekce hry na hudební nástroje. V 11 letech tak dokázala velmi dobře hrát na kytaru, bubny, housle, cello a saxofon . Rodiče jí také představili blues a experimentální rock prostřednictvím muzikantů Johna Lee Hookera, Jimiho Hendrixe nebo Captain Beefheart. Později ona sama objevila punk a post-punk v podání Television, Patti Smith a Pixies.\nPJ Harvey původně chtěla být umělkyní a hudbu měla spíše jako prostředek k uvolnění stresu. Zajímavostí je, že chodit na schůzky s chlapci začala až v devatenácti, tedy dva roky poté, co začala skládat písně.\n\nO svém soukromí nerada mluví. V devadesátých letech měla vztah s bubeníkem a fotografem Joem Dilworthem. V letech 1996 vznikl vztah mezi ní a Nickem Cavem během spolupráce na jeho albu Murder's Ballads. Ani tento vztah neměl dlouhého trvání a své rozčarování z něj vyjádřil Nick Cave v písních \"West Country Girl\", \"Black hair\" a \"Green Eyes\" na albu \"The Boatman's Call\".\nPJ Harvey nevylučuje, že bude mít děti. Ale až poté, co se vdá za muže, o kterém si bude jistá ve všech směrech, což jak připouští, se možná nikdy nestane.\n\nSvé názory na sex, feminismus a genderové role PJ Harvey moc nevyjadřuje. Některými je kategorizována jako feministická autorka, ale ona sama se od tohoto označení distancuje. Podle jejích slov měli na její tvorbu největší vliv muži (Dylan, Neil Young nebo Captain Beefheart), zejména proto, že v hudbě, kterou dělá, se žádné ženy, ke kterým by vzhlížela, nevyskytovaly. Přesto má ženu, ke které vzhlíží, tou je Marianne Faithfull. Sama říká, že sexualita je pro ni velmi důležitou součástí její hudby. Pokud by ji potlačovala, vzdala by se části své osobnosti.\nV roce 2004 pobouřila čtenáře časopisu Bust, když v rozhovoru řekla, že zabývat se tím, jaké je to být ženou v showbusinessu, považuje za ztrátu času. I přes svůj odmítavý postoj k některým feministickým myšlenkám zůstává PJ Harvey oblíbenou autorkou mnoha z nich. A to pro svou hudbu, která je o nezávislosti, a také pro svou vizi nezávislé kariéry, za kterou si vždy cílevědomě šla.\n\nPJ Harvey za své kariéry nahrála osm studiových alb. Dvě z nich ještě jako součást tria PJ Harvey, zbytek byly její čistě sólové projekty.\n\nPJ Harvey působila ve dvou kapelách. Automatic Dlamini byla kapela založená Johnem Parishem, který byl dlouholetým spolupracovníkem PJ Harvey. Spolupracovali i později na jejích sólových albech. Každopádně za působení PJ v Automatic Dlamini nebylo nic oficiálně vydané.\n\nJejí druhou kapelou bylo trio PJ Harvey, které v roku 1991, po odchodu z Automatic Dlamini založila spolu s Robem Ellisem a Ianem Olliverem. Ollivera později vystřídal Steve Vaughan. Po krušných začátcích se ke konci roku 1991 dostavil úspěch se singlem Dress. Další rok kapela vydala své první album Dry. Toto album ocenili i v muzikantské komunitě. Časopis Rolling Stones vyhlásil PJ za Songwriter of the year (Písničkářku roku) a za Best New Female Singer (Nejlepší ženskou zpěvačku). V roku 1993 vydalo trio i své druhé album Rid of Me. V létě stejného roku se ale kapela definitivně rozpadla.\n\nPolly Jean začala svou sólovou kariéru albem To Bring You My Love (1995), na kterém spolupracovala opět s Johnem Parishem. Od předešlých nahrávek se odlišovalo svou „futurističností“- použila např. organ nebo syntetizátor. Podle časopisu Spin patří toto třetí album mezi nejlepší alba devadesátých let.\n\nNa dalším projektu obnovila spolupráci s bývalým členem tria - Robem Ellisem. Výsledkem bylo v roce 1998 elektronicky laděné Is This Desire?. Za toto album byla PJ Harvey taky nominovaná i na Grammy Award za Best Alternative Music Performance (Nejlepší Alternativní Hudební Vystoupení). Album obsahuje i její nejúspěšnější singl A Perfect Day Elise.\n\nV novém miléniu se Harvey rozhodla do své hudby zakomponovat Indie rock a Pop rock, na desce hostovali i Radiohead. Její další album Stories from the City, Stories from the Sea bylo tedy víc mainstreamové než předešlé. V roce 2001 získala Mercury Music Prize. Předávání se konalo ve Washingtonu 11. září, tedy v den teroristických útoků na Pentagon.\n\nUh Huh Her je název její šestého alba. Vyšlo v roce 2004 a opět se od její předcházející tvorby něčím liší. Tentokrát sama nahrála všechny hudební nástroje. V roce 2007 vyšlo album White Chalk, které se už ani zdaleka nepodobalo alternativnímu rocku, na jaký jsme byli od PJ Harvey zvyklí. Téměř všechny písně jsou klavírní balady. Na turné hrála všechny skladby sama bez kapely.\n\nV roce 2011 vydala album Let England Shake. Za toto album taky získala svou druhou Mercury Music Prize. Je první autorkou, která toto ocenění získala víc než jednou.\n\nV roce 2016 vyšlo zatím poslední album The Hope Six Demolition Project.\n\nHarvey je známa svými častými změnami image, které pojí s hudbou, kterou tvoří. Stejně tak jako je jiné každé její album, tak se s každou nově nahranou deskou mění i její vzhled. Sama o sobě tvrdí, že se nerada opakuje.\n\nV časech \"To Bring You My Love\" nosila až teatrální kostýmy s výrazným make-upem. Tohle experimentování se vzhledem (s feminitou) bylo někdy pojímané i jako „snaha získat potěšení a moc coby agresivní žena, co vystupuje ze škatulky očekávaného chování, až se to posune do úplně jiné roviny“.\n\nVideoklipy k písním z alba Let England Shake jsou dílem irského fotografa Seamuse Murphyho.\n\n\n"}
{"id": "236732", "url": "https://cs.wikipedia.org/wiki?curid=236732", "title": "Dělicí vřeténko", "text": "Dělicí vřeténko\n\nDělicí vřeténko (mitotické vřeténko) je buněčná struktura, nezbytná při jaderném dělení (mitóze, či meióze). Skládá se z mikrotubulů, které „vyrůstají“ z centrozómů na obou koncích buňky. Vzniká z vláken, která se vytváří mezi rozdělenou centriolou.\n\nRozeznáváme tři typy vřeténkových mikrotubulů:\n\n"}
{"id": "236736", "url": "https://cs.wikipedia.org/wiki?curid=236736", "title": "Krymští Tataři", "text": "Krymští Tataři\n\nKrymští Tataři ( , v ruštině a ukrajinštině označovaní těž jako \"Krymci\") jsou národ turkického původu, obývající především Krymský poloostrov. Hovoří krymskou tatarštinou. Mají společný původ s Tatary (někdy bývají pokládáni za subetnikum Tatarů), v jejich etnogenezi však hrála důležitou roli další etnika, zejména Kumáni, Pečeněhové, Skythové či Krymští Gótové. Počet příslušníků činí přes 500 000 osob, někdy však bývá uváděno až 2 milióny.\n\nTataři dobyli Krym ve 13. století během Bátuova vpádu do Evropy následně na dobytých ruských a poloveckých zemích vznikl státní útvar známý jako Zlatá Horda. Po rozpadu Zlaté hordy založili roku 1443 Krymský chanát, jenž se již v roce 1475 stal osmanským vazalem. Chanát, ovládaný z Bachčisaraje dynastií Girejů, podnikal četné nájezdy na Rus, roku 1521 krymská vojska dokonce oblehla Moskvu. Při dalším nájezdu roku 1571 byla Moskva krymskými Tatary vypálena a mnoho tisíc obyvatelů odvlečeno do otroctví. Poté, co si Moskevská Rus podmanila ostatní tatarské chanáty, zůstal Krym posledním tatarským státem, byť pod ochranou osmanského sultána, jenž z Krymu rekrutoval nejobávanější bojovníky svého vojska.\n\nKrymští Tataři a Nogajci, vazalové osmanského sultána, podnikali časté loupeživé nájezdy na území Ruska a Polsko-litevského státu. Někteří historici odhadují, že při nájezdech obávané krymskotatarské jízdy (tzv. sklízení stepí) mezi 15. a 18. stoletím byly odvlečeny a prodány do otroctví v Osmanské říši přes 2 miliony lidí, především Ukrajinců, ale také Rusů, Bělorusů a Poláků. V roce 1663 podnikli Krymští Tataři spolu s Turky nájezd na Moravu, při kterém odvlekli do otroctví desítky tisíc lidí.\n\nPoté co Nogajskou step severně od Kavkazu ovládli po roce 1630 mongolští Kalmykové, kteří vystupovali jako spojenci carského Ruska, část Nogajců uprchla na území Krymského chanátu, kde se podíleli na etnogenezi Krymských Tatarů.\n\nPoslední velký nájezd podnikli Tataři roku 1769 během rusko-turecké války na území Nového Srbska na Ukrajině. Teprve po porážce Osmanů v rusko-turecké válce byl roku 1783 Krymský chanát připojen k Rusku. Krymská válka v letech 1853–56 a následné události způsobily exodus Tatarů, kteří masově odcházeli do Turecka.\n\nMyšlenka na obnovu krymského tatarského státu byla obnovena v létě 1917. V prosinci roku 1917 vznikla Krymská lidová republika, která byla zároveň prvním sekulárním státem s muslimskou většinou na světě. Už v lednu byla, ale poražena bolševiky, kteří zde vytvořili tzv. Tavridskou sovětskou republiku. Ta byla v dubnu dobyta ukrajinskou armádou s podporou Německa. Následně se Krym dostal pod kontrolu Rudé armády pak bělogvardějců a v listopadu 1920 Krym definitivně ovládla rudá armáda. V době nacistické okupace se roku 1942 konal v Simferopolu (tatarsky Aqmescid) národní islámský sjezd, na němž byl vyhlášen Krymský chanát. V lednu 1942 byla z tatarských dobrovolníků zřízena v Simferopolu jednotka spadající pod SS Einsatzgruppen, která se podílela na vraždění krymských Židů. Po obsazení Krymu Rudou armádou Stalin prohlásil Tatary za kolaboranty a nechal veškeré tatarské obyvatelstvo masově deportovat do Uzbekistánu, na Sibiř a na Ural. V 60. letech byli Krymští Tataři rehabilitováni, jejich návrat však byl povolen až v roce 1988.\n\nDnes žije na Krymu přibližně 270 000 Tatarů a tvoří pouhých 12 % obyvatelstva poloostrova. 150 000 Krymských Tatarů nadále zůstává v uzbekistánské diaspoře, menšinu tvoří i v Rumunsku a Turecku.\n\nNavrácení svého majetku se nedočkali a problematická je také jejich integrace do společnosti, kterou jim neusnadňovala ani ruská většina, ani ukrajinská vláda. Vůdcem Krymských Tatarů je v současnosti Refat Çubarov, který je od roku 2013 také předsedou Medžlisu Krymských Tatarů.\n\nPo anexi Krymu Ruskem v roce 2014 se krymská tatarština stala jedním ze tří oficiálních jazyků Krymu, což se jim pod kyjevskou vládou ani v éře Sovětského svazu nepodařilo. Od anexe poloostrova jsou nicméně Krymští Tataři podle rozhlasové stanice BBC vystaveni únosům, fyzickému násilí a teroru. Jejich představitel Mustafa Cemilev má na Krym pět let zakázán vstup. Jejich představitelé v lednu 2015 požádali o pomoc orgány OSN. Rusko jejich stížnosti odmítá jako neopodstatněné a ujišťuje Tatary, že jejich práva zůstanou zachována. V polovině dubna pozastavila krymská prokurátorka Natalja Poklonská činnost neoficiálního krymskotatarského parlamentu medžlisu, což důrazně kritizoval generální tajemník Rady Evropy Thorbjørn Jaglan. Už předtím prokurátorka požadovala jeho zapsání na seznam extremistických organizací. 26. dubna 2016 zákaz i označení za extremistickou organizaci potvrdil Nejvyšší krymský soud. Jeden z vůdců medžlisu Nariman Dželjal na to reagoval prohlášením, že jeho organizace podá odvolání a požádá o spravedlnost i evropské instituce.\n\n"}
{"id": "236738", "url": "https://cs.wikipedia.org/wiki?curid=236738", "title": "Ré", "text": "Ré\n\nRé je označení pro:\n"}
{"id": "236739", "url": "https://cs.wikipedia.org/wiki?curid=236739", "title": "Věčný Žid", "text": "Věčný Žid\n\nVěčný Žid může být:\n\n\n"}
{"id": "236740", "url": "https://cs.wikipedia.org/wiki?curid=236740", "title": "Rittbergerův skok", "text": "Rittbergerův skok\n\nRittbergerův skok je krasobruslařský skok, který jako první předvedl Werner Rittberger v roce 1910 na mistrovství Německa. Sice si tento rok vybojoval pouze stříbrnou medaili, ale již brzy se ve své kariéře dočkal vítězství a titul několikrát obhájil.\n\nDvojitý rittberger se vyskytl o 15 let později na tréninku Karla Shäfera, nebyl ale oficiálně předveden na žádné soutěži.\n\nTrojitý rittberger byl předveden na olympijských hrách v roce 1952 v Oslu, kde ho předvedl americký reprezentant Dick Buton.\n\nOdraz i dopad je prováděn stejnou nohou. Začíná předním obloukem levé nohy - krasobruslař se odrazí a udělá vnitřní oblouk vpřed na pravou nohu, poté provede obrat s přešlápnutí na levou nohu do vnitřního oblouku vzad a ihned překročí pravou nohou do nájezdového oblouku vzad ven. Paže se pohybují do vodorovné polohy. Odskok je stejný. U tohoto skoku je důležitá i práce paží, při odrazu musí být rameno tlačeno hodně do výšky a hlava pohybem následuje rotaci celého těla.\n"}
{"id": "236741", "url": "https://cs.wikipedia.org/wiki?curid=236741", "title": "Abortivum", "text": "Abortivum\n\nAbortivum je látka vyvolávající potrat.\n\nVe starověkém Řecku v Kyréně byla ekonomika založená především na výrobě a prodeji mužáku (Silphium), rostliny z čeledi hvězdnicovitých, využívané k vyvolání potratů. Pěstování a obchod s mužákem měl takový význam že se podoba rostliny dostala na mince. Mužák, který rostl pouze v této části Libye byl Řeky těžen v takovém množství, že došlo k jeho vyhynutí. \n\nMnoho běžně dostupných bylin a rostlin jako mrkev obecná pravá, ploštičník hroznovitý, jilm plavý, polej obecná, muškátový oříšek, pelyněk černobýl, papája obecná nebo ruta, může mít abortivní účinky. Jejich užívání těhotnými ženami je kontraindikováno.\n\nMifepriston, antagonista progesteronových receptorů, byl poprvé registrován v roce 1988 pod názvem \"Mifegyne\" pro medikované ukončení těhotenství v počátečním stádiu v kombinaci s analogem prostaglandinu. Mifepriston, známý také jako RU-486, je prodáván pod obchodním názvem \"Mifeprex\" ve Spojených státech a pod názvem \"Mifegyne\" ve Francii a ostatních trzích mimo Spojené státy. \n\nMisoprostol, syntetický prostaglandin E1 (PGE1) analog, byl poprvé registrován v roce 1988 pod obchodním názvem \"Cytotec\" pro snížení rizika vzniku žaludečních vředů z nesteroidních antirevmatik (NSAIDs). Použití misoprostolu s mifepristonem je v některých zemích schváleno pro vyvolání potratu. \n\nMisoprostol samotný je v zemích Latinské Ameriky používán pro po domácku prováděné potraty v těch státech kde nejsou potraty možné a dále imigranty z těchto zemí do Spojených států, kteří si legální potraty nemohou dovolit z finančních důvodů.\n"}
{"id": "236743", "url": "https://cs.wikipedia.org/wiki?curid=236743", "title": "Jan Spálený", "text": "Jan Spálený\n\nJan Spálený (* 4. prosince 1942 Praha) je český multiinstrumentalista, skladatel a textař. \nVystudoval Pražskou konzervatoř jako tubista u prof. Hozy. Od roku 1984 hraje se skupinou ASPM, kterou založil spolu s Petrem Kalandrou. Členy skupiny v současnosti jsou: Michal Gera, Radek Krampl, Filip Spálený, Filip Jeníček, alternativně Radek Pobořil, Rosťa Fraš. Někdy vystupují v redukovaném obsazení jako TRIO.\n\nJeho jméno je také spojeno s Českým rozhlasem, kde dlouhá léta pracoval jako hudební dramaturg a moderátor. V posledních letech uvádí na stanici Dvojka Českého rozhlasu vlastní hudební pořad \"Je mi ctí\" (spolupráce Petr Janečka).\n\nJeho bratr Petr Spálený je známý český popový zpěvák.\n\n"}
{"id": "236744", "url": "https://cs.wikipedia.org/wiki?curid=236744", "title": "Římskokatolická církev ve Spojeném království", "text": "Římskokatolická církev ve Spojeném království\n\nŘímskokatolická církev ve Spojeném království Velké Británie a Severního Irska je organizována zvlášť pro Anglii s Walesem a pro Skotsko; severoirská katolická církev je součástí celoostrovní irské katolické církve. Souhrnně se ve Velké Británii hlásí ke katolické církvi necelých 5 milionů obyvatel (asi 8,5 %). Většinu tvoří irští imigranti a jejich potomci, nezanedbatelný podíl však tvoří protestantští konvertité (a jejich potomci).\n\nŘímskokatolická církev je v jednotě s papežem. Má osm arcidiecézí, 29 diecézí a jeden vojenský ordinariát. Dále má dvě eparchie a jeden personální ordinariát. Ukrajinská řeckokatolická Eparchie Holy Family (Svaté rodiny) v Londýně (zal. 2013 - to měla 10 210 věřících v 16 farnostech, 14 kněží - 11 diecézních a 3 řeholní, 3 řeholníky a 1 řeholnici) spadá pod Vyšší arcidiecézi Kyjevsko-haličskou a personální ordinariát pro bývalé anglikány pod Svatý stolec. A 28.7.2016 vznikla syromalabarská katolická eparchie ve V.Británii-ten den byl jmenován její biskup a 9.10.2016 vysvěcen. Mimo ukrajinskou eparchii, která má byzantský ritus, a personálního ordinariátu \"Our Lady of Walsingham\" s anglikánským ritem slouží všechny arcidiecéze a diecéze mše v latinském ritu. Působí zde také tři biskupské konference – Anglie a Wales: \"Bishops’ Conference of England and Wales\", předsedou této konference je Vincent Gerard Nichols. Irsko má \"Irish Episcopal Conference\", předsedou je kardinál Seán Brady a poslední je Skotsko – \"Bishops’ Conference of Scotland\", předseda je arcibiskup Philip Tartaglia.\n\nZde se hlásí k římskokatolickému vyznání něco přes 4 miliony obyvatel (cca 8 %).\n\nAnglie a Wales se člení na pět církevních provincií složené celkem z 22 diecézí (mapa). Organizačně mimo provincie stojí vojenský ordinariát, který je společný pro Velkou Británii. Obnově diecézí v roce 1850 předcházela struktura církevní správy ve formě apoštolských vikariátů, založených roku 1688, resp. 1840.\n\n\n\n\n\n\n\n\nZde se hlásí k římskokatolickému vyznání necelých 700 000 obyvatel (cca 14 %).\n\nSkotsko se člení na dvě církevní provincie složené celkem z osmi diecézí (mapa). S Anglií sdílí společný vojenský ordinariát, stojící organizačně mimo provincie. Obnově diecézí v roce 1878 předcházela struktura církevní správy ve formě apoštolských vikariátů, založených roku 1727, resp. 1827.\n\n\n\n"}
{"id": "236748", "url": "https://cs.wikipedia.org/wiki?curid=236748", "title": "Ruské carství", "text": "Ruské carství\n\nRuské, nebo Moskevské carství ( ) byl oficiální název pro ruský stát mezi rokem 1547, kdy si Ivan Hrozný přisvojil titul car, a rokem 1721, kdy Petr Veliký založil Ruské impérium.\n\nV mnoha západních pramenech se lze setkat s názvem \"Moskevské Rusko\"; termínem, který se původně používal pro jeho předchůdce – Moskevské velkoknížectví.\n\n\n"}
{"id": "236758", "url": "https://cs.wikipedia.org/wiki?curid=236758", "title": "Traylor Howard", "text": "Traylor Howard\n\nTraylor Howard (* 14. června 1966, Orlando, Florida, USA) je americká herečka, která se proslavila rolí Layly ve filmu Já, mé druhé já a Irena.\n\n\n"}
{"id": "236760", "url": "https://cs.wikipedia.org/wiki?curid=236760", "title": "Katedrála Vzkříšení a svatého Korbiniána", "text": "Katedrála Vzkříšení a svatého Korbiniána\n\n__BEZOBSAHU__\n\nKatedrála Vzkříšení a sv. Korbiniána v Évry v pařížské oblasti je dílo moderní architektury podle návrhu švýcarského architekta Mario Botty, dokončené roku 1995.\n\nKatedrála byla postavena v letech 1992 až 1995, když bylo do nové aglomerace přeneseno sídlo biskupství. Má tvar komolého válce o vnějším průměru 38 m, v nejvyšším místě je 34 m vysoká, betonová stavba je obložena cihlami a po obvodu střechy je vysázeno 24 lip. Vnitřní kruhový prostor má průměr 29 m a s galeriemi může pojmout 1200 osob. S katedrálou souvisí budova biskupství od téhož architekta. Pod chrámovým prostorem je městská obrazová galerie s vlastním vchodem z náměstí.\n\nPatronem katedrály je místní rodák, svatý Korbinián (kolem 680 – 730), poustevník, později misionář v Bavorsku, zakladatel a první biskup kostela ve Freisingu blízko Mnichova, kde je také pochován.\n\n\n\n"}
{"id": "236773", "url": "https://cs.wikipedia.org/wiki?curid=236773", "title": "Dub v Klánovicích", "text": "Dub v Klánovicích\n\nDub v Klánovicích je památný dub letní, který roste v pražské městské části Klánovice. Byl vyhlášen 29. července 1998 a k tomuto datu měl výšku 24 metrů a průměr kmenu 343 centimetrů.\n\nTento strom roste v Malšovické ulici na parcele číslo 677, která je zahradou domu s popisným číslem 218.\n"}
{"id": "236775", "url": "https://cs.wikipedia.org/wiki?curid=236775", "title": "Sursum", "text": "Sursum\n\nUmělecké sdružení Sursum (z latinského \"sursum corda\" – \"vzhůru srdce\") bylo české výtvarné a literární sdružení působící v letech 1910–1912. Jednalo se o druhou generaci českých symbolistů, kteří chtěli zachytit stav duše a vnitřní niterné stavy člověka. Cílem nebylo vědomí nebo nevědomí, ale nadvědomí. Část autorů byla původně spojena s katolickou revue \"Meditace\", ale kromě křesťanského mysticismu bylo sdružení silně ovlivněno i theosofií, okultismem, a magií.\n\nSdružení založili 30. července 1910 Emil Pacovský, Jan Konůpek, František Kobliha a Josef Váchal. V říjnu téhož roku se v brněnském Klubu přátel umění konalo \"1. výstava volného sdružení výtvarného Sursum\". A 1. listopadu 1911 se konala zakládající valná hromada. Později se ke sdružení připojili malíř a grafik Miroslav Sylla, malíři Rudolf Adámek a Adolf Gärtner, či Jan Zrzavý. 22. září 1912 byla v pražském Obecním domě zahájena \"Výstava uměleckého sdružení SURSUM\", druhá a zároveň poslední společná výstava. Na pražské výstavě vystavovala také \"Skupina výtvarných umělců\" reprezentující nastupující kubismus.\n\nMyšlenky a snahy sdružení byly v dalším vývoji českého umění zastíněny avantgardními směry, zvláště pak právě kubofuturismem reprezentovaným \"Skupinou\". Přesto všichni členové došli k svébytné podobě vizionářství a mysticismu, ve kterém pokračovali i ve třicátých letech 20. století, kdy byl v Česku velký zájem o esoterické nauky a hermetismus z důvodů existenčních nejistot, strachu z války. V té době se k nim připojil také fotograf a malíř František Drtikol.\n\n"}
{"id": "236776", "url": "https://cs.wikipedia.org/wiki?curid=236776", "title": "Josef Syrový", "text": "Josef Syrový\n\nJosef Syrový (21. února 1879 Přerov nad Labem – 22. srpna 1956 Praha) byl český krajinářský malíř.\n\nAbsolvoval Vysokou školu uměleckoprůmyslovou a Akademii výtvarných umění v Praze u profesorů Václava Brožíka a Vojtěcha Hynaise.\n\nVe dvaceti letech se odstěhoval do Itálie, posléze se usadil v San Marinu. Zde se oženil se zpěvačkou A. Cmourovou, která užívala pseudonym \"Lola Jelen\". V letech 1901–1903 pobýval v Mnichově, kde studoval u profesora K. Marra.\n\nV roce 1911 odcestoval do Paříže, kde žil 28 let. Zaměřil se zejména na přímořskou krajinu Bretaně. Vznikaly zde oleje rybářských lodí, rybářů při práci a bretaňských žen. Zároveň ho sváděla krajina v Itteville v oblasti Île-de-France, jež mu připomínala rodné Polabí. V Praze vystavoval poprvé roku 1928. Pařížská kritika oceňovala zejména jeho akvarely z Bretaně, v nichž projevuje „robustní svěžest barvy i kresby“ a jeho oleje z Itteville a Montmartru.\n\nV roce 1939 se s manželkou vrátil do Prahy a v umělecké tvorbě se zaměřil na městskou krajinu hlavního českého města. Roku 1940 v Mazačově galerii vystavil 23 olejů a 13 akvarelů, po roce 1945 se zúčastnil výstavy „Národ svým umělcům“.\n\nJe mimo jiné autorem oltářního obrazu v kostele sv. Vojtěcha ve svém rodišti a malby sv. Vojtěcha v tamní kapličce.\n\n"}
{"id": "236777", "url": "https://cs.wikipedia.org/wiki?curid=236777", "title": "Hnutí Já jsem", "text": "Hnutí Já jsem\n\nHnutí Já jsem je nové náboženské hnutí, které ve Spojených státech roku 1930 založil Guy Ballard a jeho žena Edna. Svými kořeny sahá k teosofii.\n\nV srpnu roku 1930 Ballard šplhal na kalifornskou horu Shasta. Podle jeho tvrzení se zde setkal s Mistrem hrabětem de Saint-Germain. Saint-Germain Ballardovi sdělil, že on, Vznešený Mistr, hledá někoho, komu by mohl předat „Veliké zákony života“. Manželé Ballardovi za svého života nashromáždili obrovské množství informací, které podle jejich tvrzení pochází právě od Vznešeného Mistra. Mělo jít až o tři tisíce setkání.\n\nJediní Akreditovaní poslové Vznešených Mistrů byli manželé Ballardovi a jejich syn Daniel. Založili \"Saint Germain Press\", aby mohli vydávat své knihy. Mezi nejznámější patří \"Odhalená místa\" (1934) či \"JÁ JSEM – vzývání a ujištění\" (1936). Kniha \"Magická přítomnost\" vyšla v roce 1935 a podobně jako ostatní líčí zkušenosti a zážitky se setkání se hrabětem Saint-Germain.\n\nOrganizace neustále rostla a počet stoupenců Hnutí Já jsem se na konci třicátých let odhadoval až na milion i více. Roku 1939 zemřel Guy Ballard a ještě téhož roku byli vůdcové Já jsem obviněni a usvědčeni z poštovních podvodů. Někteří bývalí studenti je totiž obvinili, že prostřednictvím pošty získávají peníze na „falešné náboženství“. Hnutí tak mezi lety 1942–1954 nemohlo využívat klasické pošty a muselo své knihy nabízet a prodávat prostřednicstvím Železničního expresu. V roce 1957 byl hnutí přiznán statut náboženství a bylo tím osvobozeno od daní.\n\nEdna Ballardová zemřela v roce 1971 a vedení hnutí připadlo do rukou výkonných ředitelů. Daniel Ballard z hnutí vystoupil.\n\nHnutí učí, že všemohoucí, vševědoucí a všudepřítomný Bůh stvořitel („Já jsem“ – Exodus 3:14) je v každém z nás jako jiskra Božského plamene a že jeho přítomnost, lásku a sílu a světlo – moc Fialového stravujícího plamene božské lásky – můžeme zakoušet skrze tichou meditaci a opakování \"ujištění\" a \"výnosů\". Jakmile člověk bude v něco věřit, může docílit toho, že se to opravdu stane. Musí však svou sílu užívat moudře a s rozmyslem, pro dobro všech. Zneužití síly bývá doprovázeno mnoha neshodami, mnohdy i smrtí.\n\nZa Vznešeného mistra se vedle Saint-Germain počítá i Ježíš. Díky tomu se Hnutí Já jsem řadí k novým náboženským hnutím vyšlých z křesťanství. Vznešení mistři podobně jako bódhisattvové vystoupili z reinkarnačního procesu.\n\n\n\n"}
{"id": "236780", "url": "https://cs.wikipedia.org/wiki?curid=236780", "title": "DHK Zora Olomouc", "text": "DHK Zora Olomouc\n\nDámský házenkářský klub Zora Olomouc, z. s., je spolkem, který provozuje házenou na vrcholové úrovni, s návazností na státní reprezentaci České republiky. Klub je pokračovatelem tradic ženské české házené v Olomouci, která zde počíná rokem 1919. Klubové barvy jsou modrá a bílá.\n\nSportovní činnost je provozována v areálu házené na Andrově stadionu v Olomouci, jehož součástí jsou dvě venkovní hřiště (jedno s asfaltovým a jedno s antukovým povrchem), sportovní hala s kapacitou 600 diváků, s turistickou ubytovnou s osmi třílůžkovými pokoji a rehabilitačním zařízením se saunou. Součástí areálu je budova se sociálním zázemím, šatnami, skladovými prostorami a restaurací APETIT – ZORA klub, která je pronajata k provozování restaurační činnosti. Majetkově jsou všechna tato sportovní zařízení a související budovy v majetku DHK Zora Olomouc, včetně venkovních hřišť, která byla získána jako dar od SK Sigma Olomouc.\n\nSpolek měl k 31. prosinci 2005 celkem 511 členů, z toho bylo 346 hráček všech věkových kategorií od přípravky a miniházené až po družstvo žen, a 58 funkcionářů, trenérů a rozhodčích, ostatní byli členové a příznivci klubu. Organizačně řídí dočasně klub řídící výbor (ŘV), který organizuje činnost klubu zejména po stránce finanční a marketingové. Pracuje ve složení: Ing. Vítězslav Růžička – místopředseda klubu (statutární zástupce klubu), Jaromír Maráček, Zdeněk Juráš, Vítězslav Hejtmánek. Sportovní činnost organizuje a řídí Sportovní komise, která pracuje ve složení: Ing. Václav Dobeš – předseda komise a organizační pracovník klubu, Zdeněk Juráš, Vítězslav Hejtmánek, Mgr. Lubomír Krejčíř, Mgr. Jan Bělka, Valdemar Macharáček, Iveta Hofmanová, Jiří Novotný.\n\nMimo sportovní činnosti družstev všech věkových kategorií (ženy, starší dorostenky, mladší dorostenky, starší a mladší žákyně, miniházená 4+1 a přípravka) zabezpečuje klub organizačně, personálně i technicky činnost Sportovního centra mládeže (SCM) a sportovních tříd (ST) na ZŠ Holečkova v Olomouci. Vedoucím trenérem SCM je Mgr. Jan Bělka a ST Iveta Hofmanová.\n\n"}
{"id": "236785", "url": "https://cs.wikipedia.org/wiki?curid=236785", "title": "Zelena Partija (Bulharsko)", "text": "Zelena Partija (Bulharsko)\n\nZelena Partija (v bulharštině Зелена партия – Българските зелени) je bulharskou politickou stranou zaměřenou na ochranu životního prostředí. Je součástí Koalice pro Bulharsko, sdružení stran vedených Bulharskou socialistickou stranou. V posledních volbách v roce 2005 získala tato koalice 34,2 % - tj. 82 poslaneckých křesel z celkového počtu 240. Strana nemá v současnosti žádného poslance, její zájmy však zastupuje Dimitar Bongalo, ministr spravedlnosti bulharské vlády.\n\nJe členem Evropské strany zelených.\n\n"}
{"id": "236787", "url": "https://cs.wikipedia.org/wiki?curid=236787", "title": "Reforma českých veřejných financí 2007", "text": "Reforma českých veřejných financí 2007\n\nReforma českých veřejných financí proběhla v létě 2007. Navrhla ji a prosadila vláda Mirka Topolánka.\n\nReformou provedenou zejména prostřednictvím zákona o stabilizaci veřejných rozpočtů bylo změněno 46 zákonů a zrušen jeden zákon. Reforma zavedla tři nové ekologické daně – ze zemního a některých dalších plynů, z pevných paliv a z elektřiny. Ve větší či menší míře byly zreformovány prakticky všechny daňové zákony a z tohoto hlediska šlo ve své době o nejrozsáhlejší změnu za posledních patnáct let. Daňový systém ale reforma nezjednodušila do takové míry, jak bylo původně plánováno (patřila k těm složitějším a nejméně srozumitelným v Evropě) a vzhledem ke složitosti některých ustanovení mělo dojít k jejím změnám a úpravám. Reforma vstoupila v platnost v lednu 2008.\n\nZákladní myšlenkou daňové části reformy bylo snížení přímých a zvýšení nepřímých daní.\n\nDaň z příjmu fyzické osoby se nově měla vypočítávat z „superhrubé mzdy“, což představovalo reálné zdanění 21,3 %. Zavedla se ekologická daň.\n\nReforma zavedla některé poplatky ve zdravotnictví (za návštěvu u lékaře, položky na receptu, pobyt v nemocnici a návštěvu pohotovosti). Měnila systém stanovování cen léků. Na rozdíl od důchodů se již neměly být automaticky zvyšovány hodnoty životního minima a sociálních dávek. Měnila se výše příspěvku při rodičovské dovolené, podle délky, jakou chtěl rodič strávit mimo zaměstnání; výše porodného a systém nemocenské.\n\nAsi největších změn doznal zákon o dani z příjmů. Tyto změny se dotýkaly téměř všech obyvatel České republiky, ať již pracovali jako zaměstnanci nebo podnikali jako osoby samostatně výdělečně činné.\n\nOd roku 2008 se místo progresivní sazby daně (12–32 %) nově zavedla rovná daň z příjmů fyzických osob a to ve výši 15 %. S tímto také souviselo rozšíření základu daně u fyzických osob (zahrnovalo i sociální a zdravotní pojištění placené zaměstnavatelem) a zavedení tzv. superhrubé mzdy (viz níže).\n\nDíky zavedení rovné daně již ztrácel smysl institut společného zdanění manželů. Využít společného zdanění manželů mohly rodiny s dětmi, kdy jeden z rodičů měl výrazně vyšší příjmy než druhý (např. žena na rodičovské dovolené) naposledy za zdaňovací období roku 2007.\n\nTaké slevy na dani doznaly od nového roku změny. U všech došlo k jejich zvýšení. Na poplatníka (důchodce) v roce 2007 byla sleva 7200 Kč, v roce 2008 24 840 Kč a v roce 2009 se očekávalo 16 560 Kč. Sleva na druhého z manželů bez příjmů za roky 2007, 2008 a 2009 to byly částky 4200 Kč, 24 840 Kč a 16 560 Kč. Na druhého z manželů a zároveň držitele ZTP/P byly částky 8400 Kč, 49 840 Kč, 33 120 Kč. U poživatelů částečného invalidního důchodu 1500 Kč, 2520 Kč, 2520 Kč. U poživatelů plného invalidního důchodu 3000, 5040 a 5040 Kč. U držitele průkazu ZTP/P 9600, 16 140 a 16 140 Kč. Na studujícího 2400, 4020, 4020 Kč. Daňové zvýhodnění na dítě 6000, 10 680 a 10 200 Kč, dítě ZTP/P 12 000, 21 630 resp. 20 400 Kč v letech 2007, 2008, 2009.\n\nJiž předcházející zákon umožňoval fyzickým osobám uplatňujícím daňové zvýhodnění získat při splnění daných podmínek daňový bonus. Nově došlo ke zvýšení maximálního limitu pro vyplácení daňového bonusu z 30 000 Kč na 52 200 Kč.\n\n\nReforma 2008 přinesla změny i ve zdanění mezd zaměstnanců. Nově se daň z příjmů u zaměstnanců počítala z tzv. superhrubé mzdy. Od nového roku se místo progresivní sazby daně (12–32 %) nově zavedla rovná daň z příjmů fyzických osob, a to ve výši 15 % pro rok 2008 i v roce 2009. S tímto také souviselo rozšíření základu daně u fyzických osob (zahrnovalo sociální a zdravotní pojištění placené zaměstnavatelem) a zavedení tzv. superhrubé mzdy.\n\nDo konce roku 2007 se daň počítala z hrubé mzdy. Od roku 2008 se ovšem již počítala ze součtu hrubé mzdy zaměstnance plus pojistného na sociální a zdravotní pojištění, které byl povinen hradit za zaměstnance zaměstnavatel. Tedy daň se odváděla z hrubé mzdy zvýšené o 35 %. Princip superhrubé mzdy zakotvoval § 6 odst. 13 zákona o daních z příjmů (ZDP).\n\nZměnou, která je na první pohled nejvíce viditelná, bylo postupné snižování sazby daně z příjmu právnických osob. Ta během následujících tří let měla klesnout z 24 % na 19 %, které měly firmy platit v roce 2010.\n\nPostupné snižování sazby daně z příjmu PO mělo probíhat takto:\n\nPodnikatelů se týkaly změny daně z příjmu fyzických osob, především pak změny v § 7, který se týkaly příjmů z podnikání. Byly to především tyto změny:\n\nVe sporných či nejasných případech (viz níže) mohly podle reformy firmy a podnikatelé požádat finanční úřad o závazné posouzení. Toto posouzení se vydávalo za 10 000 Kč.\n\nFinanční úřad bylo možné požádat o závazné posouzení v těchto otázkách:\n\nReforma rozšiřovala daňové osvobození (uplatňovaného dle směrnice o společném systému zdanění mateřských a dceřiných společností – \"Parent-Subsidiary Directive\") také na dividendy přijaté od společností se sídlem mimo EU. Navíc nově zavedla osvobození od daně z příjmu právnických osob u kapitálových výnosů z prodeje akcií a podílů dceřiných společností.\n\nPlatily zde však určité omezující podmínky:\n\nFirmy i podnikatelé (FO) si dle nového zákona musely navýšit svůj zdanitelný zisk o částku svých neuhrazených závazků. Mělo se to týkat závazků, které byly více než 36 měsíců po splatnosti či byly již promlčené. Ustanovení se pochopitelně vztahovalo pouze na závazky, týkající se daňově uznatelných nákladů. V případě následného uhrazení závazku mohl být základ daně o něj opětovně snížen. V platnosti bylo toto ustanovení od 1. ledna 2008 a vztahovalo se též na závazky, které vznikly před datem účinnosti reformy.\n\nReforma zrušila limit pro pořizovací ceny osobních automobilů (M1). Ustanovení se týkalo pouze osobních automobilů pořízených poté, co reforma vzešla v platnost, tedy od 1. ledna 2008. Druhou změnou týkající se osobních automobilů bylo prodloužení doby odepisování na pět let. Byla totiž zrušena stávající odpisová skupina 1a a osobní auta byla nově zahrnuta do druhé odpisové skupiny. Ustanovení se týkalo všech osobních aut, která nebyla plně odepsána k datu nabytí účinnosti reformy, tedy k lednu 2008 (s výjimkou aut pořízených v rámci finančního leasingu).\n\nReforma přinesla právnickým osobám novou možnost skupinové registrace k dani z přidané hodnoty. Skupina kapitálově nebo jinak spojených osob se sídlem v ČR mohla požádat svého správce daně o skupinovou registraci k DPH. Tato skupina byla pak považována za jednoho plátce DPH (všechny společnosti ve skupině měly jedno identifikační číslo) a plnění mezi jednotlivými členy skupiny tak DPH nepodléhalo.\n\nDesítky novelizací, které přinesla schválená reforma, se projevily ve všech oblastech. Zejména daňová oblast doznala řadu důležitých změn.\n\nVládní úředníci nezapomněli na spotřební daň, jejíž zvýšení se dotklo především kuřáků, resp. aktivních konzumentů tabákových výrobků. Výpočet spotřební daně u tabákových výrobků nebyl nijak složitý, určité komplikace nastaly u cigaret. U nich se celková spotřební daň vypočítávala jako součet procentní a pevné části daně, navíc byla stanovena minimální sazba. Ta se týkala především levnějších značek. Díky reformě se minimální sazba zvedla na 38,40 Kč na jednu krabičku. Jen díky spotřební dani tedy vzrostla cena o 5,60 Kč.\n\nReforma zvýšila sníženou sazbu daně z přidané hodnoty z 5 na 9 %. Výčet zboží a služeb, kterého se zvýšení daně dotklo, byl uveden v přílohách 1 a 2 zákona o dani z přidané hodnoty. Šlo především o potraviny, tiskoviny, v případě služeb pak například o vodné, stočné, hromadnou dopravu, kulturní a sportovní akce aj. Vyšší DPH měla také výrazný dopad na bytovou výstavbu. Novela zákona nově definovala, na co lze sníženou sazbu daně uplatnit.\n\nReforma zavedla nový pojem, a to „skupinová registrace“, která umožňovala, aby skupina spojených osob vystupovala pro účely DPH jako jeden subjekt pod jedním registračním číslem. Skupina podávala pouze jedno daňové přiznání prostřednictvím svého zastupujícího člena. V praxi tento způsob mohly využít velké zejména finanční skupiny.\n\nReforma rozšířila osvobození od daně dědické. K osvobození od této daně došlo nově nejen mezi osobami zařazenými do I., ale také do II. skupiny. Sem patřili sourozenci, synovci, neteře, strýcové a tety, zeťové a snachy, děti manžela, rodiče manžela, manželé rodičů a také osoby, které žily nejméně po dobu jednoho roku před převodem nebo smrtí zůstavitele ve společné domácnosti.\n\nOd 1. 1. 2008 došlo k významnému rozšíření osvobození také u daně darovací. Od daně darovací bylo nově zcela osvobozeno bezúplatné nabytí majetku, pokud k němu došlo mezi osobami zařazenými v I. a II. skupině. Jednalo se o majetek movitý i nemovitý. V souvislosti se zavedením výše uvedených osvobození se bezúplatné zřízení věcného břemene (nebo obdobného práva) ve prospěch dárce při darování nemovitosti vyjmulo z předmětu daně z převodu nemovitostí a přesunulo se do předmětu daně darovací.\n\nNově se zavedla také možnost požádat finanční ředitelství o prominutí daně z převodu nemovitostí ve specifických případech. Prominutí šlo uplatnit u smlouvy o zajišťovacím převodu vlastnického práva, došlo-li k zpětnému převodu nemovitosti na původního vlastníka, při zrušení smlouvy o převodu nemovitosti a podobně. O prominutí bylo nutné požádat ve tříleté lhůtě.\n\nZákon o dani z nemovitostí nově umožňoval osvobodit od této daně pozemky půdy, chmelnic, vinic, ovocných sadů a trvalých travních porostů, pokud se k tomu obec rozhodla a toto osvobození stanovila obecně závaznou vyhláškou.\n\nZákon o dani z nemovitostí umožnil u některých pozemků a staveb násobit základní sazbu daně ještě koeficientem přiřazeným jednotlivým obcím podle počtu obyvatel, jednalo se o stavební pozemky, obytné domy a byty. Právní úprava platná v roce 2007 stanovovala koeficient již pro obce do 300 obyvatel ve výši 0,3 a pro obce do 600 obyvatel ve výši 0,6. Nově však byla minimální výše koeficientu stanovena ve výši 1,0 pro všechny obce do 1000 obyvatel.\n\nV dani z nemovitostí se rovněž nově zavedl místní koeficient, který obec mohla obecně závaznou vyhláškou vyhlásit pro všechny nemovitosti na území celé obce ve výši 2, 3, 4 nebo 5. Tímto koeficientem se vynásobila daňová povinnost poplatníka za jednotlivé druhy pozemků, staveb, samostatných nebytových prostorů a za byty, popřípadě jejich soubory. Bylo tedy plně na rozhodnutí obce, zda tuto možnost využije a zvýší daň z nemovitostí nacházejících se v jejím katastrálním území či nikoliv.\n\nJedním z požadavků EU na Ministerstvo financí (MF) byla i tzv. Ekologická daňová reforma. Počínaje rokem 2008 začalo MF realizovat tzv. první etapu této reformy, která spočívala ve zdanění zemního plynu (a některých dalších plynů), pevných paliv a elektřiny.\n\nV roce 2010 až 2013 mělo v rámci druhé etapy dojít ke změnám sazeb a daňových zvýhodnění u pevných paliv elektřiny a zemního plynu. V poslední fázi, plánované mezi roky 2014–2017 pak MF předpokládalo prohloubení a rozšíření daňové základny v závislosti na výsledcích z předcházejících let.\n\nSpráva daně ze zemního plynu, pevných paliv a elektřiny spadala pod celní orgány, stejně jako spotřební daně. Zdaňovacím obdobím byl kalendářní měsíc s tím, že plátci byli povinni předložit daňové přiznání (a zaplatit daň) do 25. dne po skončení zdaňovacího období, ve kterém tato povinnost vznikla.\n\nPlatit daň byli povinni dodavatelé plynu i provozovatelé distribučních, přepravních soustav a podzemních zásobníků plynu. Navíc daň dopadla na subjekty, které použily plyn zdaněný nižší sazbou daně k účelu, kterému odpovídá vyšší sazba daně. Výše uvedeným právnickým a fyzickým osobám vznikla povinnost přiznat a zaplatit daň dnem, kdy dodaly plyn konečnému spotřebiteli, nebo ho spotřebovaly. Od daně byl naopak osvobozen například plyn určený:\n\nPlátce daně z pevných paliv byl definován obdobně jako u plynu. Kromě dodavatelů se ovšem jednalo i o subjekty, které spotřebovaly nezdaněná paliva nebo využily pevná paliva osvobozená od daně k jiným účelům, než na které se osvobození vztahovalo. Rovněž povinnost přiznat a zaplatit daň byla z časového hlediska stejná. Za základ daně bylo považováno množství pevných paliv vyjádřené v GJ. Přesně vyjádřeno: sazba daně činila 8,5 Kč/GJ spalného tepla v hořlavině. Předmětem daně bylo především:\nOd daně byla osvobozena paliva určená k výrobě elektřiny; koksu; jako pohonná hmota pro plavby na vodách, nebo třeba k technologickým účelům v podniku, ve kterém byla pevná paliva vyrobena.\n\nZákladem daně z elektřiny bylo množství elektřiny v MWh. Samotná sazba daně pak činila 28,30 Kč/MWh. Od daně šlo například osvobodit elektřinu, která byla:\n\nSociální dávky tvoří jednu z největších částí výdajů státu. Do sociální oblasti lze zahrnout změny týkající se dávek státní sociální podpory, dávek pomoci v hmotné nouzi či sociálních služeb. I když se změny dotkly v různé míře řady zákonů, podrobněji je zde pojednáno o dávkách státní sociální podpory. Reforma také dvě dávky úplně zrušila, jednalo se o \"příspěvek na školní pomůcky\", a také nově nebyl poskytován \"příspěvek na zvýšené životní náklady\".\n\nZatímco do roku 2008 byla tato dávka poskytována v závislosti na výši příjmu rodiny za kalendářní rok ve třech výších zvýšené, základní a snížené, nyní byla vyplácena pouze v jedné pevné výši, která byla diferencovaná podle věku dítěte. Nárok na přídavek na nezaopatřené dítě do 26 let měly rodiny s příjmem do 2,4 násobku životního minima rodiny.\n\nSociální příplatek byl poskytován rodiči pečujícímu o nezaopatřené dítě, jestliže příjem rodiny v předcházejícím kalendářním čtvrtletí nepřevyšoval 2,2 násobek částky životního minima rodiny, nově došlo ke snížení koeficientu na 2. Snížením hranice příjmů rodiny, omezující nárok na dávku, tak došlo k zúžení okruhu rodin, které na dávku mají nárok, a ke snížení výše dávky.\n\nAsi největších změn doznal od roku 2008 rodičovský příspěvek. Všichni, kteří ho již pobírali, si o něj museli v novém roce opětovně požádat. Rodičovský příspěvek byl nyní nově vyplácen ve třech výších podle doby jeho pobírání.\n\nNárok na tuto jednorázovou dávku měl pěstoun, který převzal dítě do pěstounské péče. Výše dávky byla stanovena 4,45 násobkem částky životního minima převzatého dítěte. Od nového roku byl tento příspěvek stanoven v pevné výši, a již neměl být do budoucna automaticky valorizován.\n\nPorodné bylo do roku 2008 poskytováno jako jednorázová dávka, která byla poskytována bez ohledu na příjem rodiny, a to ve výši vycházející z částky násobku životního minima dítěte. Nově byla dávka stanovena ve výši 13 000 Kč na jedno dítě a dávka již nebyla navázána co do výše na životní minimu, tudíž již nebyla automaticky valorizována.\n\nPohřebné bylo do roku 2008 poskytováno osobě, která vypravila pohřeb osobě s trvalým pobytem v ČR nebo byl-li vypraven pohřeb v ČR. Výše pohřebného byla stanovena pevnou částkou 5 000 Kč. I když se od nového roku výše částky nezměnila, změnil se okruh osob, kterým měla být tato dávka poskytována. Od roku 2008 pohřebné náleželo jednorázově osobě, která vypravila pohřeb nezaopatřenému dítěti, nebo osobě, která byla rodičem nezaopatřeného dítěte, a to za podmínky, že zemřelá osoba měla ke dni úmrtí trvalý pobyt na území ČR.\n\nBezesporu nejdůležitější změnou bylo zavedení regulačních poplatků a doplatků u lékařů, ve zdravotnických zařízeních a lékárnách. Poplatky a doplatky se sčítaly a započítávaly se do ročního limitu, který byl stanoven na maximálně 5000 Kč na osobu a rok. Pojišťovna každé čtvrtletí kontrolovala tento limit a případný přeplatek pojištěnci vracela.\n\n\nNově se hradili, ale do limitu se nezapočítávali tyto poplatky:\n\nPoplatky se neplatily, pokud se jednalo o preventivní prohlídku provedenou praktickými lékaři, vyšetření a prohlídky prováděné v rámci opatření proti infekčním onemocněním či závodní preventivní péči. Stejně tak nebyl zpoplatněn ani výdej léčivých přípravků, který nebyl vázán na lékařský předpis nebo nebyl hrazen z veřejného zdravotního pojištění. Placení poplatků byli zproštěni pojištěnci umístění v dětském domově či nacházející se v ochranném léčení nařízeném soudem a pojištěnci, kteří byli příjemci pomoci v hmotné nouzi. Od placení byl osvobozen pojištěnec, který byl povinen podrobit se léčbě při léčení infekčního onemocnění, nařízené izolaci či karanténě.\n\nLevicová opozice reformu opakovaně kritizovala kvůli dopadu na sociálně slabší vrstvy. ČSSD vyjádřila ústy předsedy Jiřího Paroubka přesvědčení, že reforma je řešení \"„špatné pro 85, možná 90 procent občanů země.“\"\n\nV prosinci 2007 byla zveřejněna \"Výzva k občanské neposlušnosti\", jejíchž 58 signatářů – včetně řady politiků, umělců a vědců – vyzvalo občany, aby do rozhodnutí Ústavního soudu ČR odmítali platit poplatky za zdravotní péči, zavedené novým zákonem.\n\nReforma prošla hlasováním Poslanecké sněmovny 21. srpna 2007 poměrem 101 hlasů pro a 99 hlasů proti. Podpora reformy nebyla jistá do posledního dne před hlasováním. Skupina kolem poslance Vlastimila Tlustého, původního autora ekonomických reforem ODS a jejího konceptu rovné daně, hrozila, že reformu nepodpoří kvůli tomu, že podle jejich výpočtů daně v roce 2009 na rozdíl od interpretace předkladatelů ve skutečnosti vzrostou. Reformu nakonec podpořili s podmínkou, že v roce 2008 budou příslušné zákony novelizovány.\n\nReformu nepodpořil poslanec KDU-ČSL Ludvík Hovorka, který odmítl zavedení poplatků dětských pacientů za návštěvy u lékaře a také zásah do ceníku léků. Pro hlasovali dva nezařazení (dříve sociálnědemokratičtí) poslanci Miloš Melčák a Michal Pohanka, kteří dříve podpořili vládu při hlasování o důvěře. Opoziční ČSSD a KSČM se jinak vyslovily jednohlasně proti reformě.\n\nPodpora reformě v Senátu měla být zaručena kvůli nadpoloviční většině ODS v horní komoře.\n\n\n"}
{"id": "236790", "url": "https://cs.wikipedia.org/wiki?curid=236790", "title": "Deb (souborový formát)", "text": "Deb (souborový formát)\n\nDeb je archiv balíčkovacího systému distribuce Debian. Balíčky Debianu jsou obvykle také používány v derivátech této distribuce (Ubuntu a další). Tyto balíčky obsahují dva zagzipované nebo zabzipované tar archívy. Jeden z nich obsahuje kontrolní informace a druhý instalovaná data.\n\nJako balíčkovací systém se obvykle užívá dpkg nebo jeho nadstavba apt. Deb balíčky mohou být zkonvertovány na ostatní formáty (např. rpm) pomocí programu Alien.\n\nNěkteré balíčky jádra Debianu jsou dostupné jako udeb („mikro deb“) a jsou obvykle používány pro spouštění instalace Debianu. Ačkoli tyto balíčky používají koncovku .udeb a mají stejnou strukturu jako běžné .deb balíčky, nejsou instalovatelné na běžném systému.\n\n"}
{"id": "236791", "url": "https://cs.wikipedia.org/wiki?curid=236791", "title": "Tereza Desqueyrouxová", "text": "Tereza Desqueyrouxová\n\nTereza Desqueyrouxová (1927, \"Thérèse Desqueyroux\") je román francouzského spisovatele Françoise Mauriaca, nositele Nobelovy ceny za literaturu za rok 1952.\n\nDěj knihy vychází ze skutečné události. Mladá manželka začíná postupně nenávidět svého manžela, obhroublého statkáře, a je nakonec svou nenávistí a prázdnotou svého okolí dohnána k pokusu o jeho vraždu. Terezino provinění je kvůli rodinné cti před veřejností utajeno, travička je však ztrestána rodinným soudem, kterému se podrobuje.\n\nRomán zobrazuje neklid a nenaplnění člověka, nuceného žít v provinciálním prostředí, omezeném množstvím předsudků, včetně sexuálních. Dílo ve svém hlavním poselství obsahuje autorovo tradiční téma hříchu a vykoupení, resp. obhajobu člověka, který se sice jednoznačně provinil, ale jedinečnost jeho osobní citové a morální zkušenosti zůstává vnějšímu světu při jeho posuzování skryta, ačkoli je hlavním a jediným skutečným jeho obrazem ve vztahu k etickému kodexu.\n\nTereza žije se svým mužem Bernardem, který dělá vše pro rodinu (mají spolu dceru), je ale trochu bez citu. Tereza má ráda sestru svého manžela Annu, ta se má vdát, ale doopravdy touží po jiném muži. Tereza má za úkol ji přesvědčit, ať nechá toho druhého muže, který je filosof. To se jí povede a sama se zamiluje do jeho myšlenek o svobodě člověka, což je taky jedna z věcí, které ji ukázala, v jakém stereotypním životě žije. Rozhodne se, že svého manžela otráví. Při braní jeho léků mu „zapomene“ říct, že už si jich vzal hodně. To mu ovšem jenom přitíží, tudíž zajde do lékárny a koupí tam jed. On je však zachráněn, ji uvězní a celá rodina ji nenávidí.\nPři procesu je však díky svědectví manžela vysvobozena, dělá, jako by se to nestalo. Ten však vymyslí plán, jak uchránit čest své rodiny. Musí spolu spořádaně chodit do kostela, na trh. Dcerku nechá odjet (jakože ze zdravotních důvodů), aby ji ochránil. Terezu zavře, nechá na vesnici (jakože chce být sama), což je pro ni velký trest, samotu nese špatně. Často chodí do lesa kvůli smrkům, které miluje. Stále miluje filosofa, touží za ním odjet do Paříže. Když za ní na venkov přijede její manžel, řekne ji, že sestra Anne si musí vzít muže, kterého ji už předtím nutili. Pokud se jí to podaří, tak ji nechá odejít. Tereza, když cítí svobodu, pomůže Anně ke svatbě. Když jedou do Paříže, Tereza si uvědomí, že svého manžela Bernarda miluje, ten ji už však ale nechce. Nechá ji odjet a ona si konečně užívá svobodu v Paříži.\n\nPoznámka – dílo vyzdvihuje charakter žen v departementu Landes.\n\n\"Thérèse Desqueyroux\" (Tereza Desqueyrouxová), Francie 1962, režie Georges Franju, v hlavních rolích Emmanuelle Riva a Philippe Noiret.\n\nRomán vyšel česky třikrát. Poprvé již v roce 1929 v překladu Quida Paličky:\n\n\ndalší dvě vydání pod názvem Tereza Desqueyrouxová v nakladatelství Odeon v překladu Josefa Heyduka. Nejdříve roku 1972 v souboru \"Příběhy lásky a nenávisti\" a poté roku 1980 opět v souboru \"Romány lásky a nenávisti\".\n\n\n"}
{"id": "236795", "url": "https://cs.wikipedia.org/wiki?curid=236795", "title": "Zánět dásní", "text": "Zánět dásní\n\nZánět dásní (odborně gingivitida) je infekce vyvolaná bakteriemi zubního plaku, který se tvoří na zubech a dásních. Tyto bakterie uvolňují agresivní a jedovaté látky. Tělo se bakteriím brání tzv. zánětem. Ten se projevuje zčervenáním, podrážděním, otoky, bolestí. Tělo pumpuje do zanícených dásní obranné krvinky. Dáseň je zvětšená (oteklá), proto křehká. U takto nemocných dásní dochází snadněji k jejich poranění a krvácení. Na vzniku zánětu dásní se může podílet také kouření, stres, cukrovka, vyšší věk, nebo genetické dispozice. Zánět dásní se může stát počátečním stádiem parodontitidy. Preventivně i léčebně je velmi důležitá zubní hygiena, hlavně čištění zubů pomocí kartáčku a mezizubních kartáčků. Po vyčištění zubů – tj. odstranění plaku – lze také použít speciální zubní pasty, ústní vody, masážní roztoky.\n\nNejběžnějším onemocněním dásní a přilehlých tkání je gingivitis neboli zánět dásní. Trpí jím až 90 % dospělé populace. Způsobuje jej zejména nedostatečná ústní hygiena. Mezi rizikové skupiny patří hlavně těhotné ženy, špatně kontrolovaní diabetici, osoby užívající orální antikoncepci, kortikoidy či některé speciální léky. Neléčený zánět dásní se časem rozvíjí v závažnější onemocnění – v tzv. parodontitis (lidově parodontóza), které je příčinou úbytku kosti kotvící zuby a následně vede až k jejich ztrátě. Zánět dásní způsobují bakterie, které se hromadí v ústech a vytvářejí tzv. zubní plak – tenkou vrstvu, která přilne na povrch zubů. Není-li zubní plak pravidelně odstraňován, postupně ztvrdne a změní se v zubní kámen. Ten pak dráždí dáseň a poskytuje větší prostor pro růst bakteriální infekce. Je-li onemocnění dásní zachyceno v počáteční fázi, lze jej úplně vyléčit. U neléčeného pacienta však zubní kámen postupně roste a dráždí okolní dáseň, která reaguje ústupem. Počáteční gingivitida tak vyústí v parodontitidu, kde společně s dásní ustupuje i kostěné lůžko zubů, které se působením bakterií postupně rozkládá a následně dochází ke ztrátě zubů.\n\nPříznaky zánětu dásní lze rozpoznat velmi jednoduše. Dásně jsou zanícené, rudé a oteklé. Snadno krvácí a mohou být měkké, ale ve většině případů nebolí. Lékař obvykle rozpozná zánět dásní pouhým pohledem do pacientových úst. Závažnost postižení dásní lékař určí měřením jejich krvácivosti. Toto vyšetření stomatolog provádí pomocí zakulacené sondy a je zcela bezbolestné. Stupeň krvácení pak lékař vyhodnocuje u všech zubů, přičemž součet za celou ústní dutinu reprezentuje tzv. PBI index, který objektivně vypovídá o stavu dásní, respektive o kvalitě ústní hygieny. Platí jednoduché pravidlo: špatná ústní hygiena = silné krvácení z dásně, optimální ústní hygiena = žádné krvácení z dásně.\n\n\nStupeň závažnosti krvácení (0–4) je zaznamenáván u každého mezizubního prostoru. Po zápisu se sečte celkový počet bodů a vyhodnotí se závažnost onemocnění dásní. Cílem zubního lékaře nebo dentální hygienistky, kteří provádějí kromě profesionálního čištění zubů – odstraňování zubního kamene, též výuku techniky čištění zubů, je snížit součet bodů alespoň pod 15. Index krvácení z dásně je možné snížit na nulu, tedy na stupeň naprostého uzdravení, a to za předpokladu, že má mezizubní prostor hladké stěny a může být důkladně vyčištěn nití nebo mezizubním kartáčkem.\n\nLéčba spočívá v důsledné ústní hygieně. Zubní lékař nebo zubní hygienistka provede ordinační čištění zubů, které kromě eliminace zubního plaku odstraní i zubní kámen, čímž se zlepší možnosti dokonalého odstraňování zubního povlaku v domácích podmínkách. Nezbytná je spolupráce pacienta s lékařem, a to zejména v oblasti dokonalého provádění ústní hygieny zahrnující čištění zubů správnou technikou a čištění prostorů mezi zuby mezizubními kartáčky a zubní nití. Doporučovaným zakončením každodenní ústní hygieny je výplach ústní dutiny ústní vodou.\n\nPrevencí vzniku zánětlivého onemocnění dásní je jednoznačně pravidelně a správně prováděná ústní hygiena. Profesionální ústní hygienu v ordinaci zubního lékaře nebo u dentální hygienistky je vhodné podstoupit každých 6 měsíců.\n\n"}
{"id": "236797", "url": "https://cs.wikipedia.org/wiki?curid=236797", "title": "Michele Alboreto", "text": "Michele Alboreto\n\nMichele Alboreto (23. prosince 1956 Milán – 25. dubna 2001 Lausitzring) byl italský závodník, který jezdil v sezónách 1981 až 1994 v týmech formule 1 Tyrrell, Ferrari, Larrousse, Arrows, Footwork, BMS Scuderia Italia a Minardi.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "236799", "url": "https://cs.wikipedia.org/wiki?curid=236799", "title": "Liburna", "text": "Liburna\n\nLiburna byl typ lodi používaný především loďstvem starověké Římské říše. Do výzbroje je zavedl Octavianus během válek s Markem Antoniem. Nebyla to však originální konstrukce. Jednalo se o kopii plavidel používaných národem Liburnů jako pirátská loď (v Řecku známá jako libyrnidas).\n\nProti starší trirémě byla liburna výrazně menší a měla jen jednu řadu vesel. Veslaři však byli dobře kryti nástavbou. Samotná loď byla rychlejší a obratnější než ostatní tehdejší válečné lodě. Hlavní novinkou proti dřívějším lodím bylo oplachtění. Namísto dříve užívané obdélníkové plachty měla liburna plachtu ve tvaru trojúhelníka, později známou jako latinská plachta. Ta na rozdíl od předchozích oplachtění umožňovala využít i vítr vanoucí jiným směrem, než kterým loď plula. \n\nLoď byla ozbrojena klounem a válečnými stroji.\n\nPřední i zadní vaz lodi byly prodlouženy o několik metrů do ozdobného zakončení. Vpředu obvykle do tvaru ptačí hlavy, vzadu květu.\n\n"}
{"id": "236800", "url": "https://cs.wikipedia.org/wiki?curid=236800", "title": "Pioneer", "text": "Pioneer\n\nPioneer může označovat:\n\n\n\n"}
{"id": "236803", "url": "https://cs.wikipedia.org/wiki?curid=236803", "title": "Dudák (karetní hra)", "text": "Dudák (karetní hra)\n\nDudák je karetní hra, která patří mezi tzv. „přebíjecí“ hry. Existuje několik variant – dudák otevřený (odkrytý), dudák kapsičkový a dudák tajný. Hraje se s německými (mariášovými) 32 kartami a pochází zřejmě z Ruska.\n\nHra pochází pravděpodobně z Ruska, kde se dodnes hraje s jinými kartami pod názvem Durak (hlupák). Na českém území se hrál od 19. století. Na Moravě a Slovensku se hraje pod názvem Durák dodnes.\n\nRozdají se všechny karty. Hráč v kole po rozdávajícím vynáší. Úkolem dalšího hráče je přebít vynesenou kartu vyšší kartou stejné barvy a vynést (libovolnou) další kartu.\n\nPokud hráč nemá vyšší kartu stejné barvy, má několik možností:\n\nVyhrává hráč, který se zbaví nejdříve všech karet. Vynesené karty (vejbit) jsou dány stranou a už se s nimi nehraje. Zbylí hráči začnou znovu další kolo bez nich.\n\nHráči (nejlépe čtyři) si na začátku hry vylosují své trumfy a to buď tak, že se zajistí, aby nemohly být zdvojené, zajistí se nejnižší hodnota trumfů, nebo se vše ponechá náhodě (dva hráči mohou pak mít stejné trumfy). Trumfy jsou buď od počátku všem známé, nebo jsou známé jen příslušným hráčům, kterým patří (kapsičkový dudák), nebo nikomu (tajný dudák).\n\nPravidla umožňují, nemám-li na přebití, snímat karty tak dlouho, než nyní poslední kartu přebít mohu. Přibiji a přidám jinou navrch.\n\nKaždému hráči se rozdají dvě karty, hráč po levici vynáší jako první. Další musí přebít, když nemá, líže tak dlouho z balíku (talonu), než kartu k přebití získá. Kdykoli ve hře může hráč vyhlásit a zahrát trumfovou barvu. Nelze zvolit barvu, kterou již předtím za trumfovou vyhlásil jiný hráč. Pokud nemám kartu na přebití (ani trumfy), pak musím celý balíček odehraných karet vzít.\nHra končí, když ve hře zůstane jediný hráč s kartami v ruce, prohrál, tedy \"dudá\".\n\n"}
{"id": "236804", "url": "https://cs.wikipedia.org/wiki?curid=236804", "title": "William Kennedy-Cochran-Patrick", "text": "William Kennedy-Cochran-Patrick\n\nWilliam John Charles Kennedy-Cochran-Patrick (25. května 1896, Edinburgh, Skotsko – 26. září 1933, Johannesburg, Jižní Afrika) byl skotský pilot a letecké eso. Jako stíhací pilot během první světové války dosáhl 21 ověřených sestřelů nepřátelských letounů.\n\nByl nejúspěšnějším stíhačem 23. perutě RFC, v jejíž řadách docílil na letounu SPAD S.VII 18 ze svých 21 sestřelů.\n\n26. září 1933 vzlétl s letounem de Havilland Dragon (\"ZS-AEF\") z letiště Baragwanath poblíž Johannesburgu, ale po dosažení výšky 80 metrů se letoun zřítil. Kennedy-Cochran-Patrick a jeho pasažér, Sir Michael Oppenheimer, zahynuli.\n\n"}
{"id": "236810", "url": "https://cs.wikipedia.org/wiki?curid=236810", "title": "Federación de Los Verdes-Izquierda Verde", "text": "Federación de Los Verdes-Izquierda Verde\n\nFederación de Los Verdes–Izquierda Verde (španělsky \"Federace zelených–Zelená levice\") je španělské politické sdružení založené v roce 1999. Sdružila u příležitosti voleb do Evropského parlamentu Konfederaci zelených, Iniciativu katalánských zelených a Aragonský koncil. V současnosti nevyvíjí činnost.\n\nMá status pozorovatele při Evropské straně zelených.\n"}
{"id": "236811", "url": "https://cs.wikipedia.org/wiki?curid=236811", "title": "Flip", "text": "Flip\n\nFlip je krasobruslařský skok, vlastně odpíchnutý salchow. Tento skok má rotaci 360°. Důležité je odrazem čili odpíchnutím nabrat co největší výšku, dopad je na přední část brusle v hodně velkém podřepu a s vodorovným držením paží. Druhá noha je zanožená, špička míří ven. Od lutze se liší tím, že se bruslař odráží z vnitřní strany brusle.\n"}
{"id": "236813", "url": "https://cs.wikipedia.org/wiki?curid=236813", "title": "Paray-le-Monial", "text": "Paray-le-Monial\n\nParay-le-Monial [\"paré lemoňjal\"] je historické městečko s asi 9100 obyvateli ve střední Francii, ležící v jihozápadním cípu Burgundska, départementu Saône-et-Loire. Turisté zde navštěvují hlavně románský kostel \"Sacré-Coeur\", jednu z nejvýznamnějších památek clunyjské architektury.\n\nRoku 973 zde vévoda Lambert založil benediktinský klášter, který od roku 999 až do 1790 podléhal blízkému opatství Cluny. Proto dostala stará obec Paray přízvisko \"le Monial\" čili „mnišské“. V 17. století zde žila řeholnice a vizionářka Markéta Marie Alacoque, z jejíchž vidění vznikla úcta k Božskému Srdci Páně, živá ve Francii i u nás hlavně v 19. století. Pouti do Paray-le-Monial, v nedávné minulosti téměř zaniklé, se opět oživují, zejména za účasti charismatických hnutí.\n\n\n\n"}
{"id": "236814", "url": "https://cs.wikipedia.org/wiki?curid=236814", "title": "Kormidlo", "text": "Kormidlo\n\nKormidlo je zařízení, které umožňuje udržovat a měnit směr pohybu lodí, letadel a dalších dopravních prostředků. Obvykle má tvar ploché desky, umístěné na zádi řízeného stroje tak, aby kladlo prostředí co nejmenší odpor. Existují ale i kormidla umístěná jinde. Vychýlením kormidla z osy stroje lze měnit obtékání tělesa dopravního prostředku okolním prostředím a tak měnit směr pohybu. Vychýlením například doprava začne na záď lodi působit příčná síla opačného směru, která otáčí stroj přídí doprava. Název kormidlo je od staršího \"korma\", záď lodi.\n\nJedním z nejstarších typů kormidel je kormidelní veslo, které kormidelník držel v ruce. Udrželo se ve výstroji lodí od starověkého Egypta až do středověku. Později se kormidlo připevňovalo otočně k zádi lodi a ovládalo přímo kormidelní tyčí. Jeho ovládání se provádělo nejprve přímo kormidelní pákou, pevně spojenou s osou kormidla, u větších lodí kormidelní tyčí s pákovým převodem a zhruba od roku 1705 kormidelním kolem. V novověku se kormidla postupně dále zdokonalovala, což bylo umožněno vývojem materiálů i teoretických znalostí. U velkých moderních lodí má kormidlo hydraulický nebo elektrický pohon a kormidelník, který je ovládá, má samostatnou provozní místnost zvanou kormidelna na lodním můstku.\n\nKormidlo u letadla (s jeho konvenční polohou na ocase) se nepoužívá k zatáčení. Letadlo zatáčí tím, že se nakloní pomocí křidélek a vodorovná složka nakloněného vektoru vztlaku pak táhne letoun do zatáčky. Křídlo na vnější straně zatáčky má ovšem větší rychlost a tudíž i větší indukovaný odpor, který působí proti tomuto otáčení. Nakloněný letoun má pak tendenci otáčet se proti záměru pilota. Kormidlo tuto tendenci koriguje a tak udržuje zatáčku v koordinovaném režimu, kdy se směr letu shoduje s osou letadla.\n\n"}
{"id": "236818", "url": "https://cs.wikipedia.org/wiki?curid=236818", "title": "Rychlobruslení na Zimních olympijských hrách 1924", "text": "Rychlobruslení na Zimních olympijských hrách 1924\n\nZávody v rychlobruslení se na Zimních olympijských hrách 1924 v Chamonix uskutečnily ve dnech 26. a 27. ledna 1924 na otevřené dráze Stade Olympique de Chamonix. Největší postavou těchto soutěží se stal finský závodník Clas Thunberg, který vybojoval tři zlaté medaile, z toho jednu ve víceboji, který se již na dalších olympijských hrách nehodnotil. Spolu s další stříbrnou a bronzovou medailí se tak stal nejúspěšnějším sportovcem prvních zimních olympijských her. Z pěti zlatých rychlobruslařských medailí získali čtyři Finové, pátou vybojoval na nejkratší trati 500 metrů Američan Charles Jewtraw, který se tak stal prvním olympijským vítězem v historii zimních olympiád.\n\nV Chamonix byly na programu čtyři závody pro muže, startovalo se na tratích 500 m, 1500 m, 5000 m a 10 000 m. Všechny tyto závody byly rovněž hodnoceny v rámci víceboje, ve kterém se udělovala pátá sada medailí.\n\nOficiálně byli klasifikováni pouze závodníci na prvních šesti místech. Další závodníci jsou v oficiálních výsledcích z olympiády uvedeni jako neklasifikovaní.\nV závodě startovalo 27 závodníků.\nV závodě startovalo 22 závodníků.\nV závodě startovalo 22 závodníků.\nV závodě startovalo 16 závodníků.\nV závodě startovalo 11 závodníků.\n\n"}
{"id": "236819", "url": "https://cs.wikipedia.org/wiki?curid=236819", "title": "Jachta", "text": "Jachta\n\nJachta je označení pro poměrně široké spektrum malých lodí v historii i současnosti. Původně se jednalo o malé vojenské lodě, dnes se termín používá především pro lodě sportovní a rekreační.\n\nTermín jachta pochází z nizozemského \"jacht\", což znamená lov. Tento typ lodi byl vyvinut v první polovině 17. století a používal se k boji proti pirátům. Jednalo se o 15-23 m dlouhou loď ozbrojenou maximálně 10 lehkými děly. Výtlak se pohyboval mezi 100–200 tunami.\n\nPoté co se na jedné z těchto lodí vrátil Karel II. Stuart do Anglie a 15 těchto plavidel zařadil do britského námořnictva, vešla jachta ve známost i jako plavidlo pro vysoce postavené osobnosti. Jednu jachtu z roku 1640 vlastnil například car Petr Veliký\n\n"}
{"id": "236821", "url": "https://cs.wikipedia.org/wiki?curid=236821", "title": "Silmaril", "text": "Silmaril\n\nSilmarily (quenijsky \"záření čistého světla\", plurál Silmarilli) jsou tři zářící klenoty z Tolkienova světa, Středozemě. Je v nich uzavřeno světlo Dvou stromů vytvořených Yavannou. Klenoty byly vytvořeny z krystalické hmoty \"silima\" Fëanorem, elfem z Noldor, ve Valinoru během hvězdných věků.\n\nSilmarily nejsou obyčejné klenoty, které vydávají světlo. V jistém smyslu jsou i „živé“ a „posvátné“. Nedají se poškodit žádnou silou. Jejich záře se podobá hvězdám. Jak je Fëanor dovedl vyrobit, není plně objasněno, ale známe materiál – světlo – Bílého a Zlatého stromu, Telperionu a Laurelinu, uvězněné ve třech krystalech. Mocní Valar včetně kováře Aulëho nebyli schopni vytvořit jejich kopie. Ani Fëanor nemohl vytvořit nové, protože část jeho bytí přešla do jejich výroby. Cena silmarilů je v Ardě nevyčíslitelná, a to i pro Valar. Varda je posvětila a Mandos předpověděl, že jsou v nich uzamčeny osudy Ardy – země, moře i vzduchu.\n\nKdyž byl Fëanor donucen odejít do Formenosu, zamkl je do železné místnosti. Za nějaký čas zničil Melkor společně s Ungoliant Dva stromy, a tak jediné světlo stromů zůstalo v silmarilech. Valar naléhali na Fëanora, aby jim je dal a oni mohli obnovit život stromů, ale odmítl. Až potom se zjistilo, že Melkor zabil Fëanorova otce Finwëho, ukradl silmarily a utekl do Angbandu, své pevnosti na severu Středozemě, kde je zasadil do železné koruny.\n\nFëanor proklel Melkora a nazval ho \"Morgoth\", „temný nepřítel světa“. Rozzlobil se ale též na Valar za to, že je chtěli mít pro své vlastní záměry. Společně se svými syny složil Fëanorovu přísahu, která je zavázala k boji proti komukoliv, kdo jim odepře silmarily. Tato přísaha později způsobila mnoho problémů včetně masového vraždění a bojů elfů proti elfům.\n\nFëanor dovedl velkou část Noldor zpět do Středozemě. Pět velkých bitev bylo vybojováno v Beleriandu (v první z nich padl Fëanor), ale silmarily nebyly dobyty zpět. Jen jeden byl získán Berenem a Lúthien přes velké nebezpečí a ztráty. Později se dostal k Eärendilovi, který plul prosit Valar o odpuštění a pomoc proti Morgothovi. Díky silmarilu se dostal přes zápověď Valar (nikdo přes ní nemohl doplout ze Středozemě do Amanu). Valar potom dali silmaril na oblohu a ten se zjevil elfům a lidem ve Středozemi jako jasná hvězda.\n\nDalší dva silmarily zůstávaly v Morgothově moci, ale na konci války hněvu mu je sebrali Valar. Ukradli je však jediní dva přeživší Fëanorovi synové, Maglor a Maedhros, kteří byli hnáni přísahou. Ale klenoty pálily jejich ruce stejně jako předtím Morgothovy, jelikož byly posvěcené a oni díky svým činům na ně ztratili právo. Kvůli nesnesitelnému utrpení skočil Maedheros do ohnivé propasti spolu s jedním silmarilem a Maglor hodil druhý do moře. Tak se dostaly silmarily do tří elementů – do vzduchu, vody a země.\n\nPodle Mandosovy věštby bude po návratu Melkora a jeho definitivní porážce v Dagor Dagorath svět změněn a Valar získají silmarily zpět. Potom bude Fëanor osvobozen ze síní Mandosu a dá silmarily Yavanně, ta je rozbije a oživí s nimi Dva stromy. Hory Pelóri budou pak srovnány se zemí a světlo stromů zalije svět neutuchajícím štěstím.\n\n\n"}
{"id": "236822", "url": "https://cs.wikipedia.org/wiki?curid=236822", "title": "Veslo", "text": "Veslo\n\nVeslo je nástroj používaný k ručnímu pohonu a kormidlování lodí. Od pádla se liší tím, že se opírá dříkem o loď a pracuje tak na principu dvojzvratné páky.\n\nVesla patřila k výstroji už od starověku. Prakticky až do počátku novověku existovaly válečné i dopravní lodě poháněné vesly. Specializovaná kormidelní vesla sloužila k ovládání lodí až do vynálezu kormidla.\n\nOtočný mechanismus (oko, rámeček) pro přidržování vesla na lodi, půsotiště páky, se nazývá havlinka. Havlinky mohou být připevněny buď přímo na bortech lodi, pod nimi (s veslaři v podpalubí), nebo na krakorcích vyčnívajících do stran z boků lodi.\n\nČlověk pracující s veslem se nazývá veslař/veslařka, jeho činnost pak veslování.\n\n\nPodle legendy byl veslem zabit svatý Vojtěch v roce 997 na misijní cestě k Prusům, a je proto jeho atributem.\n\n"}
{"id": "236829", "url": "https://cs.wikipedia.org/wiki?curid=236829", "title": "BMS Scuderia Italia", "text": "BMS Scuderia Italia\n\nBMS Scuderia Italia je italský závodní tým, který je majetkem ocelářského magnáta Giuseppe Lucchini. Tým byl založen v roce 1980 ve městě Brescia. \n\nBMS Scuderia Italia prošla několika různými šampionáty a za dobu své aktivity dosáhla mnoha úspěchů. Od prvních závodů s automobilem Osella PA8, přes závodění s vozy Lancia 037, mistrovství světa vozů formule 1 a německý GT šampionát, až po dosažení vítězství pilotů i týmu v šampionátu FIA Sportscar s Ferrari 333 Sp v roce 2001.\n\nV letech 2002 až 2004 se BMS účastnila s vozy Ferrari 550 společnosti Prodrive šampionátu FIA GT, přičemž v letech 2003 a 2004 vyhrála jak mezi jezdci, tak v poháru konstruktérů. Výborné výsledky na Ferrari 550 pokračovaly i v roce 2005, kdy se BMS zúčastnila a vyhrála Le Mans Endurance Series (LMES) a italský šampionát GT, a mimoto se objevila i v prestižním závodě 24 Hodin Le Mans.\n\nV květnu 2005 byla podepsána smlouva s Aston Martin Racing, která potvrdila účast stáje BMS v šampionátu FIA GT se dvěma vozy Aston Martin DBR9 pro roky 2006-2008. Roku 2006 se tedy BMS Scuderia Italia podílela na šampionátu FIA GT na autech Aston Martin DBR9 a v poháru konstruktérů získala druhé místo. Ještě v roce 2006 došlo také k dohodě mezi stájí BMS Scuderia Italia a automobilkou Porsche a v sezóně 2007 se tak tým účastnil také třídy 2 FIA GT s vozem Porsche 911 GT3 RSR (997).\n\nOd sezóny 2008 tým závodí se dvěma vozy Ferrari F430 v kategorii GT2.\n"}
{"id": "236833", "url": "https://cs.wikipedia.org/wiki?curid=236833", "title": "Česká fotbalová reprezentace do 21 let", "text": "Česká fotbalová reprezentace do 21 let\n\nČeská fotbalová reprezentace do 21 let je národní reprezentací hráčů, jejichž věk na počátku kvalifikace nepřekročil 21 let. Vznikla po rozpadu Československa, předchůdcem byla do roku 1994 československá fotbalová reprezentace do 21 let (na mistrovství Evropy v roce 1994 se ještě hrálo pod společnou reprezentací Československa). Spadá pod Fotbalovou asociaci České republiky a reprezentuje Českou republiku v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. Své domácí zápasy hraje většinou v Jablonci a v Uherském Hradišti.\n\nMá přezdívku „lvíčata“.\n\nZdroj:\n\nLegenda:\nZáp. – odehrané zápasy, V – výhry, R – remízy, P – prohry, VG – vstřelené góly, OG – obdržené góly, červený rámeček znamená automatickou kvalifikaci (jakožto pořadatel).\nPozn.: jako remízy jsou zohledněny i zápasy, které se rozhodly v penaltovém rozstřelu.\n\n\n\"Nominace na kvalifikační zápasy se San Marinem a Chorvatskem.\"\n\n"}
{"id": "236840", "url": "https://cs.wikipedia.org/wiki?curid=236840", "title": "Vrbice (okres Břeclav)", "text": "Vrbice (okres Břeclav)\n\nObec Vrbice () se nachází zhruba 12 km vjv. od Hustopečí, v okrese Břeclav v Jihomoravském kraji. Žije zde obyvatel. Jde o vinařskou obec ve Velkopavlovické vinařské podoblasti. Největší zajímavostí obce je soubor vinných sklepů. Jedinečné sklepy protkávající kopec Stráž v sedmi patrech.\n\nNázev se vyvíjel od varianty de Vrbiz (1222), Michelsdorf (1269), Wyrbycz (1353), Wrbiczy (1381), Michelsdorf a Wrbicze (1675), Michelsdorf (1718), Wrbicze (1749), Michelsdrof (1751), Wrbitz a Vrbice (1846, 1872), Vrbice (1881) a Vrbice a Wrbitz (1924). Místní jméno je odvozeno od slova vrbí. Pojmenování je rodu ženského, čísla jednotného a genitiv zní Vrbice.\n\nPrvní písemná zmínka o obci pochází z roku 1222. Pošta v obci byla založena 1. října 1967. V roce 2014 obec zvítězila v krajském kole soutěže Vesnice roku. \n\nPodle sčítání 1930 zde žilo v 302 domech 1349 obyvatel, kteří se všichni hlásili k československé národnosti. Žilo zde 1341 římských katolíků, 1 evangelík, 2 příslušníci Církve československé husitské a 2 židé.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nPo komunálních volbách v roce 2014 byl starostou zvolen Tomáš Bílek (Za Vrbice ještě krásnější). Ten ke dni 30. září 2016 rezignoval a na funkci navrhl dosavadního místostarostu Františka Poláška, který byl zvolen k datu ̟1. října 2016. Po komunálních volbách v roce 2018 se starostou stal opět Tomáš Bílek.\n\n"}
{"id": "236843", "url": "https://cs.wikipedia.org/wiki?curid=236843", "title": "Zdobnice", "text": "Zdobnice\n\nObec Zdobnice (německy \"Stiebnitz\") se nachází v okrese Rychnov nad Kněžnou, kraj Královéhradecký. Leží v údolí stejnojmenné říčky 13 km severovýchodně od Rychnova nad Kněžnou a 40 km východně od Hradce Králové. Žije zde obyvatel.\n\nV zimě jsou zde v provozu tři lyžařské vleky.\n\nPrvní písemná zmínka o obci pochází z roku 1550.\n\n\nJihovýchodně od obce stojí kaple svaté Anny s křížovou cestou, opravená roku 2003.\n\nObec se nečlení na místní části, ale má pět katastrálních území: Velká Zdobnice, Malá Zdobnice, Kačerov u Zdobnice, Kunčina Ves u Zdobnice, Souvlastní. Těm odpovídá pět základních sídelních jednotek s mírně odlišnými názvy: Zdobnice, Zdobnička, Kačerov, Kunčina Ves a Souvlastní.\n\n\n"}
{"id": "236846", "url": "https://cs.wikipedia.org/wiki?curid=236846", "title": "Říčky (okres Brno-venkov)", "text": "Říčky (okres Brno-venkov)\n\nŘíčky jsou obec v okrese Brno-venkov v Jihomoravském kraji. Rozkládají se v Křižanovské vrchovině, v katastrálním území Říčky u Brna. Žije zde obyvatel.\n\nPrvní písemná zmínka o obci pochází z roku 1358. Na začátku 17. století měla obec 7 domů, po třicetileté válce z nich byly obydlené pouze 3. Roku 1834 zde bylo již 21 domů a 145 obyvatel.\n\nOd 50. let 20. století do roku 1990 byly Říčky součástí Domašova.\n\nV letech 2006–2010 působila jako starostka Ludmila Fišerová, v letech 2010–2018 Eva Vítková a od roku 2018 tuto funkci zastává Jiří Štěpánek.\n\n\nÚzemím obce prochází dálnice D1 a silnice II/602 v úseku Ostrovačice - Říčky - Velká Bíteš.\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "236849", "url": "https://cs.wikipedia.org/wiki?curid=236849", "title": "Ares", "text": "Ares\n\nAres či ARES může být: \n"}
{"id": "236852", "url": "https://cs.wikipedia.org/wiki?curid=236852", "title": "Římskokatolická církev v Černé Hoře", "text": "Římskokatolická církev v Černé Hoře\n\nŘímskokatolická církev představuje v Černé Hoře minoritní církev, čítající něco okolo 21 000 věřících (cca 2,5 % obyvatel). Etničtí Černohorci tvoří v rámci katolíků v Černé Hoře menšinu – nejsilnější etnickou skupinu tvoří mezi černohorskými katolíky Chorvati, významný podíl mají i Italové a Albánci.\n\nNa území Černé Hory se rozkládají dvě diecéze:\n\n\n\n"}
{"id": "236853", "url": "https://cs.wikipedia.org/wiki?curid=236853", "title": "Os Verdes", "text": "Os Verdes\n\nEkologická strana „Zelení“ (v portugalštině \"Partido Ecologista Os Verdes\", výslovnost ) je portugalská zelená politická strana, zakládající člen Evropské federace zelených stran (dnes Evropská strana zelených).\n\nOs Verdes vznikly v roce 1982 jako první portugalská strana zaměřená na ekologii. Od svých počátků těsně spolupracují s Komunistickou stranou Portugalska, se kterou od roku 2005 tvoří rudozelenou koalici Coligação Democrática Unitária. Díky tomuto spojení zelení získali v několika volbách za sebou celou řadu mandátů na místní úrovni a také dvě poslanecká křesla.\n\nMládež je sdružena v organizaci Ecolojovem. Centrála Os Verdes je v Lisabonu, jimi vydávané noviny se jmenují \"Folha Verde\".\n\n"}
{"id": "236859", "url": "https://cs.wikipedia.org/wiki?curid=236859", "title": "Nus", "text": "Nus\n\nNus nebo NUS může znamenat:\n\n\n\n"}
{"id": "236860", "url": "https://cs.wikipedia.org/wiki?curid=236860", "title": "Louis Lavelle", "text": "Louis Lavelle\n\nLouis Lavelle (15. července 1883, Saint-Martin-de-Villeréal, Francie – 1. září 1951, Parranquet, Francie) byl francouzský filosof, jeden z hlavních představitelů francouzského spiritualizmu.\n\nRoku 1934 založil s Reném Le Sennem směr \"Philosophie de l'Esprit\". Od roku 1941 působil jako profesor na College de France. Jeho myšlení navazovalo na Platona, Nicolase Malebrancha, Gottfrieda Wilhelma Leibnize, Maine de Birana a Bergsona a také podporuje nejeden názor existencialismu.\n\n"}
{"id": "236861", "url": "https://cs.wikipedia.org/wiki?curid=236861", "title": "Hydraulický poloměr", "text": "Hydraulický poloměr\n\nHydraulický poloměr je délková charakteristika průtokového průřezu proudu.\n\n\nJedná se o poměr průtočné plochy k omočenému obvodu.\n\nJe tedy dán vztahem:\n\nformula_1\n\nkde formula_2 je obsah průtočné plochy [m] a formula_3 je omočený obvod [m].\n\nPro kruhové potrubí v tlakovém režimu je speciálně \n\nformula_4\n"}
{"id": "236862", "url": "https://cs.wikipedia.org/wiki?curid=236862", "title": "Padenga", "text": "Padenga\n\nPadenga ( ) je řeka v Archangelské oblasti v Rusku. Je 169 km dlouhá. Povodí má rozlohu 1040 km².\n\nJe to levý přítok řeky Vaga (povodí Severní Dviny).\n\nZdroj vody je smíšený s převahou sněhového. Zamrzá v listopadu a rozmrzá v dubnu.\n\nŘeka je splavná.\n"}
{"id": "236863", "url": "https://cs.wikipedia.org/wiki?curid=236863", "title": "Kalinov", "text": "Kalinov\n\nKalinov může být:\n\n\n\n"}
{"id": "236868", "url": "https://cs.wikipedia.org/wiki?curid=236868", "title": "Kapitán", "text": "Kapitán\n\nKapitán může být:\n\n\n\n\n\n"}
{"id": "236870", "url": "https://cs.wikipedia.org/wiki?curid=236870", "title": "Martina Šindlerová", "text": "Martina Šindlerová\n\nMartina Šindlerová, Martina Schindlerová v zahraničí Martina Schindler (29. června 1988, Bratislava, Slovensko), je slovenská zpěvačka. U slovenské veřejnosti se na počátku své pěvecké dráhy proslavila tím, že skončila na druhém místě pěvecké soutěže Slovensko hľadá Superstar. \n\nPo úspěchu v soutěži a ve spolupráci s producentem Stanem Šimorem nahrála svoje debutové album \"Patríme k sebe\" ve světoznámém belgickém nahrávacím studiu. Kritika album nepřijala, avšak mezi fanoušky se stala hitem a získala platinovou desku za prodej více jak 10000 desek. Na tomto albu si zazpíval i vítěz z obdobné chorvatské pěvecké soutěže Patrick Jurdić, který si Martinu vybral ještě když vystupovala v slovenské verzi soutěže Superstar. Zazpívali si spolu duet, které se jemnuje \"Tvrdohlaví\". Celkem se alba \"Patríme k sebe\" prodalo více jak 20000 a stala se nejprodávanější deskou na Slovensku za rok 2005.\n\nÚspěch debutového alba byl odměněn ziskem dvou ocenění hudební akademie Aurel 2005 v kategorii nejprodávanější album (zpěvačka) a nejprodávanější album (absolutní vítěz). Martina Šindlerová dosáhla významné úspěchy také v soutěži Zlatý slavík, kde se v roce 2005 v kategorii zpěvačka umístila na pátém a v roce 2006 na čtvrtém místě.\n\nMartina Šindlerová začala po maturitě studovat na právnické fakultě.\n\n"}
{"id": "236872", "url": "https://cs.wikipedia.org/wiki?curid=236872", "title": "Kamenný Most", "text": "Kamenný Most\n\nSousloví Kamenný Most či Kamenný most můžou označovat:\n\n\n\n\n"}
{"id": "236876", "url": "https://cs.wikipedia.org/wiki?curid=236876", "title": "Východ je rudý (muzikál)", "text": "Východ je rudý (muzikál)\n\nVýchod je rudý (: ; pinyin: Dōngfāng Hóng; český přepis: Tung-fang chung) je název velkolepého čínského muzikálu z období kulturní revoluce. Jedná se o propagandistické hudební dílo oslavující komunismus a maoismus. Jméno díla je odvozeno od stejnojmenné titulní písně – Východ je rudý.\n\nMuzikál byl napsán na začátku 60. let, známá je také filmová verze vydaná roku 1965, která reprodukuje představení se 3 000 účinkujícími z roku 1964, uspořádané k 15. výročí vzniku Čínské lidové republiky.\n\nDílo muzikálovou formou podává příběh komunistického revolučního boje v první polovině 20. století a obsahuje několik známých revolučních písní té doby – např. \"Pohoří Ťing-kang\", \"Bez komunistické strany by nebylo nové Číny\" a \"Na řece Sung-chua\".\n\nMnohé z těchto písní, jakož i celý muzikál, upadly po skončení kulturní revoluce, vzhledem ke spojitosti s ní, v nemilost.\n\n"}
{"id": "236879", "url": "https://cs.wikipedia.org/wiki?curid=236879", "title": "Sabalan", "text": "Sabalan\n\nSabalan (persky: سبلان Sabalân, ázerbájdžánsky: Sāvālān) je vyhaslý stratovulkán, nacházející se v severním Íránu v provincii Ardabil, nedaleko pobřeží Kaspického moře, asi 160 km východně od Tabrízu. S výškou 4811 m je to druhá nejvyšší íránská sopka (po Damávandu) a třetí nejvyšší hora Íránu. Vulkanická stavba je tvořená převážně andezity s velkým rozpětím 5,6 až 1,4 mil. let. Nejnovější výzkumy posouvají hranici poslední činnosti do mladších dob.\n\nVrchol je poměrně lehce dostupný, ročně na něj vystoupí stovky amatérských horolezců.\n\n"}
{"id": "236883", "url": "https://cs.wikipedia.org/wiki?curid=236883", "title": "Fykobiliny", "text": "Fykobiliny\n\nFykobiliny jsou fotosyntetická barviva sloužící jako přenašeči světelné energie ke chlorofylu a. Vyskytují se zejména u zástupců sinic, skrytěnek, rozsivek, hnědých řas, ruduch a krásnooček. Fykobiliny tvoří na povrchu thylakoidů jisté anténové struktury nazývané fykobilizomy. Do této skupiny fotosyntetických pigmentů patří:\n\nFykobiliny jsou obecně barviva podobná svou stavbou žlučovým barvivům vznikajícím u živočichů rozkladem hemu. Mají totiž také tetrapyrolovou strukturu, ta je ale lineární. Na rozdíl od např. hemoglobinu, krevního barviva obratlovců, na tomto tetrapyrolovém cyklu není přítomen žádný atom kovu; tvoří však komplexy s proteiny, které se tedy označují jako fykobiliproteiny.\n"}
{"id": "236884", "url": "https://cs.wikipedia.org/wiki?curid=236884", "title": "Theun de Vries", "text": "Theun de Vries\n\nTheun de Vries (26. dubna 1907 Veenwouden - 21. ledna 2005 Amsterdam), vlastním jménem Uilke Theunis, byl nizozemský spisovatel a básník.\nNedostudoval gymnázium a potom pracoval jako knihovník. Později se již věnoval jen literatuře. Jeho prvním publikovaným dílem byla sbírka básní \"Terugkeer\" (Návrat) roku 1927, první román \"Rembrandt\" vyšel v roce 1931. Roku 1936 vstoupil do nizozemské komunistické strany.\n\nV době okupace Nizozemska nacistickým Německem se zapojil do odboje a podílel se na vydávání ilegálního časopisu. Za tuto činnost byl vězněn v koncentračním táboře. Za své povídky z období okupace obdržel Národní cenu v kategorii „nejlepší antifašistické dílo“.\n\nV komunistické straně se angažoval i po skončení války, své přesvědčení vyjádřil např. napsáním dvou poém o Stalinovi. V padesátých letech se stal předsedou Společnosti nizozemsko-sovětského přátelství, Sovětský svaz několikrát navštívil. Za svou komunistickou angažovanost byl v Nizozemsku silně kritizován. V pozdějších letech byl stále nespokojenější se sovětským systémem a s politikou nizozemských komunistů, kteří Sovětský svaz poslušně následovali, až nakonec v roce 1971 ze strany vystoupil.\n\nHrdiny jeho románů jsou často historické postavy ze světa umění a politiky, zabývá se lidskou svobodou, statečností a pevností charakteru. Většinu svých děl napsal v nizozemštině, některá ve fríštině. Byl velmi plodným autorem, napsal přes 130 děl. Z nizozemských spisovatelů je druhý nejpřekládanější do češtiny: do roku 2008 vyšlo celkem 12 titulů (první nejpřekládanější Johan Fabricius 19 titulů, třetí nejpřekládanější Jan de Hartog šest titulů).\n\nCitát (z knihy \"Křest ohněm\"):\n\"Bohatí někdy zchudnou a chudí někdy zbohatnou, ale dokud budou bohatí a chudí, je svět velká a špatná komedie, ve které jeden druhého podvádí a odstrkuje...\"\n\n"}
{"id": "236888", "url": "https://cs.wikipedia.org/wiki?curid=236888", "title": "Common rail", "text": "Common rail\n\nCommon rail (také Common-Rail) je systém přísunu paliva do vznětových ale i zážehových motorů. V podstatě se jedná o vysokotlakový zásobník, jímž je trubka (common rail), která vydrží vysoký tlak pumpy paliva. Je obyčejně většího průměru, tak aby v ni nedocházelo ke kolísání tlaku paliva, které ubývá při vstřiku. Palivo vstřikované do válce jemněji rozptýlené více menšími otvory vstřikovače k tomu potřebným vyšším tlakem tvoří lépe hořlavou směs, čímž se dosahuje vyšší účinnosti motoru, vyššího točivého momentu a výkonu, menších emisí a nižší hlučnosti a vibrací - to i díky vyrovnanosti jednotlivých válců eliminací přípravy dávky paliva pro válce odděleně - zdroj tlaku je jeden a zbývá tak rozptyl ve velikosti dávky a časování daný vedením, vstřikovačem a rozdíly v geometrii jednotlivých válců. Oproti jiným systémům je tlak paliva vytvářen nezávisle na otáčkách motoru a vstřikovaném množství paliva a je vždy dostatečný – právě díky zásobníku tlaku.\n\nPrototyp systému common rail vyvinul koncem 60. let Švýcar Robert Huber. Ve vývoji v období let 1976 až 1992 pokračovala Spolková vysoká technická škola v Curychu. V polovině devadesátých let Dr. Shohei Itoh a Masahiko Mijaki z firmy Denso vyvinuli common rail pro velká nákladní vozidla. Prvním prakticky použitelným systémem označeným \"ECD-U2 Common Rail\" byl vybaven automobil Hino Raising Ranger. \n\nV devadesátých letech spolupracovaly na vývoji firmy Magneti Marelli, Výzkumné centrum Fiat a Elasis, tato fáze skončila v roce 1994. Koncem roku 1993 zakoupila patenty německá firma Robert Bosch GmbH a pokračovala ve výzkumu a vývoji pro uvedení do sériové výroby. V roce 1997 přišly na trh první modely osobních automobilů, nejprve 1. října Alfa Romeo 156 1.9 JTD a později i Mercedes-Benz E 320 CDI.\n\nNa rozdíl od běžných systémů, kde jde palivo pomocí čerpadla vedeno z palivové nádrže nízkotlakovým potrubím přes jemný čistič paliva do vysokotlakých čerpadel jednotlivých válců a z nich pak vysokotlakým potrubím rovnou do vstřikovače, je v systému common rail palivo vedeno z vysokotlakového čerpadla do zásobníku tlaku – \"rail\", který je jeden společný – \"common\" pro všechny válce motoru. Ze zásobníku je palivo rozvedeno k jednotlivým vstřikovačům ve válcích. Vysokotlaké čerpadlo je u common rail jedno, obvykle třípístové nebo u větších motorů dvě. Čerpadla musí být dimenzována na dodávku maximálního výkonu, tlak v zásobníku je udržován ventilem a přebytečné palivo se vrací do sání čerpadla či do nádrže. U nejmodernějších provedení tohoto systému dosahuje vstřikovací tlak 1 800 barů, ke konci roku 2007 se vyráběly systémy s tlakem okolo 2 000 barů. Tato soustava je velmi vhodná pro současné víceválcové motory s přímým vstřikem paliva. Správný moment, kdy se má palivo vstříknout do válce, a jeho množství určuje elektronická řídicí jednotka v každém válci motoru prostřednictvím vstřikovačů. Vstřikovače byly v prvních dvou generacích řízeny pomocí elektromagnetického ventilu. \n\nPrvní generace systému common rail z roku 1997 používala tlak 1 350 barů, druhá generace z roku 2001 už 1 600 bar. Třetí generace s novými, ještě přesnějšími a rychlejšími piezo-inline vstřikovači byla představena v roce 2003. Modifikacemi a vylepšení se dosáhlo na rozdělení systému na dvě základní větve, podle toho jaký princip je využit u vstřikovačů. Jedná se systémy založené na piezoelektrickém nebo magnetickém jevu. V roce 2017 dosahují aktuální maximální tlaky používané v common rail systému 3000 bar.\n\nCommon rail se uplatňuje ve stále větším počtu automobilů, začal se používat i v nákladních vozech, jedním z prvních výrobců byla firma MAN (modelové řady \"TGS\", \"TGX\"). V současnosti vyrábí systémy common rail společnosti Bosch, L'Orange, Delphi, Denso, Magneti Marelli a Siemens-VDO.\n\nVýrobci automobilů označují své vozy vybavené systémem Common rail různě (řazeny abecedně): \n\n\n"}
{"id": "236890", "url": "https://cs.wikipedia.org/wiki?curid=236890", "title": "Emanuel Seydl", "text": "Emanuel Seydl\n\nEmanuel Seydl (24. prosince 1814, Klatovy - 1. dubna 1894, Merklín), byl český stavitel.\n\nNarodil se jako syn C. k. silničního komisaře Martina Seydla a Alžběty, rozené Baumlové, v Klatovech 24. prosince 1814. Seydlův otec Martin zemřel ve svých 31 letech v roce 1816 na onemocnění plic (zřejmě tuberkulóza).\n\nEmanuel Seydl studoval s vynikajícím prospěchem na gymnáziu v Klatovech od roku 1827 pravděpodobně do roku 1830. Od roku následujícího studoval technické učiliště v Praze, na všech dochovaných vysvědčeních má ve všech předmětech „prvou třídu“ (vysvědčení z let 1831-1837).\n\nRoku 1838 už pracoval pro pražského stavitele Martina Hausknechta, kde k plné spokojenosti zaměstnavatele vedl v letech 1837-1838 stavební práce. Z téhož roku 1838 pochází i výuční list cechu zednického ve Zbraslavi. Postupně splnil mistrovské zkoušky pro všechny kraje i Prahu (pro tu byla zvláštní zkouška), dokonce i zkoušky soudního znalce v oboru (1856).\n\nMezi léty 1839-1841 vystavěl několik stavení pro pražského stavitele Jana Ripotu. Prokázal vysoký stupeň znalostí, pořádnost a dovednosti, dostal vynikající doporučení. Posléze byl jako kreslič a polír zaměstnán u stavitele Kranera, opět s vynikajícími referencemi (1841-1813).\n\nV roce 1844 vystavěl hospodářský dvůr u Berouna pro JUDr. Václava Červinku. Opět je jeho výkon velice chválen.\n\nZkoušku, předepsanou pro pražské stavitele splnil 8. března 1845. V roce 1846, 24. května, si bere jedenadvacetiletou Marii Nejedlou (1825-1863), následujícího roku, dne 29. listopadu se jim v Novém městě pražském narodil syn Karel (1847-1869).\n\nV letech 1844-1847 pracoval pro pražskou společnost bratří Kleinů, kde vedl stavby na C. k. severní dráze i na jiných soukromých stavbách firma, opět obdržel vynikající doporučení.\n\nV roce 1847 podal žádost o místo asistenta při C. k. generálním ředitelství drah, byla to už druhá žádost. V tomtéž roce pro stavitele Kleina postavil dům v Praze č.cp. 1023/II. V žádosti o místo stavebního inženýra, jež se uvolnilo na panství v Hoříně u Mělníka uvádí, že je otcem dvou dětí. V roce 1850 vystavěl pro firmu Skalla a Machacek velký cukrovar ve Zdicích, velmi zajímavé ovšem je, že u téže firmy po tři kampaně, od roku 1850 do roku 1853 pracoval jako cukrmistr a jako takový dostal rovněž doporučení. Svědčí to o jeho zájmu a skutečně zevrubném přístupu. Snažil se důkladně poznat výrobu cukru ve všech částech, od lisovny až k vaření cukrové šťávy na přístrojích a přípravě spodia. Ve vysvědčení za stavbu cukrovaru je chválena jeho účelnost, těžké klenby, zazdění parních kotlů a stavba kamen a konečně i stavba 20 sáhů vysokého komína. Budova měla délku 34 sáhů, šířku 7 sáhů a tři a půl poschodí nad přízemím.\n\nTéhož roku, tedy 1833 složil u českého spisovatele a hlavního učitele v Berouně Jana Přibíka zkoušku, jíž dokázal, že „češtinou jako rozený Čech plynně hovoří, přesně zná technické výrazy svého oboru v obou zemských jazycích a je dostatečně poučen v mluvnici i ve slohu“ (vysvědčení je psáno německy). Stále ještě téhož roku vystavěl Josefu Feyerfeilovi v Žebráce obytný dům a všechny hospodářské budovy. Všechny stavby osobně vedl, další vynikající osvědčení.\n\nNásledujícího roku, tedy 1854, postavil v Berouně městskému fyzikovi Med.Dr. Schmolznopfovi dům N.C.21. (Václav Schmolznopf se přiženil do berounské větve Seydlů, vzal si v roce 1838 Cecílii Žofii Seydlovou, dceru mlynáře Jana Evangelisty Seydla, což byl Emanuelův strýc. Druhým jeho strýcem byl berounský děkan Josef Antonín Seydl).\n\nV roce 1854 dostal Emanuel Seydl místo dílovedoucího za roční služné 365fl a služební byt, jakož i různé diety a příplatky na cesty a kreslicí potřeby na panství knížete Thurn-Taxise v Chotěšově u Stodu.\n\nV roce 1863 zemřela Emanuelu Seydlovi jeho manželka Marie Inocencie, roz. Nejedlá.\n\nV roce 1869 pak zemřel i jeho syn Karel, v jedenadvaceti letech. Studoval gymnázium a byl zámečnickým učněm. O dalších dětech již nikde žádná zmínka není, zřejmě rovněž zemřely. Není ani zcela jasné zda kromě Karla byly dvě, či jen jedno, pravděpodobně jen jedno - dcera Barbora.\n\nNa začátku sedmdesátých let koupil domek v Merklíně v Kostelní ulici č. p. 12, zřejmě proto, že se roku 1872 podruhé oženil, neboť byl bez potomků jako poslední zástupce rodu Seydlů po meči. Všechny jeho děti z prvního manželství zemřely a jedinou nadějí na zachování rodu tak byl opětovný sňatek. V době sňatku bylo Emanuelu Seydlovi 58 let, jeho manželka Marie (1844-1920) dcera panského kováře Bárty, byla o třicet let mladší.\n\nDva roky poté, v roce 1874 byl Emanuel Seydl přeložen do důchodu a přestěhoval se do Merklína. Domek, jenž koupil, zbořil a na jeho místě dle vlastních plánů vystavěl nový (v témž domku se později narodil jeho syn - 5. 5. 1884 dr. Otto Seydl i vnuk - 30. 7. 1921 Ing. Otto Seydl).\n\nManželům Seydlovým se první dítě narodilo 19. října 1881. Byla to dcera a dostala jméno Žofie. Za pouhých pět dnů však zemřela. Další dcera, rovněž pojmenovaná Žofie se narodila 9. března 1883, zemřela však hned následujícího dne.\n\nSyn Otto se v Merklíně narodil 5. května 1884 a stal se tak pokračovatelem rodu i jeho tradic. Emanuelu Seydlovi, staviteli ve výslužbě, bylo v té době 70 let.\n\nJeho syn, RNDr. Otto Seydl na něj v roce 1929 vzpomínal: „Ve vzpomínkách mých objevuje se otec jako šedivý stařec silného těla, korpulentní, pomalé chůze - jinak už nemohl - s měkkým, laskavým pohledem očí za brýlemi. Když jsem se narodil, končil již sedmdesátý rok života svého, dosti zmítaného. Otec byl rodák klatovský, rodina byla pronásledována neúspěchy životními.“\n\nEmanuel Seydl zemřel v Merklíně dne 1. dubna 1894 na mozkovou mrtvici ve věku 79 let. Jeho žena jej přežila o šestadvacet let a dočkala se dospělosti svého syna a jeho úspěšné kariéry a tedy vlastně i pozdního úspěchu svého manžela.\n"}
{"id": "236891", "url": "https://cs.wikipedia.org/wiki?curid=236891", "title": "Hraniční přechod", "text": "Hraniční přechod\n\nHraniční přechod (zkráceně HP), je místo na státní hranici, přes něž je možný pohyb či doprava, a to buď v jednom, či obou směrech.\n\nMezi státy patřící do tzv. Schengenského prostoru je možný volný přeshraniční pohyb osob a zboží. U evropských států mimo tento prostor může být prováděna hraniční kontrola, nebo také celní a pasová kontrola. K tomuto účelu byla na hraničních přechodech vybudována kontrolní stanoviště.\n\nExistují různé typy hraničních přechodů podle způsobu dopravy\nDále se u HP rozlišuje, zda slouží pro tzv. malý nebo běžný pohraniční styk.\n\nHraniční a celní kontrola může být organizována následujícím způsobem:\n\n\nV zájmu urychlení odbavení může kontrolu u oddělených kontrolních stanovišť provádět personál bezpečnostních a celních orgánů společně.\n\nPro zastírání a maskování trestných činů nebo jiných aktivit mimo zákon (pašování, převádění osob apod.) se používají „ilegální hraniční přechody“, stezky, často jen určitá místa v krajině určené pro pěší, při obcházení legálních přechodových stanovišť.\n\nV posledních letech se vzhled a povaha hraničních přechodů silně změnily. Zatímco mezi zeměmi Schengenské dohody v běžných případech hraniční kontrola zcela odpadá, a přechod hranice již nepředstavuje žádnou překážku pro dopravu osob a zboží a pohraniční orgány obou zemí spolu úzce spolupracují a jsou někdy i sloučeny v jediné budově.\n\nZvláště za časů železné opony byly obě strany tehdejší přechodů resp. kontrolních stanovišť přísně oddělené a nezřídka od sebe vzdálené několik kilometrů.\n\nAby se doba odbavení vlaků na hranicích co nejvíce zkrátila, jsou v obou státech nádraží vybavena jako hraniční nádraží. Pohraničníci přitom přecházejí mezi oběma nádražími a provádějí kontrolu v jedoucím vlaku. U jiných přechodů je vlak pouze přiveden na samotnou hranici, která je zhusta součástí nádraží, kde cestující musejí pěšky projít kontrolou.\n\nTy představují zvláštní případ a vlastně nejsou hraničními přechody v pravém slova smyslu, neboť se v jejich okolí nevyskytují žádné státní hranice. Zde se obvykle provádí hraniční kontroly pro příslušná odletová a příletová letiště té které země. Existují také případy, kde se kontroly pro příletovou destinaci provádějí přímo na odletovém letišti. Tím se zamezuje tomu, aby se cestující, kteří nemají přístup do cílové destinace, vůbec dostali do letadla. Kromě toho není nutné, aby cílové letiště bylo mezinárodní, které má potřebné vybavení pro kontroly.\n\nPřímo v letecké dopravě je třeba rozlišovat bezpečnostní kontroly, které slouží pouze jako bezpečnostní stanoviště, jež mají za úkol udržovat plynulý provoz.\n\n\n"}
{"id": "236892", "url": "https://cs.wikipedia.org/wiki?curid=236892", "title": "Československá hokejová liga 1952/1953", "text": "Československá hokejová liga 1952/1953\n\n10. ročník československé hokejové ligy 1952/53 se hrál pod názvem Mistrovství republiky.\n\n21 účastníků hrálo ve třech skupinách po 7, ve skupinách se hrálo dvoukolově systémem každý s každým. První dvě mužstva z každé skupiny postoupila do finále, kde se hrálo jednokolově systémem každý s každým. Mužstva na 3. a 4. místě ve skupinách postoupila do skupiny o 7. - 12. místo, kde se hrálo jednokolově systémem každý s každým. Z důvodu snížení počtu účastníků sestoupilo 5 mužstev s nejhorší bilancí na 6. a 7. místech ve skupinách.\n\n\n\n"}
{"id": "236893", "url": "https://cs.wikipedia.org/wiki?curid=236893", "title": "Vlašimská pahorkatina", "text": "Vlašimská pahorkatina\n\nGeomorfologický celek Vlašimská pahorkatina je severovýchodní částí středočeské pahorkatiny a rozkládá se na ploše 1 232 km² na pomezí středních a jižních Čech.\n\nJedná se o poměrně členitou pahorkatinu v povodí Vltavy a Sázavy, s poměrně vysokou nadmořskou výškou - v průměru od 450 do 700 m n. m.\n\nVlašimská pahorkatina se dále dělí na dva podcelky:\n"}
{"id": "236894", "url": "https://cs.wikipedia.org/wiki?curid=236894", "title": "Sysel obecný", "text": "Sysel obecný\n\nSysel obecný (\"Spermophilus citellus\") je evropský zástupce rodu sysel. Je jako všichni ostatní veverkovití zástupcem řádu hlodavců. Na rozdíl od příbuzné veverky je to hlodavec zemní.\n\n\nJe to denní zvíře. Hloubí si nory, ve kterých spí. Vyskytuje se na místech s trvale nízkým travním porostem, aby měl přehled o blížících se predátorech. Díky tomu si často k životu vybírá travnatá sportovní letiště nebo golfová hřiště.\n\nŽije především v jihovýchodní Evropě a Malé Asii, ale místa jeho výskytu zasahují až do Polska a České republiky, kam se rozšířil s nástupem zemědělství. Dříve to byl hojný škůdce, dnes se ale v české přírodě stává vzácností. Existují dvě teorie, proč se tak děje. První hovoří o úbytku přirozených ploch pro jeho výskyt, druhá teorie zastává myšlenku, že hranice výskytu druhů se přirozeně mění, a proto není nezvyklé, že zvířata dočasně nebo trvale zmizí.\n\nSysel je kvalifikován jako kriticky ohrožený druh (C1) a podléhá ochraně z celoevropského hlediska (dle zákona č. 114/1992 Sb. a vyhlášky č. 395/1992 Sb.).\n\nJarmila Kačírková: Sysel obecný (Spermophilus citellus) Mladá Boleslav 23.6.2019<br>\n\n"}
{"id": "236896", "url": "https://cs.wikipedia.org/wiki?curid=236896", "title": "Železniční most v Táboře", "text": "Železniční most v Táboře\n\nŽelezniční most přes Lužnici v Táboře se nachází na železniční trati Tábor – Bechyně, první elektrizované železnici v Česku, 1,2 km od výchozí stanice.\n\nJiž na sklonku 19. století probíhala jednání o nutnosti a výhodách vybudování železničního spojení města Tábora s Bechyní (případně spojit až Týn nad Vltavou a Vodňany); v roce 1896 rozhodl sněm království Českého převzít záruku za stavbu dráhy z Tábora do Bechyně. V té době podnikal pokusy s elektrickým pohonem na železnici František Křižík. Na základě úspěšných zkoušek vydalo Ministerstvo dopravy 4. září 1901 stavební povolení k výstavbě trati Tábor – Bechyně s elektrickým pohonem. Výstavba trati začala na jaře roku 1902.\n\nNejvětším stavebním objektem celé trasy bylo přemostění údolí řeky Lužnice v Táboře. S hloubením základů mostu začala firma J. Kubíček a spol. z Prahy-Vinohrad koncem dubna 1902 a stavební práce dokončila v listopadu 1902. Následovala montáž železné mostové konstrukce firmou Mostárna bratří Prášilů z Prahy-Libně Na stavbě tratě se podílela také firma B. J. Bruml v Klatovech. Vhodný stavební kámen na mostní pilíře byl těžen v lomech u řeky pod obcí Klokoty. Již po čtrnácti měsících byla celá stavba dokončena, 10. června 1903 proběhla zátěžová zkouška mostu a 21. června 1903 byl oficiálně zahájen provoz tratě.\n\nPo mostě vede jedna kolej. Celý most je 174 m dlouhý, 20 m nad hladinou řeky; má tři klenuté otvory ve zdivu (12 m světlost); kovová konstrukce nad pravým břehem Lužnice (k Táboru) ke zděnému pilíři měří 36 metrů, od pilíře k protějšímu levému břehu 60 metrů. Mostní konstrukce má poloparabolický - dolů obrácený - tvar.\n\n"}
{"id": "236898", "url": "https://cs.wikipedia.org/wiki?curid=236898", "title": "Lempäälä", "text": "Lempäälä\n\nLempäälä ( ) je obec ve Finsku ležící v provincii Pirkanmaa. Je jižním sousedem města Tampere. Žije zde 18 705 lidí (k 31. 12. 2006) a počet obyvatel rychle roste. Rozloha obce je 308,7 km², z nichž 35,80 km² jsou vodní plochy.\n\nRoku 1873 byl dokončen Lempääläský kanál spojující jezera Vanajavesi a Pyhäjärvi.\n\nV Lempäälä žil finský spisovatel Yrjö Kokko, který je pochován na zdejším hřbitově.\n\nV Lempäälä, podél dálnice mezi Tampere a Helsinkami, bylo 1. prosince 2006 otevřeno nákupní centrum Ideapark, které je největší v severských zemích.\n"}
{"id": "236899", "url": "https://cs.wikipedia.org/wiki?curid=236899", "title": "Pasang Dawa Lama", "text": "Pasang Dawa Lama\n\nPasang Dawa Lama (* 1912 - † 15. září 1982 Darjiling) byl nepálský horolezec, jeden z prvních \"himálajských tygrů\", uznaných za regulérní členy výprav na osmitisícovky a prvním z těchto udatných šerpů, který byl zároveň knězem. Zmínku o něm nalezneme i v knize \"Himálajští tygři\" od Fritze Rudolpha.\n\nÚčastnil se řady expedic v Himálaji. Na Dhaulágirí vystoupil se dvěma expedicemi do 7800m (1954 a 1959), na K2 roku 1939 s Fritzem Wiessnerem do 8380m. Dvakrát vystoupil na Čo Oju (8201m) - 1954 (prvovýstup) a 1958.\n\n"}
{"id": "236904", "url": "https://cs.wikipedia.org/wiki?curid=236904", "title": "Sekularismus", "text": "Sekularismus\n\nSekularismus je postoj spočívající v tom, že státní moc, státní instituce a stát sám mají být nezávislé na náboženství a náboženském uvažování.\n\nRozšířil se v dobách novověku hlavně v Evropě; nejprve v časech osvícenství, později pak i v 19. a 20. století. Samotný termín sekularismus se však používá až od roku 1851, kdy jej poprvé užil britský spisovatel George Holyoake. Prvními sekulárními zeměmi se staly státy tradičně křesťanské, ve století dvacátém však vyhlásily sekularismus i některé státy s islámem jako dominantním náboženstvím (například Turecko, Persie v době před islámskou revolucí), či jiným.\n\n"}
{"id": "236906", "url": "https://cs.wikipedia.org/wiki?curid=236906", "title": "Tramvajová doprava v Houstonu", "text": "Tramvajová doprava v Houstonu\n\nTramvajovou dopravu v americkém městě Houston v Texasu tvoří tři linky rychlodrážní tramvaje. Síť obstarávána společností METRO a její celková délka je 24,5 km. Plánováno je dalších 14,8 km, čítajících dvě linky. Celá dráha je samozřejmě segregovaná a z velké části prochází koridorem Main Street. Systém byl otevřen 1. ledna roku 2004, do té doby byl Houston největším americkým městem bez městské hromadné kolejové dopravy.\n\n"}
{"id": "236908", "url": "https://cs.wikipedia.org/wiki?curid=236908", "title": "Pahorkatina", "text": "Pahorkatina\n\nPahorkatina je geomorfologická jednotka s mírně zvlněným reliéfem a vnitřní výškovou členitostí 30 až 150 m. Vyskytuje se obvykle v nadmořských výškách 200 až 600 m.\nPahorkatiny tvoří významnou část povrchu Česka a jsou typické především pro Česko-moravskou subprovincii (soustavu).\n\n\n"}
{"id": "236911", "url": "https://cs.wikipedia.org/wiki?curid=236911", "title": "Prérie", "text": "Prérie\n\nPrérie () je stepní rostlinné společenství ve střední a západní Severní Americe. Charakteristickým porostem jsou traviny vysokého vzrůstu.\nPrérii lze také chápat jako geomorfologickou jednotku rozkládající se od Alberty v Kanadě až po Texas ve Spojených státech amerických.\nPrérie má kontinentální podnebí s horkým suchým létem a dlouhou suchou zimou.\n\nPůdy prérií tvoří úrodné černozemě. Původní travinné porosty dosahující výšky až 2 metrů byly osidlováním území a zemědělskou činností zničeny. V současnosti patří k nejrozšířenějším prérijním travinám vousatky, ostřice, bílé sasanky a modré baptisie. V prérii se pěstuje kukuřice, pšenice, sója, oves, na východě oblasti pícniny.\n"}
{"id": "236913", "url": "https://cs.wikipedia.org/wiki?curid=236913", "title": "Pampa", "text": "Pampa\n\nPampa jsou úrodné jihoamerické nížiny, které pokrývají více než 750 000 km². Zahrnují argentinské provincie Buenos Aires, La Pampa, Santa Fe, Entre Ríos a Córdoba, převážnou část Uruguaye a nejjižnější brazilský stát Rio Grande do Sul. Tyto rozsáhlé pláně jsou přirozeným regionem přerušeným pouze horami Ventana a Tandil poblíž měst Bahía Blanca a Tandil. Podnebí je zde mírné, se srážkami od 600 do 1200 mm, které jsou víceméně rovnoměrně rozložených přes celý rok, díky čemuž je zde úrodná půda.\n"}
{"id": "236914", "url": "https://cs.wikipedia.org/wiki?curid=236914", "title": "Metro v Los Angeles", "text": "Metro v Los Angeles\n\nMetro v americkém Los Angeles je systém podzemní dráhy. Metro je provozováno společností LACMTA a slouží obyvatelům okresu Los Angeles. První linka, červená, byla otevřena v roce 1993. Metru se přezdívá „America's best“, což svědčí o jeho výborné kvalitě. Je to deváté nejvyužívanější metro v USA. Červená i Fialová linka začínají na nádraží Union Station, souběžně prochází centrem Los Angeles, kde se obě linky rozdělují: fialová linka potom pokračuje krátký úsek směrem do Koreatownu, zatímco červenou linku čeká dlouhá cesta až do North Hollywood. Systém spolupracuje i s losangeleskými rychlodrážními tramvajemi.\n\n█ Červená – nejdelší a nejvyužívanější linka. Začíná na nádraží Union Station, končí v North Hollywoodu.\n\n█ Fialová – kratší a novější linka, záčíná stejně jako červená linka na nádraží Union Station, vede s ní souběžně přes centrum, západně od centra se odděluje a končí v Koreatownu. Fialovou linku v budoucnu čeká prodloužení.\n\n"}
{"id": "236915", "url": "https://cs.wikipedia.org/wiki?curid=236915", "title": "Pražský dobrodruh", "text": "Pražský dobrodruh\n\nPražský dobrodruh, \"podivuhodná historie Hanuše Adama Löwenmachta\" (v německém originálu Hans Adam Löwenmacht, \"phantastischer Roman aus der Barockzeit\") je dobrodružný román odehrávající se v prostředí historické Prahy. Jedná se o vrcholné dílo pražského německého spisovatele Rudolfa Slawitscheka. První německé vydání vyšlo v roce 1939 v brněnském nakladatelství Rudolf M. Rohrer Verlag, v češtině byl poprvé publikován o tři roky později v nakladatelství Josef R. Vilímek (překlad S. Möcklová). Ilustrace k románu vytvořil Zdeněk Guth.\n\nPo roce 1943 již žádné české vydání nevyšlo.\n\nDruhé české vydání Pražského dobrodruha z roku 1943 bylo již zasaženo jazykovými nařízeními okupační správy. Nejvýznamnějším projevem byl zákaz překladu názvů německých měst do češtiny – psalo se tedy např. \"muž odjel do Wienu\" (Vídeň), \"návštěvník z Iglau\" (Jihlava), \"hraběnka z Münchenu\" (Mnichov), \"domovina v Kärnten\" (Korutany) nebo \"rytíř z rheinské oblasti\" (Porýní).\n\n"}
{"id": "236916", "url": "https://cs.wikipedia.org/wiki?curid=236916", "title": "Omočený obvod", "text": "Omočený obvod\n\nOmočený obvod je v hydraulice délka styku kapaliny s pevnými stěnami (např. koryta nebo potrubí) na průřezu všude kolmém na směr proudnic. Jako pevná stěna se uvažuje i povrch pískového či štěrkového dna toků, v nichž dochází k pohybu splavenin. Základní jednotkou je metr. Pro jednoduchá koryta (zpravidla umělá) ji lze určit analyticky, pro koryta přirozená (vodní toky) je obvykle nutné ji stanovit na základě zaměření tvaru koryta a polohy hladiny\n\nVe vytyčeném příčném řezu se v řadě bodů vhodným způsobem (např. technickou nivelací nebo sondováním) zjistí poloha dna, současně je nutné stanovit horizontální vzdálenost formula_1 tohoto měřeného bodu od břehové hrany. V případě, že je příčný profil zaměřen nivelací, je nutné současně zaměřit polohu hladiny vody, pokud možno u obou břehů. Pokud se v měrném profilu vyskytují ojedinělé větší balvany (častý případ zejména horských řek), nebere se na ně zřetel (v hydraulických výpočtech je jejich výskyt zahrnut např. v součiniteli drsnosti).\n\nPokud je koryto zaměřeno nivelací, z polohy hladiny a dna vypočteme hloubky vody formula_2 v jednotlivých měrných bodech, pokud bylo sondováno, jsou výsledkem měření přímo hloubky v jednotlivých bodech.\n\nMáme-li zaměřeno formula_3 bodů dna o souřadnicích formula_4, omočený obvod se pak vypočte jakoformula_5\n"}
{"id": "236924", "url": "https://cs.wikipedia.org/wiki?curid=236924", "title": "Okres Kladsko", "text": "Okres Kladsko\n\nOkres Kladsko (polsky \"Powiat kłodzki\") je okres v polském Dolnoslezském vojvodství.\n\nJeho území se téměř kryje s historickým Kladským hrabstvím a jeho metropolí je město Kladsko (polsky \"Kłodzko\"). Do roku 1972 bylo téměř celé území okresu součástí Pražské arcidiecéze.\n\nNa základě správní reformy z roku 1998 zde existuje od 1. ledna 1999 v rámci Dolnoslezského vojvodství a má podobný rozsah jako historické území. Od roku 1995 je okres Kladsko součástí Euroregionu Glacensis.\n\nOkres sousedí s českými kraji Královéhradeckým, Pardubickým a Olomouckým, a polskými okresy Ząbkowice Śląskie, Dzierżoniów a Valbřich.\n\n"}
{"id": "236929", "url": "https://cs.wikipedia.org/wiki?curid=236929", "title": "Jack Ryan", "text": "Jack Ryan\n\nJohn Patrick Ryan je fiktivní postava stvořená Tomem Clancym pro jeho romány. Díky románové řadě můžeme sledovat životní příběh tohoto výjimečného muže, který to od učitelství historie na Námořní akademii v Quantiku dotáhl až do Oválné pracovny v Bílém domě.\n\nJohn P. Ryan vystudoval ekonomii a historii na Harvardu a v obou těchto oborech získal doktorát. Poté nastoupil na Námořní akademii v Quantiku po jejímž absolvování se stal poručíkem námořní pěchoty. Při cvičení na Krétě si při pádu helikoptéry zranil páteř a kvůli tomuto zranění musel ukončit aktivní službu. Věnoval se nějakou dobu finančnictví a obchodování na burze. V této době se seznámil se svojí manželkou Caroline. I přes obrovský zisk a výborný odhad vývoje cen akcií toto opustil a věnoval se výuce historie na Námořní akademii a psaní knih.\n\n\nPři cestě do Velké Británie zabrání atentátu na britského následníka trůnu a je vážně zraněn. Díky tomuto hrdinskému činu je povýšen do rytířského stavu.\n\nPo návratu do Spojených států na něho zaútočí Ulsterská osvobozenecká armáda, které překazil atentát v Británii. Při tomto pokusu je zraněna jeho manželka a dcera Sally. Díky tomuto útoku se vzdává své učitelské kariéry a přijímá místo analytika v CIA. Při této práci se mu podaří odhalit výcvikový tábor francouzských teroristů. Podaří se mu najít i výcvikový tábor UOA, ale když je do tohoto tábora vyslána zvláštní jednotka, je tábor prázdný.\n\nPři návštěvě britského následníka trůnu v USA ho pozve na večeři k sobě domů. Zde jsou znovu napadeni Ulsterskou osvobozeneckou armádou. Jenom díky Jackově chladnokrevnosti všichni vyváznou bez zranění. S pomocí námořníků z akademie v Quantiku se podaří teroristy dopadnout a předat úřadům. Jeho manželka Caroline této noci porodí svého syna Jacka, jemuž jdou za kmotry britský následník trůnu s manželkou a manželé Jacksonovi.\n\nJack Ryan je v rámci zařazení v CIA převelen do Velké Británie a zde pracuje jako styčný důstojník mezi CIA a MI6.\n\nVe stejné době se do funkce velitele stanice v Moskvě zapracovává Ed Foley společně se svojí ženou Mary Pat (její ruština je na vysoké akademické úrovni). S těmi se zde spojí kpt. Zajcev pracující v komunikační centrále KGB, který tvrdí, že má velmi důležité informace, které mohou zachránit jedné vysoce postavené osobě život a požaduje za to vyvezení ze země pro sebe, svoji manželku a dceru.\n\nAkce je provedena prostřednictvím britské MI6 přes jejich stanici v Maďarsku a této akce zúčastní i Jack Ryan. Díky této akci si KGB myslí, že kpt. Zajcev a celá jeho rodina jsou po smrti. Zajcevova rodina společně s Ryanem odletí přes Jugoslávii do Británie, kde se Jack dozví, že KGB chce zabít papeže. Jackovou zásluhou jsou dopadeni atentátníci, i když se jim nepodaří zabránit atentátu. Papež útok přežije a Zajcevova rodina odlétá do USA.\n\nJack Ryan je pořád ještě v Británii a nyní přijíždí do Langley s fotografiemi nové ruské raketové ponorky. Na analýze se podílí i jeho starý přítel „Skip“ Tyler, námořník, který díky úrazu přišel nohu pod kolenem a v důsledku toho o velitelské místo na ponorce.\n\nDo děje vstupuje kapitán „Rudého října“ Marko Ramius, litevec, který se chce pomstít SSSR za smrt své ženy. Během let se mu podařilo shromáždit kolem sebe skupinu sobě loajálních důstojníků, kteří do toho jdou s ním. Počáteční únik se jim podaří, ale díky dopisu, který Ramius odeslal do Moskvy je pronásleduje celá Sovětská atlantická flotila s rozkazem je zničit.\n\nJack Ryan díky svým analytickým schopnostem z dodaných indícií odvodí, že kapitán Ramius má v úmyslu přeběhnout s „Rudým říjnem“ do Spojených států. Toto se potvrdí a Ryanovi se s kapitánem podaří spojit. Navedou je na místo kde je veliká hloubka a tam pomocí hlubinného záchranného plavidla evakuují posádku z ponorky. Na té zůstanou jen důstojníci, Ryan, důstojník Královského námořnictva a agent GRU, o kterém neví. Tento agent se pokusí loď zničit, ale Ryan mu v tom zabrání. Poté loď převážejí do Norfolku. Po cestě se setkají se sovětskou útočnou ponorkou, která Rudý říjen napadne a poškodí. Ponorku se jim podaří zničit a v pořádku se dostanou do přístavu.\n\nCIA má v SSSR významného agenta – „Kardinála“. Je to Michail Filitov, několikanásobný hrdina Sovětského svazu a tajemník ministra obrany. O tomto agentovi ví jen několik zasvěcených. Dodává CIA významné zpravodajské informace o vojenském výzkumu, strategických plánech a mnoho dalších. Své informace předává prostřednictvím celého řetězu spojek. Jednou se kontrarozvědce podaří nešťastnou náhodou tento řetěz mírně narušit a pátrají, kdo je původcem zpráv.\n\nV této době probíhá jak na sovětské tak i na americké straně výzkum speciálních zbraní pro tzv. „Hvězdné války“. Sověti unesou významného amerického vědce, na jehož výzkumech je úspěch jak ruského tak i amerického projektu závislý. Americké policii se ale povede únosce vypátrat a vědce zachránit.\n\nNa ruskou výzkumnou stanici v Kazachstánu mezitím zaútočí povstalci a téměř ji zničí.Tato akce je iniciována CIA, která má od kardinála informace o této stanici a výzkumu, který na ní probíhá. Ruskému plukovníkovi Bondarenkovi, který je v této době ve výzkumném zařízení na inspekci, se povede útok s velkými ztrátami odrazit.\n\nAmerická CIA zachytí varovné signály o možné kompromitaci „Kardinála“. Pokouší se ho dostat ven, ale jsou při tom zadrženi náčelník stanice CIA Ed Foley i s manželkou Mary Pat a jsou vykázáni ze země. Kardinál je zatčen a vyslýchán ve vězení Lefortovo. V té době přilétá do Moskvy Jack Ryan s krytím jako poradce při probíhajících mírových rozhovorech. Podaří se mu zkompromitovat šéfa KGB Gerasimova a přinutí ho, aby opustil zemi a vyvezl z ní i Kardinála. Povede se jim dostat se na letiště v Moskvě a nastoupit do letadla. Jack Ryan bohužel zůstane na zemi. Zde se setká s Golovkem a Normonovem. Ti ho odvezou do Nomonovovy dače v horách kousek od Moskvy. Tam mu Normonov osobně ošetří poraněné koleno a při tom si vyjasní, proč se stalo co se stalo. Poté Jacka propustí a umožní mu odletět domů. „Kardinál“ má velmi podlomené zdraví a výslech ve vězení Lefortovo mu také nepřidal a za několik měsíců umírá. Je pohřben sice tajně, ale se všemi poctami v Camp Davidu.\n\nPrezident USA dá svolení k akcím proti pašerákům drog. Operaci řídí náměstek pro řízení operací CIA (DDO) Bob Ritter ve spolupráci s poradcem prezidenta pro národní bezpečnost admirálem Jamesem Cutterem. Je vybrána skupina vojáků s výcvikem speciálních jednotek a je vyslána do Kolumbie, aby sledovala letiště pašeráků drog (operace Divadelní loď). Na základě jejich hlášení jsou sestřelována pašerácká letadla nad mořem.\n\nAdmirál James Greer, náměstek pro zpravodajskou činnost (DDI) je v nemocnici s rakovinou slinivky a umírá. Jeho funkci postupně přebírá Jack Ryan. Postupně z různých náznaků přijde na operaci Divadelní loď, kterou se před ním snažil Ritter utajit. Při cestě do Kolumbie je zabit drogovým kartelem Emil Jacobs, ředitel FBI. Ritter s Cutterem jako odplatu na toto rozjíždějí operaci Reciprocita. Tato operace je namířena proti zpracovatelským místům Koky. Zároveň s tímto jsou podniknuty bombové útoky na vůdce kartelu.\n\nBývalý kubánský zpravodajský důstojník Cortéz, pracující pro kartel, zjistí jak se věci mají a potajmu se sejde s Cutterem a donutí ho k ukončení operací Divadelní loď a Reciprocita. Cutter dá příkaz operace ukončit a vojáky nasazené do Kolumbie nechá bez spojení napospas žoldákům kartelu. Jack Ryan to zjistí, a vydává se na vlastní pěst s nasazením svého života do Kolumbie a vojáky dostane ven. Sice mají velké ztráty, ale podaří se jim zajmout nejdůležitějšího hlavouna kartelu a Cortéze.\n\nV této knize stejně jako v „Bez výčitek“ hraje důležitou roli John T. Clark a nově se zde objevuje Domingo Chavez, který se potom objevuje jako partner Clarka.\n\nV tomto románu japonský obchodník Raizo Jamata se snaží pomstít Americe, která, podle něj, může za smrt jeho rodiny, která zahynula při WWII skokem ze skály do moře. Nehodlá vyhlásit Americe hned konvenční válku, ale rozhodne se napadnout její ekonomiku. Promyšleným útokem nenávratně zničí data obchodů na Newyorské burze za celý den, tím pádem nikdo neví, kolik kdo má vlastně peněz. Zároveň díky svým kontaktům a korupci v japonské vládě nechá poškodit při cvičení letadlovou loď, hlavní zbraň USA a nedlouho potom obsadí ostrovy, na které podle nich mají historické právo.\n\nMezitím stihl koupit většinový podíl ve společnosti Columbus Group, kterou založil a dosud vedl George Winston, která spravuje fondy obyčejných lidí za miliardy dolarů.\n\nZároveň se rozeběhl japonský vesmírný program. Při testu rakety, která má vynášet na oběžnou dráhu družice, jsou i odborníci z NASA. Z vesmírných raket se nakonec stanou balistické atomové rakety a tím se stává Japonsko další jadernou velmocí.\n\nNa scénu v tu chvíli vstupuje Jack Ryan a s pomocí Winstona a největších obchodníků z celého světa zprovozní burzu. USA zahájí ofenzívu proti obsazeným ostrovům. Díky letounům stealth F-22 zničí protiletadlovou obranu hlavních japonských ostrovů a pomocí záškodnických akcí jednotek Rangers a stealth vrtulníky AH-66 Comanche zabijí hlavní iniciátory útoků.\n\nPři válce zahynou však i syn a bratr kapitána Satóa, který létá s Boeingem 747 pro JAL. Ten díky svým zkušenostem a dobrému načasování svým letadlem narazí do Capitolu a zabije téměř celou americkou vládu, včetně prezidenta Durlinga. Pár hodin předtím však Jack Ryan přijal od prezidenta nabídku na dočasnou funkci místoprezidenta za odstupujícího Kealtyho, který odchází kvůli skandálům, s tím, že ho po konci volebního období, které končí za 11 měsíců, nechá odejít ze státních služeb. Při nárazu letadla je Ryan se svojí rodinou a ochrankou v podzemním tunelu, kde útok přežijí.\n\nTento román přímo navazuje na \"Čestný dluh\".\n\nPo smrti prezidenta Durlinga se Jack stává prezidentem USA. Stojí před nelehkým úkolem – neexistuje senát, sněmovna, kabinet, nejvyšší soud ani sbor náčelníků štábů. Bývalému viceprezidentovi Kealtymu se podaří ještě téže noci, kdy došlo ke zničení Kapitolu, prostřednictvím svého člověka z ministerstva zahraničí odcizit svoji demisi a na základě toho pak vznáší nárok na prezidentské křeslo. Za těchto podmínek se Jack snaží znovu ustavit kabinet, Kongres a ústavní soud.\n\nO několik dní později dochází k atentátu na iráckého prezidenta a íránskému vůdci Darjájímu se do rukou dostává pacientka nakažená Ebolou. Z její krve připraví biologickou zbraň. Írán nabídne Iráku spojení a vzniká Spojená islámská republika – SIR. V rámci vojenských plánů Íránu je podniknut útok na Ryanovu nejmladší dceru a zároveň prostřednictvím velkých výstav je mezi lidi rozšířena Ebola. Ve vzniklém zmatku SIR napadne Saúdské království – chce dobýt Rijád a obsadit svatá města Mekka a Medina. Američanům se podaří do Saúdské Arábie dostat personál jedné obrněné divize a bojovou techniku z ostrova Diego García v Indickém oceánu.\n\nSpojené státy dostojí svému závazku vůči Saúdské Arábii a podaří se tento útok odvrátit. Mezitím CIA zjistí kdo stojí za těmito útoky a prezident Ryan dá rozkaz k přímému útoku na sídlo Darjájího „chytrou bombou“. Toto se podaří a nebezpečí je zažehnáno.\n\nHlavními postavami této knihy je J. T. Clark a Domingo „Ding“ Chavez. John Clark je ustaven do funkce velitele jednotky DUHA – mezinárodní protiteroristické jednotky – v hodnosti generála. Ding je velitelem jedné skupiny této jednotky v hodnosti majora. Jednotka sídlí v Herefordu v Anglii.\n\nVe druhé lince příběhu sledujeme děj v Americe, kde ekoteroristická skupina připravuje plány na ovládnutí celé planety a vyhubení téměř celé lidské populace. Chtějí to provést pomocí upraveného viru Ebola nazvaného Šiva. Chtějí pro masové rozšíření tohoto viru využít přicházející LOH v Sydney. Aby se jim to podařilo, potřebují získat přístup k zabezpečení těchto LOH prostřednictvím poradenské firmy v oboru bezpečnosti.\n\nA nyní vstupuje na scénu bývalý důstojník KGB s krycím jménem Serov a prostřednictvím svých kontaktů vyprovokuje 2 zásahy DUHY v Evropě, i když o této jednotce zatím neví. Z jiného směru je vyprovokován zásah DUHY také v zábavním parku ve Španělsku. Serov si dá dohromady informace a uvědomí si existenci DUHY a podaří se mu vypátrat její sídlo. Od organizace, která ho najala, získá prostředky a drogy k tomu, aby se mu podařilo zosnovat útok PIRA na DUHU. PIRA provede útok na nemocnici v Herefordu, kde pracují manželky Clarka i Dinga. Tento útok zanechá stopy, vedoucí k Serovovi, ale je toho málo, co o něm vědí.\n\nEkoteroristé stáhnou Serova do USA a uklidí ho na svoji základnu v Kansassu, kde se postupně dozvídá, k čemu svými akcemi přispěl. Hne se v něm svědomí a po zabití jednoho z této skupiny se mu podaří uprchnout a dostat se až do NY, odkud se spojí s Clarkem. Tento za ním přijede z Herefordu do NY, kde se dozví, co se chystá. Naštěstí má Duha na LOH svoje lidi a těm se podaří zabránit v zamýšleném útoku. Zajmou toho, kdo měl provést útok a dostanou z něho potřebné informace. Od prezidenta Ryana dostanou souhlas k akci v Brazílii a podaří se jím tuto skupinu, která se mezitím stáhla do Amazonského pralesa, zlikvidovat.\n\n\nV knihách se vyskytují i jiné důležité postavy, které se objevují ve více částech, ale jejich úloha není klíčová pro celou sérii.\n"}
{"id": "236933", "url": "https://cs.wikipedia.org/wiki?curid=236933", "title": "České číslovky", "text": "České číslovky\n\nTento článek podává přehled českých číslovek a jejich skloňování.\n\nČíslovky se podle významu dělí na:\n\nPodle tvaru se dělí na:\n\nČíslovky 21 a výše se tvoří skládáním. Pokud se rozepíší slovy, kladou se mezi jednotlivá slova mezery:\n\nVýjimkou jsou složenky a jiné důležité dokumenty, kde se z bezpečnostních důvodů číslovky rozepisují bez mezer (\"Dvatisícedvěstětřicetpět Kč\").\n\nSložené číslovky 21–99 se mohou alternativně tvořit i v obráceném pořadí (jako v němčině), jednotky + a + desítky. V takovém případě se píší dohromady:\n\nTo platí i pro číslovky končící čísly 21–99, např. 135 = sto třicet pět = sto pětatřicet. Složené číslovky se ale nemohou takto alternativně tvořit, pokud se jedná o desetinná čísla.\n\nČíslovky 1100–1999 můžeme alternativně tvořit jako počet stovek, což se využívá zejména při uvádění letopočtů:\n\nObdobně to platí i pro řadové číslovky:\n\nZapisujeme-li v textu počet číslicí, nevyznačují se žádné koncovky apod.:\n\nPři zápisu řadových číslovek (označují pořadí) se za číslicí píše tečka:\n\nTečka se nepíše v případě, že lze číslovky číst jako řadovou i jako základní:\n\nSložené výrazy s číslovkami můžeme psát následujícím způsobem:\n\nMezi číslici a označení jednotek se klade mezera. Je třeba odlišit případy, kdy se jedná o odvozené přídavné jméno, kde se naopak mezera nepíše:\n\nZa chybné jsou považovány zápisy jako:\n\nČeské číslovky mají částečně vlastní skloňování, částečně se skloňují podle vzorů podstatných a přídavných jmen.\n\nZákladní číslovky jeden a nejeden se skloňují jako zájmeno \"ten\". V množném čísle má číslovka jeden význam druhové číslovky (\"jedny dveře, jedna povidla\").\n\nČíslovky dva a oba mají zvláštní skloňování, které je pozůstatkem dvojného čísla (duálu).\n\nDalší číslovky už nerozlišují rod. Zvláštní skloňování mají ještě číslovky tři a čtyři. Číslovky 5–99 mají zjednodušené skloňování, kde akuzativ je shodný s nominativem, v ostatních pádech přibírají koncovku -i.\n\nNěkteré základní číslovky se skloňují podle jiných vzorů: sto jako \"město\", tisíc nebo zastaralé mandel jako \"stroj\", milion nebo tucet jako \"hrad\", miliarda nebo kopa jako \"žena\", půle jako \"růže\" atd. Ve složených názvech číslovek 5 000–999 999 zůstává v nominativu tvar \"tisíc\", např. \"pět tisíc\".\n\nŘadové číslovky mají adjektivní tvary. První, třetí a tisící se skloňují podle vzoru \"jarní\", ostatní jako \"mladý\".\n\nČíslovka se shoduje s podstatným jménem, jež rozvíjí, v pádu, čísle a rodě. Významná výjimka se však týká spojení se základními číslovkami 5 a více: místo nominativu a akuzativu přijímá podstatné jméno tvar genitivu.\n\nU složených číslovek je více možností. Buď je možné skloňovat všechny tvary, nebo se skloňují pouze desítky a jednotky, zatímco ostatní tvary jsou nesklonné. Číslovka \"sto\" bývá také často nesklonná. Příklad:\n\nExistují rovněž tři možnosti spojení číslovek zakončených na místě jednotek číslem 1–4 (s výjimkou 11–14):\n\nV prvním případě se podstatné jméno řídí číslem na místě jednotek. Tento korektní způsob se však postupně stává zastaralým a je nahrazován dalšími dvěma, kdy má podstatné jméno místo nominativu a akuzativu tvar genitivu. Tato spojení totiž u vysokých čísel a zejména ve větách s výrazy \"celý\" nebo \"všechen\" působila nepřirozeně: \"Závod dokončil všechen sto jeden běžec\".\n\n\n"}
{"id": "236937", "url": "https://cs.wikipedia.org/wiki?curid=236937", "title": "Raúl Castro", "text": "Raúl Castro\n\nRaúl Castro Ruz (* 3. června 1931, Birán, Kuba) je bývalý kubánský revolucionář a bývalý prezident země, mladší bratr Fidela Castra.\n\nV čele Kuby stanul po Fidelově onemocnění v r. 2006. Na rozdíl od bratra si nepotrpí na veřejná vystoupení a dlouhé projevy a za jeho působení nedošlo k tak masivnímu zatýkání. Na podzim 2007 vyhlásil parlamentní volby, ve kterých se počet kandidátů rovnal počtu křesel. Prezidentem Kuby se stal 24. února 2008.\n\nObecně je považován za radikálnějšího než jeho bratr Fidel, ale místo reforem vyhlášených na sjezdu Komunistické strany Kuby v dubnu 2011 se Kuba postupně otvírá zahraničnímu kapitálu, pravděpodobně vzhledem k hospodářským potížím.\n\nV únoru 2013 kubánský parlament Raúla Castra potvrdil v čele Státní rady; \"„Jasně taky říkám, že toto je moje poslední funkční období v čele země,“\" uvedl už v té době Castro. Funkční období (prodloužené, údajně kvůli následkům hurikánu Irma z původního 24. února na 19. dubna) mu vypršelo v roce 2018 (ve věku 87 let). Naplánoval taky ústavní změny (omezení počtu funkčních období, věkový limit pro některé politické úřady). Zároveň však oznámil, že předsedou strany zůstane až do roku 2021.\n\nRaúl Castro zároveň odmítl, že by na Kubě končil socialismus. Zdůraznil, že byl zvolen proto, aby socialismus bránil, prosazoval a zdokonaloval, ne ho ničil. \"„Nestal jsem se prezidentem, abych na Kubě zavedl kapitalismus, nebo abych ukončil revoluci. Budu bránit, udržovat a vylepšovat socialismus,“\" řekl.\n\nCastro 21. prosince 2017 oznámil, že koncem dubna 2018 z funkce prezidenta rezignuje.\n\nRaúl Castro pochází ze sedmi sourozenců, kromě Fidela měl ještě bratra Ramóna (1924–2016) a čtyři sestry. Jednou z nich je Juanita Castro, která byla zpočátku také stoupenkyní Kubánské revoluce, další vývoj v zemi ji však přiměl změnit názor a v 60. letech se stala agentkou zpravodajské služby CIA.\n\nCastrovou ženou byla Vilma Espín († 18. 6. 2007), dcera bohatého lihovarníka rumu. Vzali se 26. ledna 1959. Měli spolu čtyři děti - dcery Déborah, Marielu a Nilsu a syna Alejandra. Mariela pracuje jako ředitelka Národního centra pro sexuální výchovu na Kubě, kde organizuje také kampaně za ochranu práv homosexuálů.\n\n\n\n\"V tomto článku byly použity informace z článku na anglické Wikipedii\".\n"}
{"id": "236939", "url": "https://cs.wikipedia.org/wiki?curid=236939", "title": "Joe Bonamassa", "text": "Joe Bonamassa\n\nJoe Bonamassa (* 8. května 1977 New York, USA) je americký blues-rockový kytarista a zpěvák. Je znám svým hrubým hlasem a technicky propracovanou hrou na kytaru. Kytaře se věnuje od svých čtyř let. V roce 1994 vydal stejnojmenné album se skupinou Bloodline, jejímiž dalšími členy byli synové Milese Davise Erin, Robbieho Kriegra Waylon a Berry Oakley jr., syn baskytaristy Berry Oakleyho ze skupiny The Allman Brothers Band.\n\nAmerický kytarový časopis \"Guitar One Magazine\" ho označil za nejlepšího kytaristu jeho generace. Jeho inspiračními zdroji jsou více, na rozdíl od dalších výrazných hráčů jeho generace (Kenny Wayne Shepherd, Jonny Lang), kytaristé britské bluesové vlny, jako Eric Clapton, Peter Green, Paul Kossoff, Jeff Beck, Jimmy Page, Rory Gallagher atd. Z oblasti tradičnějšího blues uvádí jako svou největší inspiraci B. B. Kinga. Oceněn Guitar Players Reader's Choice Award – nejlepší bluesový kytarista pro rok 2007 a 2008.\n\nV roce 2009 Bonamassa spoluzaložil superskupinu Black Country Communion, ve které spolu s ním hráli ještě Glenn Hughes, Jason Bonham a Derek Sherinian. V letech 2010−2012 skupina vydala tři alba a v březnu 2013 Bonamassa skupinu opustil.\n\n\n\n\n"}
{"id": "236947", "url": "https://cs.wikipedia.org/wiki?curid=236947", "title": "10. horská divize Spojených států amerických", "text": "10. horská divize Spojených států amerických\n\n10. horská divize je lehká pěší divize americké armády se zaměřením na boj v horských oblastech. Její příslušníci jsou mimo jiné cvičeni v horolezectví a přesunech na lyžích i sněžnicích. Je to jedna z nejvíce nasazovaných divizí US Army. Součástí divize jsou 4 bojové brigády, letecká brigáda a podpůrná brigáda. Ve znaku má 2 překřížené bajonety, které symbolizují pěchotu a také připomínají římskou desítku - X. Červená, bílá a modrá na znaku symbolizují americké národní barvy.\n\n\nPrvní horský prapor byl založen v roce 1941, do roku 1943, se rozrostl na celou divizi (10th Division, od roku 1944 10th Mountain Division). Do bojů 2. světové války zasáhla v roce 1945 v severní Itálii. Krátce po 2. světové válce byla divize rozpuštěna. V roce 1948 byla oživena jako cvičná divize (10th Training Division), v průběhu války v Koreji si zde mnoho vojáků prodělalo základní výcvik. V roce 1954 se stala opět bojovou divizí (10th Infantry Division) a byla poslána do Německa, aby zde vystřídala 1. pěší divizi. V roce 1958 byla vystřídána 3. pěší divizí, poslána domů a následně rozpuštěna.\n\nZnovu byla aktivována v roce 1985 jako 10th Mountain Division (Light Infantry) ve Fort Drum ve státě New York, kde sídlí dodnes. Tato divize má dnes něco okolo 2600 vojáků. Divize byla vybavena lehčími zbraněmi a vybavením, aby mohla být mobilní. Během války v Zálivu tvořilo 1200 jejich příslušníků podporu bojovým silám. 10th Mountain Division dále pomáhala, když v roce 1992 zasáhl Floridu hurikán Andrew.\n\nV letech 1992-1994 byla nasazena v Somálsku v rámci Operace Restore Hope. Zde se v rámci mezinárodních sil starala o rozdávání potravin a udržování míru. 4. října 1993 se zde účastnila záchrany obklíčených, zraněných a vyčerpaných jednotek Rangers.\n\nV roce 1994-1995 byla součástí mezinárodních sil na Haiti v rámci operace Uphold Democracy, v letech 1997-2000 působila v Bosně a Hercegovině.\n\nV nedávné době byla v rámci operace Trvalá Svoboda nasazena v Afghánistánu (od roku 2002) a část divize také v operaci Iraqi Freedom (od roku 2003) v Iráku.\n\nV 10. horské divizi sloužil Bradley Manning.\n\n"}
{"id": "236950", "url": "https://cs.wikipedia.org/wiki?curid=236950", "title": "Černá hora (Šumava)", "text": "Černá hora (Šumava)\n\nČerná hora (německy \"Schwarzberg\") je hora na Kvildských pláních v pohoří Šumava. Nachází se 5 km jihozápadně od obce Kvilda a 1 km od státní hranice s Německem. Leží na rozhraní Jihočeského a Plzeňského kraje a okresů Prachatice a Klatovy.\n\nČerná hora je plochá kupa s asymetrickými svahy (východní je prudký) na hlavním šumavském hřebeni, po němž vede evropské rozvodí mezi Severním a Černým mořem. Vrcholovou část tvoří poměrně rozsáhlá plošina, místy pokrytá balvany, jejímž nejvyšším bodem je osamocená skalka na mýtině, vytvořené kůrovcovou kalamitou. Na plošině, asi 200 m od nejvyššího místa stojí mezi stromy geodetický bod. K severu z Černé hory vybíhá rozsocha na níž vystupují vrcholy Čertův vrch (1244 m), Tetřev (1260 m), Březová hora (1193 m) a Sokol (1253 m).\n\nNa vrchol Černé hory nevedou turistické stezky, ty procházejí pouze jejími svahy. Z Kvildy vede modrá značka k Pramenu Vltavy. Po jižním svahu Černé hory stoupá červená trasa č. 0250 od Pramene Vltavy na Modravu, která je součástí Šumavské pěší magistrály. Otevírají se z ní výhledy na poškozené lesy na úbočích Černé hory a Malé Mokrůvky, na Stráž, Roklan, ale také na vzdálenější Velký Javor a za ideální viditelnosti i na Alpy. Červená turistická stezka se také nejvíce přibližuje k vrcholu – turistický rozcestník \"Pod Černou horou\" (1270 m) je od něj 650 m. Pohodlnější přístup přímo na vrchol však nabízejí svážnicové cesty od severovýchodu, na něž se odbočí z modré turistické stezky.\n\nPo obvodu Černé hory vyvěrá celá řada pramenů, z nichž vzniká především Teplá Vltava. K severozápadu pak stékají Ptačí a Černohorský potok – vyderské přítoky. Na jihu vznikají Grosser Schwarzbach a Reschbach, po jejichž soutoku pokračuje vodní tok pod názvem Reschwasser – náleží do povodí Dunaje.\n\nČerná hora leží na území NP Šumava, na jejím východním svahu je I. zóna NP Pramen Vltavy. Smrčiny na vrcholové plošině, jižních a západních svazích Černé hory však byly značně poškozeny kůrovcovou kalamitou. Dílo zkázy pak dokonal orkán Kyrill.\n\n\n"}
{"id": "236957", "url": "https://cs.wikipedia.org/wiki?curid=236957", "title": "Avdija Vršajević", "text": "Avdija Vršajević\n\nAvdija Vršajević (* 6. března 1986, Tešanj, Jugoslávie, dnešní Bosna a Hercegovina) je bosenský fotbalový záložník či obránce a reprezentant, který v současné době hraje v tureckém klubu Osmanlıspor. Hrával i na postu útočníka. Účastník Mistrovství světa 2014 v Brazílii.\n\nVe své vlasti působil v klubech NK TOŠK Tešanj, FK Željezničar a Čelik Zenica. V létě 2007 přestoupil do pražské Sparty, kde o něj stál trenér Michal Bílek. Za Spartu však nenastoupil v jediném ligovém utkání. Záhy odešel hostovat nejprve do SK Kladno a po návratu do slovenského celku 1. FC Tatran Prešov, kam po ukončení hostování v roce 2009 přestoupil. V srpnu 2011 se vrátil do Čeliku Zenica, kde odehrál jednu sezónu. V létě 2012 přestoupil do chorvatského klubu Hajduk Split. V červenci 2015 posílil turecký Osmanlıspor.\n\nAktuální k 22. srpnu 2008\nByl členem bosenského mládežnického výběru U21.\n\nV bosenském reprezentačním A-mužstvu debutoval proti domácímu Lichtenštejnsku 7. září 2012, kde nastoupil na hřiště v základní sestavě a přihrávkou na poslední gól se podílel na kanonádě svého týmu, který rozstřílel domácí celek 8:1.\n\n6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Byl u historicky prvního postupu Bosny a Hercegoviny na mundial (2014 v Brazílii).\n\nZúčastnil se Mistrovství světa 2014 v Brazílii. Bosna obsadila se 3 body nepostupové třetí místo v základní skupině F, Vršajević vstřelil jednu branku v utkání proti Íránu (výhra 3:1).\n\n"}
{"id": "236958", "url": "https://cs.wikipedia.org/wiki?curid=236958", "title": "SQL injection", "text": "SQL injection\n\nSQL injection je technika napadení databázové vrstvy programu vsunutím (odtud „injection“) kódu přes neošetřený vstup a vykonání vlastního pozměňujícího poškozujícího SQL příkazu (dotazu DELETE, UPDATE, ALTER atp.). Toto nezamýšlené neošetřené chování vzniká při propojení aplikační vrstvy s databázovou vrstvou (téměř vždy se totiž jedná o dva různé programy).\n\nV klasickém případě se jedná o útok na internetové stránky prováděný přes neošetřený formulář, manipulací s URL nebo třeba i podstrčením zákeřně upravené cookie.\nNa internetu je však stále velké množství webů, spravovaných převážně nezkušenými programátory, kteří o této technice útoku vůbec neví a tuto kritickou chybu opomíjejí.\n\nBlind SQL injection se používá, pokud je webová aplikace náchylná k SQL injection útoku, ale výsledek útoku se útočníkovi nezobrazí. Takto zranitelná stránka nemusí být jediná, která zobrazuje data, ale zobrazí se rozdílně v závislosti na výsledku logického výrazu vloženého do SQL dotazu na databázi. Tento typ útoku může být časově náročný, protože každý nový výraz musí být vytvořen pro každý odhalený bit. Existuje několik nástrojů, které pomohou automatizovat tyto útoky, jakmile byla zjištěna lokace zranitelnosti a cílová informace byla zjištěna.\n\nMějme program odesílající dotaz do databáze:\n\nPokud však uživatel zadá jako jméno například:\n\naplikační program dotaz doplní a odešle databázi ve formě:\n\ncož může zapříčinit přemostění autentizační procedury, protože 'b' = 'b' je vždy pravda, tudíž klientská (zobrazovací) vrstva aplikace vypíše všechny uživatele (nejen s jménem 'a'), pokud se jedná o stránku záznamů, tj. ne stránku vlastností jednoho záznamu se jménem 'a'. Pro SQL injection se samozřejmě dají použít všechny dostupné příkazy. Pokud by tedy útočník v předešlém příkladě jako jméno zadal:\n\nvypadal by dotaz při odeslání serveru jako:\n\nčímž by smazal celou tabulku uživatelů, pokud dotaz proběhně pod oprávněním uživatele s právem mazat databázové objekty (viz dále Obrana na straně databáze). Poslední apostrof se pomocí sekvence dvou pomlček stane poznámkou a nemá žádný vliv. Podobných průniků je samozřejmě celá řada. Dokonce díky klauzulím UNION a JOIN nejsme ani vázáni na tabulku předepsanou v části FROM a můžeme vypisovat data odkudkoliv z databáze.\n\nPřímočarý, i když k chybám náchylný způsob, jak zabránit SQL útokům, je takzvané „Escapování“ znaků, které mají speciální význam v SQL. Manuál pro SQL DBMS vysvětluje, které znaky mají speciální význam, což povoluje vytvoření blacklistu znaků, které potřebují přeložit. Například každý výskyt apostrofu (') v parametru musí být nahrazen dvěma apostrofy pro vytvoření úplného validního řetězce. Například v PHP je při escapování zvykem používat funkcí mysql_real_escape_string() ještě před odesláním dotazu k provedení v databázi.\n\nPříklad využívá moderní knihovnu MySQLi:\n\nTakto může vypadat ošetřený kód proti sql injection. Vstupní proměnné jsou zde ošetřeny pomocí funkce mysqli_real_escape_string(mysqli $link, string $escapestr), která přidá zpětné lomítko následujícím znakům: \\x00, \\r, \\n, \\, ', \", a \\x1a. Tato funkce by měla být použita pro každou proměnnou předávanou dotazu. Ovšem existují i výjimky u kterých je zbytečné tuto funkci použit, např. pokud se jedná o proměnnou obsahující pouze celé číslo (int).\n\nExistuje však mnoho funkcí pro různé typy databází v PHP, jako například pg_escape_string() for PostgreSQL. Další funkce, které slouží k ochraně databází, které neobsahují funkce pro escapování v SQL. Funkce se nazývá addslashes(string $str). Navrací string se zpětnými lomítky před znaky, které musí být v dotazech na databázi v uvozovkách. Mezi tyto znaky patří jednoduchá uvozovka ('), dvojitá uvozovka (“), zpětné lomítko (\\) a NULL. Běžné předávání escapovaných řetězců SQL databázi je náchylné k chybám, protože je snadné zapomenout daný řetězec escapovat. Vytvoření transparentní vrstvy k ošetření dat ze vstupu může snížit náchylnost k chybám, dokonce ji eliminovat úplně. \n\nObecně řečeno, spolu s tímto je vhodné aplikaci otestovat pro všechny možnosti uživatelského vstupu. Ve vývojové verzi se doporučuje mít nastavenu nízkou úroveň vypisování chybových hlášek a varování (abychom si jich všimnuli a opravili je). V ostré verzi je naopak zvykem vypisování chybových hlášek co nejvíc potlačit (mohly by poskytnout útočníkovi dodatečné informace).\n\nV databázi můžeme útoku zabránit (nebo ho přinejmenším extrémně ztížit) vhodným nastavením oprávnění uživatele, se kterými bude program přistupovat k úložišti, k čemuž je možné využít i tzv. VIEW (zúžený, nebo naopak syntetizovaný POHLED na záznamy tabulek v databázi, který je navíc výkonnější). Málokdy je třeba přímo z aplikační vrstvy mazat (ev. upravovat atp.) tabulky anebo dokonce celé databáze, takže je vhodné pro aplikací využívaného databázového uživatele (pokud možno ne správce databáze) zakázat jak relevantní SQL příkazy (DROP, ALTER atp.), tak přístup k systémovým tabulkám daného databázového serveru.\n\n\nMezi (poměrně úzkou) komunitou programátorů, bezpečnostních analytiků a databázových návrhářů se v posledních několika měsících dokonce rozšířil humor, narážející na některé tyto útoky, mezi jinými i SQL injection.\n\n"}
{"id": "236961", "url": "https://cs.wikipedia.org/wiki?curid=236961", "title": "MICHAEL", "text": "MICHAEL\n\nMICHAEL je anglická zkratka pro Multilingual Inventory of Cultural Heritage in Europe, což znamená Vícejazyčný inventář evropského kulturního dědictví. \"MICHAEL\" je internetový portál nabízející jednoduchý a rychlý přístup k široké paletě digitálních sbírek z muzeí, knihoven, archivů a dalších kulturních institucí v Evropě.\n\nKatalog \"MICHAEL\" je zaměřen na digitální kulturní sbírky muzeí, knihoven, archivů a dalších kulturních institucí.\n\nDetailní popis digitálních sbírek obsahuje informace všeobecné (např. předmět sbírky, období, kultury, slavné osobnosti), odborné (např. digitální formát, standardy použité při digitalizaci), ale i data související se sbírkou (např. instituce vlastnící/spravující sbírku, fyzická sbírka, ze které byla digitální sbírka vytvořena). Samozřejmostí je odkaz na internetové stránky samotné digitální sbírky či v některých případech přiložený ilustrační obrázek dané digitální sbírky. \n\nKaždá zapojená země má za úkol zpřístupnit své digitální kulturní dědictví prostřednictvím národního portálu. V současné době je zatím možné vyhledávat pouze ve sbírkách Francie, Itálie a Velké Británie – ostatní země spustí své národní portály v polovině roku 2008. \n\nKromě národních portálů, které jsou více svázány s danou zemí, byl spuštěn i evropský kulturní portál sdružující všechny národní katalogy \"MICHAEL\".\n\nProjekt \"MICHAEL\" byl zahájen v roce 2004 ve třech evropských zemích: Francii, Itálii a Velké Británii. Po dvou letech (červen 2006) se projekt pod názvem \"MICHAEL Plus\" rozšířil do dalších jedenácti evropských zemí: České republiky, Finska, Maďarska, Malty, Německa, Nizozemska, Polska, Portugalska, Řecka, Španělska a Švédska. Nedávno se do projektu zapojila Belgie, Bulharsko, Estonsko a Slovensko. \n\nOba projekty jsou financovány Evropskou komisí prostřednictvím programu eTen.\n\n"}
{"id": "236965", "url": "https://cs.wikipedia.org/wiki?curid=236965", "title": "Kuchyňka (Brdy)", "text": "Kuchyňka (Brdy)\n\nKuchyňka je lesnatý vrch v Brdské vrchovině, vysoký 636 m n. m. Nachází se asi 4 km jižně od města Hostomice pod Brdy a necelé 3 km západně od svého mateřského vrcholu Písek. Celá vrcholová partie hory byla prohlášena chráněným územím coby přírodní rezervace Kuchyňka se zbytky původních suťových lesních porostů, s výskytem vzácné flóry a fauny.\n\nObecně je Kuchyňka chápána jako součást Hřebenů, ale z geomorfologického hlediska patří do severního cípu Třemošenské vrchoviny v Brdech a s Hřebeny pouze hraničí.\n\nSeverně od vrcholu Kuchyňky, v sedle se Studeným vrchem, se nachází „čtyřmezí“ | , kde se do jednoho místa v oblasti sedla sbíhají hranice čtyř katastrálních území obcí ležících po obou stranách Hřebenů. Jihovýchodní úbočí hřebene patří do k. ú. obce Buková u Příbramě v okrese Příbram, údolí Chumavy na severozápadní straně patří do Hostomic pod Brdy (okres Beroun), k sedlu Kuchyňky nacházejícímu se asi kilometr severoseverovýchodně zasahují z druhé strany ještě území Rosovic a Dobříše (obojí okres Příbram). Toto čtyřmezí bylo v roce 2014 vyznačeno prstencem a slavnostně odhaleno za účasti zástupců všech čtyř obcí.\n\nNavíc vrcholový hřeben Kuchyňky táhnoucí se od Malého vrchu (627 m n. m.) a celá přírodní rezervace patří do výběžku katastrálního území páté obce: Pičína v okrese Příbram.\n\n"}
{"id": "236970", "url": "https://cs.wikipedia.org/wiki?curid=236970", "title": "Martin Fenin", "text": "Martin Fenin\n\nMartin Fenin (* 17. dubna 1987, Cheb, Československo) je český fotbalový útočník, od srpna 2017 působící v týmu FK Varnsdorf. V roce 2007 vyhrál ocenění „Talent roku“ v anketě ČR Fotbalista roku. Finalista mistrovství světa hráčů do 20 let 2007 v Kanadě.\nMimo ČR působil na klubové úrovni v Německu a Francii.\n\nSvé dětství strávil v Teplicích. S fotbalem začínal tento 181 cm vysoký útočník v šesti letech tréninky na škváře pod trenérem Bartošem, o kterém dodnes říká, že mu vděčí za mnohé. V mládežnických klubech Teplic si zkusil zahrát okresní i krajské soutěže, velkým zlomem pro něj bylo, když ho v 16 letech vzal trenér František Straka do prvního týmu Teplic. První zápas, ve kterém za Teplice nastoupil, odehrál proti FC Tescomě Zlín. Tomuto klubu později vstřelil, už pod trenérem Nevrlým svou první prvoligovou branku. V základní sestavě Teplic poprvé nastoupil pod trenérem Marečkem v utkání proti Blšanům.\n\nS mužstvem Teplic dosáhl na 3. místo ligové tabulky v sezóně 2004/05.\n\nPo úspěšném vystoupení na MS hráčů do 20 let 2007 v Kanadě, kde česká reprezentace skončila druhá za vítěznou Argentinou se o talentovaného hráče začala zajímat řada klubů, mj. anglické celky Arsenal FC a Liverpool FC nebo italský Juventus FC. Fenin se však rozhodl pro německou Bundesligu.\n\nV zimní přestávce v sezóně 2007/08 přestoupil do Eintrachtu Frankfurt, podepsal smlouvu od 1. ledna 2008 do června 2012. Zažil skvělý start, ve svém prvním zápase německé Bundesligy vstřelil hattrick Herthě Berlín, za kterou chytal český brankář Jaroslav Drobný (utkání skončilo výhrou hostujícího Frankfurtu 3:0). Své tři góly dal v 39., 60., a 90. minutě utkání.\n\n31. srpna 2011 přestoupil do druholigového německého klubu FC Energie Cottbus. V polovině října prodělal pád z okna hotelového pokoje s následným krvácením do mozku. Po vyléčení zranění se vrátil do Čech k psychologické léčbě. Sám hráč přiznal několikaměsíční deprese.\n\nV lednu 2013 přestoupil do Slavie Praha, kde dostal dres s číslem 10. Nastoupil v prvním ligovém zápase jarní části sezóny 2012/13 24. února 2013 proti domácí Sigmě Olomouc, který Slavia prohrála 1:2. Ve druhém jarním kole proti Mladé Boleslavi (1:1) do něj ostře zajel u postranní čáry boleslavský obránce Radek Dosoudil, což Fenin odnesl pochroumaným kotníkem. V průběhu podzimu byl z výkonnostních důvodů vyřazen z kádru. V prosinci 2013 Slavia oznámila Feninovi, že si může hledat nové angažmá. V únoru 2014 došlo mezi hráčem a klubem k ukončení spolupráce. Zájem o něj projevil nováček Gambrinus ligy 1. SC Znojmo. Restart jeho kariéry se ve Slavii nezdařil. Celkem zde odehrál 12 ligových utkání, branku nevstřelil.\n\nHráči podal pomocnou ruku klub, v němž s fotbalem začínal, tedy FK Teplice. Začátkem dubna 2014 se k týmu připojil jako amatér. Doba byla stanovena do konce sezóny. Protože v předešlém roce dvakrát nabídku z Teplic nevyslyšel, byl už na lavičce fanoušky přivítán s nevolí. K prvnímu ligovému zápasu nastoupil 11. dubna 2014 proti Bohemians 1905, trenér Zdeněk Ščasný jej poslal na hřiště v 35. minutě a o tři minuty později Fenin hlavou skóroval. Teplice však prohrály 1:3. Nekompletní sezonu 2013/14 v dresu Teplic zakončil s bilancí 5 ligových zápasů a 1 vstřelená branka. Po sezoně 2013/14 to vypadalo, že v Teplicích skončil, nakonec jej trenér Zdeněk Ščasný ponechal v kádru. V sezoně 2014/15 naskočil pouze do dvou zápasů (proti Hradci Králové a Baníku Ostrava, dohromady 21 minut), neboť v srpnu 2014 přestoupil do Francie.\n\nV srpnu 2014 přestoupil do francouzského klubu FC Istres, který po sezoně 2013/14 spadl z Ligue 2 do třetí ligy. Odešel jako volný hráč (bez náhrady). V klubu se sešel s krajanem Mario Ličkou. V lednu 2015 v klubu skončil a protože v sezóně 2014/15 už nastoupil za dva kluby, podle pravidel FIFA nesměl už do konce sezóny profesionálně hrát za další klub. Trénoval tedy s týmem druhé české ligy FK Varnsdorf.\n\nV květnu 2015 podepsal dvouletou smlouvu s roční opcí s německým třetiligovým týmem Chemnitzer FC. Vydržel zde pouze do konce roku 2015.\n\nV listopadu 2016 se po individuálním tréninku zapojil do přípravy moravského klubu FC Zbrojovka Brno, v lednu 2017 z možného angažmá ve Zbrojovce sešlo.\n\nV létě 2017 začal letní přípravu s druholigovým klubem FK Varnsdorf. Šanci v A-týmu mu dal trenér Zdenko Frťala.\n\nMezi své úspěchy řadí účast na mistrovství Evropy do 19 let a zejména stříbro z mistrovství světa hráčů do 20 let 2007 v Kanadě. Na tomto světovém šampionátu vstřelil Fenin celkem 3 góly včetně gólu ve finále proti Argentině (v 60. minutě na 1:0, Argentina skóre otočila a zvítězila 2:1).\n\nProšel všemi mládežnickými reprezentacemi od 16 let, v týmu do 19 let byl kapitánem. V srpnu 2007 ho povolal trenér Karel Brückner do seniorské reprezentace.\n\nV českém A-mužstvu debutoval 22. srpna 2007 v přátelském utkání s Rakouskem ve Vídni, kde nastoupil do druhého poločasu. Zápas skončil remízou 1:1. Zúčastnil se EURA 2008 v Rakousku a Švýcarsku.\n\nV dubnu 2009 prošel aférou, kdy se po prohraném kvalifikačním zápase o MS se Slovenskem skupina fotbalistů odebrala k \"oslavě\" při společnosti mladých dam. To neuniklo pozornosti fotografů a sponzoři reprezentace poté tlačili na ČMFS, že takto by se reprezentanti neměli chovat, i když mají \"po pracovní době\". Na základě této aféry byl 8. dubna 2009 vyloučen z reprezentace. Ale již v létě 2009 byl koučem Františkem Strakou povolán zpátky.\n\nCelkem odehrál v letech 2007–2011 za český národní tým 16 zápasů a vstřelil 3 góly.\n\nGóly Martina Fenina za reprezentační A-mužstvo České republiky \n"}
{"id": "236977", "url": "https://cs.wikipedia.org/wiki?curid=236977", "title": "Beauty &amp; Crime", "text": "Beauty &amp; Crime\n\nBeauty & Crime (2007) je sedmé řadové album americké písničkářky Suzanne Vega. Vyšlo po šestileté odmlce po vydání alba \"Songs in Red and Gray\". Je to její první deska, která vyšla na legendárním jazzovém labelu Blue Note. Album bylo nahráno ve studiích v Londýně a New Yorku.\n\n\n\n"}
{"id": "236978", "url": "https://cs.wikipedia.org/wiki?curid=236978", "title": "Hetlín", "text": "Hetlín\n\nVesnice Hetlín () je součást obce Černíny v okrese Kutná Hora.\n\nJméno osady shodně odvozují Josef Postránecký (\"Jména místní\") i Antonín Poldauf (\"Místní jména v Čechách\" I., Praha 1957) od jejího údajného zakladatele Hetla (? Hatla, Hatala).\n\nHetlín patřil od roku 1584 (možná i dříve) s nejvyšší pravděpodobností Vilémovi Malovcovi z Malovic. Vilém zemřel v roce 1592 a po něm majetek dědil jeho první syn Bedřich, který však již v roce 1594 umírá a správy statků se ujímá jeho sestra Ofka. Druhý syn Věnek, v době úmrtí Viléma ještě nezletilý, po dosažení dospělosti prodává v roce 1601 zbraslavické panství Ondřeji Horňateckému z Dobročovic. Ondřej se zapojil do odboje českých stavů proti Ferdinandovi II., za což byl odsouzen ke ztrátě jedné třetiny svých statků. Zkonfiskovaný majetek si však mohl zpět vykoupit od královské komory. K tomu došlo v roce 1626, kdy Ondřej Horňatecký byl hejtmanem Čáslavského kraje. Na soupise oceňovaného majetku vypracovaném v této souvislosti se objevuje i ves Hetlín.\n\nDalší zmínka o Hetlínu pochází z roku 1627, kdy po smrti Ondřeje Horňateckého bylo mezi jeho pět synů děleno zbraslavické panství a Hetlín připadl Kunatovi (? Kunratovi) Horňateckému. V této době Hetlín náležel k tvrzi o dvoru ve Štipoklasech. Kunat ale již 25. května 1628 prodává nabytý podíl své matce Kateřině z Hrušova, vdově po Ondřeji Horňateckém. Po vpádu švédských vojsk byly tvrz a dvůr ve Štipoklasech zpustošeny, stejně tak i okolní vsi. Právem je tedy možno domnívat, že mezi podobně postižená místa patřil i Hetlín. V roce 1650 Kateřina kromě tvrze a dvoru ve Štipoklasech a třech chalup v Černínách, prodává Hetlín svému dalšímu synovi Bohuslavovi Ferdinandovi Horňateckému. Tím se dostal Hetlín opět ke zbraslavickému panství. Po Bohuslavově smrti v roce 1653 dědí kromě jiného Hetlín jeho syn František Litmír Horňatecký. František Litmír se svou manželkou Marií Terezií z Neyenperku zanechali po sobě dvě dcery – Antonii a Annu. Osiřelých sester se ujali Bernard z Věžník, tehdejší pán na Třebešicích a rytíř Jan Václav Ferdinand Obytecký z Obytec na Janovičkách, Petrovicích a Zhoři. Hetlín se později objevuje v jeho vlastnictví.\n\nDne 2. března roku 1709, dva roky po smrti Ferdinanda Obyteckého, kupuje Hetlín hrabě Bernard z Věžník od jeho pozůstalých synů Josefa Vyduny, Isidora Václava, Antonína Jana a Tadeáše Františka, za částku 4 880 zl. Zatímní smlouva na koupi Hetlína ale byla již uzavřena téměř rok předtím, a to 16. června 1708. Definitivní kupní smlouva byla vložena do zemských desk 5. března 1709. Hetlín se tak stal na dlouhou dobu součástí novodvorského panství. V době koupě měl Hetlín 14 domků. Pravděpodobným důvodem koupě bylo rozšíření lesních ploch na panství. V době, kdy Bernard Věžník Hetlín kupoval, byl již po druhé ženat, a to s Barborou, rozenou Švihovskou z Riesenberku. Hrabě Bernard Věžník zemřel v Praze dne 12. září 1714. Závětí ze dne 20. září 1713 odkázal kromě jiného Hetlín svému synovi z druhého manželství Romediovi Věžníkovi. Romedius, vlastník také Novodvorského panství, ale svého otce dlouho nepřežil. Zemřel v Nových Dvorech dne 2. července 1720 ve věku 25 let. Hetlín se dostává na základě Romediova testamentu do vlastnictví jeho matky – hraběnky Barbory Věžníkové. Ta jej nedržela dlouho a již 15. září 1722 celé panství včetně Hetlína prodává Františku Antonínu Pachtovi, hraběti z Rájova.\n\nAntonín Pachta však zatížil panství velkými dluhy a tak se dostalo podle nařízení c. k. místodržitelství a zemského soudu ze dne 6. června 1727 pod sekvestraci (nucenou správu). Sekvestrem byl nejdříve c. k. soudce Hennet z Čáslavi a po něm Jan M. Amcha, rytíř z Borovnice, též soudce z Čáslavi. Výnosem zemského soudu ze dne 1. března 1728 a místodržitelství ze dne 12. června a 16. října 1728 bylo rozhodnuto, že panství bude prodáno ve veřejné dražbě 20. prosince 1728. Z dražby nakonec byť po dodatečném, věřiteli vynuceném, zvyšování kupní ceny vyšel úspěšně uherský hrabě Karel Batthyany. Kupní smlouva byla podepsána 14. února 1729 a následně vložena do zemských desk. Hetlín vlastnil Karel Batthyany až do roku 1764 tedy téměř 35 let. Krátce po tom, co se ujal panství, dal je přeměřit. K tomu povolal z Prahy zeměměřiče Jana Glockspergera. Měření bylo dokončeno v roce 1734. V připojeném popisu k mapě se nachází k Hetlínu některé informace – V Hetlíně byla kořalna, kterou provozoval žid a platil z ní ročně vrchnosti 26 zl. úroků. Z draslárny na Hetlíně se s dodávkou popela platilo dříve 40 zl., roku 1734 pouze 20 zl. ročně. Dále se uvádí, že v hetlínském hospodářském dvoře bylo 20 až 30 dojných krav. Co se týká usedlostí, jsou uváděni čtyři půlsedláci, kteří platili každý ročně po 1 zl. 43 kr. úroků. O chalupnících se zde zmínka nenachází.\n\nHetlín se dostává s prodejem panství Karlem Batthyanym dne 18. června 1764 do vlastnictví hraběte Jana Karla Chotka z Chotkova a Vojnína a jeho manželky Marie Teresie, rozené hraběnky Kottulínské. K tomuto roku se uvádějí následující údaje o Hetlínu: jsou zde čtyři půlsedláci, k hetlínskému dvoru patří 171,25 korců a 2,5 měřice polí, 71,75 korců a 2,75 měřice luk, 0,25 korců a 3,5 měřice ovocných zahrad a 33 korců pastvin. K Hetlínu v té době patřilo 792,25 korců a 0,5 míry lesa. Poznamenán je též v Hetlíně rybník na potěr zvaný „Horní Hetlínský“ s násadou 5 kop. Jan Karel Chotek zemřel dne 8. listopadu 1787 ve Vídni. Panství po něm zdědila pozůstalá manželka a jeho syn Jan Rudolf Chotek. Ten převzal samostatně panství až po smrti své matky († 26. 3. 1798) a vlastnil je až do konce svého života († 26. 8. 1824). Panství odkázal synovi Jindřichu Chotkovi. Poté, co se Jindřich Chotek ujal dědictví, započal zvelebovat panství. V Hetlíně roku 1844 byla z jeho iniciativy postavena myslivna. Péči věnuje také poddaným na panství. Například 31. října 1826 zakládá „chudinský ústav“, z jehož fondu je podporováno 50 chudých. Do tohoto fondu měli za povinnost vlastníci hospodářství odvádět pravidelně určité částky a tak v Hetlíně se v některých případech lze setkat se zaknihovanými zástavními právy právě z titulů těchto odvodů. Po skončení patrimoniálního období zůstal z Hetlína hospodářský dvůr i nadále ve vlastnictví novodvorského velkostatku.\n\nJindřich Chotek zemřel v roce 1864; panství dědí jeho syn z manželství s Karolinou Aloisií, hraběnkou z Eltzů, hr. Rudolf Karel Chotek. Z počátku hospodaří dobře a velkostatek je na počátku 70. let 19. století ještě na výši. O poplužním dvoře v Hetlíně se v roce 1872 uvádí, že byl propachtován. Hospodářství Rudolfa Karla Chotka však postupně upadá (zejména po smrti jeho jediného syna Jana Rudolfa) a vede ke špatným koncům. V roce 1890 je na velkostatek uvalena nucená správa. Zadlužené panství dědí roku 1894 jeho mladší bratr Emerich a po něm roku 1911 synovec hrabě Quido Thun Hohenstein. Ten však ve špatném hospodaření pokračuje a ve snaze zmírnit některé dluhy odprodává městu Kutná Hora i polesí Hetlín. \n\nPravděpodobně nejstarší ucelenější zmínky o osobách žijících v Hetlíně lze nalézt v matrikách červenojanovické fary. Tam byly zapisovány křty od roku 1657. Později Hetlín připadl pod faru ve Zbraslavicích. Děti z Hetlína navštěvovaly školu ve Zbraslavicích. O existenci tamní školy jsou dochovány záznamy již z poloviny 16. století. Škola se nacházela v sousedství fary v dřevěné chalupě čp. 5. Hetlín, tak jako jiné obce musel se podílet na vydržování této školy a jejího učitele. Podle zbraslavické farní kroniky učitel dostával na základě listiny ze dne 22. listopadu 1800, potvrzené hrabětem Šebestiánem Trauttmannsdorfem, ročně od Hetlína 1/4 korce čili 1 věrtel ovsa, pak po jednom koláči o posvícení a po 4 nebo 2 vejcích k zelenému čtvrtku z každého čísla popisného z celého obvodu školního. Také dostával „koledu“ od každé přiškolené obce 4 zl. 16 kr. stříbra. V souvislosti se Zbraslavicemi se uvádí o Hetlínu další informace: ve Zbraslavicích byla samostatná židovská obec, která měla v místě nad „Kudláčkovým mlýnem“ svůj hřbitov. Po jeho zrušení v roce 1797 zřídila hřbitov nový u Hetlína v lokalitě nad „Spáleným mlýnem“. V roce 1890 je v Hetlíně 27 domů a 183 obyvatel. Patří pod hejtmanství Kutná Hora a farou pod Zbraslavice.\n\nO 21 let později, tedy v roce 1911, je Hetlín charakterizován v publikaci \"Kutnohorsko slovem i obrazem\" takto: „Obec má 29 domů. Všechny jsou přízemní a kryté došky. Obyvatel je 164 z toho 1 izraelita. Domy stojí porůznu a některé mají pěkné zahrady. Některé domy mají pěkné lomenice, ale bez řezeb, maleb i bez nápisů. Na návsi stojí zvonička. V zahradách a u cest se pěstuje ovocné stromoví, z něhož nejvíce vyniká třešně ptáčnice. Opodál vsi na jižní straně stojí hájovna. Na jižní straně je též studánka, ze které vytéká pramen napájející rybník Návesský a menší rybník Dalmacínek (Darmacínek) pode vsí.“ Ze zachovalých místních názvů jsou známy: V kačínách, U bučiny, Kačina, Dar(l)macínek, Návesák (Návesský), V katovém koutě, U cvoku, Na dracovství, Na strampouchu, V lipinách.\n\nV roce 1883 jsou zakládány nové pozemkové knihy Hetlína. Do nich byly přenášeny zápisy z knih předchozích (pozemkových a gruntovních) i zápisy z hetlínských kontribučních knih. Zaknihování některých majetků bylo též prováděno na základě protokolárních zápisů postihujících předchozí stav podle místních šetření. Takto provedený zápis je například u majetku osady Hetlín, které kromě mála pozemků patřila „louž“ na návsi a zahrada při cestě, později rozdělená na jednotlivé parcely k výstavbě domků. Nové pozemkové knihy poskytují obsáhlé množství informací, ze kterých si lze při podrobném studiu vytvořit obrázek o tehdejší velikosti osady Hetlín, vývoji jednotlivých usedlostí i domků prostých chalupníků, v mnohých případech i osudy majetku a rodin žijících v Hetlíně. Zajímavým svědectvím vypovídajícím nelehkém životě místních usedlíků jsou zápisy dluhů a břemen. V Hetlíně prakticky neexistoval v té době dům nebo usedlost, které by alespoň na krátkou dobu nebyly zadluženy. Původy dluhů byly různé. Nachází se mezi nimi nejen zapsané pohledávky na základě odevzdacích listin právních úřadů dětí či sourozenců za nabyvatelem majetku po úmrtí rodičů, nedoplatky kupních cen při prodeji majetku, finanční půjčky od třetích osob, ale i pohledávky ze soudních výloh a škod vzájemně si způsobených mezi obyvateli Hetlína. Také se stávalo, že hospodářství na některých usedlostech končilo i úpadkem a nucenou dražbou. Častým jevem byla též uvalená zástavní práva k zajištění pohledávek panství a jeho kontribučních nebo nadačních fondů.\n\nNejstarší přenesené informace v těchto knihách pocházejí z přelomu 18. a 19. století; většina však z poloviny 19. století. Knihy obsahují též seznam dominikálního majetku v Hetlíně zapsaného v zemských deskách. Při zakládání těchto nových knih bylo v Hetlíně 7 hospodářských usedlostí (vč. panského dvora), 14 domků vesměs jen se zahradami, 3 drobná hospodářství a hájovna. Zde je přehled seřazený podle popisných čísel:\n\n\n"}
{"id": "236980", "url": "https://cs.wikipedia.org/wiki?curid=236980", "title": "Guy Ballard", "text": "Guy Ballard\n\nGuy Warren Ballard (28. července 1878, Newton, Kansas, USA – 29. prosince 1939) byl americký důlní inženýr, který se svoji manželkou Ednou Anne Wheeler Ballardovou založil Hnutí Já jsem.\n\nBallard se narodil v státě Kansas. S manželkou se vzali v Chicagu v roce 1916. Ballard v první světové válce sloužil v americké armádě. Po válce se stal důlním inženýrem. Oba manželé studovali teosofii a okultismus.\n\nBallard navštívil v roce 1930 kalifornskou horu Mount Shasta, kde potkal muže, který se mu představil jako Saint Germain. Saint Germain nabídl Ballardovi, že mu předá nauku Vznešených Mistrů.\n\nSaint Germain a ostatní Vznešení Mistři se údajně setkali v obrovské jeskyni, skryté v horách v Severní Americe. Ballard vylíčil detaily ze setkání v sérii knih \"Unveiled Mysteries\" (\"Odhalená mystéria\") a \"The Magic Presence\" (\"Magická přítomnost\"). Při psaní používal pseudonym Godfré Ray King.\n\nGuy Ballard, jeho manželka Edna a později jejich syn Donald se stali jedinými akreditovanými posly Vznešeného Mistra Saint-Germaina.\n\nHnutí Já jsem se začalo rapidně rozrůstat již v se třicátých letech 20. století. Ballard učil studenty v Chicagu o mystickém učení Saint-Germaina. V jeho pojetí hrála Amerika klíčovou roli. Ona byla totiž zemí, kterou si Saint-Germain zvolil jako vhodnou pro předání nauky. V roce 1938 mělo hnutí okolo miliónu stoupenců.\n\nHnutí neustále rostlo až do roku 1939, kdy Ballard a jeho žena byli obviněni a odsouzeni za poštovní podvody. Počet Ballardových následovníků tak začal klesat, ale hnutí již mělo pevnou základnu a pokles příslušníků nemohl již samotné hnutí nijak ohrozit.\n\nHnutí Já jsem popisuje samo sebe jako nepolitickou, duchovní a vzdělávací organizaci, která je financována z členských příspěvků. Hlavou hnutí je Saint Germain Foundation se sídlem v americkém Schaumburgu ve státě Illinois.\n\n\n"}
{"id": "236984", "url": "https://cs.wikipedia.org/wiki?curid=236984", "title": "William E. Paden", "text": "William E. Paden\n\nWilliam E. Paden (* 1939 Boston) je americký religionista. Zabývá se především srovnávací religionistikou.\n\nNarodil se v Bostonu. Po maturitě začal studovat filozofii, kterou ukončil v roce 1961 a poté začíná studovat srovnávací religionistiku. Tu ukončil v roce 1967. Od té doby působí na vermontské univerzitě,kde zastával post profesora srovnávací religionistiky do jara 2009.\n\n\nčesky:\n\n\n"}
{"id": "236985", "url": "https://cs.wikipedia.org/wiki?curid=236985", "title": "Zajíc a ježek", "text": "Zajíc a ježek\n\nZajíc a ježek (původně anglicky ' – \"Zajíc a želva\", německy ' – \"Zajíc a ježek\") je závodivá desková hra pro dva až šest hráčů od Davida Parletta. Hra vyšla poprvé v roce 1974 u vydavatelství Intellect Games. V roce 1978 ji v Německu vydal Ravensburger a hra se rok na to stala první oceněnou hrou v nově vzniklé anketě Spiel des Jahres (Hra roku).\n\nHru opakovaně vydávali s drobnými obměnami různí výrobci, česká TOFA vydala variantu této hry v roce 1990. Jednalo se o jednu z mnoha „pirátských“ verzí, které vznikly bez vědomí a souhlasu autora. Některé jiné pirátské verze zachovaly herní mechanismus, ale zcela změnily motiv, například na závod závodních automobilů.\n\nKaždý z hráčů představuje jednoho ze zajíců, kteří se snaží co nejrychleji proběhnout stanovenou trasu. Aby se zajíc mohl posunout vpřed, musí se napřed posilnit dostatečným množstvím mrkví. Pro pohyb o jedno pole 1, o dvě pole 3 (1+2), o tři pole 6 (1+2+3) a tak dál. Aby se ze startu dostal rovnou do cíle, musel by sníst přes 2000 mrkví, k dispozici má ale jen 85.\n\nPolíčka, po kterých se zajíci pohybují, mají různé významy. Na jednotlivých políčkách je možné získávat či ztrácet mrkve, či se zbavit jednoho ze tří na začátku vyfasovaných salátů (v české verzi jablek). Hráč se tedy snaží pohybovat se svým zajícem tak, aby si udržoval optimální množství mrkví k postupu vpřed. Jestliže mu mrkve dojdou, musí se vrátit na start, kde vyfasuje nové. Na druhou stranu do cíle nesmí s větším množstvím mrkví, než s desetinásobkem pořadí, ve kterém dobíhá. Hráči se navzájem ovlivňují, neboť kromě toho, že na jednom políčku smí být pouze jedna figurka, je možný zisk mrkví na některých polích závislý na aktuálním pořadím hráče. Prvek náhody je zastoupen poli se zajícem, na kterých si hráč vytáhne ze zvláštního balíčku kartu, která může přinést nějaký příznivý nebo nepříznivý efekt.\n\n"}
{"id": "236986", "url": "https://cs.wikipedia.org/wiki?curid=236986", "title": "Rummikub číselný", "text": "Rummikub číselný\n\nRummikub je hra, kterou vymyslel ve 40. letech 20. století Efrajim Hercano, izraelský tvůrce her. Hru distribuoval do západní Evropy a Ameriky. V roce 1978 publikoval její autor pravidla v knize \"Official Rummikub Book\".\n\nOcenění\n\n\nHra obsahuje 2×52 destiček s čísly od 1 do 13 a 4 destičky se sluníčkem (žolík), pro každého hráče pak jeden stojánek.\n\nKaždý hráč dostane určitý počet destiček, které si srovná na stojánku. Hráč, který je na tahu si dobírá jednu a může vyložit, či rozšířit povolenou kombinaci nejméně tří destiček (postupka jedné barvy nebo jedna hodnota v nestejných barvách). Přitom lze doplňovat a využívat i vyložené destičky a rozdělovat dlouhé postupky. Ten, který se jako první zbaví všech svých destiček, vyhrál.\n\nJelikož hra svým složením odpovídá dvěma standardním balíčkům francouzských karet (kanastové karty) se čtyřmi žolíky, rozšířila se hra více než v této, ve své karetní podobě.\n\nHra pro větší počet hráčů, než standardní čtyři, má příslušně větší počet barev, např. 6.\n\n"}
{"id": "236987", "url": "https://cs.wikipedia.org/wiki?curid=236987", "title": "Focus (desková hra)", "text": "Focus (desková hra)\n\nFocus je abstraktní strategická desková hra od Sida Sacksona, určená pro dva nebo čtyři hráče. V roce 1981 získala ocenění Spiel des Jahres (německá Hra roku).\n\nHra se hraje na desce s 6×6 poli do čtverce a 4 dalšími poli na všech stranách. Na začátku hry každý rozmístí své kameny na hrací plochu podle vzoru. Kameny se v průběhu hry skládají do sloupců - věží. Jeden kámen budeme dále označovat stejně jako vysoký sloupec kamenů - věž. Věž patří vždy hráči, který je vlastníkem vrchního kamene. Hráči se střídají. Při tahu lze buď vzít svou věž z jednoho nebo více kamenů a přesunout na jiné pole, nebo svůj kámen, který je v záloze, se umístí na hrací desku. Tato záloha je zpočátku prázdná. Při tahu se pohybují věže vertikálně nebo horizontálně podle počtu svých kamenů, tj. počet kamenů ve věži určuje vzdálenost, o kterou se posunou. Může se táhnout na prázdné pole, nebo se přesunout na jinou věž. Přitom se přeskočí mezilehlé věže. Vložení kamene ze zálohy lze provést na jakékoliv pole, nebo na vlastní či protivníkovu věž. Pokud se vytvoří věž s více než 5 kameny, odstraní se přebývající kameny odspodu. Odstraněné kameny přecházejí do zálohy hráče, který je právě na tahu, pokud je to jeho barva. Ostatní barvy jsou definitivně odstraněny ze hry. Vyhrává hráč, který může jako poslední stále táhnout.\n\nTato hra byla původně určena pro dvě osoby. Hra může být hrána i 3 nebo 4 hráči. Každý hráč dostane kameny své vlastní barvy a je zařazen do pořadí. Jestliže hrají 4 hráči, vytvoří dva hráči tým. Před hrou se dohodnou na své strategii v průběhu hry. Variantu pro 3 osoby Sid Sackson přidal později. Ve verzi 3 hráčů vyhraje ten, kdo by mohl zachytit buď 3 kameny každého soupeře, nebo alespoň deset kamenů, včetně svých vlastních, byl schopen odstranit z hrací plochy.\n"}
{"id": "236990", "url": "https://cs.wikipedia.org/wiki?curid=236990", "title": "Jan Stejskal", "text": "Jan Stejskal\n\nJan Stejskal (* 15. ledna 1962 Brno) je bývalý český fotbalový brankář, reprezentant a člen Klubu ligových brankářů. Po skončení hráčské kariéry se stal trenérem brankářů.\n\nSvou úspěšnou kariéru začal v dresu Zbrojovky Brno, se kterou vyhrál 2 tituly dorosteneckého mistra Československa (1978/79 a 1979/80). V prvoligovém kádru byl už v sezoně 1980/81 jako třetí brankář za Josefem Hronem a Eduardem Doškem. Dále nastupoval za Spartu Praha, Slavii Praha, Queens Park Rangers a Viktorii Žižkov.\n\nPyšní se nebývalým množstvím zápasů odchytaných s nulou, v klubu ligových brankářů mu s počtem 164 zápasů s čistým kontem patří třetí místo za Petrem Čechem a Jaromírem Blažkem. V sezoně 1986/87 vyrovnal rekord Alexandra Vencela staršího v počtu čistých kont vychytaných brankářem v jednom ročníku od rozšíření nejvyšší soutěže na 16 účastníků v ročníku 1969/70. Rekordem české fotbalové ligy je 17 nul Petra Čecha v sezoně 2001/02 (platné před začátkem ročníku 2017/18).\n\nPrvní zápas v české reprezentaci odehrál 29. května 1986 (Island – ČSSR 1:2). V letech 1986–1994 nastupoval za československou a českou fotbalovou reprezentaci. V národním týmu odehrál 31 utkání (29 za Československo a 2 za samostatnou ČR) a zúčastnil se Mistrovství světa 1990 v Itálii.\n\nPůsobil jako trenér brankářů ve Spartě Praha i u českého národního týmu. V roce 2012 se stal trenérem brankářů u týmu FK Baumit Jablonec. Zůstal jím i po výměně trenérů v květnu 2013, kdy odvolaného Václava Kotala nahradil Roman Skuhravý. V prosinci 2015 ho na pozici vystřídal Michal Špit. Nyní je trenérem seniorské reprezentace.\n\n"}
{"id": "236992", "url": "https://cs.wikipedia.org/wiki?curid=236992", "title": "Franco Battiato", "text": "Franco Battiato\n\nFranco Battiato (* 23. března 1945, Jonie, dnes Riposto, Itálie) je italský zpěvák, skladatel, muzikant, režisér a malíř (jako Süphan Barzani). Je jedním z nejvýraznějších hudebníků poválečné italské scény. Za své tvůrčí období vystřídal mnoho hudebních stylů: romantické začátky, poté experimentální hudba, avantgarda, lyrická díla, etno hudba, progresivní rock a pop. Vždy měl obrovský úspěch u publika a ještě větší u kritiků.\n\nPoté, co přesídlil do centra italské hudební scény, do Milána, vychází roku 1965 první jeho dvě díla jako přílohy časopisu \"Nuova Enigmistica Tascabile\". Jako autor je uveden Francesco Battiato a tyto nahrávky jsou dnes sběratelsky velmi cenné, nikdy poté nebyly znovu nahrány ani vydány. První s názvem \"L'amore è partito\" byla představena ve stejném roce na Festivalu v Sanremu duem Beppe Cardile a Anita Harris. Druhá, \"…e più ti amo\", je převzatá od francouzského zpěváka Alaina Barrièrea a přeložena Ginem Paolim.\n\nRoku 1967 si jej všiml italský zpěvák a divadelní herec Giorgio Gaber a přivedl jej k tehdy populárnímu stylu protestsongů. Prvními singly byly \"La torre\" a \"Il mondo va così\". Battiato se také zúčastnil inscenace Shakespearovy hry \"Mnoho povyku pro nic\", kde zarecitoval několik veršů. S Gaberem napsal také písně \"…e allora dai!\" (představena na Sanremu) a \"Gulp Gulp\".\n\nRoku 1968 přechází k vydavatelství Philips. To mu vydalo jen pár skladeb v roce 1971, \"Vento caldo\" a \"Marciapiede\". Jistý úspěch zaznamenala i píseň \"È l'amore\", která je ale významná tím, že naznačila další zpěvákovo tvůrčí směřování. Píseň \"Bella ragazza\" se celkem dobře umístila v soutěži o hledání hitu léta 1969.\n\nRoku 1972 se skupinou Osage Tribe vydává jazz rockové LP Arrow Head a Un falco nel cielo, jehož obal se stal velmi populárním (ukázka). Ve stejném roce pomáhá Riccardu Pirollimu s albem Area di servizio (zpívá zde v písních \"Giorno d'estate\", \"Nebbia\" a \"Biscotti e the\"). Také spolupracuje na albu La finestra dentro od Juriho Camisasky.\n\nV letech 1971 až 1975 vydává sérii veleúspěšných a dodnes kultovních alb pod značkou Bla bla, Fetus (s ve své době cenzurovanou obálkou, Pollution (píseň Beta obsahuje mimo jiné skladbu Vltava od Bedřicha Smetany doplněnou Battiatovým zpěvem), Sulle corde di Aries, Clic a M.elle le Gladiator. Skladba \"Propredad prohibida\" z alba Clic je znělkou zpravodajství na druhém kanále italské veřejnoprávní televize RAI. Roku 1976 po likvidaci vydavatelství Bla bla, přechází k Ricordi, kde vydává další avantgardní alba, Battiato, Juke Box a L'Egitto prima delle Sabbie. Se skladbou \"L'Egitto prima delle Sabbie\", která se skládá z opakování jediného akordu po dobu 25 minut získal Battiato roku 1978 Stockhausenskou cenu za soudobou hudební tvorbu. V této době začíná spolupracovat s houslistou Giustem Pio.\n\nRoku 1978 zahajuje spolupráci s Piem skladbami \"Adieu\" a \"San Marco\" (zpívané francouzsky), ve kterých oba používají pseudonymy (Battiato je Albert Kui). O čtyři roky později nazpívá píseň \"Una storia inventata\" zpěvačka Mina.\n\nS přechodem k vydavatelství EMI roku 1979 se Battiato vrací k orientální tematice a s ní přichází největší úspěchy, alba L'era del cinghiale bianco, Patriots, La voce del padrone, L'arca di Noè, Orizzonti perduti, Mondi lontanissimi, Fisiognomica, Giubbe rosse, Come un cammello in una grondaia, Caffé de la Paix a L'ombrello e la macchina da cucire, ke kterému vytvořil texty italský filosof Manlio Sgalambro. Píseň \"La cura\" byla v jistém průzkumu mezi Italy vyhlášena za nejhezčí italskou zamilovanou píseň posledních dvaceti let.\n\nOd roku 1994 spolupracuje na textech s filosofem Sgalabrem a vydává ve vydavtelství Virgin. Vycházejí další velmi úspěšná alba L'imboscata, Gommalacca, Ferro battuto, Dieci stratagemmi a naposledy Il vuoto.\n\n\n\n\n\n\n\n\n\n\n\n"}
{"id": "237001", "url": "https://cs.wikipedia.org/wiki?curid=237001", "title": "Vznešení Mistři", "text": "Vznešení Mistři\n\nVznešení Mistři (také Tajemní Mistři) jsou v mnoha nových náboženských hnutích vycházejících z teosofie chápáni jako duchovní, osvícené bytosti. V minulosti byli obyčejnými lidmi, ale později podstoupili proces duchovní přeměny. Termín „Vznešení Mistři“ (\"Ascended master\") byl poprvé užit roku 1934 v knize Guye Ballarda \"Odhalená mystika\", která se týká Hnutí Já jsem.\n"}
{"id": "237007", "url": "https://cs.wikipedia.org/wiki?curid=237007", "title": "Průtočná plocha", "text": "Průtočná plocha\n\nPrůtočná plocha je plošný obsah řezu vedeného kolmo k proudnicím, ve zvláštních případech (prismatické koryto, rovnoběžné proudnice) na osu vodního toku. Pro jednoduchá koryta (zpravidla umělá) ji lze určit analyticky, pro koryta přirozená (vodní toky) je obvykle nutné ji stanovit na základě zaměření tvaru koryta a polohy hladiny\n\n\nVe vytyčeném příčném řezu se v řadě bodů vhodným způsobem (např. technickou nivelací nebo sondováním) zjistí poloha dna, současně je nutné stanovit horizontální vzdálenost formula_1 tohoto měřeného bodu od břehové hrany. V případě, že je příčný profil zaměřen nivelací, je nutné současně zaměřit polohu hladiny vody, pokud možno u obou břehů. Pokud se v měrném profilu vyskytují ojedinělé větší balvany (častý případ zejména horských řek), nebere se na ně zřetel (v hydraulických výpočtech je jejich výskyt zahrnut např. v součiniteli drsnosti apod.).Pokud je koryto zaměřeno nivelací, z polohy hladiny a dna se vypočtou hloubky vody formula_2 v jednotlivých měrných bodech; pokud bylo sondováno, jsou výsledkem měření přímo hloubky v jednotlivých bodech.\n\nJe-li zaměřeno formula_3 bodů dna o souřadnicích formula_4, tak se průtočná plocha vypočte jako\n\nformula_5\n"}
{"id": "237008", "url": "https://cs.wikipedia.org/wiki?curid=237008", "title": "Příběhy Septimuse Heapa", "text": "Příběhy Septimuse Heapa\n\nPříběhy Septimuse Heapa je knižní fantasy série, jejímž autorem je Angie Sageová.\n\nDruhý díl \"Znamení draka\" začíná poklidným životem princezny Jenny, nového učedníka MimoŘádné čarodějky Marcie Overstrandové Septimuse Heapa a Silase se Sárou na hradě a ve věži čarodějů. Jo-Jo, Sam, Edík a Erik, zůstaly v lesích u Galeny, kde se rodina schovávala v minulém díle a začali žít pravým lesním životem. Cvoček si našel práci u Janice, které i s Rupertem Koumesem pomáhá opravovat lodě. A co Simon? Nemohl překousnout, že po nalezení ztraceného syna Septimuse, přišel o své vytoužené místo, jako učedník MimoŘádné čarodějky. Také proto unese Jennu až do Zlokraje, kde ji vězní. Jenně se ale podaří uniknout a dorazit až zpět k tetě Zeldě. Ale Simonovi se podařilo oživit DomDaniela a sice jenom jako neškodnou kostru. U tety Zeldy se mezitím vyklube ze Septimusova valounku od Jenny drak, kterému dají jméno Ohnivák. Marciu pronásleduje divný stín a je čím dál tím silnější proto sestavuje lapač stínů, který jí toho má zbavit. Na poslední chvíli však zjistí, že lapač stínů, vlastně obsahuje celou kostru DomDaniela a kdyby se použil, DomDaniel by opět ožil. Marcia ho však zneškodní a vše dobře dopadne. Na konci Septimus najde dlouho ztraceného létavce, což je kouzlo, které umožňuje létal ve velké výšce i několik hodin. I tento díl dobře dopadne. Navazuje na předchozí díl Magyk. \n\nTřetí díl \"Physikus\" má děj nenevazující na předešlé dva díly. Na začátku knížky odpečetí nešika Silas Heap se svým kamarádem Koumesem zapečetěnou místnost na hradě. Ale netuší, co tím způsobili. Vypustili totiž ducha královny Etheldreedy.\n\nJe to desetiletý chlapec, který je učněm Marcie Overstandové, tamější MimoŘádné čarodějky.\n\nKdyž se narodil, byl uspán aby vypadal jako mrtvý, protože se ho chtěl DomDaniel zmocnit. Odvedla ho porodní bába a následně si ho spletli s jejím synem Merrinem Meredithem. Poté se dostal do mladé armády a byl nazýván jako Chlapec číslo 412. Následně na stráži u Věže Čarodějů zamrzl a Jenna Heapová a Marcia Overstandová ho rozmrazily u ohně ve Věži. Následně zažil dobrodružství a nakonec se ukázalo že je to sedmý syn sedmého syna (Silase Heapa).\n\nJe manželkou Silase Heapa, řadového čaroděje, se kterým má celkem sedm synů - Simona, Sama, Erika, Edíka, Jo-Ja, Cvočka a Septimuse a jednu (adoptovanou) dceru - princeznu Jennu, kterou Silas nalezl v lese, kde ji zanechala MimoŘádná čarodějka Marcia Overstadová, jež čerstvě narozenou princezničku zachránila před smrtí.\n\nŽijí v Rumpelicích, později na zámku, sídle jejich dcery Jenny.\n\nJe dcerou královny Cerys a námořníka Mila Bandy. Když v den jejího narození její matku zabijí (a chystají se zabít i ji), MimoŘádná čarodějka Marcia Overstadová ji zachrání a odnese do lesa, kde ji nalezne Silas Heap, jenž se vrací s bylinkami pro svého čerstvě narozeného syna Septimuse a odnese si ji domu ke svým sedmi synům (Simonem, Samem, Erikem, Edíkem, Jo-Jem, Cvočkem a Septimusem). Dozví se však, že novorozený syn zemřel a jeho místo tedy zaujme Jenna.\n\nSeptimus je nakonec objeven, nezemřel, neboť ošetřovatelka jen měla za úkol odnést jej černokněžníku DomDanielovi.\n\nJenna se v deseti letech od MimoŘádné čarodějky dozví, že je dědičkou trůnu a (jako budoucí královna) se odstěhuje z Rumpelic, kde dosud se svými adoptovanými rodiči Sárou a Silasem žije, na zámek.\n\nVe čtrnácti letech je uznána jako plnohodnotná královna a získává právo na trůn.\n\nJe MimoŘádnou čarodějkou ve Věži Čarodějů. Její předchůdce a učitel Alter Mela ,který zemřel když se snažil zachránit princeznu Jennu před smrtí, jí předal amulet Akhu a s ním i postavení MImoŘádné čarodějky. Marcia se snaží ze všech sil ochraňovat Jennu před černokněžníkem DomDanielem, dozorci a čarodějnicemi. Přijme Septimuse Heapa jako svého učedníka na sedm let a jeden den.\n"}
{"id": "237010", "url": "https://cs.wikipedia.org/wiki?curid=237010", "title": "Josef Lanner", "text": "Josef Lanner\n\nJosef Lanner, také uváděný jako \"Joseph Lanner\" (12. dubna 1801, Vídeň – 14. dubna 1843, Vídeň), byl rakouský hudební skladatel. Skládal hlavně valčíky a polky.\n\nNarodil se v rodině rukavičkáře. S hudbou se potkal v nedalekém lokále, kam rád chodil jeho otec a kde hrál Michael Pamer. Mladý Lanner zatoužil hrát na housle a Pamer se ho ujal jako učitel. Poté ho zařadil do své kapely. Otec ze začátku na synův zájem o hru na housle hleděl s nevolí, ale když se zraněný vrátil z války s Francií a krátce na to vlivem hospodářských problémů země zkrachoval, nedělal už synovi žádné překážky.\n\nJako 18letý se Lanner osamostatnil a spolu s Karlem a Jánem Drahánkem založil vlastní trio (2 housle a kytara). První veřejné vystoupení měli ve vídeňském Prátru roku 1819. Koncem roku přijal Lanner dalšího člena, Johanna Strausse. Postupně dál rozšiřoval svou kapelu, která byla v roce 1824 už 12členná. Poté kapelu rozdělil na víc těles, a nevedl je už celý večer, ale pendloval mezi nimi. Ve Vídni rychle rostla jeho popularita. V roce 1829 se stal hudebním ředitelem dvorních bálů (K.K. Hoffbalmusikdirector). Zemřel v roce 1843 na tyfus.\n\nHlavní Lannerův přínos spočíval v tom, že upustil od šablony 8 opakujících se valčíkových taktů (typických pro taneční valčík té doby) a začal komponovat různě motivy, které do sebe plynule přecházely.\n\nJeho nejznámější díla jsou \"Pesther Walzer\", \"Die Werber\", \"Die Hofballtänze\" a \"Die Schönbrunner\".\n"}
{"id": "237012", "url": "https://cs.wikipedia.org/wiki?curid=237012", "title": "Pelikula", "text": "Pelikula\n\nPelikula je tenká vrstva cytoplazmatické membrány nacházející se u prvoků.\n\nMá ochrannou funkci a díky své pružnosti umožňuje udržení tvaru. Může být pružná a ohebná, nebo tuhá. U nálevníků a výtrusovců je tvořena těsně seřazenými váčky zvanými alveoly. U krásnooček je tvořena bílkovinnými proužky uspořádanými spirálovitě podél těla. \n"}
{"id": "237020", "url": "https://cs.wikipedia.org/wiki?curid=237020", "title": "Modul průtoku", "text": "Modul průtoku\n\nModul průtoku je charakterizován vztahem:\n\nformula_1\n\nkde formula_2 je Chézyho rychlostní součinitel, formula_3 je průtočná plocha a formula_4 je hydraulický poloměr.\n\n\"Modul průtoku\" patří k základním hydraulickým charakteristikám koryta, protože charakterizuje jak vliv tvaru a velikosti průtočné plochy, tak i drsnost omočeného obvodu.\n"}
{"id": "237021", "url": "https://cs.wikipedia.org/wiki?curid=237021", "title": "Dauphinéské Alpy", "text": "Dauphinéské Alpy\n\nDauphinéské Alpy patří po masivu Mont Blanc k nejvýznamnějším horským skupinám Alp ve Francii. Představují rozlehlý horský prostor vysokých štítů, ledovců, jezer a alpských luk. Název souvisí s totožným jménem historického území a s francouzským šlechtickým titulem. Na starších mapách většinou termín Dauphine nenajdeme. Oblast bývá nazývána \"Masiv Pelvoux\" nebo \"Masiv Ecrins\". Dauphinéské Alpy patří k nejdivočejším horským systémům Alp. Díky značné strmosti, velkému převýšení, silnému zalednění a visutými ledovci působí dojmem nedostupnosti.\n\nDauphinéské Alpy od západu k severu vymezují řeky Rhôna, Isère, Arc, na východě řeky Valloirette, Guisane a Durance, na jihu Buech, Drôme (event. Eygues). Sever odděluje od masivu Vanoise údolí řeky Romanche.\n\nPohoří je součástí Vnějších krystalických Alp. Setkávají se zde pásma žuly, ruly, břidlic, gabra a vápenců.\n\nDauphinéské Alpy se rozkládají na ploše 5300 km². Pohoří můžeme rozdělit na severní část Masiv du Soreiller, centrální oblast Ecrins a jižní část Créte de Dourmillouse s nejvyšším vrcholem Pic du Bonvoisin (3 560 m). Jižní části již nemají tak výrazný vysokohorský charakter a nenalézají se zde žádné ledovce.\nK nejznámějším vrcholům Dauphinéských Alp patří nejjižnější Alpská čtyřtisícovka Barre des Écrins (4 102 m), která je zároveň nejvyšší horou pohoří. Dále La Meije a Mont Pelvoux. Ne severu území vynikají nápadné věže Les Aiguilles d´Arves a masiv Grandes Rousses s nejvyšší horou Pic de l´Etendard (3 238 m), který je vůbec nejzápadnější zaledněnou alpskou oblastí. Tyto hory již někdy nebývají řazeny k pohoří Dauphiné, neboť severní ohraničení vede podél řeky Romanche.\n\nTuristicky je pohoří dobře zpřístupněno. Hustá síť značených stezek vede i do značných výšek. Do pohoří zasahují čtyři velká údolí : Vénéon, Valloise, Valgaudemar a Valjouffrey. V severní části hor jsou známá lyžařská střediska l´Alpe-d´Huez a Les Deux-Alpes. Za návštěvu stojí město Briançon na východním okraji (pozoruhodný svým opevněním, jako atrakcí). Briançon je nejvýše položeným městem v Evropě. Na řece Durance a Ubaye je největší alpská přehradní nádrž Lac de Serre-Ponçon (30 km²). Turistům slouží celkem 32 horských chat, patřících většinou spolku C.A.F. Kempy nalezneme v místech La Berarde, Vallouise, Villar-Loubiere, Les Faures, Venosc a další.\n\nV roce 1973 byl na poměrně rozlehlém území vyhlášen Národní park Ecrins o rozloze 91 740 ha. Důvodem byla ochrana alpské flory, fauny a výrazného vysokohorského reliéfu s množstvím jezer. Můžeme zde narazit na kamzíky, sviště, zajíce, orly skalní apod. Na území parku platí přísná pravidla, volné táboření je zakázáno. Správa národního parku sídlí v Gapu.\n\n"}
{"id": "237025", "url": "https://cs.wikipedia.org/wiki?curid=237025", "title": "Manningova rovnice", "text": "Manningova rovnice\n\nManningova rovnice je empirický vztah pro výpočet rychlosti proudění v otevřeném korytě. Formulována byla v roce 1889 irským inženýrem Robertem Manningem.\n\nByla odvozena v imperiální měrové soustavě ve tvaru\n\nformula_1\n\nv metrické soustavě pak má tvar\n\nformula_2\n\nkde formula_3 je drsnostní součinitel [m], formula_4 je hydraulický poloměr [m] a formula_5 je sklon dna [-].\n\nPorovnáním Manningovy rovnice s Chézyho rovnicí lze odvodit Chézyho rychlostní součinitel podle Manninga,\n\nformula_6\n\nZ tohoto porovnání vyplývají zajímavé důsledky. Chézyho rychlostní součinitel má rozměr [ms], čili rozměr odmocniny z tíhového zrychlení. Z toho by vyplýval rozměr součinitele drsnosti formula_3 [ms]. Jelikož si lze jen obtížně představit fyzikální význam času u součinitele drsnosti, který je v zásadě mírou velikosti výstupků stěny, běžně se mlčky předpokládá, že konstanta 1,49 v imperiální měrové soustavě, resp. 1 v metrické, není konstanta číselná, ale fyzikální s rozměrem odmocniny tíhového zrychlení. Potom je rozměr součinitele drsnosti roven [m] a fyzikálně je již smysluplný. Viz též,\n\nDruhou zajímavostí je, že rovnice, ač byla odvozena v imperiální měrové soustavě, má v metrické soustavě koeficient 1. To je dáno tím, že Manning při odvození používal součinitele drsnosti odvozené Ganguilletem a Kutterem pro jejich vztah pro výpočet Chézyho rychlostního součinitele, přičemž tito autoři pracovali v metrické měrové soustavě.\n"}
{"id": "237030", "url": "https://cs.wikipedia.org/wiki?curid=237030", "title": "Ježíšova armáda", "text": "Ježíšova armáda\n\nJežíšova armáda s formálním názvem Církev Bratrstva Ježíšova je křesťanské evangelikální hnutí, vzniklé v šedesátých letech 20. století ve Velké Británii. I když se hnutí primárně nechápe jako nové náboženské hnutí a brání se tomuto označení, řadíme jej zde, protože splňuje podmínky pro zařazení.\n\nPůvod Ježíšovy armády lze vystopovat až do roku 1967, kdy byl pokřtěn Duchem svatým baptistický pastor Noel Stanton a několik členů jeho církve v northamptoshirském Bubrooku a začali hovořit duchovními jazyky, uzdravovat a s novým nadšením a účinností kázat evangelium. Postupně se k Stantonovi přidávali další věřící a kongregace se tak rozrostla v komunitu, která chtěla žít společně, proto jim nestačil tamější kostel a přikoupili přilehlé budovy. Dnes jim patří mnoho budov a např. instalatérské firmy či velkoobchody se zdravou výživou.\n\nJežíšova armáda je veřejnosti známá především díky pomalovaným autobusům a ošacení svých stoupenců, kteří příležitostně oblékají maskovací bundy s nápisy Jesus Army. Takto oblečeni jezdívají ve svých autobusech do městských center, kde šíří svou víru a snaží se získávat pro své společenství nové členy, zejména mezi chudými obyvateli Anglie.\n\nV roce 1986 byla Ježíšova armáda vyloučena z Baptistické unie i z Protestantské aliance zejména kvůli zasadám komunálního života. Do Protestantské aliance však byla před několika lety znovu přijata.\n\nČlenové Ježíšovy armády mohou žít sami nebo v komunitě. Životu v komunitě dává přednost cca 600 stoupenců, což je zhruba čtvrtina aktivních věřících. V komunitě se dělí prakticky o vše. Nepoužívají televizi a většinou neposlouchají jinou hudbu než křesťanskou. Nedovoluje se sdílení společného lože nesezdaného páru, manželské dvojice tomuto pravidlu nepodléhají. Neslaví Vánoce, jelikož je považují za pohanský svátek. \n\nHnutí pečlivě dbá o své výdaje. Eviduje veškeré účty a členové, kteří opustí Ježíšovu armádu, dostávají peníze darované komunitě často zpět.\n\nUčení Ježíšovy armády a její věrouka se nijak výrazně neliší od historické křesťanské víry. \n\nBARRET, David V. \"Sekty, kulty, alternativní náboženství.\" Praha: Ivo Železný, 1998.\n\n"}
{"id": "237037", "url": "https://cs.wikipedia.org/wiki?curid=237037", "title": "Komijská republika", "text": "Komijská republika\n\nKomijská republika nebo též Republika Komi ( , v jazyce komi: \"Коми Республика\") je jedna z autonomních republik v rámci Ruské federace. Rozkládá se na severovýchodě evropské části Ruska, z východu je ohraničena pohořím Ural. Největšími řekami jsou Pečora a Vyčegda. S rozlohou 416 800 km² je největším subjektem Severozápadního federálního okruhu a 10. největším správním celkem celého Ruska.\n\nV roce 2006 zde žilo 985 000 obyvatel, z nichž čtvrtinu tvoří příslušníci národa Komijců, zbytek zejména Rusové. Hlavním městem je Syktyvkar s 230 000 obyvateli.\n\nV níže uvedené tabulce jsou zaznamenána sídla s více než 5000 obyvateli (odhad k 1. lednu 2008). Města jsou vyznačena tučně, běžným písmem jsou uvedena sídla městského typu.\n"}
{"id": "237042", "url": "https://cs.wikipedia.org/wiki?curid=237042", "title": "Součinitel bezpečnosti", "text": "Součinitel bezpečnosti\n\nSoučinitel bezpečnosti (k) je koeficient, který udává, kolikrát je třeba zesílit materiál, jehož průřez byl vypočten na základě jeho meze pevnosti.\n\nPokud by byl materiál zatížen na mez pevnosti, přetrhl by se. Pokud má materiál dlouhodobě přenášet síly a udržovat si svůj tvar, nesmí být zatížen nejen na mez pevnosti, ale ani na mez pružnosti. Empiricky byly proto určeny koeficienty, které mají pro různé materiály zajistit bezpečný provoz po delší dobu.\n\nPro běžné materiály byly předepsány tyto koeficienty (údaje z roku 1930): \n\nTyto hodnoty platily pro neměnné zatížení. Pokud zatížení spojitě pomalu kolísalo, byl koeficient o 1/3 větší. Pro kolísání v obou směrech byl koeficient dvojnásobný. Pro přenos nárazových sil trojnásobný.\n\nPro nejpoužívanější materiály a jejich užití jsou stanoveny přímo meze zatížení podle zkušeností.\n\nTyto hodnoty jsou také závislé na tom, v jakém zařízení budou použity. Menší hodnoty se používají, kde není potřeba zaručit vysokou bezpečnost (sloup veřejného osvětlení). A opačně vysoké (například v letectví, výtahová technika).\n"}
{"id": "237043", "url": "https://cs.wikipedia.org/wiki?curid=237043", "title": "Blatenská pahorkatina", "text": "Blatenská pahorkatina\n\nBlatenská pahorkatina je geomorfologický celek v jihozápadní části Středočeské pahorkatiny. Rozkládá se na ploše 1 047 km² na pomezí středních, západních a jižních Čech.\n\nJedná se o členitou pahorkatinu v povodí Otavy, Lomnice a Úslavy se střední nadmořskou výškou 509 m. Převažujícími horninami jsou granity středočeského plutonu a moldanubické horniny.\n\nBlatenská pahorkatina se dále dělí na dva podcelky:\n\nNejvyšším bodem je se 729 m vrch Drkolná, který se nachází v okrsku Plánická vrchovina, stejně jako většina ostatních nejvyšších hor, viz Seznam vrcholů v Blatenské pahorkatině.\n"}
{"id": "237044", "url": "https://cs.wikipedia.org/wiki?curid=237044", "title": "Chézyho rychlostní součinitel", "text": "Chézyho rychlostní součinitel\n\nChézyho rychlostní součinitel je jedním z členů Chézyho rovnice, která dovoluje výpočet střední průřezové rychlosti, resp. s aplikací rovnice kontinuity výpočet průtoku v potrubí a zejména v otevřených korytech. V počátcích hydrauliky jako vědního oboru býval udáván číselnou hodnotou, která se ale podle různých výzkumníků i značně lišila. Během doby bylo odvozeno několik desítek vztahů založených na různých základech (viz). V zásadě můžeme rozlišit následující hlavní skupiny těchto vztahů:\nRozměr Chézyho rychlostního součinitele vyplývá z Chézyho rovnice a je [ms], tedy rozměr odmocniny ze zrychlení.\n\nTyto vzorce mají standardní tvar\n\nformula_1\n\nkde formula_2, formula_3 je hydraulický poloměr [m], formula_4 průtočná plocha [m] a formula_5 omočený obvod [m]. Exponent formula_6 může být konstantou či funkcí určitých proměnných. Součinitel formula_7 je tzv. součinitel drsnosti (v angloamerické literatuře též často nazýván Manningův součinitel drsnosti), vyjadřující hydraulické odpory koryta.\n\nTypickým představitelem je Chézyho součinitel podle Manninga, kde formula_8. Podrobné pojednání o vzniku Manningovy rovnice viz. Další výzkumníci došli k hodnotám formula_9 (Forchheimer) a formula_10 (Lacey),\n\nSovětský akademik Pavlovskij odvodil ve 30. letech 20 stol. svůj v Sovětském svazu i u nás velmi rozšířený vztah\n\nformula_11\n\nLiteratura uvádí dvě možná zjednodušení tohoto poměrně složitého vztahu, která navrhl jeho autor, a to jednak z hlediska hydraulického poloměru (viz např.,):\n\nformula_12 pro formula_13 m\n\nformula_14 pro formula_15 m\n\njednak z hlediska velikosti součinitele drsnosti formula_7 (viz):\n\nformula_8 pro formula_18\n\nformula_19 pro formula_20\n\nformula_21 pro formula_22,\n\nSe zvyšujícím se součinitelem drsnosti vlastně rychlostní součinitel podle Manninga přechází v součinitel podle Forchheimera a posléze podle Laceye.\n\nLibý na základě vlastních experimentů doporučuje další možné zjednodušení Pavlovského vzorce pro vyšší drsnosti:\n\nformula_23 pro formula_24.\n\nPavlovského vzorec je sovětskou i starší tuzemskou literaturou považován za nejpřesnější. Pavlovskij udává jeho platnost v mezích formula_25 [m] a formula_26, avšak obecně se udává, že platí v mezích podstatně širších (které ale zřejmě nejsou v žádné literatuře specifikovány).\n\nSribný (viz) udává vztah mezi exponentemn formula_6 a součinitelem drsnosti tabelárně:\n\nMattas tuto tabulku aproximoval rovnicí\n\nformula_28.\n\nChenUvedl do vztahu hodnotu exponentu formula_29 a relativní absolutní drsnosti formula_30 kde formula_31 [m] je hydraulický poloměr a formula_32 [m] je absolutní drsnost koryta. Ve své práci uvádí tabulku závislosti formula_33, kde udává i rozmezí relativní absolutní drsnosti, v níž daný exponent platí. Překryv udávaných rozmezí relativní absolutní drsnosti je však tak velký, že lze volit téměř libovolnou hodnotu exponentu:\nZ provedené analýzy (viz) vyplývá, že pro větší hydraulické poloměry (ca formula_34 [m]) jsou rozdíly mezi jednotlivými výše uvedenými vztahy relativně přijatelné, poněkud vybočuje vztah Manningův, který rychlostní součinitel poněkud podhodnocuje. Pro malé hydraulické poloměry je rozptyl výsledků větší a se zmenšováním hydraulického poloměru se zvětšuje.\n\nLogaritmický tvar Chézyho rychlostního součinitele je považován za nejsprávnější a je teoreticky nejlépe podložen. Z Prandtl-Kármánova zákona rozdělení rychlosti lze odvodit výraz pro součinitel ztráty třením v obecném tvaru Colebrook-Whiteovy rovnice:\n\nformula_35\n\nkde formula_36 je součinitel ztráty třením, formula_37 je konstanta, formula_38 je převod z přirozeného logaritmu na dekadický, většina autorů zaokrouhluje na 2,00, formula_39 [m] je hydraulický poloměr a formula_40 [m] absolutní, resp. ekvivalentní písková drsnost, která se obvykle nahrazuje některým charakteristickým zrnem (např. formula_41) substrátu dna. V některých případech je hydraulický poloměr nahrazen střední hloubkou. Protože platí jednoduchý vztah\n\nformula_42,\n\nlze Colebrook-Whiteovu rovnici snadno převést na výraz pro určení Chézyho rychlostního součinitele (viz např.,):\n\nformula_43.\n\nUvedené vztahy podle Bathursta platí pro formula_44 [m], formula_45 [m], formula_46 [m].\n"}
{"id": "237046", "url": "https://cs.wikipedia.org/wiki?curid=237046", "title": "Konstantin Paustovskij", "text": "Konstantin Paustovskij\n\nKonstantin Georgijevič Paustovskij (rusky: \"Константин Георгиевич Паустовский\", 31. května / 19. května 1892, Moskva – 14. července 1968, Moskva) byl ruský a sovětský spisovatel, dramatik a publicista. V roce 1965 byl nominován na Nobelovu cenu za literaturu.\n\n\n"}
{"id": "237047", "url": "https://cs.wikipedia.org/wiki?curid=237047", "title": "Antoine de Chézy", "text": "Antoine de Chézy\n\nAntoine de Chézy (1. září 1718, Châlons-sur-Marne, Francie – 5. října 1798, Paříž) byl francouzský hydrolog a autor tzv. Chézyho rovnice pro výpočet rychlosti rovnoměrného proudění.\n\nStudoval na \"École des Ponts et Chaussées\". Později se podílel na stavbě Burgundského kanálu (\"Canal de Bourgogne\").\n\n"}
{"id": "237048", "url": "https://cs.wikipedia.org/wiki?curid=237048", "title": "George Armstrong Custer", "text": "George Armstrong Custer\n\nGeorge Armstrong Custer (5. prosince 1839 – 25. června 1876) byl americký voják, který velel jízdním jednotkám v americké občanské válce a indiánských válkách. Po skončení občanské války se stal velitelem 7. kavalerie. Velel v několika bitvách americké občanské války. Vedl Michiganskou brigádu, kterou během americké občanské války nazýval Wolverines-Rosomáci. Poražen a zabit byl v bitvě u Little Bighornu, kde bojoval proti koalici domorodých indiánských kmenů, složené téměř výhradně z bojovníků kmenů Siouxů, Šajenů a Arapahů, vedenými náčelníky Siouxů, kterými byli Splašený kůň, Žluč a Sedící býk.\n\nNarodil se v New Rumley v Ohiu. Jeho otcem byl Emanuel Henry Custer (1806–1892), farmář a kovář, matkou Marie Ward Kirkpatrick (1807–1882).\n\nZa svého života měl několik přezdívek. Mezi bílými byl znám jako Autie (podle jeho prvních dětských pokusů vyslovit své prostřední jméno), Armstrong, Fanny nebo Curley. Indiáni mu říkali Žlutý vlas (\"Yellow Hair\") a Syn Jitřenky (\"Son of the Morning Star\").\n\nJeho bratři Thomas Custer a Boston Custer zemřeli společně s ním v Bitvě u Little Bighornu, stejně jako jeho švagr a synovec. Měl ještě dva další sourozence, kterými byli Nevin Custer a Margaret Custer, dále měl ještě několik sourozenců nevlastních. Jeho rodina z otcovy strany pocházela z Vestfálska v Německu. Emigrovali do Ameriky v 17. století. Původní příjmení rodiny bylo „Küster“. On sám společně se svými bratry představovali pátou generaci potomků Němce Arnolda Küstera z Kaldenkirchen v Severním Porýní-Vestfálsku, který imigroval do Hanoveru v Pensylvánii.\n\nDívčí jméno jeho matky bylo Marie Ward. V roce 1823 se vdala za Israela Kirkpatricka, který zemřel v roce 1835. Když ovdověla, vdala se roku 1836 za Emanuela Henryho Custera. Její prarodiče, George Ward (1724–1811) a Mary Ward (Grier) (1733–1811), se narodili v Durhamu v severní Anglii a emigrovali do Spojených států. Jejich syn James Grier Ward (1765–1824) se narodil v Dauphinu v Pensylvánii a oženil se s Catherinou Rogers (1776–1829), jejíž dcera Marie Ward byla Custerovou matkou. Catherine Rogers byla dcerou Thomase Rogerse (narozen v Anglii 1742) a Sarah Armstrong, podle které dostal své prostřední jméno.\n\nSvá chlapecká léta trávil u své sestry a jejího muže v Monroe v Michiganu, kde navštěvoval školu McNeely Normal School, později známou jako Hopedale Normal College, v Hopedale v Ohiu, známou jako první koedukační vyšší školu pro učitele ve východním Ohiu. Na studia si Custer přivydělával rozvozem uhlí. Promoval na McNeely Normal School v roce 1856 a učil na škole v Ohiu.\n\nNa americké válečné akademii ve West Pointu promoval v roce 1861 jako poslední v ročníku z 34 kadetů, hned po začátku občanské války.Dokonce ho málem vyloučili.Prý dostal až přes 500 dutek. Takové studijní výsledky obvykle nejsou dobré pro zahájení kariéry, ale měl štěstí, že vznikla potřeba nových důstojníků. Jeho působení na akademii bylo problematické, a tak byl každý rok stále blíž k vyloučení kvůli častým proviněním, zejména kvůli žertování na účet ostatních kadetů.\n\nPo válce v roce 1873 podnikl \"Expedici Yellowstone\", na kterou ho jako oficiální fotograf doprovázel William Pywell.\n\nPodplukovník Custer (hodnost generála měl pouze propůjčenou během války Severu proti Jihu) už během občanské války v kavalerii Unie projevoval zápal, odvahu na úkor rozvahy. V roce 1867 byl postaven před válečný soud pro špatné chování při sledování Indiánů pod velením generála Hancocka. Neplnil rozkazy, opouštěl stanoviště pro své vlastní záležitosti a choval se surově ke svým mužům. Když byl v příštím roce opět vrácen do funkce, nechal zmasakrovat 103 Čejenů včetně žen a dětí. U Indiánů si vysloužil přezdívku \"Vrah žen\". V roce 1876 byla jeho 7. kavalerie včleněna mezi jednotky generála Terryho, vyslaného proti odbojným Siouxům. Custer vděčil za tuto příležitost Terrymu, neboť on sám se pohádal s prezidentem Grantem a generály Shermanem a Sheridanem a byl v nemilosti. Mezi novináři pak Custer šířil obvinění o korupci na nejvyšších místech, pro kterou ale neměl žádné důkazy. U Little Big Horn Custer vedl jednu ze tří kolon, které se měly posléze spojit s ostatními do společného útoku. Custer se rozhodl neuposlechnout rozkazu. Své muže rozdělil na tři části. Útok měl být veden od severu, od jihu a od západu. V táboře Indiánů bylo asi 15 000 lidí, z toho 6 000 siouxských a čejenských válečníků. Velitel jedné části Custerových vojáků, major Reno, se 112 vojáky útočil od jihu, ale byl Indiány lehce přemožen a donucen se ukrýt mezi skaliska. Tam se k němu připojil kapitán Benteen, velitel druhé části Custerových vojáků, rovněž Indiány zahnán. V tu dobu se Custer nacházel tři míle odtud a připravoval se k útoku přes řeku. Nemohl tedy svým mužům nijak pomoci. Dříve než Custer dorazili na místo další indiánští válečníci. Obklíčený Custer a jeho muži byli nuceni sesednout z koní a pustit se do zoufalého boje. Všichni byli do jednoho zabiti.\n\n\n\n\n"}
{"id": "237049", "url": "https://cs.wikipedia.org/wiki?curid=237049", "title": "Ancistrus", "text": "Ancistrus\n\nAncistrus, česky krunýřovec je rod sladkovodních ryb.\n\nJedná se o druh klidných ryb žijících u dna. Jejich zbarvení je hnědé až tmavohnědé se světlými nepravidelnými skvrnami. Břišní část je světle šedozelená nebo hnědá. Samcům v dospělosti na hlavě vyrůstají výrůstky, starší jedinci je mohou mít i rozvětvené. O potěr se starají jen samci. Dožívají se 13–15 let. Velikost krunýřovce se odvíjí od velikosti akvária. \n\nPro rozmnožování je třeba mít v akváriu kořen s dutinou uvnitř, kam samička po spáření naklade vajíčka (cca 1-2mm velká). Po několik týdnů se sameček přestěhuje do dutiny a stráží vajíčka, dokud se nevylihnou. Vylézá ven pouze na krmení. Při sebemenším ohrožení okamžitě zaleze zpět do dutiny. Sameček mladý potěr po vylíhnutí stále hlídá uvnitř dutiny před většími rybami dokud nebudou dostatečně velké, pak je opustí. Za příznivých podmínek se nová snůška vajec v dutině objeví cca 1-2 týdny po vystěhování předešlého potěru. Jedna snůška skýtá až 10-20 vajíček v závislosti na velikosti dutiny.\n\nŽiví se převážně rostlinnou potravou. Nepohrdne ani živočišnou stravou, tu ale aktivně neloví, naopak se vždy postará o likvidaci uhynulých rybiček v akváriu. Lze je krmit např. vločkovým krmivem, které rádi \"vysávají\" ze dna, pro oživení stravy jim lze dát kolečko čerstvé okurky jako pamlsek. Ve velké oblibě mají červené řasy, které se usazují na kamenech či skle akvária, rostliny okusují minimálně, zpravidla při dlouhé prodlevě mezi krmením.\n\nZatímco krunýřovci skvrnití jsou aktivní zejména v noci a povětšinou jsou schovaní pod kameny či kořeny, albinotická forma je aktivní i přes den a schovává se minimálně. Pokud je v akváriu tmavé dno a jen pár světlých oblázků náhodně rozmístěných po dně, mají tendenci odpočívat na světlých oblázcích.\n\nKrunýřovec je přátelská ryba, hodí se do společenských akvárií. Povrch těla má tvořen ostrými šupinkami, které tvoří krunýř, podle kterého si krunýřovci vysloužili své jméno. Tyto šupinky s věkem sílí. V dospělosti jsou tak ostří, že se nedoporučuje jejich ruční odlov, při prudkém pohybu totiž způsobí velkou odřeninu.\n\nV akváriích se chová kříženec krunýřovce mnohoostného, krunýřovce skvrnitého a krunýřovce modrého. Existují ale i jejich vyšlechtěné formy (například albinotická forma, závojová forma (Long fin) a albinotická závojová forma (Long fin – Gold).\n\nJsou používáni jako čističi akvárií.\n\n"}
{"id": "237053", "url": "https://cs.wikipedia.org/wiki?curid=237053", "title": "Rudolf Slawitschek", "text": "Rudolf Slawitschek\n\nRudolf Slawitschek, původním příjmením Slavíček (6. prosince 1880, Praha-Malá Strana – květen 1945, Praha), byl pražský německý spisovatel. Jeho nejvýznamnějším románem je historický fantastický příběh \"Pražský dobrodruh, podivuhodná historie Hanuše Adama Löwenmachta\" (v německém originálu \"Hans Adam Löwenmacht, phantastischer Roman aus der Barockzeit\"), který poprvé vyšel v roce 1939. V češtině je jeho nejúspěšnějším dílem pohádkový příběh \"Anastázius Kočkorád, velký kouzelník\" (německy \"Anastasius Katzenschlucker, der große Zauberer\") který vyšel česky v letech 1942, 1943 a 1970 s ilustracemi Jiřího Trnky.\n\nNarodil se v rodině ingrosisty (úředník, který převáděl práce koncipistů na čistopisy) Václava (Wenzela) Slavíčka (1852–1912) a matky Alžběty, rozené Kollerové (1853–??). Sestra Adéla (1879–1879) zemřela před dosažením jednoho roku. Během univerzitních studií byl členem buršáckého spolku \"Saxonia\". Vystudoval práva (získal titul JUDr.).\n\nDne 29. dubna 1911 se v Českém Krumlově oženil s Margaretou Marií Müllerovu (1892–1919). Manželům Slavíčkovým se narodila 15. ledna 1912 dcera Margarethe (Grete, 1936 provdaná Bittnerová). \n\nV roce 1916 utrpěl Rudolf Slawitschek vážný úraz při pádu pod vůz tramvaje. Český tisk informoval o tom, že mu bylo rozdrceno chodidlo a muselo být v nemocnici odstraněno. Slawitschek dostal protézu, která nahrazovala i kolenní kloub a pohyboval se nadále jen o berlích.\n\nPrvní manželka Margareta Slavíčková, matka dcery Grety, zemřela na španělskou chřipku v roce 1919. Dne 6. listopadu 1923 se v Českých Budějovicích Rudolf Slawitschek znovu oženil s vdovou Margarethou Neubauerovou, rozenou Krebsovou (1885-??). Ta s ním dožila až do jejich rozloučení v květnu 1945.\n\nV roce 1914 se stal docentem na nově zřízené německé akademii (vyšší škole) pro samosprávu v Děčíně. V té době již byl docentem státního a samosprávného práva na akademii v Děčíně-Libverdě.\n\nObčanským povoláním byl úředníkem císařské politické správy při Zemském úřadě v Praze. Postupně byl místotajemníkem, zemským tajemníkem a jeho kariéra vyvrcholila titulem vrchního rady. Ve státní službě setrval i po vzniku Československa. V roce 1925 byl do své funkce definitivně jmenován.\n\nV roce 1927 vydal svou první knihu s uměleckými ambicemi. Jednalo se o román \"Der blaue Herrgott\" (česky vyšlo až 2018 pod názvem \"Modrý Pánbůh\"). Od poloviny třicátých let se věnoval jen literatuře.\n\nPodle úředního zápisu v matrice narozených byl pravopis \"Slavíček\" v roce 1941 upraven na německou verzi \"Slawitschek\", platnou i pro příjmení otce a děda, ale v matrikách narozených i oddaných je uváděna česká verze příjmení. Pod příjmením \"Slawitschek\" však zveřejnil již své odborné práce v němčině z počátku 20. století. Stejně tak se pravopis jeho příjmení zpravidla lišil, šlo-li o zprávu v tisku českém či německém.\n\nV dubnu 1945 opustila dcera Grete Prahu, Slawitschek zůstal. V květnu 1945 byl jako Němec zavražděn, místo a přesné datum nejsou známy (podle jedné verze ve svém bytě, podle dalších na cestě z bytu či \"Revolučními gardami\" na strahovském Masarykově státním stadionu). Jeho žena, která byla umístěna ve sběrném pracovní táboru ve východních Čechách, ho dala k 31. prosinci 1945 prohlásit za mrtvého.\n\n\n\n\nDie Frage des Sprachengebrauchs bei den autonomen Behoerden in Boehmen, Prag 1910, 51 Seiten und 1 mehrfach gefaltete Sprachenkarte von Boehmen, erneut herausgegeben von Wolfgang Witiko Marko, D 54292 TRIER/DEUTSCHLAND, BÖHMISCHE DÖRFER VERLAG\n\n\n"}
{"id": "237055", "url": "https://cs.wikipedia.org/wiki?curid=237055", "title": "Italská říše", "text": "Italská říše\n\nPodobně jako Německo vybudovala Itálie svou novodobou státnost relativně pozdě, až po dlouholetých snahách o unifikaci. Spojování italských států v jeden celek (tzv. risorgimento) bylo završeno připojením Papežského státu k Itálii v roce 1870, v této době však měly tradiční koloniální mocnosti ekonomicky nejzajímavější oblasti pod svou kontrolou. Jedním z hlavních důvodů pro italskou expanzi mimo Apeninský poloostrov byla snaha o odklon proudu italských emigrantů ze Severní Ameriky do nově nabytých území, kolonie měly dále uspokojit vzrůstající poptávku po nerostných surovinách.\n\nV jistém slova smyslu vlastnily italské státy kolonie již ve středověku: v důsledku čtvrté křížové výpravy získala Benátská republika velkou část porobené Byzantské říše – mimo jiné důležité jadranské přístavy Dubrovník a Drač a téměř všechny řecké ostrovy včetně Kréty.\n\nTaké její konkurent, Janovská republika, byla tradiční středověkou koloniální mocností, vlastnila obchodní stanice na pobřeží Černého moře, jistou dobu ovládala Korsiku, severozápadní Sardínii a některé důležité řecké ostrovy, mj. Rhodos a Lesbos. Je však otázkou, do jaké míry lze tato území považovat za kolonie.\n\nV průběhu 19. století vydávala Itálie všechny síly na své sjednocení, o zisk kolonií se začínala zajímat až ke konci století. Pozornost upřel nově sjednocený stát do Asie, přesněji do regionu dnešní Indonésie. V roce 1869 se zde vypravil cestovatel Emilio Cerruti. Jeho cílem byla Nová Guinea. Ačkoliv se mělo jednat čistě o průzkum, Cerruti uzavřel smlouvy se sultány ostrovů Aru, Kai a Balscicu a dokonce jménem Itálie zabral část pobřežních oblastí severní a západní Nové Guineje, aby se roku 1870 triumfálně vrátil do Florencie, kde přednesl plán založit v zabraném území trestaneckou kolonii, ze které by se posléze vyvinula kolonie standardní. Italská vláda si však nechtěla znepřátelit jak Anglii tak Holandsko, což byli hlavní hráči v tomto regionu, takže z plánu sešlo. Definitivní konec italského pronikání do Pacifiku znamenal rok 1883, kdy britská vláda dala italské důrazně najevo, že si zde nepřeje jejich přítomnost. Itálie musela proto přenést pozornost na Afriku. Kolonie byly oblíbeným tématem Benita Mussoliniho, který si vytyčil za cíl výrazné oslabení role Británie a Francie, což korespondovalo s tehdejší ideou vybudování Nové římské říše (ital. \"Nuovo Impero Romano\") jako středomořského hegemona.\n\n\nItalské království se účastnilo trestné expedice v Číně během povstání boxerů. Ve smlouvě z 7. září 1901 získala Itálie právo koncese v přístavu Tientsin, které spravoval Římem dosazený konzul. Tento zábor byl až do roku 1943 využíván Regia Marina jako námořní základna. Na základě Sèvreské smlouvy získala Itálie svůj okupační sektor i v Malé Asii v oblasti Adalia. Tato oblast se v letech 1919-1923 nacházela pod italskou okupací, ale v důsledku úspěchu povstání Turků přistoupila italská vláda výměnou za garanci italských pozic v severní Africe a na ostrovech v Egejském moři zřeknutím se vlivu v tomto regionu.\n\n\n\n"}
{"id": "237058", "url": "https://cs.wikipedia.org/wiki?curid=237058", "title": "Hiroši Fušida", "text": "Hiroši Fušida\n\nHiroši Fušida (: 鮒子田 寛, \"Fušida Hiroši\"; *10. březen 1946, Kjóto) je bývalý japonský pilot formule 1. V roce 1975 se dvakrát neúspěšně pokusil o start v Grand Prix a to v Grand Prix Nizozemska a Grand Prix Velké Británie pokaždé s vozem Maki.\n"}
{"id": "237059", "url": "https://cs.wikipedia.org/wiki?curid=237059", "title": "Sitno", "text": "Sitno\n\nSitno je zřícenina středověkého hradu z 13. století na nejvyšším kopci Štiavnických vrchů Sitnu (1 009,2 m n. m.) na Slovensku.\n\nVrchol Sitna, který má na severu a jihozápadě strmé skalnaté stěny, byl výhodným místem na obranu před nepřítelem už v pravěku. Z tohoto období pochází mohutné opevnění, které mělo příčný val oddělující kultovní část hradiště od akropole, ve středověku již nevyužívané. V první polovině 13. století vzniklo rozsáhlé opevněné hradiště, které se obtáčelo kolem vrchol Sitna až po strmé skály. V nejzranitelnější části byl postaven hrad, který měl za úkol střežit nejdůležitější přístupy a současně sloužil i jako poslední útočiště obráncům. V 16. století byl dobudován barbakan, stojící před hradem. Jeho úlohou bylo po prolomení obrany chránit vchod do hradu před přímou dělostřeleckou palbou. Střely by se potom odrážely od šikmých mohutných stěn budovy. Nedaleko se také nacházela cisterna na vodu vytesaná do skalního podloží.\n\nHrad i opevnění bylo zničeno na konci protihabsburských povstání po roce 1710 a staly se zdrojem stavebního materiálu pro rozhlednu na Sitně a kaštěl (zámek) ve Svätém Antonu. Hrad býval součástí panství Koháryovců a poté Coburgovců a jeho vojenský význam spočíval v ochraně hornických měst. V současnosti jsou na jeho základech rozmístěny kameny z portálu hradního vchodu a pravěké žernovy.\n\n"}
{"id": "237062", "url": "https://cs.wikipedia.org/wiki?curid=237062", "title": "Evropa 2", "text": "Evropa 2\n\nEvropa 2 je soukromá rozhlasová stanice, první komerční rádio v České republice po roce 1989. Začala vysílat 21. března 1990 pod názvem \"Europe 2\". Od roku 2018 ji vlastní firma Czech Media Invest, spadající pod Daniela Křetínského. Odkoupila ji od společnosti Lagardère Activa Radio International. Včetně Evropy 2, Rádia Bonton, Dance Rádia byla cena transakce přibližně 1,8 miliardy korun.\n\nJedná se o hudební formát CHR rádia zaměřeného na cílovou skupinu posluchačů ve věku 15-35 let. Společně s rádii Frekvence 1, Rádio Bonton a Dance radio patří do mediální skupiny Czech Media Invest. 36 FM vysílačů Evropy 2 pokrývá téměř celou ČR. Stanice vysílá i v sítích DAB+ a na internetu.\n\n\n"}
{"id": "237063", "url": "https://cs.wikipedia.org/wiki?curid=237063", "title": "Alfred ve dvoře", "text": "Alfred ve dvoře\n\nDivadlo Alfred ve dvoře založil mim, režisér, choreograf, herec a pedagog Ctibor Turba v roce 1997 v Praze. Jedná se o experimentální divadlo nového typu, které nemá svůj vlastní herecký soubor ani stálý repertoár, své prostory propůjčuje (ad hoc) různým uměleckým souborům, kteří přesahují rámec běžného divadla zejména z oblasti nonverbálního, pohybového a vizuálního divadla, poskytuje tak tvůrčí zázemí\nnetradičním divadelním umělcům. \n\nDivadlo sídlí v Praze 7 v ulici Františka Křížka 36 na okraji Holešovic (poblíž hranice Bubenče a Letné nedaleko od Veletržního paláce a Akademie výtvarných umění).\n\nOd listopadu 2001 divadlo provozuje občanské sdružení Motus. Od roku 2004 do roku 2008 byl Motus iniciátorem a hlavním organizátorem divadelního festivalu Malá inventura, který od roku 2009 organizuje sdružení Nová síť. V roce 2004 sdružení iniciovalo založení organizace Nová síť, které slouží k cirkulaci a výměně divadelních projektů.\nMotus byl také jedním z původních organizátorů akce Den bez aut projektu Auto*Mat.\n\nK umělcům, kteří zde vytvořili své projekty patří skupina Stage Code, Nora Sopková, Adéla Stodolová, Barbora Látalová, Veronika Švábová, Halka Třešňáková, Ondřej Lipovský, Alena Dittrichová, Vojta Švejda, Ridina Ahmedová, Howard Lotker a divadlo HoME, Petr Lorenc a Městské divadlo Krepsko, Petr Krušelnický a Helene Kvint (Divadlo Antena) a mnoho dalších.\n\nV roce 1997 Divadlo mimů Alfred ve dvoře vybudoval mim, choreograf, režisér a pedagog prof. Ctibor Turba, během dvou let jeho existence zde vzniklo 11 představení, která byla uvedena na mnoha zahraničních festivalech, v divadle hostovala řada zahraničních souborů. V březnu 2001 se prof. Ctibor Turba rozhodl vzdát uměleckého a organizačního vedení divadla a jeho prostor pronajal občanskému sdružení Motus.\n\nAutory budovy jsou akad. arch. Jindřich Smetana a Ing. arch. Tomáš Kulík. Stavba byla realizována v říjnu 1996 - březnu 1997. Divadlo Alfred ve dvoře je jedním z mála nově postavených divadel, která ve 20. století v Praze vznikla na zelené louce. Budova má charakter zahradního divadelního pavilonu. Koncept stupňovitě řazených portálů, propojených prosklenými pásy, vyjadřuje optimální geometrii vnitřního prostoru a také koresponduje s parkovou úpravou dvora. Alfred ve dvoře je jediné divadlo, jehož stavbu po roce 1989 podpořilo Hlavní město Praha a realizoval ji Metrostav a.s.\n\n"}
{"id": "237064", "url": "https://cs.wikipedia.org/wiki?curid=237064", "title": "Helenidy", "text": "Helenidy\n\nHelenidy (\"Albánsko-řecká\" či \"Šarsko-pindská horská soustava\") jsou rozsáhlý systém horských pásem navazující na tektonické linii Drin – Peć na Dinárské hory a prostírající se přes Kosovo, západní část Severní Makedonie, Albánii až do Řecka. Rozkládají se tak v jižní části Balkánského poloostrova, na Peloponés a jejich součástí je i ostrov Kréta. Východním ohraničením Helenid na území Kosova a Severní Makedonie je linie procházející údolími řek Ibar a Vardar. Jsou součástí Alpsko-himálajského systému.\n\nDělí se na dva základní systémy. \"Šarský horský systém\" a \"Řecký horský systém\". Pohoří obou systémů jsou malebná, plná vápencových štítů, propastí, jeskyní a soutěsek.\n\nRozkládá se v západní části Severní Makedonii. Na východní straně spadá strmě do Pološské, Kičevské a Prespanské kotliny, na západě pokračuje do Albánie a na jihu do Řecka. Dělí se na dvě části – východní a západní. Vymezení tvoří Ohridská kotlina a údolí Černého Drinu a Radiky.\nVýchodní část začíná pohořím Šar planina (Titov vrh, 2 747 m) a pokračuje přes pohoří Bistra (2 163 m), Stogovo (2 273 m), Karaorman (2 243 m) a Galičica (2 255 m) do Prespanské kotliny. Západní věnec tohoto systému je vyšší a začíná na severu Paštrikem (1 989 m), pokračuje přes Koritnik (2 394 m), Korab (2 764, nejvyšší vrchol masivu) a Jablanicu (2 257 m) do Ohridské kotliny. Jedno z nejrozlehlejších pohoří v Severní Makedonii je Jakupica, tvořené čtyřmi paprskovitě uspořádanými hřebeny – Karadžica, Golešnica, Jakupica a Dautica. Všechny se sbíhají na náhorní rovině, jíž dominuje kuželovitý vrchol Soluské glavy (2 540 m). Při severomakedonsko-řecké hranici leží vysoké a členité pohoří Baba (Pelister, 2 601 m).\n\nHorské oblasti Šarského systému jsou vytvořeny převážně z paleozoických břidlic, občas prostoupených krystalickými horninami (Baba, Jakupica, Šar). Ale i zde se najde vápenec (střed masivu Jakupica).\n\nSubalpinské podnebí (v horstvech od 1 000 m do 2 000 m) je teplejší, také rozdíly maximálních a minimálních teplot jsou menší. Průměrná roční teplota se pohybuje kolem 5-7 °C. Takové podnebí je typické např. pro Babu.\n\nVelmi známá jsou největší jezera v Severní Makedonii – Ohridské jezero, v jehož hladině se zhlíží pohoří Galičica, a Prespanské jezero v pohoří Baba. Voda Prespanského jezera mizí v krasových dutinách a napájí níže položené jezero Ohridské.\n\nV mnoha horských oblastech \"šarského systému\" žijí medvědi, vlci či lišky (Šar planina). Téměř všude lze potkat vysokou zvěř a uvidět kamzíka či divoké prase. Hojní jsou hadi ještěrky atd.\nOchrana přírody\nRozmanitost krajinných typů i mimořádnou pestrost životního prostředí pro živočichy podmiňuje také rostlinstvo. Na mnoha místech byla vyhlášena chráněná území a národní parky. Jde např. o Pelister a Galičicu na severomakedonsko-řecké hranici. Národní parky jsou také v Albánii.\n\n"}
{"id": "237065", "url": "https://cs.wikipedia.org/wiki?curid=237065", "title": "Studánka", "text": "Studánka\n\nStudánka, též svatyně, je stavebně upravený výtok vodního pramene, původně přírodního vývěru podzemní vody na zemský povrch, zpravidla upraveného k nabírání vody.\nStudánky se nejčastěji budují v různých parcích a rezervacích (největší rozmach u nás byl v první čtvrtině 20. století), například soubor památníků a studánek Lesnický Slavín u Adamova a v dalších místech v Jihomoravském kraji, často bývají zasvěceny přírodě a zvířatům (Ptačí svatyně), hudebníkům (Janáčkova studánka) a spisovatelům (Klostermannova studánka).\n\nV 20. letech 20. století byl v Československu výrazným budovatelem studánek Josef Opletal, vytvořil jich několik desítek v Moravském krasu a okolí. Studánkou bývají označovány i méně výrazně upravené vývěry vodních pramenů, například obložením kameny a pod., příkladem může být Filipovský pramen řeky Chrudimky. V druhé polovině 20. století se hledání studánek věnoval intenzivně Eduard Ureš, našel a zdokumentoval jich přes tisíc.\n\nPrameny i studánky bývaly vždy ve všeobecné úctě. Václav Krolmus, vlastenec a národopisec o studánkách píše: V Česku se věnuje péči o studánky například veřejně prospěšný spolek s celostátní působností Mladí ochránci přírody, provozuje také národní registr pramenů a studánek, jehož cílem je evidence přírodních a volně přístupných vodních zdrojů. \n\n\n"}
{"id": "237072", "url": "https://cs.wikipedia.org/wiki?curid=237072", "title": "Kosmický prostor", "text": "Kosmický prostor\n\nKosmický prostor (též vesmírný prostor) je označení, které se používá pro oblast ve vesmíru, kde se nenachází žádná atmosféra (v kontrastu s pojmem vzdušný prostor).\n\nObecně se jako kosmický prostor označuje veškerý prostor, který je mimo přirozená a umělá vesmírná tělesa, či kosmické prostředky; respektive označení venkovního prostředí ve vesmíru (v angličtině se používá spojení \"outer space\" – \"vnější prostor\").\n\nPodle FAI (Mezinárodní letecké federace) je hranicí vesmírného prostoru vzdálenost 100 km od povrchu Země (či jiného vesmírného tělesa) – tzv. Kármánova hranice. Do této hranice se hovoří o nadmořské výšce. V případě Země do této hranice zasahují i další vrstvy její atmosféry (termosféra a exosféra). Konkrétně tomuto typu vesmírného prostoru se říká \"geoprostor\" nebo \"geospace\".\n\n\nV této oblasti se vyskytuje téměř dokonalé vakuum (tzv. \"vesmírné vakuum\"). Má se za to, že na 1 m³ je 1 atom hmoty, a to z více než 99 % atom Vodíku (tzv. \"vodíkové plazma\"), v ostatních případech Helium, těžší atomy už jen velmi zřídka.\n\nTeprve v několika posledních letech, kdy byla objevena temná hmota a temná energie, bylo spočítáno, že temné hmoty vesmírný prostor obsahuje většinu (asi 85 % oproti „normální“ hmotě).\n\nKromě extrémně malého počtu atomů obsahuje vesmírný prostor i některé subatomární částice, jako např. neutrina.\n\nVesmírným prostorem se mohou též šířit elektromagnetická záření různé intenzity energie, potažmo vlnové délky, stejně jako do něj mohou hvězdy chrlit tzv. sluneční vítr, nebo hmotu tvořenou těžšími atomy při výbuchu supernov.\n\nTeplota (zde spíše ve smyslu vnitřní energie fotonového záření) vesmírného prostoru se díky reliktnímu záření udržuje na přibližně 3 K, tj. –270,15 °C.\n\nTlak je díky téměř dokonalé absenci okolního hmotného prostředí roven nule.\n\nTření prostředí kosmického prostoru je ze stejných důvodů prakticky zanedbatelné – proto mohou např. planety kroužit kolem svých hvězd po celou dobu svého životního cyklu; a obdobně, umělé družice jsou schopné se na orbitu Země udržet s relativně malým vynaložením energie pro udržení jejich drah.\n\nNavzdory populárním, leč mylným představám, že by člověk vystavený vesmírnému prostoru explodoval, okamžitě zmrzl, či že jeho krev by začala vařit, by ve skutečnosti během krátké doby zemřel udušením, neboť vzduch z jeho plic by okamžitě uplynul do okolního prostoru (ve snaze vyrovnat entropii okolního prostředí). Smrt by nastala krátce poté, jakmile by neokysličená krev dorazila do mozku.\n\nČlověk (a stejně tak vyšší organismy) by tedy během pár sekund ztratil vědomí a během dalších několika málo minut zemřel na hypoxii (akutní nedostatek kyslíku). Téměř okamžitě by se z jeho těla začala v podobě páry uvolňovat voda a ostatní tělní tekutiny – krev po klesnutí tlaku pod 6,3 kPa, což by mj. vedlo i odčerpání tělesného tepla. Prudká dekomprese by mohla být schopna poškodit plicní sklípky, sluchovody a další křehké „trubice“ organismu (viz též barotrauma).\n\nSmrtelná by pro něj též byla různá nebezpečná záření, která by narušila jeho DNA (např. ty v intervalu, odpovídajícímu UV-B a UV-C), to však až z dlouhodobého hlediska.\n\n"}
{"id": "237073", "url": "https://cs.wikipedia.org/wiki?curid=237073", "title": "Zemský výbor", "text": "Zemský výbor\n\nZemský výbor byl od roku 1861 až do druhé světové války výkonný orgán (obdoba vlády) zemí Rakouského císařství (od roku 1867 v Předlitavsku) a poté zemí Československé republiky. Zemské výbory navázaly na stavovské zemské výbory, které od zrušení patrimoniální správy po roce 1848 až do 1861 fungovaly provizorně na podobném poli, ale vzhledem k neoabsolutismu s výrazně omezenými pravomocemi. Zemský výbor byl volen zemským sněmem (v Čechách měl osm, na Moravě šest a ve Slezsku čtyři členy a předsedu) a jeho předsedou byl zemský maršálek, případně v jiných zemích zemský hejtman. V Čechách byl zemský výbor nahrazen zemskou správní komisí v roce 1913 po vydání anenských patentů. V některých nástupnických státech Rakouska-Uherska vznikaly instituce s podobným vymezením jako zemské výbory. V nově vzniklé Rakouské republice byly zemské výbory nahrazeny zemskými vládami.\n\nV Československu mu předsedal zemský prezident. Jeho členové byli voleni z členů zemského zastupitelstva na první ustavující schůzi nově zvoleného zastupitelstva. Podle zákona o organisaci politické správy měly v zemi České, Moravskoslezské a Slovenské 12 členů a 12 náhradníků, v zemi Podkarpatoruské 6 členů a 6 náhradníků. Schůze zemského výboru byly neveřejné a do sídla zemského úřadu je svolával zemský prezident nejméně jednou měsíčně. V případě, že o svolání schůze požádali písemně aspoň 4 členové zemského výboru, musel ji zemský prezident svolat nejdéle do pěti dnů. Zápisy z těchto schůzí prováděl úředník, pověřený zemským prezidentem.\n"}
{"id": "237074", "url": "https://cs.wikipedia.org/wiki?curid=237074", "title": "Batman (rozcestník)", "text": "Batman (rozcestník)\n\nBatman nebo batmann může znamenat:\n\n\n\n"}
{"id": "237075", "url": "https://cs.wikipedia.org/wiki?curid=237075", "title": "Jírová hora (dělostřelecká tvrz)", "text": "Jírová hora (dělostřelecká tvrz)\n\nDělostřelecká tvrz Jírová hora (též Maternice) je dělostřelecká tvrz, jejíž výstavba nebyla nikdy zahájena. Tvrz měla patřit mezi páteř obrany československého opevnění na severní hranici Československa. Umístění tvrze bylo plánováno v prostoru kóty 506 Maternice severozápadně od Hronova. Tvrz měla patřit mezi nejsilnější z plánovaných tvrzí československé pevnostní soustavy, tvořena měla být čtyřmi pěchotními sruby (T-S 8-10, T-S 15), dělostřeleckou otočnou věží (T-S 11), dvěma dělostřeleckými sruby (T-S 12-13), minometnou věží (T-S 14) a vchodovým objektem (T-S 14a). Stavba byla plánována na jaře 1939. Projekt tvrze byl kompletně dokončen, ale do září 1938 se nepodařilo tvrz zadat žádné firmě k výstavbě a tudíž ani nebyla započata výstavba. Počet mužů na tvrzi byl plánován zhruba na 650.\n\nI přesto, že tvrz patřila do trutnovského úseku, její hlavní úkoly byly směřovány na Náchodsko. Dělostřelecký srub T-S 13 měl směřovat svými houfnicemi ve prospěch dělostřelecké tvrze Dobrošov a dále postřelovat kotlinu mezi Náchodem a Hronovem a linii těžkého opevnění u dobrošovské tvrze, která nebyla dostatečně chráněna zbraněmi z Dobrošova. Dělostřelecká otočná věž T-S 11 měla svým přímým palebným vějířem působit do předpolí tvrze a vést palbu ve směru Dolní Teplice – Německá Metuje-Stárkov-Bystré, Dědov-Police-Žabokrky a Machov-Bezděkov. Toto předpolí bylo i současně podporováno palbou z Dobrošova a na opačné straně měla doplňovat palbu z tvrze Poustka. Na západ orientovaný druhý dělostřelecký srub T-S 12 měl postřelovat linii těžkého opevnění až k tvrzi Poustka a také hlavní spojnice mezi obcemi Janovice-Jívka a Radvanice-Jívka. Minometná otočná věž T-S 14 měla za úkol postřelovat předpolí tvrze a úžlabiny u Hronova, údolí Zbečníka a prostor údolí u Žabokrk.\n\n"}
{"id": "237076", "url": "https://cs.wikipedia.org/wiki?curid=237076", "title": "Paflagonia", "text": "Paflagonia\n\nPaflagonia je antické jméno hornaté a lesnaté krajiny u jižního pobřeží Černého moře, na severu Malé Asie s rozlohou asi 100 × 400 km. Tato starověká oblast byla kolonizována řeckými osadníky. Rozkládala se v severní Anatolii, mezi Bithýnií a Pontem. Podle řeckého historika, filozofa a zeměpisce Strabóna tvořila její západní hranici řeka Parthenius, východní řeka Halys.\n\n\n\n\n"}
{"id": "237078", "url": "https://cs.wikipedia.org/wiki?curid=237078", "title": "Ares Vallis", "text": "Ares Vallis\n\nAres Vallis je údolí či řečiště na povrchu Marsu, které bylo nejspíše vytvořené tekoucí vodou. Název oblasti je odvozen z řeckého jména pro Mars: Áres, který byl bohem války. Údolí se táhne od pahorkatiny Margaritifer Terra, kde se spojuje s depresí Iani Chaos (180 km dlouhá a 200 široká) 100 kilometrovou přechodnou oblastí. Pokračuje přes Xanthe Terraa vlévající se do oblasti Chryse Planitia.\n\nV oblasti údolí Ares Vallis nedaleko hranice s oblastí Chryse Planitia přistála 4. července 1997 americká planetární sonda Mars Pathfinder. Na palubě měla malé robotické vozítko Sojourner, které se po oblasti pohybovalo a podrobovalo jí detailnímu průzkumu. Oblast byla vybrána z několika důvodů. Její rovný charakter umožňoval bezpečné přistání a její pozice do 20° zaručovala dostatek slunečního světla pro solární panely, oblast současně nabízela větší spektrum studijního materiálu (různé druhy hornin, půdy a odhadoval se výskyt tekoucí vody v minulosti).\nV oblasti se nacházejí sedimenty, či erodované kameny, což jsou důkazy naznačující existenci tekuté vody na povrchu.\n"}
{"id": "237079", "url": "https://cs.wikipedia.org/wiki?curid=237079", "title": "Milotický vrch (dělostřelecká tvrz)", "text": "Milotický vrch (dělostřelecká tvrz)\n\nDělostřelecká tvrz Milotický vrch (též Hohnberg) je tvrz, která byla plánována v důsledku zvolení Adolfa Hitlera kancléřem v Německu. Patřila mezi páteř obrany československého opevnění na severní hranici Československa. Byla situována na kótu 665 Hohnberg (dnes 674 Velký Tetřev) severovýchodně od Bruntálu. Tvrz však byla z finančních důvodů zrušena a nahradily ji dva izolované dělostřelecké sruby u Horních Životic. Tvrz měla být tvořena dvěma pěchotními sruby (OP-S 59-60), dělostřeleckou otočnou věží (OP-S 61), minometnou věží (OP-S 62) a vchodovým objektem (OP-S 62a). Podle některých zdrojů měla i údajně k tvrzi patřit pěchotní srub (OP-S 58).\n\n"}
{"id": "237083", "url": "https://cs.wikipedia.org/wiki?curid=237083", "title": "Oksana Zabužko", "text": "Oksana Zabužko\n\nOksana Stefanivna Zabužko (; * 1960, Luck, Ukrajina) je přední současná ukrajinská básnířka, spisovatelka, esejistka; zabývá se rovněž kulturologií, filologií a filosofií. Patří mezi nejvýznamnější a nejpřekládanější ukrajinské autory.\n\nJméno Oksany Zabužko je spojeno s fenoménem generace tzv. osmdesátníků. Podobně jako řada dalších literátů její generace, mohla si v období glasnosti dovolit větší míru svobody projevu a svobody tvorby po dlouhých létech národního a sociálního útlaku. V roce 1982 Zabužko absolvovala filozofickou fakultu Univerzity Tarase Ševčenka v Kyjevě. Od roku 1992 Oksana Zabužko přednášela na katedře ukrajinistiky na univerzitě Penn State. V roce 1994 autorka dostala stipendium Fondy Foolbrighta; přednášela na Harvardě a na Pittsburské univerzitě. Od roku 1989 je Zabužko pracovníkem Filologického institutu Akademie věd Ukrajiny. V roce 2015 byla hostem 16. ročníku Měsíce autorského čtení. Ve stejném roce byl s autorkou natočen portrét pro cyklus Ukrajinská čítanka – Ukrajina, davaj, Ukrajiny, který vznikl v koprodukci nakladatelství Větrné mlýny a tří veřejnoprávních televizí z Česka (ČT), Polska (TVP) a Slovenska (RTVS). Režisérem dílu je Lucie Králová.\n\nŽije v Kyjevě.\n\nNa literární scénu se Zabužko zpočátku uvedla jako básnířka (sbírkou \"Květinová jinovatka\", 1985) a esejistka. Ve své vědecké tvorbě se zaměřuje na významné osobnosti ukrajinské klasické literatury: napsala celkem tři monografie o nejvýznamnějších postavách ukrajinské literatury – o Tarasu Ševčenkovi, Ivanu Franku a Lesje Ukrajince. Ve své prozaické tvorbě využívá Zabužko postmoderní, postkoloniální a feministické literární postupy. Proslavila se hlavně díky provokativně pojmenovanému románu \"Polní výzkum ukrajinského sexu\", který se v Ukrajině dočkal osmi vydání a byl přeložen do řády evropských jazyků: polského, švédského, italského, německého, bulharského, českého, ruského, maďarského. V Polsku se stal námětem pro divadelní inscenaci \"Polský výzkum ukrajinského sexu\" od Małgorzaty Szumowské.\n\n\nV roce 2013 získala polskou literární cenu \"Angelus\" za knihu \"Muzeum opuštěných tajemství\".\n\nPoezie\nOdborná literatura\nEsejistika\nPróza\n\n\n"}
{"id": "237089", "url": "https://cs.wikipedia.org/wiki?curid=237089", "title": "Jakub Vandrovec", "text": "Jakub Vandrovec\n\nJakub Vandrovec (polsky \"Jakub Wędrowycz\") je literární postava vytvořená polským spisovatelem fantasy Andrzejem Pilipiukem.\n\nJakub Vandrovec je polský sedlák v důchodu, exorcista – amatér, piják tzv. samohonky – podomácku pálené kořalky, vlastenec, neúnavný bojovník za Dobro a Spravedlnost, ochránce slabých, zapřisáhlý antifašista a ještě zapřisáhlejší antikomunista. \n\nJakub Vandrovec, exorcista samouk mimořádných kvalit, bojuje proti duchům, přízraků, upírům, ďáblům, vodníkům, neandrtálcům, mimozemšťanům, komunistům a v neposlední řadě proti místní policii, která ho neustále stíhá za pálení samohonky, žije po mnoho let ve Starém Majdanu v katastru obce Vojslavice. Jakub žije poměrně poklidným životem. Navštěvuje místní putyku, baví se s přáteli, trochu pytlačí, tu a tam zlikviduje upíra, vymítá ďábla, či sejme uřknutí. Co jej nejvíce ruší, jsou právě místní policisté, se strážmistrem Birskim v čele. Ten je zástupcem již třetí generace policistů, kteří se snaží proti Jakubovi zasáhnout.\n\nJakub Vandrovec se narodil roku 1901 nebo 1904. Své paranormální schopnosti získal náhodou, když se při nehodě sekl do ruky vázacím drátem a tím v dlani vytvořil čáru za tyto schopnosti zodpovídající. Byl několikráte raněn a svá ranění si hojil u různých bylinkářek a mastičkářů. Odtud pravděpodobně pochází jeho znalost bylin. Kdy aktivně začal s exorcismem, to je také záhadou. Jediné, co je jisté, je v těchto technikách dosáhl téměř dokonalosti.\n\nJakub působí zejména v katastru obce Vojslavice, nebo v jejím blízkém okolí. Velmi čile se podílí na různých kvasilegálních a nelegálních činnostech, zejména pálení samohonky a různých kšeftíčků s místním podnikavcem Skorlinskim i s přespolním ukrajinským podnikatelem Kleščakem. Díky tomu je doslova trnem v oku místním „ochráncům zákona”.\n\nJakub Vandrovec bojoval téměř se všemi druhy nadpřirozených bytostí, co se v okolí Vojslavic nacházely. Mezi jeho nepřátele patřili též „opičáci” čili obyvatelé nedaleké obce Dubinka, kteří vyznávali Sv.Antovíta. S nimi se Jakub Vandrovec nesčíslněkrát střetl a to jak sám, tak s posilou. Zásluhou Jakuba Vandrovce přestalo strašit v rokli zvané šibenice, v okolí Vojslavic se téměř nevyskytují upíři či jiné živly. V době jedné dovolené zachránil mnoho životů likvidací nebezpečných vodníků. Na jeho kontě je toho mnoho.\n\nParadoxně největší problémy mu způsobují místní strážci zákona a polská justice. Byl mnohokrát zatčen, obviněn či souzen. Jakub Vandrovec je podezřelý z pytláctví, hřbitovního hyenismu – zneuctívání památky zemřelých a pálení samohonky. Jednou byl před soudem za to, že v sile, které „údajně nelegálně” zakoupil v nedalekém JZD, nashromáždil „spekulativní množství pšenice” za účelem vypálení. Z tohoto přečinu byl omilostněn, ale jistou roli v něm sehrála i KGB a GRU.\n\nJak již bylo řečeno, život Jakuba Vandrovce byl velmi zajímavý. Když zrovna nekonzumoval samohonku, či ji nepálil, nebo neseděl v hospodě při pivu Perla, staral se o očistu svého okolí od duchů, přízraků, upírů a podobně. Nejednou se setkal s protivníky ze své branže. Ať již to byli čarodějové, či čarodějky, nebo jim podobní, nebo oficiálně vyškolení exorcisté, selský rozum Jakuba Vandrovce vždy slavil úspěchy, ačkoli se několikráte nevyhnul vítězství Pyrrhovu. Ale díky podpoře několika přátel a rodiny se mu téměř vždy podařilo postavit se na nohy a jít dál…\n\nSe svým přítelem Semenem, ukrajinským kozákem neurčitého stáří, zažívá nejrůznější dobrodružství fantaskní povahy, většinou pod vlivem výše zmiňované kořalky, což vnáší do dobrodružství komické momenty.\n\nČesky vydává Pilipiukovy knihy nakladatelství Laser-books a překládá je Pavel Weigel.\n\n\n"}
