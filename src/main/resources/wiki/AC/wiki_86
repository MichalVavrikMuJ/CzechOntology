{"id": "343839", "url": "https://cs.wikipedia.org/wiki?curid=343839", "title": "Mariatou Diarra", "text": "Mariatou Diarra\n\nMariatou Diarra (* 20. listopadu 1985 Bamako, Mali) je malijská basketbalistka, členka reprezentačního týmu Mali na olympijských hrách v Pekingu v roce 2008 a hráčka senegalského Clube Universitário Dakar.\n"}
{"id": "343840", "url": "https://cs.wikipedia.org/wiki?curid=343840", "title": "Jan II. z Dražic", "text": "Jan II. z Dražic\n\nJan II. z Dražic († 17. srpna 1236, patrně Praha) byl 21. pražský biskup a blízký spolupracovník českých králů, přesto je o něm velmi málo zpráv.\n\nPocházel z významného rodu pánů z Dražic, jeho sestra byla matkou pozdějšího biskupa Jana III. z Dražic. Roku 1212 se stal představeným kapitulní školy a od roku 1216 kancléřem kapituly při chrámu svatého Víta v Praze. Když roku 1226 v Římě zemřel biskup Budilov (zvaný též Budislav, nebo Budivoj), byl přítomnými kanovníky zvolen za jeho nástupce a 19. prosince 1227 mohučským arcibiskupem Siegfriedem II. z Epštejna vysvěcen, za přítomnosti biskupů z Halberstadtu a z Rigy.\n\nBiskup Jan podporoval premonstrátské kláštery v Teplé a v Chotěšově a pravděpodobně založil kapitulu u svatého Jiljí na Starém Městě v Praze. Zato s benediktinským klášterem v Břevnově vedl dlouhodobý spor.\n\n"}
{"id": "343841", "url": "https://cs.wikipedia.org/wiki?curid=343841", "title": "4 My People", "text": "4 My People\n\n„4 My People“ je čtvrtým singlem americké raperky Missy Elliott z jejího třetího alba Miss E... So Addictive. Ve skladbě ve verzi z alba hostuje americká raperka Eve, zatímco jako singl byla vydána verze skladby v remixu od Basement Jaxx.\n\n\n\n\"Strana A\"\n\"Strana B\"\n"}
{"id": "343842", "url": "https://cs.wikipedia.org/wiki?curid=343842", "title": "Státní znak Mongolska", "text": "Státní znak Mongolska\n\nStátní znak Mongolska (mongolsky: \"Монгол улсын төрийн сүлд\", \"Mongol ulsyn töriin süld\") je tvořen modrým kulatým štítem, položeným na bílý, hnědě lemovaný lotos, sloužící jako podstavec. Ve středu štítu je zlatá kresba okřídleného, letícího koně v kombinaci se zlatým sojombem. V dolní části je stříbrné kolo se zlatými loukotěmi, ovinuté hedvábnou, světle modrou stuhou \"hadag\", a položené na pozadí, tvořené půlkruhy, přičemž vnější je světle modrý, střední zelený a vnitřní červenohnědý. Kruh je ohraničen nekonečným zlatým vzorem \"tumen nasan\" (nebo \"tumeň nusan\"). V horní části je \"chandmani\", trojitý klenot: horní červený, dolní levý modrý a dolní pravý zelený. Každý drahokam je ve čtyřech stupních sytosti, nejsvětlejší nahoře, nejtmavší dole.\n\nModrá barva štítu symbolizuje věčně modré nebe, sojombo představuje mongolskou nezávislost, kolo trvalou prosperitu a pozadí s půlkruhy je symbolem matka-země. Vzor orámování je symbolem věčnosti a drahokamy \"chandmani\" symbolizují minulost, současnost a budoucnost.\n\nV roce 1206 byl, po sjednocení mongolských kmenů, jmenován sjednotitel Temüdžin prvním \"Velkým chánem Mongolů\" – Čingischánem. Za jeho vlády byly na euroasijském kontinentu založeny základy Mongolské říše. Přibližně v té době bylo zavedeno turkomongolské slovo \"tug\". Jednalo se o nejstarší mongolský termín pro vexiloloid, který současně plnil úlohu praporu i znaku. Tugy se vyráběly z koňských nebo jačích žíní.\n\nPo pádu mongolské dynastie Jüan v roce 1368 dobyla Mongolsko mandžuská dynastie Čching, ovládající Čínu od roku 1636 a byly užívány mandžusko-čínské symboly. Při pokusech o nezávislost byly užívány vlajky s ideogramy Sojombo, symbolizující nezávislost a jehož původ lze najít ve staré Indii a Tibetu. Tento symbol se užíval i na první, skutečně doložitelné, státní vlajce, kterou zavedl Bogdgegén, vladce Vnějšího Mongolska na jehož (většině historického) území byl 1. prosince 1911 vyhlášen (s podporou Ruska) autonomní stát.\n\nV roce 1915 bylo Vnější Mongolsko připojeno jako autonomní část k Číně, v roce 1919 byla autonomie zcela zrušena. V říjnu 1920 (na sklonku Ruské občanské války) následoval vpád Bělogvardějců, pod vedením Romana Fjodoroviče Ungerna von Sternberg a byla obnovena monarchie. V roce 1921 po vpádu vojsk Rudé armády na území Vnějšího Mongolska spolu s mongolskými oddíly vedenými Damdinem Süchbátarem jeho krutá vláda skončila. 13. června 1924 byla vyhlášena (s podporou Sovětského svazu, pod jehož vlivem zůstala skoro sedmdesát let) \"Mongolská lidová republika\". Státním znakem bylo sojombo, doplněné o převázanou ratolest v dolní části.\n\nV červnu 1940 byl zaveden nový státní znak, který vytvořil sovětský výtvarník Konstantin Innokentjevič Pomerancev. Byl tvořen kruhovým štítem zobrazující krajinu s horou, vycházející slunce s paprsky a jezdce s oštěpem na cválajícím koni. V dolní části byl štít lemován rýžovými ratolestmi, v horní tradičním mongolským vzorem \"tumen nasan\" s červenou, zlatě lemovanou, pěticípou hvězdou na vrcholu. Přes ratolesti byla položena dvě a dvě kruhová pole s vyobrazením nejdůležitějších hospodářských zvířat: krávy, jaka, kozy a ovce. V dolní části byla přes ratolesti červená stuha s názvem státu v mongolštině. Znak byl také umístěn do středu státní vlajky.\n\nV roce 1941 byl nápis názvu státu (Mongolská lidová republika) na stuze nahrazen za zkratku v cyrilici – БНМАУ ().\n\nV roce 1960 byl zaveden nový znak. Na rozdíl od předchozího znaku byli jezdec a kůň stříbrní, věnec zlatý a celý z rýžových klasů, stuha v barvách národní vlajky a zkratka státu (БНМАУ) zlatá a položená přes stříbrné ozubené kolo. Uprostřed hvězdy na vrcholu znaku byl zlatý symbol sojombo.\n\nPo poklidné demokratické revoluci v roce 1990 se 21. listopadu 1991 změnil název státu na \"Mongolská republika\" později (13. ledna 1992) na \"Mongolsko\". 15. ledna 1992 byl zaveden nový státní znak, který je popsán v článku č. 12 ústavy. 12. února 1992 byla odstraněna žluta hvězda ze symbolu sojomba na vlajce, kresba nepatrně upravena a zároveň byl symbol přesně stanoven.\n\nMongolsko je administrativně rozděleno na 21 ajmagů a hlavní město Ulánbátar. Všechny celky mají, kromě vlajky i svůj znak.\n\n"}
{"id": "343846", "url": "https://cs.wikipedia.org/wiki?curid=343846", "title": "Insar (řeka)", "text": "Insar (řeka)\n\nInsar ( , mordvinsky \"Инесаро\") je řeka v Mordvinské republice v Rusku. Je dlouhá 168 km. Plocha povodí měří 3860 km².\n\nProtéká po severozápadním okraji Povolžské vysočiny. Ústí zprava do Alatyru (povodí Volhy).\n\nZdrojem vody jsou sněhové srážky a podzemní voda. Na jaře je nejvyšší stav vody v dubnu v létě voda mírně opadá. Průměrný roční průtok vody u Saransku činí 7,71 m³/s. Zamrzá v listopadu a rozmrzá v dubnu.\n\nNa řece leží města Ruzajevka, Saransk.\n"}
{"id": "343847", "url": "https://cs.wikipedia.org/wiki?curid=343847", "title": "Libeňský mír", "text": "Libeňský mír\n\nLibeňský mír je mírová smlouva, která byla uzavřena 25. června 1608 v Libeňském zámku, tehdy na předměstí Prahy, mezi římským císařem Rudolfem II. a jeho mladším bratrem, arcivévodou Matyášem Habsburským.\n\nOd počátku 17. století se u císaře Rudolfa opakovaně objevovaly příznaky duševní choroby, pokusil se dokonce i o sebevraždu. Roku 1606 proto Matyáš uspořádal tajně ve Vídni schůzi arcivévodů, jimiž byl neformálně uznán za hlavu habsburského rodu. V situaci přetrvávající války s Osmanskou říší a po vypuknutí protihabsburského povstání pod vedením Štěpána Bočkaje svěřil Rudolf Matyášovi úřad místodržitele Uher. Současně mu dal i plnou moc vyjednávat o příměří jak s Turky, tak s povstalci. Matyáš mír skutečně také v září 1606 vyjednal, avšak za podmínek nevýhodných pro Rakousko; císař Rudolf proto mírové smlouvy nechtěl podepsat.\n\nNapětí mezi bratry proto vzrůstalo, až na konci roku 1607 Matyáš získal vojenskou podporu moravských, uherských a rakouských stavů výměnou za příslib náboženské tolerance. Vojsko pod vedením Matyáše přitáhlo k Praze a rozložilo se poblíž Štěrbohol a Malešic; otevřenému konfliktu zabránila podpora českých stavů, Rudolf II. však byl přinucen podepsat smlouvu dnes označovanou jako Libeňský mír.\n\nVe smlouvě Rudolf Matyášovi svěřil vládu nad Moravou, Uhrami a Horními a Dolními Rakousy, ve svojí oblasti vlivu si ponechal jen Čechy, Lužici a Slezsko, a přislíbil mu stát se nástupníkem českého trůnu. Tak se později také stalo, když v dubnu roku 1611 Rudolf abdikoval. Rudolf II., aby si zachoval podporu českých stavů, pak roku 1609 vydal svůj majestát, jímž náboženskou svobodu v českých zemích zavedl také.\n\n"}
{"id": "343849", "url": "https://cs.wikipedia.org/wiki?curid=343849", "title": "Hedwig Rosenbaumová", "text": "Hedwig Rosenbaumová\n\nHedwig Rosenbaumová (2. července 1864 Praha – 31. července 1939 Praha), rodným jménem Hedwig Austerlitzová, později Hedwig Raabe-Jenkinsová, byla česká sportovkyně židovského původu, hovořící německy. Na Letních olympijských hrách 1900 získala dvě bronzové medaile.\n\nNarodila se v Praze v rodině obchodníka Mosese Austerlitze (1833-1918) a jeho manželky Ludwigy (též zapsána jako Luise), rozené Hockové (1841-??).\n\n28. března 1886 se v Praze provdala za Siegfrieda Rosenbauma (1860-1925), advokátního koncipienta a jednoho z prvních sportovních novinářů v Rakousku. Roku 1909 si změnili příjmení na Raabe-Jenkins a přestoupili do římskokatolické církve.\n\nZúčastnila se Olympijských her v roce 1900, kde v tenisu získala bronzovou medaili v ženské dvouhře a druhou bronzovou ve smíšené čtyřhře spolu s britským tenistou Archibaldem Wardenem. V zápise uvedla jako zemi původu Prahu a her se účastnila nezávisle na Českém olympijském výboru. Stala se tak první olympijskou medailistkou z českých zemí.\n\nZa první světové války se věnovala dobročinnosti, zemřela v Praze v roce 1939.\n\n\n\n"}
{"id": "343850", "url": "https://cs.wikipedia.org/wiki?curid=343850", "title": "Státní znak Bahrajnu", "text": "Státní znak Bahrajnu\n\nStátní znak Bahrajnu (‎) byl navržen roku 1932 britským poradcem Bahrajnského emíra. Státní znak kopíruje podobu státní vlajky – na červeném štítu je pět bílých zubů, představujících pět pilířů islámu. Původní verze znaku obsahovala pouze tři červené zuby.\n\n"}
{"id": "343854", "url": "https://cs.wikipedia.org/wiki?curid=343854", "title": "Červenec 2008", "text": "Červenec 2008\n\n"}
{"id": "343859", "url": "https://cs.wikipedia.org/wiki?curid=343859", "title": "Kraví hora", "text": "Kraví hora\n\nKraví hora může být:\n\nvrchol:\n\nostatní:\n\n"}
{"id": "343864", "url": "https://cs.wikipedia.org/wiki?curid=343864", "title": "Státní znak Lichtenštejnska", "text": "Státní znak Lichtenštejnska\n\nStátní znak Lichtenštejnska je znakem panovnického domu. Jeho používání je vyhrazeno pro členy knížecího domu a státních orgánů, soukromé osoby mohou používat státní znak, je-li to ve státním zájmu. Znak je složen ze znaků různých oblastí Evropy, ve kterých knížecí rod v historii figuroval.\n\nŠtít je složen z:\n\n\nPokud je štít položen na knížecí hermelín s knížecí korunou, jedná se o velký znak. Je-li použit pouze znak knížecí rodiny s korunou, jde o malý znak.\n\nFerdinand II povolil zakladateli rodu Karlovi I. z Lichtenštejna roku 1620 užívat roku 1594 erb vymřelého rodu Kuenringů.\n\nErb Kuenringů je dělen osmkrát a začíná zlatou. Na rozdíl od velmi podobného znaku Saska, který je dělen desetkrát a začíná černou. Zelená diamantová koruna je prohnutá, zatímco v Saském znaku rovná.\n\n"}
{"id": "343866", "url": "https://cs.wikipedia.org/wiki?curid=343866", "title": "Řada nešťastných příhod (film)", "text": "Řada nešťastných příhod (film)\n\nŘada nešťastných příhod je film z roku 2004. Předlohou je stejnojmenná kniha \"Řada nešťastných příhod\" od Lemonyho Snicketa. Film pojednává o prvních třech dílech této knihy.\n\n\n"}
{"id": "343876", "url": "https://cs.wikipedia.org/wiki?curid=343876", "title": "Okres", "text": "Okres\n\nOkres je územně-správní jednotka zpravidla střední úrovně, vyšší než obec a nižší než kraj. Jejich ekvivalenty existují či existovaly pod různými jmény ve státech po celém světě: \"Kreis\" v Německu, \"Bezirk\" v Rakousku (východoněmecké označení \"Bezirk\" se ale překládalo jako kraj), \"county\" v USA, \"borough\" v Británii, \"rajón\" v zemích bývalého SSSR, \"district\" v některých anglojazyčných i jiných zemích, \"arrondissement\" ve frankofonních zemích, \"powiat\" v Polsku, \"járás\" v Maďarsku atd.\n\nOkresy vznikly v českých zemích v roce 1849 se vznikem obecní samosprávy místo původních panství. Okresy byly dvojí: politické (větší; něm. \" Politischer Bezirk\", slov. \"správny okres\") pro veřejnou správu a soudní (menší; něm. \"Gerichtsbezirk\", slov. \"notariát\") pro justici. Politických okresů bylo k 1. lednu 1850 v Čechách 79, na Moravě 25 a ve Slezsku 7. V čele zřizovaných okresních hejtmanství stál hejtman, který jediný byl odpovědný svým nadřízeným (tedy Vídni). Hlavní povinnosti hejtmana spočívaly v zajišťování vyhlašování a provádění zákonů, v péči o bezpečnost, veřejný pořádek a pokoj v obvodu, v evidenci obyvatelstva, pomoci při ubytování vojska, dohledu nad správou obecní, péči o hranice, udržování silnic a vodních cest.\n\nV květnu 1855 však došlo ke sloučení správy a soudnictví. Zřízeny byly smíšené okresní úřady v místech původních soudních okresů – těch bylo v Čechách 208, na Moravě 76 a ve Slezsku 22. V čele těchto okresů stál okresní představený, který měl, vlastnil-li právnické vzdělání, i soudní moc, jinak v okrscích soudil jeden z jeho adjutantů. V ostatních ohledech se pravomoci okresních představených v podstatě kryly s těmi, které do té doby měli hejtmané. Přibyl jen tzv. konsens manželský, úřední schvalování sňatků (zrušeno 1860). V roce 1864 došlo v Čechách ke zřízení okresních samospráv. Do vedení okresů byla volena okresní zastupitelstva, která ze svých členů volila okresní výbory a okresního starostu.\n\nProsincová ústava roku 1867 definitivně stanovila, že soudnictví má být oddělené od správy. Na základě zákona z 19. května 1868 a ministerské vyhlášky z 10. července 1868 začala od 31. srpna 1868 opět úřadovat okresní hejtmanství jako úřady spravující politické okresy. Okresů bylo vzhledem k růstu počtu obyvatelstva o něco více než v roce 1850: v Čechách 89, na Moravě 30, ve Slezsku 7. Některá významná (tzv. statutární) města navíc tvořila vlastní obvod: v Čechách Praha a Liberec, na Moravě Brno a Olomouc, ve Slezsku Opava a Frýdek. Okresnímu hejtmanovi kromě výše zmíněných pravomocí ještě příslušel dohled nad volbami do říšské rady.\n\nOkresy byly nižší jednotkou správy i po nové reformě z roku 1927. Tehdy bylo v Zemi České okresů 103, v zemi Moravskoslezské 45, Slovenské 79 a Podkarpatskoruské 12. V čele okresu opět stál hejtman jmenovaný ministrem vnitra. (Na Podkarpatské Rusi služný.)\n\nPo Mnichovské dohodě bylo od Česka odděleno pohraniční území, které bylo připojeno k Německé říši. \"Politischer Bezirk\" se v Sudetech přejmenoval na \"Landkreis\" a \"Gerichtsbezirk\" se přejmenoval na \"Amtsgerichtsbezirk\". Po okupaci byly vytvořeny orgány okupační správy Oberlandráty, které zahrnovaly několik okresů, kontrolovaly činnost okresních orgánů a přímo do ní i zasahovaly. Čeští okresní hejtmani byli postupně nahrazováni německými. Na podzim 1942 došlo k reorganizaci správy, kdy byla řada menších okresů sloučena do větších celků. Navíc nebyly výjimkou situace, že oberlandrát současně vykonával funkci hejtmana v několika podřízených okresech, nebo, že jeden německý okresní hejtman spravoval několik okresů najednou.\n\nPo osvobození v letech 1944 a 1945 byly obnoveny okresy v předválečném rozsahu, avšak byla zavedena plná samospráva - při okresních národních výborech byla zřízena volená zastupitelstva, která ze svých řad volila radu a předsedu ONV. Pouze v okresech, kde byl výrazný podíl tzv. nespolehlivého obyvatelstva (Němci, Maďaři), byly na přechodné období dosazeny správní komise jmenované nadřízenými úřady.\n\nOd 1. února 1949 do 31. prosince 2002 pak byly sjednoceny územní obvody státní správy a soudů tak, že administrativní okres se stal současně soudním okresem (počet soudních okresů se tedy snížil).\n\nV roce 1960 došlo ke sloučení okresů do větších celků, mnoho okresů tak zaniklo a jejich počet se opět snížil. Obvod správního okresu i nadále zůstal totožný s obvodem okresního soudu (tj. snížil se také počet okresních soudů).\n\nPo roce 1993 byla v České republice omezena samospráva nejprve na okresní úrovni: přímo volená pléna okresních národních výborů byla nahrazena nepřímo volenými okresními shromážděními a posléze v roce 2000 zcela zrušena.\n\nDne 13. června 2002 byl schválen zákon č. 320/2002 Sb., o změně a zrušení některých zákonů v souvislosti s ukončením činnosti okresních úřadů.<ref name=\"Zákon č. 320/2002 Sb.\">Zákon č. 320/2002 Sb., o změně a zrušení některých zákonů v souvislosti s ukončením činnosti okresních úřadů.</ref> Dle článku CXVII zákona č. 320/2002 Sb. byly dnem nabytí účinnosti, tj. 1. ledna 2003, zrušeny okresní úřady.<ref name=\"Zákon č. 320/2002 Sb.\"></ref> Kompetence okresních úřadů převzaly zčásti krajské úřady a zčásti obecní úřady obcí s rozšířenou působností státní správy, čímž okresy přestaly plnit funkci územních jednotek státní správy. Nadále však zůstala zachována okresní organizace u soudů, policie (bývalá Okresní ředitelství byla přeměněna na tzv. Územní odbory), archivů a okresy jsou také používány pro potřeby statistické a územně-orientační.\n\nNa Slovensku rovněž zůstaly okresy formálně zachovány, okresní úřady však byly zrušeny a nahrazeny „obvodními úřady“ pro více okresů.\n\nRakouské spolkové země se také člení na okresy, které se označují jako \"Bezirk\" (plurál \"Bezirke\"). Mimo okresů zde na úrovni okresů existují statutární města. Podobně jako v Rakousku-Uhersku a Československu do roku 1948 zde dosud existují i soudní okresy.\n\nV rámci německých spolkových zemí existují \"zemské okresy\" (\"Landkreis\", plurál \"Landkreise\"). Postavení okresů zde mají i větší města (\"Kreisfreie Stadt\", plurál \"Kreisfreie Städte\").\n\nV Polsku existuje členění na okresy nazvané powiat, které vzniklo už v 15. století.\n\nOkresy existují s označením \"arrondissement\" také ve Francii a Belgii. \n\nV USA se označují okresy ve většině státech jako \"county\" (plurál \"counties\"; ve Velké Británii toto slovo označuje hrabství a odpovídají krajům). Ve Velké Británii, Kanadě se označují jako \"district\" (plurál \"districts\"). \n\nV Rusku, Bělorusku, na Ukrajině a v Kazachstánu se okresy označují jako \"rajón\" (plurál \"rajóny\").\n\n"}
{"id": "343881", "url": "https://cs.wikipedia.org/wiki?curid=343881", "title": "Can't Take Me Home", "text": "Can't Take Me Home\n\nCan't Take Me Home je debutové album zpěvačky P!nk, které vzniklo v koprodukci s R'n'B zpěvákem Babyface a Stevem Rythmem. V USA vyšlo 4. dubna 2000 .\n\nAlbum mělo značný úspěch, v USA se stalo dvakrát platinovým, celosvětově bylo prodáno 5 milionů kopií. Pochází z něj singly „You Make Me Sick“, „There You Go“ a „Most Girls“ (v Australské hitparádě číslo jedna). Singl „You Make Me Sick“ se dostal do Americké Top 40 a Britské Top 10. V roce 2001 se objevil ve filmu Save the last dance. P!nk později přiznala, s ohledem na toto album se rozhodla odstoupit od příliš kreativní kontroly její nahrávací společnosti a že neměla ráda ani styl její muziky ani její sytě růžovou barvu vlasů.\n\nV roce 2001 nahrála cover verzi singlu skupiny Labelle z roku 1975 \"Lady Marmelade\" s Christinou Aguilerou, rapperkou Lil' Kim a zpěvačkou Myou, která se dostala do soundtracku k filmu Moulin Rouge. Píseň byla produkována hip-hopovými producenty Rockwilderem a Missy Elliott, dostala se na první místo hudebních žebříčků ve Velké Británii, USA a Austrálii. K úspěchu singlu také dopomohl videoklip, který byl populární na hudebních televizních stanicích, vyhrál Hudební cenu MTV a cenu Video roku. Píseň vyhrála cenu Grammy, pro P!nk to byla první Grammy, za nejlepší popovou spolupráci s vokály a postarala se tak o vzestup hudební kariéry všech čtyř umělkyň.\n\n\n"}
{"id": "343884", "url": "https://cs.wikipedia.org/wiki?curid=343884", "title": "Leiurus jordanensis", "text": "Leiurus jordanensis\n\nLeiurus jordanensis je nádherný jordánský štír. Je zbarven černohnědě. Celková délka štíra je 7,4 cm. Je znám a popsán pouze podle jediného exempláře nalezeného v blízkosti jordánského města Al Muddawwarah v nadmořské výšce 700 m. Tento štír byl nalezen v červnu roku 2000 během nočního sběru při bázi hrany pískovcových skal, obklopených písečnou pouští a suchou hammadou. V dalších letech proběhlo pátrání po dalších exemplářích neúspěšně. Další druh rodu Leiurus quinquestriatus se dun straní a jeho lokality jsou odlišné od lokality L. jordanensis. Rozšíření obou druhů se na území Jordánska pravděpodobně nepřekrývá.\n\nMísto nállezu štíra je absolutní severozápadní hranou výskytu ještěrky Acanthodactylus tilburyi a gekona Stenodactylus slevini. Výskyt obou druhů je těžištěm v severní Saúdské Arábii a dle toho lze předpokládat, že se L. jordanensis vyskytuje dále také na severu Saúdské Arábie. Na druhou stranu se oblast vyznačuje velkou měrou endemismu a je možné, že L. jordanensis je zdejším endemitem. Dalším jordánským štírem známým pouze podle jediného exempláře je Birulatus haasi.\n\n"}
{"id": "343885", "url": "https://cs.wikipedia.org/wiki?curid=343885", "title": "Semjon Iljič Bogdanov", "text": "Semjon Iljič Bogdanov\n\nSemjon Iljič Bogdanov (; Sankt-Petěrburg – 12. března 1960 Moskva) byl sovětský maršál tankových vojsk, za druhé světové války velel tankové armádě. Po válce stál v čele tankových vojsk sovětské armády.\n\nPocházel z dělnické rodiny, v mládí byl zámečníkem.\n\n\n\n\n"}
{"id": "343886", "url": "https://cs.wikipedia.org/wiki?curid=343886", "title": "Kryštof Kober z Koberšperku", "text": "Kryštof Kober z Koberšperku\n\nKryštof Kober z Koberšperku (též Kryštof starší Kober z Kobersberku či Kryštof Kobr z Koberštejna) († 21. června 1621 Praha) byl pražským měšťanem a dvorním úředníkem při české komoře, stařešina direktorů městského stavu.\n\nRoku 1609 byl zvolen defenzorem, v roce 1618 jedním z direktorů. 21. února 1621 jej uvěznili v malostranském vězení. Pro účast na českém stavovském povstání byl 21. června 1621 popraven na pražském Staroměstském náměstí. Jeho hlavu kat Jan Mydlář pověsil spolu s dalšími jedenácti hlavami na Staroměstské mostecké věži.\n"}
{"id": "343887", "url": "https://cs.wikipedia.org/wiki?curid=343887", "title": "Zond 1", "text": "Zond 1\n\nZond 1, též 3MV-1 4, byla zkušební kosmická sonda SSSR k planetě Venuši z roku 1964, první oficiální z programu Zond. Sonda, katalogizovaná v COSPAR jako 1964-016D, kolem Venuše proletěla v době, kdy s ní bylo ztraceno spojení.\n\nOdstartovala 2. dubna 1964 z kosmodromu Bajkonur s pomocí rakety Molnija-M.\nPrvní korekce dráhy byla provedena den po startu ve vzdálenosti 560 000 km od Země. Brzy po startu unikla z hermetického přístrojového úseku ochranná atmosféra a protože bylo jasné, že elektronika nevydrží, nebyla označená jako Veněra.\n\nDruhá korekce, která způsobila zvýšení rychlosti letu o 50 m/s byla provedena 14. května 1964. V tu dobu byla od Země 13 milionů km daleko. Krátce po této operaci bylo se sondou ztraceno rádiové spojení. Sonda po průletu min. 110 000 km od Venuše pokračovala v dráze kolem Slunce, stala se umělou družicí, kde krouží ve vzdálenosti 100–149 milionů km. Oběžná doba je asi 274 dní.\n\nSondu vyprojektovalo středisko Koroljova. Hmotnost byla asi 960 kg.\n\n"}
{"id": "343894", "url": "https://cs.wikipedia.org/wiki?curid=343894", "title": "Pagoda", "text": "Pagoda\n\nPagoda je označení pro buddhistickou věžovou stavbu, která se vyvinula z indické stúpy a je běžná ve východní a jihovýchodní Asii.\n\nVýraz pochází ze sanskrtského výrazu \"bhāgavat\" (\"posvátný, slavný\", sanskrt. भगवत्), zkomoleného Portugalci. Pagoda měla původně sloužit, stejně jako stúpa, k uchovávání ostatků význačných mistrů či k uložení jiných cenných předmětů (súter aj.).\n\nPagody jsou obvykle stavěny v rámci chrámových komplexů či v jejich blízkosti. Většina pagod plní náboženskou funkci, někdy i funkce další - např. v Číně mají svým příhodným geomantickým umístěním ovlivňovat příznivě celý okolní prostor.\n\nTermín pagoda může mít v různých zemích širší či ne zcela totožný význam: zatímco v Barmě či Thajsku může tento výraz často splývat s označením \"stúpa\", ve Vietnamu se pagoda (viet. \"chùa\") stala obecnějším pojmenováním pro kultovní místo a je jím běžně označován celý chrámový buddhistický komplex. V Číně (čín. 塔, výsl. \"tcha\"; pchin-jin \"ta\") bývá výrazu užíváno i k označení taoistických svatyní podobného typu.\n\nV různých zemích nabyly pagody, stejně jako stúpy, odlišných podob, projevujících se odlišnou vnější formou i celkovou výzdobou. Obvykle jsou pagody vícepatrové, čtyřhranné či osmihranné štíhlé věže, na jejichž vrcholu se nachází hrot s rozličným (většinou lichým) počtem kruhů. Někdy mají svým půdorysem napodobovat mandalu. Existují konstrukce ze dřeva, kamene i cihel. Umění věžových buddhistických staveb údajně pochází z Nepálu, nepálští stavitelští mistři jej pak přinesli do Číny, kde pagoda nabyla nových forem a dále se jako nejvýraznější typ náboženské stavby rozšířila do dalších zemí čínského kulturního okruhu (Japonsko, Korea, Vietnam).\n\nKrejčí Aleš: Stúpy a pagody, Panorama KPVU, 2011.\nhttp://www.world-trend.cz/2013/07/stupy-a-pagody\n"}
{"id": "343895", "url": "https://cs.wikipedia.org/wiki?curid=343895", "title": "Cemetery Gates", "text": "Cemetery Gates\n\n„Cemetery Gates“ je píseň groove metalové skupiny Pantera. Samotná píseň je klasická metalová balada - rychlé thrashové části se střídají s pomalými pasážemi. Píseň „Cemetery Gates“ je z prvního úspěšného alba Pantery - \"Cowboys from Hell\".\n"}
{"id": "343898", "url": "https://cs.wikipedia.org/wiki?curid=343898", "title": "Dálnice A4 (Německo)", "text": "Dálnice A4 (Německo)\n\nSpolková dálnice 4 (\"Bundesautobahn 4\", zkr. BAB 4, též \"Autobahn 4\", A4) vede od hranic Německé spolkové republiky a Nizozemska u Vetschau severní čtvrť města Cáchy, (\"Aachen\") jako pokračování nizozemské dálnice A76 přes Düren, Kolín nad Rýnem (Köln am Rhein), a kolem Olpe do Krombachu, části města Kreuztal. Tam končí západní větev dálnice. Po chybějící části pak pokračuje z Bad Hersfeldu přes Eisenach, Erfurt, Výmar (Weimar), Jenu, Geru, Chemnitz (Saská Kamenice) a Drážďany (\"Dresden\"), Budyšín (Bautzen) do Görlitz (Zhořelce) a Zgorzelce v Polsku, kde pokračuje polskou dálnicí též označenou A4 přes Vratislav (\"Wrocław\"), Opole, Katovice (\"Katowice\") až do Krakova (Kraków).\n\nTéměř celý úsek dálnicí je evropskou silnicí E40. Krátká část mezi hraničním přechodem Vetschau a křížením u Cách je součástí evropské silnice E314 a asi 6 km dlouhý úsek mezi křížením Olpe-Süd a Kreuztal-Krombachem není součástí žádné evropské silnice. Kromě toho je úsek mezi trojúhelníkem Dresden-West (napojení na dálnici A17 směrem do Pirny a Ústí nad Labem) a trojúhelníkem Dresden-Nord (napojení na dálnici A13) součástí nejen evropské silnice E40, ale též E55. Úsek mezi hraničním přechodem Vetschau a Kreuztal-Krombachem je dlouhý 156 km, úsek mezi trojúhelníkem Kirchheim a hraničním přechodem Görlitz(Zhořelec)/Zgorzelec je dlouhý 460 km.\n\nZákladní kámen byl v úseku Eschweiler–Weisweiler položen 22. března 1936 v rámci výstavby „říšských dálnic“ (\"Reichsautobahnen\", RAB). Do roku 1942 byl ovšem zprovozněn pouze úsek mezi Aachen-Verlautenheide a Düren. Sjízdná po celé délce Aachen-Köln byla dálnice až od prosince 1960. V 70. letech pak proběhla dostavba úseku z Kolína nad Rýnem do Olpe.\n\nV současné chvíli probíhá rozšiřování dálnice A4 od křížení Cáchy až ke křížení Köln-West na šest pruhů. Úseky mezi křížením Cáchy a nově vybudovaným připojením Eschweiler-Ost, mezi Weisweilerem a Dürenem a mezi křížením Kerpen a Köln-West jsou již dokončeny. Úsek mezi Eschweiler-Ost a Weisweiler je ve výstavbě. Chybějící 18 km dlouhý úsek Düren–křížení Kerpen je od září 2008 přeložen o cca 1,7 km jižněji kvůli přes den probíhajícím stavebním pracím v rámci výstavby šestiproudé dálnice. Dokončení je plánováno na rok 2014.\n\nMezi rokem 2002 a 1. prosincem 2006 byl vystavěn nový úsek dálnice A4 mezi křížením Olpe-Süd a Kreuztal-Krombachem. Na vyvýšeném místě čtvrti Krombach v Kreuztalu přejíždí přes silnici B54n. Tento nový úsek (\"Krombacher Höhe\", Krombachská výšina) byl otevřen 1. prosince 2006. Dále vedoucí úsek z Krombachské výšiny přes Kreuztal do Siegenu byl pro dopravu otevřen 23. června 2006 jako pokračování silnice do Hüttentalu (\"Hüttentalstraße\", B54n). Na asi 12 km dlouhém úseku obou silnic (A4 a B54n) vzniklo osm údolních mostů a deset nad- a podjezdů. Celkově bylo přemístěny 2 miliony m³ zeminy. Náklady dosáhly cca 130 milionů €.\n\nZ plánovaného dokončení chybějící části mezi Wendenem a Kirchheimem byl realizován pouze úsek mezi Wendenem a Kreuztalem. Původně bylo naplánováno vedení dálnice přes Hilchenbach, Erndtebrück, Bad Laasphe, Biedenkopf, Cölbe a Sadtallendorf. V roce 2006 byl tento plán však hessenkou zemskou vládou zrušen, aby byla oblast severního Hessenka atraktivnější pro průmysl. Zda bude chybějící část dostavěna, není zatím jisté. V současné chvíli se v oblasti kolem města Kreuztal diskutuje několik variant. Jedna by měla vést přes jižní obchvat Kreuztalu do Hilchenbachu (\"Ferndorf-Eder-Lahn-Straße\", \"FELS\"), jiná severně od Kreuztalu do Hilchenbachu (\"Nord-Metode\"). V současnosti se varianta \"FELS\" jeví jako pravděpodobnější. Krom toho by bylo nutné v oblasti u Stadtallendorfu křížení s dálnicí A49 přestavět na dva dálniční trojúhelníky.\n\nDálnice A4 mezi Bad Hersfeldem a Eisenachem byla poslední během období Třetí říše vystavěná a částečně dokončená dálnice (mezi rokem 1934 a 1943). Za situace výstavby dálnic po začátku války nebylo možné dokončit most přes Weihetal u Richelsdorfu a most přes Wommental. Stavba mostu přes Werratal u Hörschelu ani nezačala.\n\nProtože trasa dálnice vede mezi Obersuhlem a Wommenem (cca 12 km) nejdříve přes hranici z Hesenska do Durynska a poté opět z Durynska do Hesenska (\"Thüringer Zipfel\", Durynský výběžek), překračovala dálnice po válce dvakrát hranici mezi Německou \"spolkovou\" a Německou \"demokratickou\" republikou. Hraniční kontroly byly po zřízení Německé demokratické republiky při cestě do západního Berlína možné teprve až v Herleshausenu/Warthe, proto zůstala dálnice v tomto úseku uzavřená až do opětovného otevření hranic v roce 1990, a pomalu pustla.\n\nMezi připojeními Hönebach a Obersuhl byl po skončení války severní pruh otevřen pro zemědělské stroje. Proto byly zřízeny pomocné sjezdy Raßdorf a Bosserode. Provoz ve dvou pruzích v jednom směru byl zahájen teprve na konci šedesátých let po výstavbě nové okresní silnice mezi Hönebachem a Bosserode. Obnovení a výstavba mezi Kirchheimem a Wommenem započala v roce 1960 stavbou prvního úseku mezi Kirchheimem a mostem přes Aschatal.\n\nV roce 1983 a 1984 byl mezi dálničními sjezdy Herleshausen a Eisenach-West v rámci výstavby hraničního přechodu Herleshausen–Wartha znovu vystavěn most přes Werratal , stejně jako nepřerušená čtyřproudá dálnice mezi Waltershausen a Eisenach-West. Obnova proběhla po pádu berlínské zdi a v roce 2005 došlo k výstavbě šestiproudé dálnice v úseku Wommen a Herleshausen.\n\nV lednu 2008 začala výstavba cca 25 km dlouhého šestiproudého úseku mezi Eisenachem-West a Waltershausen. Přitom byla dálnice přeložena severně od Hörselberge (Severní přeložení u Eisenachu). Navíc vznikl nový dálniční sjezd Sättelstädt jako připojení na spolkovou silnici B7. Připojení Eisenach-Ost se bude v budoucnu nacházet v Böbertalu u Großenlupnitz na silnici B84. Stará dálniční trasa mezi novým sjezdem Eisenach-West a původním sjezdem Wutha-Farnroda by měla posléze být určena silnici B7. Navazující úsek Wutha-Farnroda–Sättelstädt včetně již nepotřebného starého mostu přes Hörsetal bude po dokončení prvních pruhů severního obchvatu v jednom směru zrušen a rozebrán. Získaný stavební materiál má pak být použit na výstavbu pruhů severního obchvatů v druhém směru. Zakázka byla zadána v rámci Veřejno-soukromého partnerství (\"Öffentlich-Private Partnerschaft\", \"ÖPP\") v září 2007. V červenci 2008 již práce na staveništi nové trasy výrazně pokročily.\n\nOd roku 2004 probíhá výstavba šestiproudé dálnice u Jeny, která je pro omezení hlučnosti vedena tunelem. Jižně od stávajícího památkově chráněného mostu přes Sálu vznikl druhý most. V oblasti Jeny-Lobeda byly pruhy směrem na východ, do Drážďan, vystavěny jižně vedle původní dálnice a o 7 m hlouběji. Po dokončení mostu přes Sálu a poloviny protihlukového tunelu započala rekonstrukce zbývající poloviny ve směru do Erfurtu stejným způsobem. \"Stadtrodaer Straße\", čtyřproudá silnice L1077 vedoucí od dálnice do centra Jeny, již nevede pod dálnicí, ale přes dálnici. Nový, víceproudý most byl pro provoz otevřen 30. června 2008. Původní dálniční připojení (označené Jena-Lobeda) bylo opět otevřeno (pod názvem Jena-Zentrum) 31. července 2008. Na západ od Jeny by měla v blízké budoucnosti vést dálnice mezi Magdalou, Buchou a Jenou-Göschwitz velmi diskutovaným rozestavěným tunelem Jagdberg (\"Jagdbergtunnel\"), jehož stavba začala v září 2008 a který má ulehčit přírodní rezervací Údolí Leutry (\"Leutratal\"). V současnosti je provoz veden z údolí Magdely přes vrchol Ilm–Saale–Platte údolím Leutry až do údolí Sály ve dvou pruzích bez odstavného pruhu se stoupáním 6%, což vede k častým zácpám a nehodám. Narůstajícímu provozu tato silnice již nevyhovuje.\n\nMost přes Teufelstal západně od křížení Hermsdorf byl v průběhu výstavby šestiproudé dálnice A4 v letech 1996–2002 postupně nahrazen dvěma novými mosty.\n\nVýchodně od křížení Hermsdorf až do Gery byla výstavba šestiproudé dálnice již dokončena a dálnice je v provozu. U Gery současně s přeložením silnice B2 vzniklo nové křížení Gera (\"Kreuz Gera\").\n\nU Chemnitzu byl v letech 2000–2002 přestavěn viadukt \"Bahrebachmühlenviadukt\" tak, aby zůstala zachována technická pamětihodnost, ale současně bylo umožněn vznik šestiproudého podjezdu.\n\nMezi trojúhelníkem Nossen (\"Dreieck Nossen\") a Drážďany probíhala dálnice až do dokončení menšího obchvatu a mostu „Tanneberskou děrou“ (\"Tanneberger Loch\"), což byl tunel skrz malé údolí. Kvůli rampám ve vedlejších údolích tak bylo původně možno ušetřit si jinak nutnou stavbu mostu.\n\nÚsek dálnice A4 mezi připojením Bautzen-Ost a tehdejším koncem dálnice u Weißenbergu byl v letech 1972 až 1992 uzavřen. Na dálnici bylo postaveno 66 hal, které sloužily jako obilninová rezerva Německé demokratické republiky. Je však třeba dodat, že most přes Sprévu u Budyšína, až do roku 1977 zničený válkou, nebyl opraven a tento úsek tedy nebyl pro automobilovou dopravu zajímavý. Při prodlužování dálnice směrem do Görlitzu na hranici s Polskem byl z důvodu ohrany životního prostředí původní plán trasy přes pahorkatinu Königshainer Berge opuštěn, a trasa byla přeložena o něco severněji do podzemí. Vznikl tak tunel Königshainer Berge, který je druhým nejdelším dálničním tunelem v Německu.\n\nV blízkosti západního portálu tunelu zůstal dodnes zachován starý most připravený z doby říšské výstavby dálnic.\n\nDálnice A4 byla po dopravní nehodě na mostě přes Wiehltal (\"Wiehltalbrücke\") uzavřena od konce srpna 2004 do 7. října 2004 v úseku mezi sjezdem Engelskirchen a Gummersbach. Do nákladního automobilu s přívěsem naloženého 32.000 l paliva narazil osobní automobil, což způsobilo pád nákladního vozu z mostu a požár, který závažně poškodil mostní konstrukci. Most byl částečně uveden do provozu 7. října 2004. Samotná oprava začala 28. června 2006 a byla dokončena 22. srpna 2006. Po následné obnově vozovky je most opět plně v provozu. Oprava proběhla nákladným a v Německu poprvé použitým postupem, při kterém byl mimo jiné zcela vyměněn jeden z 20×31 m velkých mostních dílců. Po tuto dobu byl most úplně uzavřen. Celkové náklady na opravu mostu dosáhly 30 milionů €.\n\n\n\n"}
{"id": "343899", "url": "https://cs.wikipedia.org/wiki?curid=343899", "title": "SC Kolín", "text": "SC Kolín\n\nSC Kolín (celým názvem: Sportovní klub SC Kolín) je český klub ledního hokeje, který sídlí v Kolíně ve Středočeském kraji. Založen byl v roce 1932. Od sezóny 2013/14 dostaly všechny kategorie jednotný název - SC Kolín. V sezoně 1961/62 vyhráli 2. nejvyšší hokejovou ligu a měli postoupit do nejvyšší. Licenci ale podstoupili Litvínovu, který je v nejvyšší soutěži do současnosti. Kolínští Kozlové se ucházeli o místo v první lize v sezóně 2013/14 spolu s Prostějovem, Berounem, Mostem a Sokolovem, neúspěšně. Od sezóny 1993/94 působí ve 2. lize, třetí české nejvyšší soutěži ledního hokeje. Klubové barvy jsou modrá a bílá.\n\nKozlové hrají na Zimním stadionu města Kolína, který prošel v předchozích letech rekonstrukcí osvětlení, ozvučení, strojovny, střechy a stěn. V sezoně 2016/17 byla nainstalována nová časomíra s videoprojekcí. V sezoně 2017/18 byly nainstalovány nové mantinely. Vstupné je 60 korun.\n\nZdroj: \n\n\n\nZdroj: \n\n\n\nZdroj: \n\n"}
{"id": "343901", "url": "https://cs.wikipedia.org/wiki?curid=343901", "title": "HC Tábor", "text": "HC Tábor\n\nHC Tábor (celým názvem: Hockey Club Tábor) je český klub ledního hokeje, který sídlí ve městě Tábor v Jihočeském kraji. Založen byl v roce 1921 pod názvem DSK Tábor. Svůj poslední název nese od roku 1994. Od sezóny 2012/13 působí ve 2. lize, třetí české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Tábor s kapacitou 4 992 diváků.\n\nPrvní hokejový klub v Táboře vznikl v roce 1921 a nesl název Dělnický sportovní klub (DSK). Zápasy hrával na zamrzlé přehradě Jordán. Po válce působil krátce v nejvyšší Státní lize, jeho utkání proti I. ČLTK Praha (2:7) bylo první odehrané poválečné ligové utkání.\n\nV Táboře vedle TJ Vodní stavby Tábor působil i vojenský klub VTJ Tábor (Vojenská tělovýchovná jednota Tábor). Před zahájením soutěžního ročníku 1987/88 došlo k přesunu týmu ASD Dukla Jihlava B z Písku do Tábora. Došlo tak ke změně názvů z VTJ Tábor na ASD Dukla Jihlava B a ASD Dukla Jihlava B na VTJ Písek. Pod hlavičkou ASD Dukla Jihlava B hrál tým až do sezony 1989/90, kdy se klub přejmenoval zpět na VTJ Tábor. Zůstal ovšem i nadále B-týmem Dukly Jihlava, takže se i přes vítězství v 1. ČNHL nemohl ucházet o postup do nejvyšší soutěže. V Táboře vykonávalo základní vojenskou službu mnoho hokejistů (např. Jiří Dopita a další). V roce 1993 se VTJ Tábor a TJ VS Tábor sloučily na HC VS VTJ Tábor. Jednu sezonu tak HC VS VTJ Tábor působil jak v první, tak druhé lize. Po skončení soutěže došlo k prodeji druholigové licence z HC VS VTJ Tábor „B“ do SK Znojemští Orli.\n\nV sezoně 1994/95 sestoupil do 2. národní hokejové ligy, kde se v následujících sezónách většinou účastnil bojů v play-off.\n\nV sezóně 2008/2009 se mu podařilo vyhrát základní část i play-off 2. ligy a následně se kvalifikovat do 1. ligy. Poté klub výrazně posílil kádr (přišli i bývalí reprezentanti), avšak musel se také potýkat s nepříznivou finanční situací. V květnu 2011 bylo proti němu zahájeno insolvenční řízení. Nakonec se klub vzdal účasti v 1. lize a následující sezónu hrál v Krajské hokejové lize Jihočeského kraje, kde se stal přeborníkem Jihočeského krajského přeboru, zvítězil v kvalifikaci o postup do baráže, v baráži přehrál HC Sršni Kutná Hora a postoupil do 2. ligy. V sezóně 2012/13 zvítězil i ve skupině západ 2. ligy, ovšem v baráži o 1. ligu neuspěl. V baráži táborští bojovali ještě v sezónách 2014/2015 a 2015/2016 ovšem ani tenktokrát neuspěli.\n\nZdroj: \n\n\n\nZdroj: \n\n\n\nZdroj: \n\n"}
{"id": "343904", "url": "https://cs.wikipedia.org/wiki?curid=343904", "title": "Lenka Ledvinová", "text": "Lenka Ledvinová\n\nLenka Ledvinová (* 11. srpna 1985 Domažlice, Československo) je česká atletka, kladivářka. Jejím největším dosavadním úspěchem je stříbro z halového mistrovství Evropy sportovců do 22 let z roku 2007.\n\n12. července 2008 překonala na mítinku v Plzni výkonem 69,03 m o 77 cm dva měsíce starý český rekord Kateřiny Šafránkové a splnila tak B limit pro start na olympiádě v Pekingu.\n\nDalšího, dokonce dvojího zlepšení národního rekordu docílila Lenka Ledvinová 1. května 2009 na závodech v Sušici. Nejprve v páté sérii hodila 69,57 m, vzápětí závěrečným pokusem 70,51 m. Tento výkon je zároveň splněným A limitem, opravňujícím ke startu na mistrovství světa v Berlíně.\n\nV roce 2010 se stala mezinárodní mistryní České republiky ve vzpírání. Zvítězila v hmotnostní kategorii nad 75 kg výkony 73 kg v trhu, 96 kg v nadhozu a 169 kg v olympijském dvojboji.\n\n"}
{"id": "343908", "url": "https://cs.wikipedia.org/wiki?curid=343908", "title": "3M", "text": "3M\n\nSpolečnost 3M (), do roku 2002 nazývána Minnesota Mining and Manufacturing Company, je americký nadnárodní konglomerát s celosvětovou působností.\n\nProdukuje více než 75 000 výrobků – lepidla, brusné materiály, lamináty, produkty pasivní požární ochrany, stomatologické výrobky, elektrické materiály, elektrické obvody a optické filmy. 3M působí ve více než 60 zemích – 29 mezinárodních společností s výrobními podniky a 35 s laboratořemi. Výrobky 3M jsou k dispozici pro nákup prostřednictvím distributorů a maloobchodních prodejců ve více než 200 zemí a mnoho 3M výrobků jsou k dispozici také on-line přímo od společnosti.\n\nSpolečnost byla založena Henry S. Bryanem, Hermanem W. Cablem, John Dwanem, Williamem A, McGonaglem, a Dr. J. Danleyem Buddem roku 1902 v americkém státě Minnesota na břehu Hořejšího jezera. Poté se společnost přestěhovala do Duluthu. Roku 1906 se společnost přestěhovala do města Maplewood, kde sídlí dodnes. První činností společnosti bylo těžení kamene a jeho následné využití při broušení kol. Původním plánem zakladatelů bylo prodávat nerost korund výrobcům na východě pro výrobu brusných kotoučů. Dvanáct let poté, co byla společnost založena, nabídla první exkluzivní produkt: 3M hadřík. Další novinky následovaly: nepromokavý brusný papír, leukoplast a také „Skotská lepicí páska“. Roku 1929 uskutečnila 3M své první kroky ke vstupu na trh Evropy. Téhož roku společnost poprvé prodávala svoje výrobky v maloobchodě a roku 1946 byly akcie společnosti uvedeny na Newyorskou burzu.\n"}
{"id": "343910", "url": "https://cs.wikipedia.org/wiki?curid=343910", "title": "Edmund Reitter", "text": "Edmund Reitter\n\nEdmund Reitter (22. října 1845, Mohelnice – 15. března 1920, Paskov) byl rakouský entomolog.\n\nEdmund Reitter byl velmi známý expert na brouky Palearktu.\nByl císařským vydavatelem a editorem časopisu \"Wiener Entomologischen Zeitung\" (Vídeňský entomologický časopis). Dále byl členem nebo čestným členem společností: Německá entomologická společnost v Berlíně, Vereins für schlesische Insektenkunde ve Vratislavi, Museum Francisco-Carolinum v Linci, Vereins für Naturkunde (Association for Natural History) v Rakousku, Société entomologique de Russie v Petrohradě, Société entomologique d'Égypte a Nederlandsche entomologische Vereenigung v Rotterdamu.\n\nJako člen korespondent spolupracoval s Naturwissenschaftlichen Verein in Opavě, the Socíetas pro Fauna et Flora fennica v Helsinkách a Réal Sociedad Espanola de Historia Natural v Madridu.\n\nJeho sbírka brouků je uchovávána v Národním muzeu v Budapešti. Sbírka obsahuje více než 30 000 druhů, 5000 holotypů různých druhů, poddruhů a variet.\n\n\nFauna Germanica - Die Käfer des Deutschen Reiches je k dispozici on line a volně zde (Kurt Stüber's wonderful Online Library)\n\n"}
{"id": "343911", "url": "https://cs.wikipedia.org/wiki?curid=343911", "title": "Okresní shromáždění", "text": "Okresní shromáždění\n\nOkresní shromáždění (v zákoně použita legislativní zkratka shromáždění) byly nepřímo volené zastupitelské sbory v okresech České republiky v letech 1990–2000, tvořené vybranými zástupci obecních zastupitelstev. Zavedl je \"zákon ČNR č. 425/1990 Sb., o okresních úřadech, úpravě jejich působnosti a některých dalších opatřeních s tím souvisejících\", v rámci přechodných ustanovení zákona (§ 22 až 26) jako dočasné opatření před zřízením samosprávných krajů. V Brně, Plzni a Ostravě funkci okresního shromáždění plnila zastupitelstva města. \n\nDo 10 dnů od obecních voleb měl okresní úřad určit počet členů okresního shromáždění. Okresní shromáždění měla být zvolena do 60 dnů od obecních voleb. \n\nShromáždění mělo mít 40 až 70 členů. Počet obyvatel okresu připadající na jedno „křeslo“ ve shromáždění byl takzvaným směrným číslem. Každé obecní zastupitelstvo volilo do okresního shromáždění tolik členů, kolikrát se směrné číslo vešlo do počtu obyvatel obce. Obce, jejichž počet obyvatel byl nižší než směrné číslo, okresní úřad seskupil tak, že více obcí volilo společného zástupce. K doplnění do stanoveného počtu členů volily po jednom zástupci ještě obce s nejvyššími zůstatky směrného čísla. \n\nOkresní shromáždění kontrolovala činnost okresních úřadů, schvalovala a kontrolovala jejich rozpočet a hospodaření, schvalovala rozdělení dotací obcím a prosazovala společné zájmy obcí u okresních úřadů. Shromáždění mohlo v mezích zákona ukládat úkoly přednostovi okresního úřadu. Přednosta okresního úřadu mohl usnesení okresního shromáždění předložit vládě ke zrušení, pokud odporovalo zákonům nebo jiným obecně závazným předpisům. \n\nShromáždění svolával přednosta okresního úřadu. Musel je svolat nejméně dvakrát do roka a také vždy do 14 dnů poté, co o to požádala nejméně pětina členů shromáždění. \n\nNěkteří představitelé obcí v daňově výnosnějších okresech považují tehdejší systém rozpočtového určení dotací za racionálnější a průhlednější oproti dnešnímu systému, protože obsahoval řadu prvků zohledňujících lokální výnosnost daní, avšak prohlubovaly se disproporce mezi výnosově chudými a bohatými obcemi a okresy.\n\nPodle § 26 mělo činnost okresních shromáždění ukončit nařízení vlády. Ve skutečnosti byly zrušeny s účinností od 1. ledna 2001 až § 39 zákona č. 147/2000 Sb., o okresních úřadech, jimž byla důsledně oddělena samostatná působnost samosprávných celků od přenesené působnosti, kontrola okresních úřadů tak byla plně přenesena na krajské úřady a ministerstvo vnitra. \n\n\n"}
{"id": "343915", "url": "https://cs.wikipedia.org/wiki?curid=343915", "title": "Okresní shromáždění (rozcestník)", "text": "Okresní shromáždění (rozcestník)\n\nOkresní shromáždění může označovat: \n"}
{"id": "343917", "url": "https://cs.wikipedia.org/wiki?curid=343917", "title": "Jiří Hudler", "text": "Jiří Hudler\n\nJiří Hudler (* 4. ledna 1984, Olomouc) je bývalý český profesionální hokejista, který naposledy působil v zámořské NHL za klub Dallas Stars Po začátku kariéry v České extralize za klub HC Vsetín, byl v roce 2002 draftován klubem Detroit Red Wings. S tímto mužstvem vyhrál v roce 2008 Stanley Cup. Jiří Hudler hrál také za Dynamo Moskva v ruské KHL.\n\nUž od útlého mládí byl Jiří Hudler považován za velkou naději českého hokeje. Exceloval ve všech mládežnických věkových kategoriích.\n\nDo velkého hokeje nakoukl v dresu HC Vsetín v sezóně 1999–2000, když odehrál v české Extralize dvě utkání, v nichž si připsal bod za asistenci.\n\nO rok později už patřil do hvězdami nabitého vsetínského týmu, který si na konci sezóny připsal extraligový titul. Hudler odehrál za Vsetín 22 utkání, po nichž byl odeslán na hostování do jiného extraligového týmu, do Havířova. V Havířově dostával více prostoru na ledě, ale stihl odehrát jen 15 zápasů. V tom patnáctém, v zápase proti Pardubicím, mu stop vystavil nešťastný náraz do hrazení a zlomenina obratle.\n\nV sezóně 2001–2002 byl Jiří Hudler zpět a ve skvělé formě. Byl největší hvězdou obměněného mladého kádru Vsetína, když si ve 46 zápasech připsal stejný počet bodů, čímž vyhrál týmové bodování. Ani to ale nestačilo Vsetínu na postup do playoff. Playoff si Hudler nakonec zahrál, ale jen druhé nejvyšší soutěže. V dresu libereckých Bílých tygrů exceloval, ve 13 zápasech zaznamenal 16 bodů a výrazně týmu pomohl k vítězství v první lize a postupu do extraligy.\nZa skvělé výkony byl Jiří Hudler odměněn nominací jak na Mistrovství světa U18, tak i na Mistrovství světa U20. Ms20 se celkově českému národnímu týmu moc nepodařilo a skončil až na 7. místě. Na MS hráčů do 18 let ale Česká republika získala bronzovou medaili. Jiří Hudler jako správný kapitán tým táhl. Zaznamenal 14 bodů za 7+7 čímž vyhrál týmové bodování a byl po boku Alexandra Ovečkina a Nikolaje Žerděva vyhlášen do útoku All Stars týmu celého mistrovství.\n\nPo sezóně byl draftován klubem Detroit Red Wings jako jejich 1. volba (celkově 58).\n\nV následující sezóně hrál Hudler ještě lépe. Po celou dobu jeho působení v české Extralize se přetahoval o vedení v produktivitě ligy. Začal pravidelně dostávat pozvánky do reprezentačního áčka a hlavně díky jeho hojnému bodové přínosu, v 30 utkáních 46 bodů (19+27), se Vsetín podíval opět po roce do playoff. U toho již Hudler ale nebyl. Před playoff o Hudlera začal projevovat eminentní zájem bohatý klub z ruské Superligy ledního hokeje Ak Bars Kazaň. Vsetínskému vedení se peníze velmi hodily na řešení finanční krize a tak pustilo svého nejlepšího hráče na hostování. Vsetín pak i přes bojovný výkon vypadl hned v prvním kole se Slavií. Hudlerovi se v Rusku nevedlo o mnoho lépe. V 11 utkáních základní části zaznamenal sice 6 bodů (1+5), ale pak přišlo zranění ruky a tak v playoff přidal před koncem ruského angažmá jen jediný zápas. Nebyl to ale konec celé sezóny. Hudler se dal během průběhu playoff natolik zdravotně dohromady, že po jeho skončení mohl přijmout pozvánku trenéra českého národního týmu na mistrovství světa. Na své první velké seniorské reprezentační akci zaznamenal v 9. zápasech 6 bodů (2+4). Český tým se umístil na nepopulárním čtvrtém místě.\n\nV sezóně 2003-04 odešel do Severní Ameriky. Ačkoli odehrál 12 utkání za Detroit Red Wings, zůstal většinu sezóny v týmu Grand Rapids Griffins, který je součástí AHL. V této nováčkovské sezóně stihl za tento tým nasbírat 49 bodů v 57 utkáních. Kvůli výluce NHL v sezóně 2004-05, zůstal část sezóny v nižší soutěži, ale také sehrál pár zápasů za HC Vsetín. I když NHL v roce 2005/2006 pokračovala, Jiří Hudler zahájil svojí třetí sezónu v Griffins, kde nasbíral úctyhodných 36 gólů a celkově 96 bodů v 76 utkáních. Tato bilance ho nominovala do druhého All-Star Teamu AHL a jeho 60 asistencí vytvořilo sezónní rekord klubu.\n\nDo týmu Rudých Křídel se prorazil v sezóně 2006/2007 a nasbíral 25 bodů v 76 utkáních, čímž se stal, podle organizace Detroit Sports Broadcasters Association součástí nováčkovského týmu roku. Do playoff zasahoval jen sporadicky, neboť se o čas na ledě dělil s hráčem Kyle Calderem. Nasbíral 2 asistence v 6 utkáních. O Jiřího Hudlera se v počátcích staral bývalý hráč a kolega Robert Lang, u kterého nějaký čas pobýval, když přijel do Spojených států. Dokonce ho Robert Lang nazval svým třetím synem. Po své první sezóně v NHL se Hudler připravoval spolu s dalšími vynikajícími hráči jako Chris Chelios, Mathieu Schneider a Rob Blake v jižní Kalifornii. Výsledkem bylo jeho zesílení a celkové zlepšení schopností.\nV jeho druhé kompletní sezóně za Red Wings si připsal 42 bodů. V červnu roku 2008 vyhrál Stanley Cup. Během playoff, které vedlo k jeho triumfu, skóroval 5× a připsal si 9 asistencí. Navíc ve finálové sérii ve čtvrtém utkání proti Pittsburgh Penguins vstřelil vítězný gól. V následující sezóně pokračoval ve vylepšování svých statistik. Dostal se na 23 vstřelených branek a celkem 57 bodů. Ani zlepšení statistik nestačilo na celkové vítězství v playoff. Red Wings prohráli v sedmém utkání s Pittsburgh Penguins a skončili těsně pod vrcholem.\n\nPo sezóně se stal omezeným volným hráčem a podal návrh k arbitráži. Avšak brzy poté podepsal smlouvu s týmem HC Dynamo Moskva, který byl součástí KHL. Smlouva mu zaručila plat ve výši 10M dolarů na dva roky. Téměř dvojnásobně (5,75M $), než mu později připsali u arbitráže za stejné období. Jako reakce na jeho konání, bylo podáno organizací USA hockey odvolání k IIHF, podle kterého Jiří Hudler stále patřil Red Wings. Během vyšetřování nebyla Hudlerovi poskytnuta transfer karta, která mu neumožňovala hraní KHL nebo bylo možné udělit klubu HC Dynamo Moskva sankce, pokud by hráč nastoupil. IIHF však později smlouvu schválila a hráč mohl za klub hrát.\n\nPo jedné sezóně byl Hudler z týmu uvolněn 4 dny před tím, než se klub sloučil do HC Dynamo. O osm dní později se vrátil zpět do organizace Red Wings a po arbitráži mu byl přidělen plat ve výši 2,285 Mil. $ na dva roky.\n\nDne 2. července 2012 podepsal Jiří Hudler smlouvu s týmem Calgary Flames ve výši 16 mil. dolarů po dobu čtyř sezón, tedy za 4 mil. USD za sezónu.\n\nNa první start v dresu \"s plamenem\" si ale musel počkat, neboť sezóna 2012/2013 byla kvůli výluce NHL zkrácena. Během výluky odehrál Jiří Hudler několik zápasů v KHL za tým HC Lev Praha, později nastupoval v České extralize, a to v dresu HC Oceláři Třinec.\n\nBěhem sezóny 2014/2015 nastupoval za Calgary a po jejím skončení získal jako první Čech ocenění Lady Byng Trophy udělované za hokejové umění a gentlemanské chování. Hudler skončil v Calgary 27. února roku 2016, kdy ho klub v přestupním období poslal za volby ve druhém kole draftu 2016 a čtvrtém kole 2018 do amerického týmu Florida Panthers. Tam ve stejný den zamířil další z Čechů: obránce Detroitu Jakub Kindl. Oba se v novém působišti stali spoluhráči útočníka Jaromíra Jágra.\n\nPro sezónu 2016-17 podepsal jako volný hráč jednoroční smlouvu na 2 mil. USD s týmem Dallas Stars. O většinu sezóny ho ale připravila záhadná nemoc, kdy kvůli boji s virem stihl odehrát jen 32 zápasů. \n\n\nStatistiky reprezentace:\n\n"}
{"id": "343920", "url": "https://cs.wikipedia.org/wiki?curid=343920", "title": "Tomáš Kopecký", "text": "Tomáš Kopecký\n\nTomáš Kopecký (* 5. února 1982, Ilava, Československo) je slovenský profesionální hokejista. V současnosti působí v klubu HC Dukla Trenčín.\n\nStatistiky reprezentace na Mistrovstvích světa a Olympijských hrách:\n\n"}
{"id": "343948", "url": "https://cs.wikipedia.org/wiki?curid=343948", "title": "Chris Norman", "text": "Chris Norman\n\nChris Norman, rodným jménem Christopher Ward Norman (* 25. října 1950, v Redcar, North Yorkshire) je anglický rockový zpěvák.\n\n\nSvoji první kytaru získal v sedmi letech. Když mu bylo dvanáct let potkal se na škole v St. Bede’s Grammar School, Bradford s Alanem Silsonem a Terrym Uttleyem, budoucími členy skupiny Smokie, se kterými v roce 1965 založil skupinu s názvem \"Essence\". V roce 1967 se přejmenovali na \"The Elizabethans\". Později se přejmenovali na \"Kindness\". V roce 1970 nahráli svůj první singl \"Light Of Love/Lindy Lou\". V roce 1973 odešel ze skupiny Ron Kelly, místo něho později do skupiny přišel Pete Spencer. O něco později začala skupina spolupracovat s producentem Hurleyem a autorskou dvojicí Nicky Chinn / Mike Chapman, ti navrhli změnit jméno skupiny na Smokey (později změněný na současný název Smokie – soulová legenda Smokey Robinson jim pohrozil soudem ohledně používání uměleckého jména).\n\nV roce 1978 nazpíval se Suzi Quatro duet \"Stumblin’ In\".\n\nV roku 1985 odešel ze skupiny Smokie a vydal se na sólovou dráhu.\n\nV roce 1986 nazpíval píseň \"Midnight Lady\" pro seriál Místo činu – díl s názvem Výměna (Tatort: Der Tausch), která se stala hitem v celé Evropě. Hudbu a text napsal Dieter Bohlen. V Německu se držela na prvním místě po dobu šesti týdnů. Prodalo se jí víc nežli 900 000 kopií. Ve Švýcarsku se na prvním místě hitparád držela pět týdnů. Pro jiný díl téhož seriálu nazpíval také píseň Broken Heroes.\n\n24. až 30. dubna 2012 se uskutečnilo jeho historicky první a velmi úspěšné turné po ČR, které mělo název \"The hits tour 2012\".\n\nSe svou manželkou Lindou se Chris Norman oženil 16. března 1970 a mají spolu pět dětí (Brian, Paul, Michael, Steven a Susan Jane) a čtyři vnoučata. Od roku 1986 žije s rodinou na ostrově Man. Od února 2006 je oficiálním velvyslancem ve sdružení Dětské nadace hospic.\n\n\n\n"}
{"id": "343957", "url": "https://cs.wikipedia.org/wiki?curid=343957", "title": "Vzpírání na Letních olympijských hrách 2008 – ženy do 48 kg", "text": "Vzpírání na Letních olympijských hrách 2008 – ženy do 48 kg\n\nVzpěračky do 48 kg soutěžily první olympijský den, 9. srpna 2008, od 10 hodin dopoledne pekingského času. Po vzduchové pušce žen na 10 m byla v této disciplíně rozdělena v pořadí 2. sada medailí na Letních olympijských hrách. V kategorii startovalo 14 závodnic z 12 zemí. Soutěž jich dokončilo a klasifikováno bylo 11 z nich. Vítězkou se s jasným náskokem na ostatní soupeřky stala Číňanka Čchen Sie-sia. Souboj o další medaile byl však velmi dramatický. Po neúspěšném útoku ostatních závodnic nakonec svůj náskok z trhu uhájila Turkyně Sibel Özkanová a brala stříbrnou medaili. Bronzovou medaili ve vyrovnané soutěži vybojovala Čchen Wej-ling z Tchaj-wanu, díky nižší tělesné hmotnosti porazila Korejku Imovou a odsunula ji na čtvrtou příčku.\n\nV roce 2016, po reanalýze kontrolních vzorků, se ukázalo, že tento souboj byl vlastně soubojem o zlato. Kvůli porušení antidopingových pravidel byly totiž diskvalifikovány jak Číňanka Čchen Sie-sia, tak i Turkyně Özkanová. Čchen Wej-ling se tak stala olympijskou vítězkou a zpětně zkompletovala unikátní double, protože o rok později zvítězila ve stejné hmotnostní kategorii v silovém trojboji na Světových hrách v domácím Kao-siungu. Korejka Imová si polepšila ze čtvrtého místa na stříbrnou příčku. Původně pátá Thajka Pensiri Laosirikulová postoupila na třetí místo. Všechny tři medailistky skončily s konečným dvojbojovým výsledkem v rozpětí pouhého 1 kg.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343958", "url": "https://cs.wikipedia.org/wiki?curid=343958", "title": "Vzpírání na Letních olympijských hrách 2008 – ženy do 53 kg", "text": "Vzpírání na Letních olympijských hrách 2008 – ženy do 53 kg\n\nVzpěračky do 53 kg soutěžily druhý olympijský den, v neděli 10. srpna 2008. V kategorii startovalo 9 závodnic z 9 zemí, všechny soutěž dokončily. \n\nOlympijskou šampiónkou se stala Thajka Prapawadee Džarenrattanatarakúnová, která v součtu obou disciplín vzepřela 221 kg. O jejím triumfu rozhodl již první pokus v nadhozu, druhým vytvořila nový olympijský rekord 126 kg. Ve svém posledním pokusu se neúspěšně pokusila vzepřít 130 kg, čímž by o 1 kg vylepšila stávající světový rekord.\n\nStříbrnou medaili získala díky nižší tělesné hmotnosti Jihokorejka Jun Čin-he s 213 kg, bronz původně vybojovala Běloruska Novikavová se stejným výkonem. Po reanalýze kontrolních vzorků v roce 2016 byla z důvodu porušení antidopingových pravidel diskvalifikována a bronz převzala Raema Lisa Rumbewasová z Indonésie.\n\nPozn.: Pekingského času (UTC+8)\nPozn.: Platné před začátkem soutěže\n\n"}
{"id": "343959", "url": "https://cs.wikipedia.org/wiki?curid=343959", "title": "Vzpírání na Letních olympijských hrách 2008 – ženy do 58 kg", "text": "Vzpírání na Letních olympijských hrách 2008 – ženy do 58 kg\n\nVzpěračky do 58 kg měly svou soutěž na Letních olympijských hrách 2008 naplánovanou na pondělí 11. srpna. V kategorii startovalo 12 závodnic z 11 zemí; všechny soutěž dokončily. Závod suverénně vyhrála Číňanka Čchen Jen-čching, zvítězila v obou dílčích disciplínách. Druhé místo díky úspěšnému závěrečnému pokusu na 129 kilogramech obsadila Ruska Marina Šajnovová. Ze stříbrné pozice tak odsunula Wandi Khámiamovou z Thajska, která na stejné váze neuspěla. Thajská závodnice se ale nakonec dlouho neradovala ani z bronzové medaile, neboť její výkon svým posledním pokusem na 131 kg dorovnala Korejka O Džong-ä a díky nižší tělesné hmotnosti skončila v celkovém hodnocení před ní.\n\nKhámiová se medaile dočkala až v roce 2016 po reanalýze kontrolních vzorků a diskvalifikaci Rusky Šajnovové z důvodu porušení antidopingových pravidel.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343960", "url": "https://cs.wikipedia.org/wiki?curid=343960", "title": "Vzpírání na Letních olympijských hrách 2008 – ženy do 63 kg", "text": "Vzpírání na Letních olympijských hrách 2008 – ženy do 63 kg\n\nVzpěračky do 63 kg měly svou soutěž na Letních olympijských hrách 2008 rozplánovanou do svou skupin, soutěže v obou skupinách proběhly v úterý 12. srpna 2008. V kategorii nakonec startovalo celkem 19 závodnic z 18 zemí, šlo tedy o nejpočetněji obsazenou kategorii. Soutěž dokončilo celkem 17 závodnic. Vítězkou se stala Pak Hjon-suk ze Severní Koreje. I když sama dala výkon v nadhozu až 3. pokusem, vyhrála v soutěži plné neplatných pokusů. Dokázala rovněž využít šanci, která se jí naskytla po výpadku favoritky Carukajevové, odstoupení Manezové a nepřítomnosti Daluzjanové, která se nevešla do arménské nominace.\n\nPůvodní stříbrná medailistka Irina Někrasovová z Kazachstánu byla po reanalýze kontrolních vzorků v roce 2016 diskvalifikována z důvodu porušení antidopingových pravidel. Stříbro tedy připadlo Lu Jing-čchi z Tchaj-wanu a bronz Kanaďance Christine Girardové. Girardová se zpětně stala olympijskou vítězkou ve stejné hmotnostní kategorii na Letních olympijských hrách 2012; původně bronzová, avšak po diskvalifikaci dvou soupeřek před ní nakonec zlatá.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343961", "url": "https://cs.wikipedia.org/wiki?curid=343961", "title": "Vzpírání na Letních olympijských hrách 2008 – ženy do 69 kg", "text": "Vzpírání na Letních olympijských hrách 2008 – ženy do 69 kg\n\nVzpěračky do 69 kg soutěžily na Letních olympijských hrách 2008 ve středu 13. srpna. V kategorii startovalo celkem 10 závodnic z 9 zemí. Soutěž nakonec dokončilo 8 z nich. Vítězkou se stala Číňanka Liou Čchun-chung. Vyhrála obrovským rozdílem 31 kg, vylepšila světové rekordy ve všech třech disciplínách, přičemž ten dvojbojový rovnou o celých 10 kg. Stříbro si v nadhozu zajistila Ruska Oxana Slivenková, když se dokázala výsledkově odpoutat od nakonec třetí Natalji Davydovové z Ukrajiny.\n\nSuverénní Číňanka Liouová a Ukrajinka Davydová byly v roce 2016 po reanalýze kontrolních vzorků z důvodu porušení antidopingových pravidel diskvalifikovány. Olympijskou vítězkou se zpětně stala Ruska Slivenková. Původně čtvrtá Leidy Solísová z Kolumbie se posunula na druhé místo a bronz připadl původně páté Abír Abdelrahmánové z Egypta. Abdelrahmánová původně skončila rovněž pátá ve hmotnostní kategorii do 75 kg na Letních olympijských hrách v Londýně, v důsledku analogických reanalýz je ale nyní klasifikována jako stříbrná.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343962", "url": "https://cs.wikipedia.org/wiki?curid=343962", "title": "Vzpírání na Letních olympijských hrách 2008 – ženy do 75 kg", "text": "Vzpírání na Letních olympijských hrách 2008 – ženy do 75 kg\n\nVzpěračky do 75 kg měly svou soutěž na Letních olympijských hrách 2008 naplánovanou na sedmý den her, pátek 15. srpna 2008. V kategorii startovalo 12 závodnic z 11 zemí; všechny soutěž dokončily a byly klasifikovány. Vítězkou se stala Číňanka Cchao Lej, jež si výhru pohlídala a zároveň vylepšila celou sadu olympijských rekordů. Napínavý až do samého závěru byl souboj o stříbro. Z něj se nakonec radovala Kazaška Alla Važeninová; bronz připadl Rusce Nadězdě Jevsťjuchinové.\n\nVýsledkovou listinu v roce 2016 přepsaly výsledky reanalýzy kontrolních vzorků a následné diskvalifikace z důvodu porušení antidopingových pravidel. Diskvalifikována byla šampionka Cchao Lej, bronzová Ruska Jevsťjuchinová a čtvrtá Iryna Kulešaová z Běloruska (při reanalýze vzorků z Her 2012 přišla také o bronzovou medaili z následujících Her).\n\nTitul olympijské vítězky tedy připadl Važeninové z Kazachstánu. Stříbro zpětně získala pátá Lidia Valentínová ze Španělska (v analogické reanalýze vzorků z Her 2012 se posunula ze čtvrté příčky na zlatý stupínek). Bronz z Her v Pekingu pak získala původně šestá Damaris Aguirreová z Mexika.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343963", "url": "https://cs.wikipedia.org/wiki?curid=343963", "title": "Vzpírání na Letních olympijských hrách 2008 – ženy nad 75 kg", "text": "Vzpírání na Letních olympijských hrách 2008 – ženy nad 75 kg\n\nVzpěračky nad 75 kg v sobotu 16. srpna uzavřely ženské soutěže ve vzpírání na Letních olympijských hrách 2008. V kategorii startovalo celkem 11 vzpěraček z 10 zemí, soutěž jich nakonec úspěšně dokončilo 10 z nich. Olympijské zlato při absenci Číňanky Mu Šuang-šuang bezkonkurečně vyhrála úřadující mistryně světa Džang Mi-ran z Jižní Koreje. Soutěž vyhrála s nevídaným náskokem 49 kg a svými šesti platnými pokusy navíc ustanovila novou kompletní sadu světových rekordů. Druhé místo si ohlídala mistryně Evropy a nejtěžší žena na startu Olha Korobková z Ukrajiny. Z napínavého souboje o bronzovou medaili nakonec vzešla vítězně Kazaška Marija Grabovecká.\n\nObě závodnice, které útočily na bronz Grabovecké, se nakonec medailí dočkaly po roce 2016, kdy po reanalýze kontrolních vzorků byly v důsledku porušení antidopingových pravidel diskvalifikovány Ukrajinka Korobková i Kazaška Grabovecká. Samoánka Elle Opelogeová, která smolně nezafixováním činky ve výrazu při svém posledním pokusu v nadhozu přišla o cenný kov, nakonec o 8 let později přeci jen otevřela samojský olympijský účet ziskem stříbrné medaile. Bronzovou medaili vybojovala Maryam Usmanová z Nigérie.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343964", "url": "https://cs.wikipedia.org/wiki?curid=343964", "title": "Vzpírání na Letních olympijských hrách 2008 – muži nad 105 kg", "text": "Vzpírání na Letních olympijských hrách 2008 – muži nad 105 kg\n\nVzpěrači nad 105 kg svým vystoupením 19. srpna završili vzpěračské soutěže na Letních olympijských hrách 2008. V nejtěžší váhové kategorii startovalo celkem 14 závodníků ze 12 zemí, 1 z nich nebyl v dvojboji klasifikován. Olympijským vítězem se stal reprezentant Německa Matthias Steiner.\n\nPo trhu se vedení ujal Rus Jevgenij Čigišev, který zvládl 210 kg. Další favorité se drželi v závěsu, menší ztrátu nabral pouze Matthias Steiner, který po neúspěchu v třetím pokusu ztrácel 7 kg. V nadhozu se Čigišev snažil bránit svůj náskok. Šestým platným pokusem v soutěži vzepřel 250 kg, zapsal si dvojbojový výsledek 460 kg a v té chvíli již měl jistou medaili, neboť v soutěži dále pokračovali již pouze Steiner a Lotyš Viktors Ščerbatihs. Oba se snažili získat zlato a své poslední pokusy patřičně navýšili. Ščerbatihs ve svém pokusu neuspěl. Posledním pokusem v soutěži tak mohl vítězství uchvátit ještě Steiner. Na váhu 258 kg se dostatečně zkoncentroval, uspěl a pro svou zemi získal první a zároveň jedinou medaili ze vzpěračských soutěží. Čigišev skončil druhý, a tak Rusko zůstalo bez zlaté vzpěračské medaile z Olympijských her v Pekingu. Třetí místo obsadil Lotyš Ščerbatihs.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343965", "url": "https://cs.wikipedia.org/wiki?curid=343965", "title": "Vzpírání na Letních olympijských hrách 2008 – muži do 105 kg", "text": "Vzpírání na Letních olympijských hrách 2008 – muži do 105 kg\n\nVzpěrači do 105 kg soutěžili na Letních olympijských hrách 2008 18. srpna 2008. V kategorii startovalo celkem 20 závodníků ze 16 zemí, včetně českého reprezentanta Libora Wälzera; klasifikováno bylo 18 z nich.\n\nČeský závodník startoval v odpolední „B“ skupině. V trhu zvládl úspěšně své první dva pokusy, ve třetím pokusu na 166 kg mu však činka přepadla, a tak si započítal 163 kg. V nadhozu musel svůj pokus na základní váze 187 kg opakovat, ale napodruhé již uspěl. Pokračoval na váze o 6 kg těžší, ta však byla již nad jeho síly. Soutěž tedy zakončil s výsledkem 350 kg (tj. 380,11 bS) a ve svém premiérovém olympijském startu obsadil šestnácté místo (v důsledku dodatečné diskvalifikace dvou soupeřů, kteří se umístili před ním, je dnes oficiálně klasifikován jako čtrnáctý).\n\nV trhu se od zbytku startovního pole výkonnostně vzdálili dva borci. Polák Marcin Dołęga zahájil na 195 kg a druhým pokusem na 200 kg chtěl překonat vlastní světový rekord, avšak těsně neuspěl. Třetím pokusem se stejnou váhu pokoušel zvednout dvacetiletý Andrej Aramnau z Běloruska. A uspěl. Polák se pokusil světový rekord získat zpět, ale pokus mu nevyšel a do nadhozu pokračoval se ztrátou 5 kg. Marcinu Dołęgovi se pak nedařilo ani v nadhozu a v celkovém účtování dokonce vypadl z medailových míst, když se před něj dostali oba Rusové – Klokov a Lapikov, kteří v tomto pořadí obsadili stříbrnou a bronzovou příčku. Na medailové posty útočili ještě další dva závodníci: Achmetov a Razoronov, ale v rozhodujících pokusech neuspěli. Nikým neohrožován ke zlaté medaili dokráčel po trhu vedoucí Aramnau, přičemž svůj výsledek ozdobil vylepšením dvou zbylých světových rekordů – v nadhozu (236 kg) a dvojboji (436 kg).\n\nPo reanalýze kontrolních vzorků v roce 2016 byl z důvodu porušení antidopingových pravidel dodatečně diskvalifikován Rus Lapikov. Bronzová medaile následně připadla Poláku Marcinu Dołęgovi, mistru světa z let 2006, 2009 a 2010.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343966", "url": "https://cs.wikipedia.org/wiki?curid=343966", "title": "Vzpírání na Letních olympijských hrách 2008 – muži do 85 kg", "text": "Vzpírání na Letních olympijských hrách 2008 – muži do 85 kg\n\nVzpěrači do 85 kg soutěžili na Letních olympijských hrách 2008 sedmý den soutěží, v pátek 15. srpna 2008. V kategorii startovalo celkem 21 závodníků z 19 zemí, olympijský závod úspěšně dokončilo 16 z nich.\n\nŠampiónem se stal čínský reprezentant Lu Jung, který předčil běloruského mistra světa a suveréna posledních sezón Andreje Rybakoŭa. Běloruský vzpěrač mírně zaostal za očekáváním v trhu, kde předvedl jeden neúspěšný pokus, nakonec zvládl 185 kg a měl 5 kg náskok na Lu Junga. V nadhozu na své poměry předvedl velmi dobrý výkon a soutěž ukončil výborným výkonem 394 kg. Podle očekávání se Číňan pokoušel útočit v nadhozu. Využil nižší tělesné hmotnosti, a pokusil se tedy Bělorusův výkon dorovnat, což by mu stačilo k olympijskému titulu. Na váhu 214 kg měl dva zbývající pokusy. Hned prvním z nich dostal činku až nad hlavu a rozhodčí mu pokus v poměru 3:0 uznali, ale jury správně výrok rozhodčích jednomyslnou shodou zvrátila, neboť čínský reprezentant se dopustil technické chyby – dodatečného dopnutí levé paže při výrazu. Lu Jung se ale dokázal zkoncentrovat i na svůj závěrečný pokus. Předvedl čistou techniku a jasně si zajistil olympijský titul. Andrej Rybakou získal na Olympijských hrách druhé stříbro, ale zatímco to aténské, kdy startoval dokonce až v B skupině, bylo spíše překvapením, nyní se od něj více očekávalo zlato. Náplastí mu může být alespoň stanovení nového světového rekordu v nadhozu.\n\nV souboji o bronz se rozhodovalo mezi dvěma borci – Arménem Tigranem V. Martirosjanem a Kazachem Vladimirem Sedovem, jenž byl příjemným překvapením soutěže. Sedov se třemi platnými pokusy dostal po trhu do mírného náskoku, ale bronzovou pozici neudržel v nadhozu, kde Martirosjan jeho výkon dorovnal a díky nižší tělesné hmotnosti Kazacha ve výsledcích předstihl.\n\nPo reanalýze kontrolních vzorků v roce 2016 byl z důvodu porušení dopingových pravidel diskvalifikován původní světový rekordman a stříbrný medailista Rybakou. Sedov, který by se případně posunul na bronzový stupínek, byl rovněž diskvalifikován. Olympijským vítězem zůstal Číňan Lu, stříbrným medailistou se stal Armén Martirosjan a bronz připadl původně pátému Kubánci Jadieru Valladaresovi.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343967", "url": "https://cs.wikipedia.org/wiki?curid=343967", "title": "Vzpírání na Letních olympijských hrách 2008 – muži do 94 kg", "text": "Vzpírání na Letních olympijských hrách 2008 – muži do 94 kg\n\nVzpěrači do 94 kg soutěžili na Letních olympijských hrách 2008 v neděli 17. srpna 2008. V kategorii startovalo celkem 18 závodníků ze 14 zemí; konečný výkon si zapsalo 16 z nich. Kategorie svou vyrovnaností nabídla divákům krásnou podívanou s bojem na pódiu i taktickou bitvou v zákulisí.\n\nV první disciplíně, trhu, přišlo zakolísání hned dvou velkých favoritů. Rus Roman Konstantinov si započítal pouze 175 kg z prvního pokusu a za svými soupeři nabral určitou ztrátu. Za očekáváním zaostal také Azer Nizami Paşayev. Ten sice letos na domácím závodě v květnu zvládl dokonce 189 kg, neoficiální světový rekord, ale v Pekingu nad hlavu dostal pouze 181 kg, navíc až třetím pokusem. V dobré formě se naopak vrátil Kazach Ilja Ilin, který se kvůli zdravotním problémům téměř dva roky nemohl zúčastnit velkých vzpěračských akcí. Na své poměry v olympijské soutěži zvládl dobrých 180 kg. Při druhém pokusu si však poranil levý loket a poslední pokus v trhu vypustil. Na první příčce po trhu figuroval ruský reprezentant Chadžimurat Akkajev, který kvůli nižšímu vstupnímu výkonu musel startovat v odpolední skupině „B“, avšak i přesto mohl být považován za kandidáta na jednu z medailí.\n\nAkkajev v nadhozu zvládl 217 kg a soutěž zakončil velmi dobrým součtem 402 kg. Přesto jeho výkon možná mohl být i lepší, neboť v navyšování váhy mezi pokusy postupoval velmi obezřetně. Skutečnost šesti platných pokusů a patrná mírná rezerva v jeho pokusech, jakož i nemožnost reagovat na výkony svých soupeřů ho možná stály lepší umístění. Zklamáním skončil celkový výkon jeho krajana, úřadujícího mistra světa Romana Konstantinova, jenž byl v konečných výsledcích klasifikován až na 8. místě. Vedoucího Rusa Akkajeva dokázal předstihnout až Kazach Ilin a po něm rovněž Szymon Kołecki z Polska. Ilinovo zranění se nakonec neukázalo být tak závažné pro jeho plnohodnotné pokračování v soutěži. Dokázal si vedení vzít zpět úspěšným pokusem na 226 kg, na který již Polák nedokázal odpovědět. V soutěži posléze zbyl pouze jihoosetínec reprezentující Gruzii Arsen Kasabiev, který se nechtěl spokojit s pouhým útokem na bronzovou či stříbrnou medaili, ale pokoušel se rovnou získat olympijské zlato. Jeho pokus na 231 kg byl však beznadějný a Gruzínec setrval na 4. místě. Za Ilinem a Kołeckim se tedy v konečném pořadí nakonec udržel Akkajev ze skupiny „B“. Napodobil tak Israela Rubia a Andeje Rybakoua, kterým se podařilo z „B“ skupiny vyhrát medaili na předchozích Olympijských hrách v řeckých Aténách.\n\nVýsledky hmotnostní kategorie doznaly značných změn v roce 2016 po reanalýze kontrolních vzorků a následných diskvalifikacích z důvodu porušení antidopingových pravidel. Diskvalifikován byl olympijský vítěz Kazach Ilin (který ve stejné době přišel ze stejného důvodu o vítězství na následujících Olympijských hrách v Londýně), bronzový Rus Akkajev (také dodatečně vyškrtnut z výsledků Her v Londýně z důvodu dalšího provinění) a pátý Azer Paşayev.\n\nOlympijským šampionem se stal Polák Kołecki. Stříbrnou medaili pro Gruzii vybojoval Arsen Kasabiev (v roce 2009 získal polské občanství a dále reprezentoval Polsko), původní čtvrtý. Na bronzovou příčku se ze šestého místa posunul Kubánec Yohandrys Hernández, mistr světa v nadhozu z roku 2007.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343968", "url": "https://cs.wikipedia.org/wiki?curid=343968", "title": "Vzpírání na Letních olympijských hrách 2008 – muži do 77 kg", "text": "Vzpírání na Letních olympijských hrách 2008 – muži do 77 kg\n\nVzpěrači do 77 kg soutěžili na Letních olympijských hrách 2008 13. srpna 2008. V této váhové kategorii startovalo celkem 28 závodníků z 25 zemí; závod dokončilo a klasifikováno bylo 24 z nich. Kategorie do 77 kg jako první olympijská mužská soutěž ve vzpírání neměla čínského vítěze. Soutěž vyhrál Korejec Sa Džä-hjuk výkonem 366 kg v dvojboji, stejným, jaký předvedl v dubnu v Pchohangu. V nadhozu se navíc nadějně pokoušel stanovit nový světový rekord, ale činka mu při výrazu přepadla. Druhý skončil Číňan Li Chung-li a třetí nakonec Armén Gevorg Davtjan. V závěrečných pokusech na bronz velmi nadějně útočil ještě další Korejec Kim Kwang-hun, ale nakonec zůstal čtvrtý.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343969", "url": "https://cs.wikipedia.org/wiki?curid=343969", "title": "Vzpírání na Letních olympijských hrách 2008 – muži do 62 kg", "text": "Vzpírání na Letních olympijských hrách 2008 – muži do 62 kg\n\nVzpěrači do 62 kg soutěžili na Letních olympijských hrách 2008 11. srpna 2008. V kategorii startovalo 17 závodníků z 15 zemí; závod dokončilo a klasifikováno bylo 12 z nich. Olympijským šampiónem se stal Číňan Čang Siang-siang. V soutěži plné výpadků hlavních kandidátů na medaile s přehledem vyhrál o 14 kg. Posledním pokusem dokonce útočil na světové rekordy v nadhozu a dvojboji, avšak neúspěšně. Stříbro poměrně překvapivě bral Kolumbijec Diego Salazar.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343970", "url": "https://cs.wikipedia.org/wiki?curid=343970", "title": "Vzpírání na Letních olympijských hrách 2008 – muži do 56 kg", "text": "Vzpírání na Letních olympijských hrách 2008 – muži do 56 kg\n\nVzpěrači do 56 kg soutěžili na Letních olympijských hrách 2008 10. srpna 2008. V kategorii startovalo 19 závodníků ze 16 zemí. Soutěž dokončilo a klasifikováno bylo 15 z nich. Vítězem se stal sedmnáctiletý Číňan Lung Čching-čchüan. Úřadující mistr světa, Korejec Ča Kum-čol, skončil až pátý, i když předvedl stejný výkon jako v loňském roce.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343971", "url": "https://cs.wikipedia.org/wiki?curid=343971", "title": "Vzpírání na Letních olympijských hrách 2008 – muži do 69 kg", "text": "Vzpírání na Letních olympijských hrách 2008 – muži do 69 kg\n\nVzpěrači do 69 kg soutěžili na Letních olympijských hrách 2008 ve dnech 11. a 12. srpna 2008. V kategorii startovalo 30 závodníků z 26 zemí, nejvíce ze všech kategorií. Soutěž dokončilo a klasifikováno bylo 24 z nich. Vítězem se stal dvacetiletý Číňan Liao Chuej. V nadhozu uhájil náskok z trhu. Francouzský reprezentant Vencelas Dabaya mohl teoreticky útočit na zlato, ale oba pokusy pod tíhou psychické bariéry prakticky vůbec nezahájil. Medailový kandidát, Korejec Li, se v prvním nadhozovém pokusu lehce zranil a nebyl vůbec klasifikován. Po reanalýze kontrolních vzorků byla udělena bronzová medaile Kubánci Yordannisu Borrerovi.\n\nPozn.: Pekingského času (UTC+8)\nPozn.: Platné před začátkem soutěže\n"}
{"id": "343975", "url": "https://cs.wikipedia.org/wiki?curid=343975", "title": "Vavroušek", "text": "Vavroušek\n\nČeské příjmení Vavroušek či Vabroušek nese více různých osobností:\n\n\n"}
{"id": "343976", "url": "https://cs.wikipedia.org/wiki?curid=343976", "title": "HHK Velké Meziříčí", "text": "HHK Velké Meziříčí\n\nHHK Velké Meziříčí (celým názvem: Horácký hokejový klub Velké Meziříčí) je český klub ledního hokeje, který sídlí ve Velkém Meziříčí v Kraji Vysočina. Založen byl v roce 1910 jako klub bandy hokeje. Svůj současný název nese od roku 1992. Od sezóny 2009/10 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou žlutá a černá.\n\nSvé domácí zápasy odehrává na zimním stadionu Velké Meziříčí s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "343977", "url": "https://cs.wikipedia.org/wiki?curid=343977", "title": "Kabát (rozcestník)", "text": "Kabát (rozcestník)\n\nKabát může být:\n\n\n\n\n"}
{"id": "343978", "url": "https://cs.wikipedia.org/wiki?curid=343978", "title": "HC ZVVZ Milevsko", "text": "HC ZVVZ Milevsko\n\nHC ZVVZ Milevsko (celým názvem: Hockey Club Závody na výrobu vzduchotechnických zařízení Milevsko) byl český klub ledního hokeje, který sídlil ve městě Milevsko v Jihočeském kraji. Založen byl v roce 1934. V sezóně 2009/10 hrál 2. českou hokejovou ligu, ale z finančních důvodů ji dohrát nemohl a z ligy byl vyloučen. Pokračovatelem hokejové činnosti ve městě se stala nově založená organizace HC Milevsko 2010. Klubové barvy byly žlutá a modrá. \n\nSvé domácí zápasy odehrává na zimním stadionu Milevsko s kapacitou 3 500 diváků.\n\n\nZdroj: \n\n\n\nZdroj: \n\n"}
{"id": "343979", "url": "https://cs.wikipedia.org/wiki?curid=343979", "title": "HC Lev Benešov", "text": "HC Lev Benešov\n\nHC Lev Benešov (celým názvem: Hockey Club Lev Benešov) je český klub ledního hokeje, který sídlí v Benešově ve Středočeském kraji. Založen byl v roce 1929. Svůj současný název nese od roku 2014. Od sezóny 2012/2013 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nKlub hrával od ročníku 2006/2007 2. hokejovou ligu. V roce 2007 se stala hlavním sponzorem Vodohospodářská společnost (VHS), která změnila název klubu na VHS HC Vodní Lvi Benešov. Klub se sjednotil s klubem SKLH Benešov (Sportovní klub ledního hokeje), který následně zanikl . Majitel klubu a současně ředitel vodohospodářská společnost Antonín Stibůrek odešel do důchodu, nové vedení vodohospodářské společnosti se rozhodlo, že již nebude generálním sponzorem. Po ztrátě hlavního sponzora klub odstranil zkratku z názvu VHS a nesli tak název HC Vodní Lvi Benešov . Klub s nízkým rozpočtem vydržel v soutěži další tři ročníky. V roce 2012 z finančních důvodů prodal svou druholigovou licenci do Moravských Budějovic. Nejznámějším odchovancem je Jan Srdínko, který se do roku 2014 věnoval trénování mládeže v Benešově. Klub od sezóny 2014/2015 začal prakticky od nuly, když se změnilo vedení. Od ročníku 2012/2013 jsou opět k vidění okresní derby s Vlašimí, které jsou vždy vyhecované a divácky atraktivní. Na tato utkání chodí v průměru 800–1 000 diváků.\n\nSvé domácí zápasy odehrává klub na zimním stadionu Benešov s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "343980", "url": "https://cs.wikipedia.org/wiki?curid=343980", "title": "HC Lední Medvědi Pelhřimov", "text": "HC Lední Medvědi Pelhřimov\n\nHC Lední Medvědi Pelhřimov (celým názvem: Hockey Club Lední Medvědi Pelhřimov) je český klub ledního hokeje, který sídlí v Pelhřimově v Kraji Vysočina. Založen byl v roce 1931. Svůj současný název nese od roku 2013. Od sezóny 2019/20 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává na zimním stadionu Pelhřimov s kapacitou 3 100 diváků.\n\nPrvní sezona ledního hokeje r. 1931–1932. Z nejstarších dochovalých písemných materiálů o ledním hokeji v Pelhřimově vyplývá, že počátky pelhřimovského hokeje sahají do roku 1931.\n\nPočátky kanadského hockeye v Pelhřimově vztahují se k zimě 1931–32, kdy několik nadšenců rozhodlo se na svůj náklad opatřit si hole a ze zábavy provozovati tento sport. Trainovalo se na Národním kluzišti, jehož správa jim vyšla tak dalece vstříc, že se nabídka opatřiti jim postupně nutnou výzbroj. Byla sestavena dvě mužstva, a když bylo po trainingovém matchi shledán ohromný zájem obecenstva o tento sport, byl vyjednán přátelský zápas s S. K. Táborem. Pelhřimovští hokejisté prohráli dopoledne 3:0, odpoledne 5:1, což bylo vlastně jejich velikým úspěchem. Další zápasy však dokázaly, že pelhřimovské mužstvo je mužstvem mladých velmi talentovaných hráčů, neboť skončily vesměs jejich sportovním i morálním úspěchem. Poněvadž mužstvo tvořili většinou studenti, hráno pod názvem SOKH (Studentský odbor kanadského hokeje).\n\nHokejová sezona skončila tedy velkým úspěchem pelhřimovských kanaďanů, v jejichž prvním mužstvu hráli tito hráči: Pospíšil, Vůjtěch, Kotsmich E., Schuller, Soukup, Šmrha, Dostal, Kotsmich L. Druhé mužstvo tvořili hráči: Trojan, Šmolka, Kotsmich Lad., Moudr, Eschner, Kvitský, Kotrnoch st., Šíma. První schůze výboru uskutečněná dne 22. listopadu 1932. S druhou nastávající sezonou znovu oživl v Pelhřimově ohromný zájem o lední hokej. Tehdy se J.U.C. p. Karel Proche rozhodl založit v Pelhřimově hokejový club sdružený ve svazu kanadského hokeje. Na den 22.11.1932 svolal schůzi zájemců o kanadu.\n\nZvolený výbor předseda: J.U.C. Karel Proche, místopředseda: Václav Vůjtěch, jednatel: Dobrodinský, pokladník: V. Šmíd, zapisovatel: Jar. Dostal,I.revisor: Láďa Kotsmich, II.revisor: J. Pospíšil, manager: Leonid Švamberk, náhradníci: Hotovec a E. Kotsmich Přítomno bylo celkem 12 zájemců. Managerovi Švamberkovi vymezeny jeho povinnosti, na kluzišti je mu k dispozici správce p. Šimůnek. Na návrh předsedy bylo jednomyslně přijato, že spolková naše místnost bude v hotelu Slavie, na kterém bude také upevněn náš klubový štít. Předseda oznámil, že jeho dotaz o přijetí do svazu byl výborem ligy kanadského hockeye příznivě přijat, a proto že pošleme definitivní přihlášku a vyplníme potřebné formality.\n\nÚřední název klubu je Hockeyový club Pelhřimov (H.C.P.). Klubové barvy modrá a žlutá. V těchto barvách budou zhotoveny svetry, punčochy a klubovní štít. Objednány nové hole a potřebná výzbroj pro hráče prvního mužstva. Nabídky podalo více firem, nejvíce vyhovovala firma Porges. Svetry zhotoví místní firma Hostomský. Budou zhotoveny nové mantinely, vysoké 25 cm. Sestavu mužstva určí kapitán a bude oznámena ve skříni umístěné na hotelu Slávie\n\nZdroj: \n\n\n\nZdroj: \n\n\n\nZdroj: \n\n"}
{"id": "343981", "url": "https://cs.wikipedia.org/wiki?curid=343981", "title": "Nokia N76", "text": "Nokia N76\n\nNokia N76 je multimediální smartphone od společnosti Nokia. Představen byl v únoru roku 2007 na Mezinárodním veletrhu spotřební elektroniky a prodávat se začal 5. května za cenu 390 EUR. Byl nazýván také jako „krásný a multimediální počítač“. V současnosti je to nejtenčí mobil řady N od Nokie.\n\nTelefon byl původně prodáván, aniž obsahoval stereo bluetooth, ale pozdější aktualizace firmwaru v30.0.015 dodává A2DP a AVRCP Bluetooth profily. Existuje také mnoho vylepšení stability a opravy chyb, stejně jako nové funkce, včetně zahrnutí Nokia Maps a nové funkce vyhledávání v aktivním pohotovostním režimu.\n\n\n"}
{"id": "343990", "url": "https://cs.wikipedia.org/wiki?curid=343990", "title": "Bota jménem Melichar", "text": "Bota jménem Melichar\n\nBota jménem Melichar je český dětský film z roku 1983 režiséra Zdeňka Trošky.\n\nDěj se odehrává ve škole. Žákům vadí nová školní budova a také časté nucené přezouvání. Prvňák Honzík dopadne zlodějku bot ztěžující život celé škole. Natáčeno v ZŠ Bítovská – Praha 4.\n"}
{"id": "343993", "url": "https://cs.wikipedia.org/wiki?curid=343993", "title": "Konečný", "text": "Konečný\n\nKonečný (\"konečná, konečné\") může znamenat:\n\n\n\nPříjmení Konečný či Konečná mělo v roce 2011 v Česku 13 772 osob. Je rozšířeno především na Moravě.\n\nZnámí nositelé tohoto příjmení:\n\n\n\n"}
{"id": "343997", "url": "https://cs.wikipedia.org/wiki?curid=343997", "title": "Afghánistán na Letních olympijských hrách 2008", "text": "Afghánistán na Letních olympijských hrách 2008\n\nAfghánistán se účastnil Letní olympiády 2008 ve dvou sportech. Zastupovali jej 4 sportovci.\n\nRohullah Nikpai získal bronzovou medaili v Taekwondu v kategorii 58 kg. Massoud Azizi a Robina Muqimyar reprezentovali v běhu na 100 metrů. Ani jeden z nich však neprošel prvním kolem. Nesar Ahmad Bahave se také účastnil bojů v Taekwondu, tentokrát v kategorii 68 kg. Na rozdíl od svého krajana Nikpaie však neprošel přes první kolo.\n\nSprinty\n\nMuži\n"}
{"id": "344001", "url": "https://cs.wikipedia.org/wiki?curid=344001", "title": "Albánie na Letních olympijských hrách 2008", "text": "Albánie na Letních olympijských hrách 2008\n\nAlbánie se účastnila Letní olympiády 2008 v šesti sportech. Zastupovao ji 11 sportovců. Nakonec Albánie zůstala bez medaile, když nejúspěšnějším sportovcem byla vzpěračka Romela Begaj, která vybojovala 6. místo. Výborně si počínal i zápasník Elis Guri, který nejprve prohrál ve čtvrtfinále s Němcem Mirko Englichem. Ale díky postupu německého reprezentanta do finále, mohl Elis Guri do opravného zápasu s Korejcem Han Tae-Young, do boje o bronzovou medaili ovšem postoupil korejský borec.\n\nMuži\nŽeny\nMuži\n\nŽeny\n\n"}
{"id": "344004", "url": "https://cs.wikipedia.org/wiki?curid=344004", "title": "Americká Samoa na Letních olympijských hrách 2008", "text": "Americká Samoa na Letních olympijských hrách 2008\n\nAmerická Samoa se účastnila Letní olympiády 2008 ve třech sportovních odvětvích. Zastupovali ji čtyři sportovci.\n"}
{"id": "344005", "url": "https://cs.wikipedia.org/wiki?curid=344005", "title": "Try This", "text": "Try This\n\nTry This je třetí studiové album zpěvačky Pink vydané 10. listopadu 2003 u Arista Records.\n\nV polovině roku 2003 přispěla P!nk písní \"Feel a good time\" k filmu , v tomto filmu se objevila jako provozovatelka motokrosové rampy. Tuto píseň napsala spolu se zpěvákem Beckem a produkovala ji spolu s umělcem Williamem Orbitem.\n\n\"Feel a good time\" se objevila také na třetím albu této zpěvačky \"Try this\", které vyšlo 11. listopadu 2003. Osm ze třinácti písní napsala P!nk spolu s Timem Armstrongem ze skupiny Rancid.\nPřestože \"Try this\" v Americe pokořilo Top 10 prodávaných alb, v Kanadě, Británii a Austrálii byly prodeje menší, než u alba \"M!ssundaztood\". V Americe se stalo platinovým a byly prodány 3 miliony kusů tohoto hudebního počinu. Přesto byl zaznamenán komerční propad oproti \"M!ssundaztood\". Singly \"Trouble\" a \"God is a DJ\" se v Americe nedostaly do Top 40, ale v ostatních zemích pokořily Top 10. Singl \"Last to know\" byl dokonce vydán jako singl pouze mimo Severní Ameriku. \"Trouble\" získala pro P!nk její druhou cenu Grammy (za nejlepší rockové pěvecké vystoupení) a v roce 2004 byla píseň \"Feel a good time\" nominována na cenu Grammy v kategorii Nejlepší popová spolupráce s vokály. P!nk absolvovala rozsáhlé \"Try this tour\" po Evropě a Austrálii.\n\n\n"}
{"id": "344018", "url": "https://cs.wikipedia.org/wiki?curid=344018", "title": "Kazuistika", "text": "Kazuistika\n\nKazuistika je popis a výklad konkrétních případů, zpravidla místo teoretické analýzy pojmových znaků (například raná římská právní kazuistika). Ve vztahu k moderním vědám užíván jako synonymum pro případovou studii.\n\nTermín je odvozen z latinského slova \"casus\", které má širokou škálu významů: pád, klesnutí, úpadek, zkáza, škoda, pohroma, v některých frázích i v pozitivním významu případ, příležitost, událost; ablativ \"casu\" v latině ustrnul v příslovce s významem \"náhodně\". Občas se v češtině vyskytuje chybná podoba slova \"kauzistika\" (přesmyk samohlásky u) ovlivněná kontaminací slovem \"causa\", které v latině má významy příčina, důvod nebo podnět a v právu se používá k označení jednotlivých soudně řešených případů.\n\nKazuistika se používá především v:\n\nVytvoření kazuistiky je součást druhé etapy sociální práce, a to etapy diagnostické. Diagnostická etapa je zaměřena na zjištění a hledání příčin, které vedly k určitému sociálnímu problému. K diagnóze sociální pracovník dospěje na základě záměrných rozhovorů s jedincem a šetřením v domácnosti. Na základě zjištěných poznatků sociální pracovník vytvoří kazuistiku.\n\n"}
{"id": "344027", "url": "https://cs.wikipedia.org/wiki?curid=344027", "title": "Argentina na Letních olympijských hrách 2008", "text": "Argentina na Letních olympijských hrách 2008\n\nArgentina se účastnila Letní olympiády 2008 v 19 sportech. Zastupovalo ji 138 sportovců.\n\nHod diskem\n\nSkok o tyči\n\n\nHod kladivem\n\nBěh na 800 m\n\nBěh na 1500 m\n\nChůze na 20 km\n\nHod oštěpem\n\nVrh koulí\n\nLuis Scola, Manu Ginóbili, Román González, Fabricio Oberto, Pablo Prigioni, Antonio Porta, Carlos Delfino, Paolo Quinteros, Leonardo Gutiérrez, Andrés Nocioni, Juan Pedro Guitérrez, Federico Kammerichs\n\nEzequiel Maderna\n\nMiguel Correa, Estefania Fontanini\n\nDarío Gasco, Ramiro Marino Cristian, Díaz María Belén Dutto, Becerine Gabriela, Luciano Caracioli, Alejandro Borrajo, Juan José Haedo, Matías Medici, Juan Esteban Curuchet, Walter Pérez\n\nJosé María Larocca\n\nAlberto Ignacio González Viaggio\n\nPaola Vukojicic, Belén Succi, Magdalena Aicega, Mercedes Margalot, Mariana Rossi, Noel Barrionuevo, Gisele Kaňevsky, Claudia Burkart, Luciana Aymarová, Mariné Russo, Mariana González Oliva, Soledad García, Alejandra Gulla, María de la Paz Hernández, Carla Rebecchi, Rosario Luchetti\n\nOscar Ustari, Sergio Romero, Ezequiel Garay, Luciano Monzón, Pablo Zabaleta, Federico Fazio, Nicolás Pareja, Fernando Gago, José Sosa, Ever Banega, Juan Román Riquelme, Ángel Di María, Javier Mascherano, Ezequiel Lavezzi, Lautaro Acosta, Lionel Messi, Sergio Agüero, Diego Buonanotte\n\nGuadalupe Calello, Vanina Correa, Eva González, Yesica Arrien, Marisa Gerez, Gabriela Chávez, Daiana Cardone, Florencia Mandrile, Mariela Coronel, Fabiana Vallejos, María Quiňones, María Blanco, Ludmila Manicler, Emilia Mendieta, María Potassa, Andrea Ojeda, Mercedes Pereyra, Analía Almeida\n\nMiguel Albarracín, Mariano Bertolotti, Emmanuel Lucenti, Diego Rosatti, Eduardo Costa, Sandro López, Paula Paretová, Daniela Krukover, Lorena Briceňo\n\nSantiago Fernández, Gabriela Best\n\nMariano Reutemann, Julio Alsogaray, Javier Conte Juan de la Fuente, Florencia Gutierrez, Cecilia Carranza, Monsegur Consuela Maria Fernanda Sesto, Carlos Espínola Santiago Lange\n\nJuan Carlos Dasque\n\nSergio Andrés Ferreyra, José Meolans, Andrés González, Juan Martín Pereyra, Eduardo Germán Otero, Damián Blaum, Georgina Bardach, Cecilia Biagioli, Agustina De Giovanni, Liliana Guiscardo, Antonella Bogarín\n\nSong Liu, Pablo Ariel Tabachnik\n\nVanina Sánchez Berón\n\nAgustin Calleri, Guillermo Cañas, David Nalbandian, Juan Mónaco, Gisela Dulková, Betina Jozamiová\n\nMartín Conde, Mariano Baracetti\n\nCarlos Espeleta, Nora Koppel\n"}
{"id": "344028", "url": "https://cs.wikipedia.org/wiki?curid=344028", "title": "Bahrajn na Letních olympijských hrách 2008", "text": "Bahrajn na Letních olympijských hrách 2008\n\nBahrajn se účastnil Letní olympiády 2008 ve třech sportech. Zastupovalo jej 12 sportovců.\n\nRuqaya Al Ghasra, Maryam Yusuf Jamal, Nadia Ejjafini, Rashid Ramzi, Youssef Saad Kamel, Belal Monsoor Ali, Tareq Mubarak Taher, Adam Ismaeel Khamis, Khalid Kamal\n\nSalman Zaman\n\nSameera Al Bitar, Omar Yousef Jassim\n"}
{"id": "344029", "url": "https://cs.wikipedia.org/wiki?curid=344029", "title": "Andorra na Letních olympijských hrách 2008", "text": "Andorra na Letních olympijských hrách 2008\n\nAndorra se v roce 2008 zúčastnila již osmnácté olympiády, z toho deváté letní. Reprezentovalo ji pět sportovců ve čtyřech sportech, žádný z nich však ve své soutěži výrazněji neuspěl.\n\n\n\n\n"}
{"id": "344030", "url": "https://cs.wikipedia.org/wiki?curid=344030", "title": "Chevrolet", "text": "Chevrolet\n\nChevrolet, hovorově Chevy, je americká firma vyrábějící automobily. Založena byla v roce 1911. Je součástí koncernu General Motors.\n\nChevrolet byl založen v roce 1911 Louisem Chevroletem a Williamem Durantem. V roce 1915 však mezi Chevroletem a Durantem došlo k roztržce a Louis Chevrolet Durantovi svůj podíl ve firmě prodal. O rok později William Durant sloučil Chevrolet Motor Car Company s koncernem General Motors. Od roku 2004 mají na kapotě logo Chevroletu také vozy Daewoo a v zemích Jižní Ameriky také modely prodávané v Evropě pod značkou Opel - například Corsa, Astra či Vectra.\n\nZnačka Chevrolet Europe GmbH v Evropě sídlila od roku 2005 v Curychu a prodávala zde automobily většinou vyrobené v Jižní Koreji. Od roku 2016 se však Chevrolet úplně stáhl, kromě modelů Corvette a Camaro, z Evropy s výjimkou Společenství nezávislých států.\n\n\n\n"}
{"id": "344031", "url": "https://cs.wikipedia.org/wiki?curid=344031", "title": "Nokia E65", "text": "Nokia E65\n\nNokia E65 je manažerský telefon výsuvné konstrukce. Telefon podporuje EDGE, UMTS i Wi-Fi. Nechybí slot pro paměťové karty microSD a dvoumegapixelový fotoaparát. Telefon pracuje s operačním systémem Symbian S60.\n\n\n"}
{"id": "344032", "url": "https://cs.wikipedia.org/wiki?curid=344032", "title": "Rada tří", "text": "Rada tří\n\nRada tří (označovaná také R3) byla v letech 1944–1945 největší odbojová organizace na území protektorátu, politickým zaměřením byla demokratická, nekomunistická.\n\nR3 vznikla postupně na torzu odbojových organizacích Obrana národa a Petiční výbor Věrni zůstaneme (PVVZ), které téměř zanikly dekonspirací gestapa. R3 vznikla v září 1942 na Českomoravské vysočině a na Vysočině nejdříve pod názvem \"Přípravný revoluční výbor\", posléze \"Jaro\" a nakonec v létě 1944 jako \"Rada Tří\". Základem pro poválečnou politiku byla zkrácená obdoba programu \"Za svobodu\" PVVZ tentokráte nazvaný \"Co chceme?\". Program obsahoval obnovení nezávislého národního státu s přímou vazbou na Rusko a druhotně na západní demokracie, opatření v sociální politice, znárodnění těžkého průmyslu, snížení počtu politických stran, odsun sudetských Němců.\n\nLondýnská exilová vláda Radu tří v čele s vojenským velitelem generálem Lužou a politickým představitelem Josefem Grňou uznala jako zastřešující organizaci v domácím odboji. Přímé spojení skrze ministra národní obrany gen. Ingra zajišťovaly nejprve vysílačky Sparta, po jejich zničení v roce 1941 parašutistické výsadky z Británie, od roku 1943 kurýrní služba a v roce 1944 opět vysílačky výsadků Calcium a Barium.\n\nPo vylodění spojenců v Normandii v červnu 1944 se započaly přípravy na partyzánský boj, který měl přerůst v ozbrojené povstání. V něm měl gen. Luža podporu odbojových skupin i exilové vlády jako jeho velitel. Na výzvu Císaře a Jiříkovského (skupina Rady tří Avala) se Luža přesouvá k Říčanům u Prahy, kde připravuje konkrétní kroky pro partyzánský boj, který měl podle jeho představ podobně jako Slovenského národního povstání po přiblížení fronty přejít v ozbrojené povstání lidu proti okupantům. Později po zajištění zázemí mají za ním přijít klíčoví spolupracovníci.\n\nPočátek bojových operací záležel na dostatečném přiblížení fronty k českým zemím a na stavu výzbroje, do té doby mizivé. Proto Rada tří žádala exilovou vládu v Londýně o dodávku zbraní, které byly přislíbeny, avšak do zimy 1944 nedodány. Komplikovaný pokus o kontakt a případné dodávky zbraní ze Sovětského svazu se před seskokem sovětských paradesantních výsadků nezdařil a tak jediným zdrojem zbraní mělo být území protektorátu – sklady zbraní SS ve výcvikovém prostoru u Benešova a muniční továrna ve Vlašimi, kde operovala a monitorovala oblast odbojová skupina Sigma. Případná podpora ze Slovenska se stala po začátku tamějšího povstání neuskutečnitelnou. Přesto po započetí boj spoléhala Rada tří na podporu od západních spojenců a Rudé armády.\n\nGen. Luža vydal v létě 1944 výzvu čsl. důstojníkům, kteří se do odboje dosud nezapojili: \"Proto v poslední hodině vyzývám bývalé příslušníky naší branné moci, v první řadě aktivní důstojníky, aby nečekajíce na zavolání dali se k dispozici stávajícím organizacím domácího odboje. Ti z nich, kteří se činně nezúčastní osvobozovacího boje, budou postaveni před vojenské soudy pro úmyslné nekonání svých povinností.\" Po častých zatčení a následných mučeních a popravách odbojářů vydal rozkaz, že je při zatýkání gestapem nutno klást náležitý odpor: \"Čest národa, a tedy i armády žádá, aby se každý jeho příslušník a tím méně už aktivní důstojník nebo voják nedal gestapem zatknout, aniž by projevil náležitý odpor. Všichni, kteří se nechali a ještě nechají podobným způsobem zatknout, budou postaveni před vojenský soud.\"\n\nPo ztrátě klíčových osob a jejich spojení na sítě během podzimu 1944 se Rada Tří stala už jen koordinační platformou pro jednotlivé skupiny, bez ambicí na národní povstání a komunikačním mostem s vládou v Londýně. Při ústupu německé armádní skupiny Střed přes Československo byl počet německých vojáků řádově vyšší (cca 1 milion) než za protektorátu a jakýkoliv výraznější střet s nimi nebyl možný. Partyzánská činnost se soustředila na izolované záškodnické výpady malých, ale četných skupin bojovníků ve svých operačních prostorech, záškodnické akce na infrastrukturu, podporu frontových jednotek a spojeneckého letectva, později přebírání moci a zakládání místních národních výborů. Skupiny blízko Prahy se připojily k Pražskému květnovému povstání.\n\nV květnových revolučních dnech se představitelé Rady tří neprosadili do České národní rady a neměli tak možnost podílet se ve vrcholných postech na výkonu moci poválečné republiky. Z druhotných postů vzniklých po osvobození byli postupně odvoláváni na nátlak komunistů. Po komunistickém převratu v roce 1948 bylo mnoho předních osobností i obyčejných odbojářů perzekvovaných (Rastislav Váhala), vězněných (Josef Grňa, Karel Steiner), popravených (Josef Robotka) za vykonstruovanou účast za války na protikomunistickému odboji, nebo za skutečný odboj po únoru, nebo jen politický odpor proti komunistům. Další odešli v očekávání represí do emigrace (Josef Císař, Radomír Luža).\n\nDůvod nenávisti komunistů je podle historika Eduarda Stehlíka nasnadě: \"Dokázali totiž, že když to okolnosti vyžadují, když je demokracie v jejich vlasti ohrožena, tak jsou schopni sáhnout po zbrani a nebojí se nasadit ani život. Proto byli komunistům tolik nebezpeční.\"\n\n\n\nK organizaci Rada tří byly z Londýna vyslány výsadky, které měli obnovit ztracené radiové spojení, pomoci organizovat partyzánský odboj a shoz zbraní. Po splnění svých úkolů se měli dát k dispozici domácímu odboji. Naopak ruské výsadky plnily především autonomní partyzánské úkoly vázané k podpoře postupu Rudé armády, kontakt s domácím odbojem byl především pro jejich zásobování, vzájemné kooperace a získávání informací.\n\n\n\n\n\"Není-li uvedeno jinak, je zdrojem kniha V Hitlerově objetí.\"\n\n"}
{"id": "344034", "url": "https://cs.wikipedia.org/wiki?curid=344034", "title": "Sánchez", "text": "Sánchez\n\nIberoamerické příjmení Sánchez či Sanchez nebo Sanches [sančes] nese více různých osobností:\n\n"}
{"id": "344036", "url": "https://cs.wikipedia.org/wiki?curid=344036", "title": "Dějiny architektury", "text": "Dějiny architektury\n\nDějiny architektury začínají v prehistorickém období, kdy měla většina staveb pouze symbolický účel náboženského charakteru. Později se prosadila pohřební architektura, kdy postupně byly stále honosněji pohřbíváni náčelníci, či jinak významní členové společenství. Koncem prehistorického období lidé běžně stavěli obydlí, která však neměla ambice nést nějaký umělecký názor. Hlavním stavebním materiálem tohoto období byl kámen, dřevo a hlína.\n\nPro rozvoj architektury ve vlastním slova smyslu je třeba splnit jisté podmínky, jednou z nich je znalost základních početních úkonů a systematické předávání zkušeností. Další nezbytnou podmínkou pro stavby většího významu je nějaká organizace práce, která vyžaduje alespoň základní znalost písma. První rozvinuté architektonické myšlenky se tak objevily ve 3. tisíciletí př. n. l. v sumerské architektuře a krátce na to i v architektuře starověkého Egypta. Obě tyto architektury vznikly nezávisle na sobě, používaly přírodní materiály a objevily základní rozdělení na stavby profánní (světské) a stavby sakrální (náboženské). Přestože Sumerská architektura měla výrazně kratší trvání, ovlivnila svým pojetím další starověké říše (Babylon, Perská říše). Protože ke stavění používala především cihel (často i nepálených), které byly spojovány zpravidla asfaltem, zachovalo se z ní velmi málo památek, zpravidla ve velmi špatném stavu. Přesto si lze udělat základní představy o tehdejší architektuře. Sumerská architektura neznala plán, půdorys nasvědčuje faktu, že stavby byly dostavovány náhodně podle potřeby. Naopak na východiska starověkého Egypta, prakticky nikdo nenavázal, ačkoli pozdější egyptská architektura měla patrně vliv na architekturu Řeckou, ale díky kamenným stavbám se zachovalo značné množství památek. Egyptská architektura byla orientována především na stavby náboženského charakteru, kde dominantním prvkem byl hrob, který prošel poměrně složitým vývojem od mastab k pyramidám, aby se vrátil k méně honosnému pohřbívání. Mimo pyramid se proslavily také skalní hroby. Ačkoli Egypťané stavěli monumentální chrámy, pracovali s poměrně primitivními metodami, neznali klenbu, nepoužívali přesný plán a neznali rozpočet. Neznalost rozpočtu pro ně však nebyla příliš omezující, protože panovník měl téměř neomezený zdroj levné anebo bezplatné pracovní síly.\n\nZcela mimo evropský vývoj stojí indická a čínská architektura, které však svým pojetím ovlivnily asijskou architekturu. Tyto architektury vycházejí z tamějších náboženských a klimatických podmínek, které v některých ohledech byly výrazně jiné, než podmínky evropské.\n\nKlasická řecká architektura, tak jak je známa vznikla v 8. století př. n. l. navazujíc na prvky mykénské a egyptské architektury. S těmito vlivy Řekové spojili vlastní tradiční architekturu a dali tak základ architektuře, která ovlivnila evropské myšlení na velmi dlouhou dobu. V 7. století př. n. l. se v starověkém Řecku postupně u staveb sakrálního charakteru prosadila jistá výstavnost, použití honosných materiálů (kámen, později mramor) a nakonec Řekové vytvořili několik jednotných stylů. V průběhu 6. století př. n. l. Řekové objevili i větší část svých konstrukčních metod, které sice rozvíjeli, ale nadále je neměli potřebu měnit. V tomto století také dokončili vývoj architrávového systému.\n\nŘekové stavěli opracované kameny bez jakékoliv pojící hmoty a spoléhali tak čistě na váhu kamenných bloků. Stavba probíhala tak, že jednotlivé bloky prošly konečnou zarovnávací úpravou až po dokončení stavby, stejně tak sloupy byly kanelovány až po vztyčení. Tato metoda zabránila nežádoucímu poškození při přepravě či stavbě. Samotný chrám stál na podstavci, měl obdélníkový půdorys (zpravidla v poměru stran přibližně 1:2). Střecha stála na sloupech a na užších stranách tak vznikaly dva štíty. Střešní krytina byla z tašek z pálené hlíny. Stavebním materiálem byl pro takovéto stavby zpravidla mramor. V 5. století byl postaven nejvýznačnější chrám, jaký Řekové postavili - Parthenón.\n\nVe 4. století př. n. l. se Řekové začali soustředit i na profánní stavby, obecně se soudí, že tento posun v zájmu nastal v Athénách, které potřebovaly centralizovat byrokratický aparát. Souběžně s rozvojem staveb pro byrokratické účely se začaly stavět divadla a od 3. století př. n. l. se rozvíjela i architektura obytného domu, která vedla k výstavbě skutečně luxusních sídel.\n\nNejvětší problémy, které provázely řeckou architekturu byly s přepravou a ekonomického rázu.\n\nModerní historici architektury se domnívají, že drtivá většina řeckých staveb byla postavena bez plánů a podrobného rozkreslování. Právě neznalost plánů vedla k jisté uniformitě staveb, neboť tak bylo jednodušší předávat zkušenosti. Provádění výpočtů až na místě, vedlo k častému předimenzování staveb, které způsobovalo ekonomickou neefektivitu.\n\nŘímané vyšli z řecké architektury, kterou však přizpůsobili svým potřebám a obohatili ji o nové stavební prvky. Tím spojili obloukový systém Etrusků a architrávový systém starověkého Řecka. Uvažování Římanů vedlo ke směřování architektury k účelnosti. Architektura tak často splývala s inženýrstvím a byla využívána k vojenským účelům. Do této kategorie patří např. stavby cest, které umožňovaly rychlý přesun vojsk. Další stavby, které proslavily římskou architekturu byly vodovody. Tyto velké projekty vedly k rozvoji vyměřování. Jelikož stavby byly často stavěny z veřejných prostředků, bylo nutno provádět nejen plánování, ale i rozpočetnictví staveb. Tyto stavby nutně potřebovaly mosty, proto Římané rozvinuli původní řecké a etruské myšlenky oblouk a objevili tzv. římský oblouk. Pro tyto strategické stavby nalezli Římané vhodný stavební materiál, kterým se stal beton. Objev betonu a principu bednění jim umožnil stavět pevnější zdi, díky čemuž se mohli pustit do rozsáhlejších staveb. Pro takové stavby bylo potřeba najít vhodný způsob zastřešení a roznesení váhy, což umožnil objev tzv. římské klenby.\n\nDalším prvkem, který se objevil v architektuře díky Římanům je urbanistický plán měst. Většina římských měst (vyjma Říma) a vojenských táborů byla postavena podle jednotného vzoru s tvorbou centrálních fór, vodovodních rozvodů s ideou pravoúhlých ulic. Velikost takovýchto věcí byla podřízena normám, které byly podřízeny vojenským účelům.\n\nNáboženské pojetí bylo velmi podobné řeckému, přesto i zde bývaly použity architektonické objevy, což umožnilo čerpat z řecké architektury. Půdorys římských chrámu je tak od klasicky obdélníkového až po kruhový. Římané také rozvinuli myšlenku baziliky, která se stala základem křesťanského chrámu.\n\nNejvětší vzestup římské architektury nastal v době vlády císaře Augusta, tento rozvoj pokračoval až do 3. století, kdy je na římské architektuře patrná nastupující krize.\n\nDivadla napodobovala řecká divadla, jejich schopnosti jim umožnily základní myšlenky řeckého divadla rozvinout.\n\nŘímské pohřebnictví nebylo jednotné, zajímavostí jsou podzemní klenuté komory, které byly předchůdci katakomb.\n\nŘímskou architektonickou zvláštností jsou tzv. vítězné oblouky, což jsou vlastně brány vybudované ke slavnostnímu vjezdu vracejících se vítězů.\n\nVe 4. století došlo k obecnému přijetí křesťanství, což vedlo k velkým společenským změnám. Přestože křesťanská architektura vycházela z římské, byla potřeba řada podstatných změn, neboť křesťanství kladlo úplně jiné požadavky na uctívání Boha (do roku 313, kdy vyšel edikt milánský se křesťané scházeli v soukromých domech). K tomuto účelu se nejlépe hodila římská bazilika, která se nejprve prosadila v obou částech říše. Pro takové stavby byla typická východně orientovaná apsida a značné množství světla, které do baziliky pronikalo velkým množstvím oken. Dalším prvkem který přineslo křesťanství byl rozvoj katakomby.\n\nPád západořímské říše, způsobil konec centralizované moci, reálnou moc držela řada králů a biskupů, kteří však neměli dostatek prostředků na skutečně výstavní a průlomové stavby. Tím se architektura stala architekturou kostelů a v západní Evropě se z tohoto období zachovalo velmi málo staveb. Výrazně větší význam měla architektura v byzantské říši, kde vznikla řada opravdu významných staveb, které dále rozvíjely římské zkušenosti. Zde se od 5. století rozvinul nový sloh.\n\nJedná se o styl staveb, který se prosadil v byzantské říši a následně ovlivnil celou orientální a islámskou architekturu a východiska v ní hledala i ruská architektura. Samotný styl navázal na myšlenky římské a raně křesťanské architektury. Vznik tohoto stylu lze zařadit na konec 5. století a jeho základní prvky se udržely až do 15. století.\n\nPlán chrámu tak postupně opustil obdélníkovou formu a přerostl v obrazec osmiúhelníku anebo řeckého kříže. Hlavní prostor byl kryt kupolí, kterou neslo osm nebo čtyři pilířů. Výzdoba se soustředila především na mozaiky, které často byly z drahých materiálů.\n\nStavbou která ovlivnila toto období je chrám Hagia Sofia v Istanbulu.\n\nHlavní článek: Karolinská renesance\n\nČasové vymezení tohoto období je poměrně nejednoznačné, v principu lze jeho počátky najít již v 6. století a jeho konec až v 10. století. Hlavní myšlenkou tohoto období byla myšlenka obnovy císařství - renovatio. Vůdčí silou Evropy se stali Karlovci, politika této dynastie se odrazila i v architektuře, kde se církevní stavby staly cíleně impozantní. Tento rozvoj umožnilo nové pojetí mnišských řádů, kde se jednotliví mniši začali spojovat a nevyhledávat samotu. Druhým důležitým faktorem byla politická potřeba Karlovců vymezit se vůči byzantské říši. Dochovaných památek z tohoto období je minimum, přesto je patrné, že architektura bývalé východořímské říše a bývalé západořímské říše se zcela rozešly. Zatímco byzantská architektura rozvíjí motivy předchozího období a díky centralizované moci mohla v tomto období stavět honosné stavby, tak evropská architektura se vrací spíše k římské architektuře, kterou upravovali pro své potřeby.\n\nKoncem 9. století se začaly zažité postupy pomalu měnit a vznikl tzv. Románský sloh, který stále stojí na antických základech a principech. V 10. století se tento styl prosadil a zůstal neměnný až do 12. století. Základem křesťanských staveb zůstala bazilika, což sice znemožnilo změnu dispozice, ale postupně se změnilo její architektonické pojetí. Hlavní loď je oddělena pilíři, prosazuje se křížová klenba a postupně se objevuje i kupole. Novým architektonickým prvkem je krypta a postupně se objevují nové sloupy, u nichž je využito krychlového tvaru. Důležitým znakem románských staveb je bohatě členěný obrys a to, že dochází k dekorativnímu členění zdí. Postupně se objevuje výzdoba. Největší změny doznala okna, která se postupně zvětšila, začala se používat i okrouhlá okna, u nichž se začalo využívat tzv. špalet. Dveře a vchody byly zpravidla bohatě zdobeny a byly umístěny proti oltáři.\n\nTento sloh však nelze považovat za čistě církevní, byly v něm stavěny i měšťanské domy a šlechtická sídla (hrady), které však kopírovaly myšlenky obsažené v církevních stavbách.\n\nVe druhé polovině 12. století do románské architektury postupně pronikaly nové myšlenky, které nakonec vedly ke vzniku nového slohu. V této době vznikla řada památek které jsou sice ještě románskými stavbami, ale objevují se v nich již znaky gotiky.\n\nVe druhé polovině 12. století se románská architektura začala postupně měnit na architekturu gotickou. Tuto změnu lze nejprve pozorovat ve Francii, odkud se nové architektonické myšlenky šířily dále. Gotika je jeden z mála evropských slohů, jehož architektonická řešení nemají kořeny v antice. Je třeba si uvědomit, že nevznikla plánovitě, ale postupným vývojem, kdy se architekti církevních staveb začali pokoušet o komplexnější pohled. Zároveň je patrné, že se v tomto slohu odráží i pevné postavení církve, která se stala základem evropského myšlení. Zpočátku gotika nepřinášela mnoho nových stavebních nápadů, převzala ideu klenuté baziliky i jiná řešení románské architektury. Novým prvkem, který se ukázal jako zásadní řešení mnoha problémů byl lomený oblouk, který umožnil pojmout stavbu zcela odlišně, neboť jeho využívání umožňuje dát stavbám nový rozměr. Lomený oblouk totiž nenese vodorovnou váhu. Snaze o lehkost se přizpůsobila i práce s klenbou, která se rozdělovala do více ploch a její váhu nesly často pilíře, čímž se mohla odbourat masivní zeď. Díky těmto objevům mohla být výrazně zvětšena okna, která byla vysoká až několik metrů.\n\nPůdorys gotických chrámů sice zůstal v podstatě bazilikou, ale díky různým provedením to často není příliš patrné. Vznikaly tak chrámy až o pěti lodích. Výraznou změnou bylo i odbourání krypty.\n\nTypickým znakem gotiky je příkrá střecha doplněná chrliči fantaskních tvarů. Dalším znakem jsou čtyřboké věže, které jsou v rozích zesílené pomocí pilířů. Podél své výšky jsou děleny na jednotlivá patra.\n\nVe světské architektuře se gotika projevila nejen u reprezentativních budov, ale i v měšťanské architektuře, kde se stavěly několikapodlažní budovy se štítem do ulice.\n\nPočátkem 14. století se postupně začal gotický řád uvolňovat a kolem roku 1420 se v Itálii začal prosazovat nový myšlenkový proud, který se odrazil i v architektuře. Základní myšlenkou tohoto stylu byl návrat k antice. Tato myšlenka nebyla pro architekturu úplně lákavá, protože bylo patrné, že některé architektonické prvky antika neznala, proto se renesance stala architektonickou kompilací antiky a nových myšlenek. Tento styl začal opět pracovat s prostorem a umožnil vyniknout výrazným individualitám. Zvláštností tohoto slohu je, že byl prvním stylem, kde stejně významným investorem jako církev byly soukromé osoby, které si nechaly postavit řadu zámků, paláců, letohrádků, atp.\n\nRenesanční styl neměl úplně ustálenou formu, typickým znakem kromě rozvíjení antických myšlenek je stavba symetrických staveb, oblíbený prvkem jsou kupole. Velmi populární byla obdélníková okna.\n\nOd konce 16. století se pod vlivem náboženských válek ustanovil nový sloh, který byl používán do konce 18. století. V architektuře se téměř vyrovnal poměr mezi sakrálními a profánními stavbami. Jelikož tento sloh také vznikl v Itálii, je na něm patrné ovlivnění antikou a renesancí. Barokní stavby si kladou za cíl ohromit bohatstvím, proto je pro ně typické nadsazení proporcí a efektní perspektiva. Taková snaha vedla k asymetrii staveb, což umožnilo využívat zaoblené tvary, kupole, reprezentativní schodiště, která pak mohou být spojena s typicky antickými prvky. Je třeba si uvědomit, že baroko kladlo důraz na prostor a jeho výzdobu a tomu se podřídila architektura, vznikla tak typická stavba chrámu, který obsahoval chrámovou loď, centrální kupoli a chór.\n\nNa barokní architekturu přímo navázala architektura rokoka, která se rozvinula v průběhu 18. století, právě v pozdním baroku a v rokoku nastal rozvoj architektury, kde byl velký důraz kladen na celkové vnímání stavby. Takový rozvoj vedl k uvolnění forem, což následně umožnilo snažit se stavby zakomponovat do okolního prostředí.\n\nV 19. století skončila slohová jednota nějakého období, protože se prosadilo několik uměleckých a zároveň i architektonických stylů, hovoříme o tzv. klasicismu. V tomto období ustupuje církev a s ní i náboženská architektura do pozadí a výrazně dominantní jsou soukromé stavby. Dominantní tendencí je napodobovat antické a egyptské (empír) stavby. Tento návrat do historie je částečně vysvětlován tím, že společnost procházela obrovskými změnami. Ačkoli tento styl také vychází z antiky, nelze ho považovat za pokračování renesance, naopak ho lze chápat jako zpřetrhání kontinuity evropské architektury zahájené renesancí V tomto období se postupně stále více prosazují nové materiály a technologie, které umožnily nové způsoby řešení některých problémů, to vedlo k rozvoji průmyslu a tím se i objevil nový požadavek na architekturu stavět funkčně a levně. Estetická část díla byla často potlačena na úkor prvních dvou požadavků. To způsobilo, že se inženýrství oddělilo od architektury a každý z těchto oborů se ubírá lehce odlišnou cestou.\n\nArchitektura 20. století nemá jednotný styl jednotlivé slohy a styly na sebe často nereagují a jsou natolik odlišné, že mezi jednotlivými architektonickými proudy neexistují styčné body. Pro celé 20. století je typická práce s novými materiály (ocel , sklo), které díky svým vlastnostem umožňují hledat nová řešení. Velmi populární byl konstruktivismus, později moderna a následně postmoderna. V socialistickém bloku se rozvinul tzv. socialistický realismus, který se projevil i v architektuře. Specifickým druhem architektury je nacistická architektura rozvinutá zejména ve 30. a 40. letech v Třetí říši a Itálii. Pro 20. století je typické využívání pravých úhlů, které umožňují efektivněji využít prostor.\n\nIslámská architektura stojí mimo evropskou architekturu, ačkoli její původní památky jsou ovlivněny byzantskou architekturou a jsou velmi vzdáleny od evropské, neboť vývoj tohoto směru pokračoval bez dalších ovlivnění evropskou architekturou. Islámská architektura začíná zrodem islámu tj. rokem 622. Obecně lze tvrdit, že v ní také byla dominantní nábožensky zaměřená architektura, zároveň i zde platí, že prošla dlouhým vývojem, který byl v mnohém podobný vývoji křesťanské architektury. Vzhledem k tomu, že tato architektura zabírá velký časový úsek i rozsáhlé území nelze vytyčit hlavní používaný materiál ani jinak přesněji vymezit architektonické zvyky této architektury.\n\nZákladní stavbou je mešita, kterou tvoří velký dvůr a modlitební síně, střecha je tvořena kupolí. K mešitě bývá připojen i minaret, což je prakticky věž ze které jsou věřící svoláváni k modlitbě. V zásadě lze rozlišit dva typy mešit z nichž první se vyvinul z baziliky zatímco druhý má své vzory v byzantské architektuře.\n\nDruhým typem stavby typickým pro islám je mauzoleum, což je stavba určená k oslavě významných lidí. Mauzoleum se stalo jednou z nejtypičtějších staveb islámské architektury, je to stavba čtvercového půdorysu, kterou kryje kopule. Tyto stavby stojí buď samostatně, nebo jsou součástí rozsáhlejšího komplexu.\n\nCivilní architektura kopírovala vývoj náboženské architektury, jsou známy rozsáhlé paláce, lázně i vojenské stavby (citadela), které mají vzor v náboženských stavbách, proto se na nich setkáme se stejnými prvky a v některých případech není snadné určit účel stavby.\n\n"}
{"id": "344037", "url": "https://cs.wikipedia.org/wiki?curid=344037", "title": "Děsnej doják", "text": "Děsnej doják\n\nDěsnej doják (v originále \"Date Movie\") je americká komedie z roku 2006 parodující např. filmy \"Moje tlustá řecká svatba\", \"Deník Bridget Jonesové\", \"Titanic\", \"Pravá blondýnka\", \"Fotr je lotr\", \"Pán prstenů\", \"Mr. & Mrs. Smith\", \"Pretty Woman\", \"Kill Bill\", \"Deník princezny 2\" a další.\n\nFilm začíná snem hlavní hrdinky Julie Jonesové, obézní dívky, o tom, že si bere Napoleona Dynamita. Sen se změní v noční můru, protože Napoleon jí začne nadávat. Julia se probudí a jde vše zapsat do svého deníku. Následuje scéna, kdy Julia vychází ze svého domu a tančí na ulici, aby zaujala nějakého muže. Její obezita ale všechny odrazuje, jeden se dokonce zastřelí.\n\nPak jde Julia do práce do řecké restaurace svého otce Franka, který chce, aby se vdala a vnucuje jí Nickyho, ošklivého a hloupého muže. Pak Julia potká Granta Jebala, který se do Julie zamiluje. Julii ale zavolá otec, ta se otočí, omylem udeří Granta konvicí, ten spadne na zem. Když se Julia otočí, vidí pouze prázdný stůl.\n\nJulia se rozhodne navštívit Hitche, který jí má pomoci najít pravou lásku. Ten ji vezme do garáže, kde z ní udělají krásnou dívku. Pak se Julia dostane do televizní reality show, kde se seznámí s Grantem, který si ze všech dívek vybere právě ji. Vyhrají společnou večeři v restauraci s názvem Restaurace. Po večeři pozve Julia Granta domů a chce ho seznámit s rodiči.\n\nV další scéně sedí Julia a Grant vedle sebe v domě Juliiných rodičů - Franka a Lindy. Mezi Grantem a Frankem vládne napětí. Nejhorší se stane, když Grant otevírá šampaňské a špunt trefí urnu Frankovy matky, z té vypadne kostra, se kterou se pokusí souložit kocour Jinxers.\n\nPak vezme Grant Julii do klenotnictví, kde naleznou Froda, Sama a Gandalfa z \"Pána prstenů\". Frodo prodá Prsten za 50 dolarů, i když ho Gandalf přesvědčuje, že prsten může zničit všechno zlo. Grant pak požádá Julii o ruku, ta odpoví šťastně \"ano\".\n\nPoté se jde Julia seznámit s Grantovými rodiči. Jeho otec Bernie provozuje bojové umění capuerta, jeho matka všem na potkání vykládá, že Grant přišel o panictví s jejich hospodyní-gayem. Frank neustále nutí Julii Nickyho.\n\nJulia se další den seznámí s Grantovým svědkem - Andy. Nejdříve si myslí, že jde o muže, ale nakonec zjistí, že je to žena, atraktivnější než Julia, a navíc, že byli s Grantem ještě před třemi týdny zasnoubeni. Andy pomůže Julii s nákupy, ale ve skutečnosti chce Granta zpět. Julia dostane depresi a myslí si, že bude vždy tou tlustou ženou, kterou byla. Jde zpět k Hitchovi a řeknu mu o Andy. Ten jí řekne, že proti Andy nemá šanci, ale jestli má šanci, tak že bude nakonec vše v pořádku.\n\nPřes další problémy je nakonec svatba naplánována. Ve svatební den se ale Julia probudí s velkým uhrem, kterého se zbaví, ale přijde pozdě na svatbu. Andy toho využije a řekne Grantovi, že ho miluje, ten ji ale odmítne s tím, že chce Julii. Andy ho ignoruje a políbí ho, to vidí Julia. Ta se vrátí do svého bytu, kde je obklopená květinami, dárky a dopisy od Granta. Julia mu ale nemůže odpustit a souhlasí s tím, že si vezme Nickyho. Julia pak ale vzpomíná na Granta, její vzpomínky vidí Frank a svatbu s Nickym zastaví. Ukáže Julii časopis s fotkou Granta a dopisem pro ni, ve kterém jí říká, že bude čekat na střeše domu, kde se potkali. Julia se tam vydá, ale zjistí, že Grant už tam není. Julia spadne dolů přímo do Grantových rukou. Nakonec se vezmou, oddávajícím je Hitch, svatby se zúčastní Andy a Nicky, kteří spolu začali chodit.\n"}
{"id": "344040", "url": "https://cs.wikipedia.org/wiki?curid=344040", "title": "Macháč", "text": "Macháč\n\nPříjmení Macháč nosí více významných osobností:\n\n"}
{"id": "344041", "url": "https://cs.wikipedia.org/wiki?curid=344041", "title": "Let It Die", "text": "Let It Die\n\n\"Let It Die\" je čtvrtý singl z alba Echoes, Silence, Patience & Grace, oceněného cenami Grammy od skupiny Foo Fighters.\n\n\"Let It Die\" bude vydáno jedině v Severní Americe, pravděpodobně ve formátu CD, jako první dva singly z tohoto alba.\n\nVideoklip pro tuhle skladbu bude režírovat Martin Fougerol (U2, The White Stripes, Wolfmother) když bude mít skupina volno, mezi australskou tour a evropskými festivaly.\n\nLet It Die je použito jako zahajovací píseň na Světovém turné Foo Fighters 2007/2008.\n\n"}
{"id": "344044", "url": "https://cs.wikipedia.org/wiki?curid=344044", "title": "Miroslav Šimek", "text": "Miroslav Šimek\n\nMiroslav Šimek (* 27. ledna 1959 Turnov) je bývalý český a československý vodní slalomář, kanoista a kajakář závodící v kategoriích C2 a K1. Jeho partnerem v deblkánoi byl Jiří Rohan.\n\nZačínal jako kajakář v roce 1971 na Malé Skále, po třech letech přestoupil do Slavie Praha (nyní USK Praha) a poté odešel do Dukly Brandýs. Tam se dostavily první úspěchy v podobě několikanásobného vítězství Českého poháru. Přechod na kanoi dvojic v roce 1984 mu přinesl úspěchy na mezinárodní scéně. Na mistrovstvích světa získal čtyři zlaté (C2 – 1993; C2 družstva – 1985, 1993, 1995), pět stříbrných (C2 – 1991; C2 družstva – 1987, 1989, 1991, 1997) a jednu bronzovou medaili (C2 – 1997). Z evropských šampionátů má jedno stříbro z roku 1996 z individuálního závodu C2. V letech 1990–1995 vyhrál šestkrát celkové pořadí Světového poháru v kategorii C2. Dvakrát startoval na letních olympijských hrách, v Barceloně 1992 získal stříbro, stejný cenný kov vybojoval i v Atlantě 1996.\n\nV roce 2009 se věnoval trénování mládeže v oddíle vodního slalomu Delfín Jablonec.\n"}
{"id": "344045", "url": "https://cs.wikipedia.org/wiki?curid=344045", "title": "Jiří Rohan", "text": "Jiří Rohan\n\nJiří Rohan (* 13. prosince 1964 Praha) je bývalý český a československý vodní slalomář, kanoista závodící v kategorii C2. Jeho partnerem v lodi byl Miroslav Šimek.\n\nNa mistrovstvích světa získal čtyři zlaté (C2 – 1993; C2 družstva – 1985, 1993, 1995), pět stříbrných (C2 – 1991; C2 družstva – 1987, 1989, 1991, 1997) a jednu bronzovou medaili (C2 – 1997). Z evropských šampionátů má jedno stříbro z roku 1996 z individuálního závodu C2. V letech 1990–1995 vyhrál šestkrát celkové pořadí Světového poháru v kategorii C2. Dvakrát startoval na letních olympijských hrách, v Barceloně 1992 získal stříbro, stejný cenný kov vybojoval i v Atlantě 1996.\n"}
{"id": "344047", "url": "https://cs.wikipedia.org/wiki?curid=344047", "title": "Antoš", "text": "Antoš\n\nČeské příjmení Antoš či Antošová nosí více osobností:\n"}
{"id": "344048", "url": "https://cs.wikipedia.org/wiki?curid=344048", "title": "TV Lux", "text": "TV Lux\n\nTV Lux je slovenská katolická televize, která zahájila vysílání 4. května 2008. Její vysílání je od počátku dostupné přes internet, satelit Thor a kabelovou televizi Licenci pro satelitní vysílání vlastní od počátku března 2008. Projekt televize je dílem tří společníků: produkční studio \"Lux Communication\", slovenská provincie Salesiánů Dona Bosca a Konference biskupů Slovenska.\n\nTelevize Lux vznikla odštěpením Studia Lux od společného projektu česko-slovenské televize TV Noe/TV Lux, který byl založen v České republice a původně produkoval česko-slovenské vysílání (jehož slovenskou část produkovalo právě studio Lux). K rozštěpení a ukončení spolupráce vedl fakt, že TV Noe je orientována více ekumenicky a podle názoru KBS produkovala a vysílala i pořady, které byly v rozporu s katolickým učením. Také požadovala zaplacení odvysílání slovenských příspěvků. Slovenská strana tvrdí, že poté přišla před čistě vlastním projektem s návrhem, ať se televize formálně osamostatní a napevno si rozdělí vysílací čas na jednom kanále, ale česká strana prý tuto možnost odmítla. TV Lux též dříve spolupracovala se Slovenskou televizí, pro kterou produkovala např. \"Poltón\" či \"Lumen 2000\".\n\n\n"}
{"id": "344051", "url": "https://cs.wikipedia.org/wiki?curid=344051", "title": "Marek Jiras", "text": "Marek Jiras\n\nMarek Jiras (* 18. srpna 1976 Praha) je český vodní slalomář, kanoista závodící v kategorii C2. Jeho partnerem v lodi byl Tomáš Máder, nyní jezdí s Jaroslavem Pollertem.\n\nVětšinu své sportovní kariéry jezdil s Tomášem Máderem. V roce 1999 vybojovali zlatou medaili na mistrovství světa, v roce 2002 byli bronzovi. Kromě toho získali dalších pět zlatých a jednu stříbrnou medaili ze závodů hlídek. Z evropských šampionátů v letech 2002 a 2005 si odvezli stříbrné medaile, v dalších letech získali ze závodů družstev po jednom zlatu, stříbru a bronzu. Na Letních olympijských hrách 2000 v Sydney vybojovali v závodě C2 bronzovou medaili, v Athénách 2004 byli sedmí. Po Mistrovství světa 2009 ukončili sportovní kariéru.\n\nV roce 2012 se Marek Jiras po přestávce vrátil k závodění, tentokrát v lodi s Jaroslavem Pollertem.\n"}
{"id": "344052", "url": "https://cs.wikipedia.org/wiki?curid=344052", "title": "Tomáš Máder", "text": "Tomáš Máder\n\nTomáš Máder (* 18. dubna 1974 Praha) je bývalý český vodní slalomář, kanoista závodící v kategorii C2. Jeho partnerem v lodi byl Marek Jiras.\n\nV roce 1999 vybojovali zlatou medaili na mistrovství světa, v roce 2002 byli bronzovi. Kromě toho získali dalších pět zlatých a jednu stříbrnou medaili ze závodů hlídek. Z evropských šampionátů v letech 2002 a 2005 si odvezli stříbrné medaile, v dalších letech získali ze závodů družstev po jednom zlatu, stříbru a bronzu. Na Letních olympijských hrách 2000 v Sydney vybojovali v závodě C2 bronzovou medaili, v Athénách 2004 byli sedmí. Po Mistrovství světa 2009 ukončili sportovní kariéru.\n"}
{"id": "344053", "url": "https://cs.wikipedia.org/wiki?curid=344053", "title": "Jaroslav Volf (kanoista)", "text": "Jaroslav Volf (kanoista)\n\nJaroslav Volf (* 29. září 1979 Brandýs nad Labem-Stará Boleslav) je bývalý český vodní slalomář, kanoista závodící v kategorii C2 spolu s partnerem v lodi Ondřejem Štěpánkem. V roce 2005 vyhráli celkové hodnocení světového poháru. Na athénské a pekingské olympiádě dojeli na medailovém pořadí. Na mistrovství světa získali šest zlatých medailí, z mistrovství Evropy si přivezli sedm zlatých kovů.\n\nVrcholovou závodní kariéru ukončil v roce 2013.\n\nNa letních olympijských hrách startoval poprvé v Sydney 2000, kde skončil v závodě C2 pátý. Z následujících dvou olympiád v letech 2004 a 2008 přivezl bronzovou, respektive stříbrnou medaili. Na LOH 2012 v Londýně dojela jeho loď jako sedmá a nepostoupila tak do finále.\n\nJe držitelem řady medailí ze světových i evropských šampionátů, z mistrovství světa má šest zlatých (C2 – 2006; C2 družstva – 1999, 2003, 2006, 2007, 2013) a tři stříbrné (C2 – 2003, 2013; C2 družstva – 2010), z mistrovství Evropy sedm zlatých (C2 – 2004, 2005, 2012; C2 družstva – 1998, 2004, 2009, 2010), pět stříbrných (C2 – 1998, 2007, 2010; C2 družstva – 2007, 2012) a dvě bronzové (C2 – 2002; C2 družstva – 2006).\n\nV roce 2005 vyhrál celkové pořadí Světového poháru v závodech C2. Po Mistrovství světa 2013 v Praze ukončili společně se Štěpánkem sportovní kariéru a stal se manažerem slalomářského oddílu Dukla Brandýs nad Labem.\n\n"}
{"id": "344054", "url": "https://cs.wikipedia.org/wiki?curid=344054", "title": "Ondřej Štěpánek", "text": "Ondřej Štěpánek\n\nOndřej Štěpánek (* 28. listopadu 1979 Brandýs nad Labem-Stará Boleslav) je bývalý český vodní slalomář, kanoista závodící v kategorii C2 spolu s partnerem v lodi Jaroslavem Volfem. V roce 2005 vyhráli celkové hodnocení světového poháru. Na athénské a pekingské olympiádě dojeli na medailovém pořadí. Na mistrovství světa získali šest zlatých medailí, z mistrovství Evropy si přivezli sedm zlatých kovů.\n\nVrcholovou závodní kariéru ukončil v roce 2013.\n\nNa letních olympijských hrách startoval poprvé v Sydney 2000, kde s Jaroslavem Volfem skončili v závodě C2 pátí. Z následujících dvou olympiád v letech 2004 a 2008 přivezl bronzovou, respektive stříbrnou medaili. Na LOH 2012 v Londýně dojela jeho loď jako sedmá a nepostoupila tak do finále.\n\nJe držitelem řady medailí ze světových i evropských šampionátů, z mistrovství světa má šest zlatých (C2 – 2006; C2 družstva – 1999, 2003, 2006, 2007, 2013) a tři stříbrné (C2 – 2003, 2013; C2 družstva – 2010), z mistrovství Evropy sedm zlatých (C2 – 2004, 2005, 2012; C2 družstva – 1998, 2004, 2009, 2010), pět stříbrných (C2 – 1998, 2007, 2010; C2 družstva – 2007, 2012) a dvě bronzové (C2 – 2002; C2 družstva – 2006).\n\nV roce 2005 vyhrál celkové pořadí Světového poháru v závodech C2. Po Mistrovství světa 2013 v Praze ukončili společně s Volfem sportovní kariéru a stal se trenérem mladých českých deblkanoistů.\n\nOndřej Štěpánek se oženil s kanoistkou a reprezentantkou Vandou Semerádovou. Mají spolu dceru Julii a syna Matouše.\n\n"}
{"id": "344055", "url": "https://cs.wikipedia.org/wiki?curid=344055", "title": "Stadion Střelnice", "text": "Stadion Střelnice\n\nStadion Střelnice (dříve znám pod názvem Chance Arena) je domácí stadion fotbalového klubu FK Jablonec. Kapacita stadionu je 6 280 míst k sezení.\n\nZdroj: \n\nPrvní zmínky o stadionu jsou již z 19. století, kde na místě dnešního stadionu zřídil své sportoviště střelecký klub Jablonec. Střelnice se v průběhu času stala nejvýznamnějším sportovištěm v Jablonci nad Nisou. Avšak dnešní podobu začal stadion nabírat až v roce 1955, kdy byla vybudována hlavní tribuna, která sloužila svému účelu až do roku 2002. V 60. letech 20. století zde byl vybudován atletický ovál. V srpnu 2007 propůjčila stadionu název sázková kancelář Chance. Ze střelnice se tedy stala Chance Arena. Tento název byl používán až do startu sezóny 2014/15, kdy se název změnil zpět na Střelnice. \n\nZdroj: \n\nNová doba nastala pro stadion, když se jeho vlastníkem stalo město Jablonec nad Nisou. Následovala rekonstrukce stávajících tribun a byla vybudována nová tribuna jih za brankou. Dalším krokem modernizace bylo také vyhřívaný trávník a umělé osvětlení. Stadion Střelnice se tak stal moderním stadion splňující veškerá kritéria pro pořádání ligy i mezinárodních utkáních reprezentace.\n\n"}
{"id": "344057", "url": "https://cs.wikipedia.org/wiki?curid=344057", "title": "Moravské markrabství", "text": "Moravské markrabství\n\nMoravské markrabství či Markrabství moravské (německy \"\") byl v letech 1182–1918 státní útvar na území Moravy. Šlo o politický útvar vybavený v průběhu historie různou mírou autonomie s vlastním stavovským zemským sněmem (oficiálně ustaveným v polovině 14. století) a (později) zemským výborem.\n\nPrvní markrabě slučující pod svou vládou všechny tři moravské přemyslovské úděly (Brněnský úděl, Olomoucký úděl, Znojemský úděl) byl jmenován roku 1182 z vůle císaře Fridricha I. Barbarossy. Stal se jím Konrád III. Ota Znojemský, pozdější kníže Čech Konrád II. Ota. Po jeho nastoupení na stolec v Praze sice hodnost markraběte zanikla, ale záhy (1197) ji trvale obnovil Vladislav Jindřich, který bratrovi Přemyslu Otakarovi I. ustoupil z vrchní vlády v Praze a spokojil se se svrchovaností nad Moravou.\n\nI přes následné dlouhé cézury (přímá vláda českých králů, během husitských válek) už hodnost markraběte nezanikla. Od roku 1411 však už na Moravě nevládla samostatná markraběcí dynastie a po roce 1611 se markrabětem automaticky stávali čeští králové.\n\nSoučástí Moravského markrabství byla původně i oblast později vzniklého Opavského knížectví (1318) a Morava tak původně zasahovala i na území dnešního Slezska, resp. Polska. Se vznikem Koruny české (7. 4. 1348) přišly i dvě velké změny v rozloze markrabství: Karel IV. vydělil samostatné Biskupství olomoucké a definitivně i Opavské knížectví. Zatímco Opavsko už zůstalo samostatnou zemí (v průběhu 16. století připojivší se ke Slezsku), severní část Moravy (Olomoucko) se během 16. a 17. století podařilo moravským stavům díky vytrvalému tlaku na olomouckého biskupa znovuzačlenit do správní a soudní struktury země. Od 28. října 1526 bylo Moravské markrabství jednou z korunních zemí Habsburské monarchie.\n\nMezi lety 1782–1850 bylo markrabství spojeno s Vévodstvím Horní a Dolní Slezsko (Rakouské Slezsko) v jeden správní celek – tzv. Zemi moravskoslezskou, spravovanou moravskoslezským guberniem. Od roku 1783 byla území tzv. Moravských enkláv ve Slezsku převedena do správy Opavského kraje.\n\nOd roku 1850 byla Morava opět samostatnou korunní zemí Rakouska, výše zmíněná území Moravských enkláv zůstala ve správě obnoveného Rakouského Slezska, avšak to je muselo spravovat na základě moravských zemských zákonů, daně z nich byly odváděny na Moravu a navíc tato území tvořila jeden z moravských volebních okresů. Požadavku některých českých poslanců z Čech i Moravy na státoprávní spojení všech tří zemí bývalé Koruny české do jednoho celku vídeňská vláda nikdy nevyhověla. Se vznikem Československé republiky roku 1918 markrabství fakticky zaniklo, ale jako správní celek existovala Morava i nadále do roku 1928 jako Země moravská.\n\nDo roku 1849 se Markrabství moravské členilo na panství, která byla od roku 1535 součástí jednoho z krajů. Původně na Moravě existovaly kraje novojičínský, olomoucký, brněnský a hradišťský.\n\nÚzemně-správní reforma Karla VI. z roku 1714 ustanovila (už stálé) kraje:\n\nTy byly v letech 1850–1855 nahrazeny dvěma kraji (Brněnským a Olomouckým), dále členěných na 25 okresních hejtmanství. V letech 1855-1868 se pak Morava opět členila na 6 krajů a 76 okresů. Poté byly kraje bez náhrady zrušeny a Morava se členila pouze na okresní hejtmanství.\nDne 19. 5. 1868 bylo Markrabství moravské rozděleno na 31 okresních hejtmanství a 6 městských okresů.\n\nOd druhé poloviny 13. století byla znakem Markrabství moravského stříbrnočerveně šachovaná orlice se zlatou korunou a zlatou zbrojí v modrém poli štítu, jak ukazují např. i sněmovní artikuly do roku 1838 a nebo zemské řády z 16. a 17. století.\n\nZnak Markrabství moravského je popsán v historických pracích (např. Zrcadlo slavného Markrabství moravského z roku 1593 Bartoloměje Paprockého z Hlohol a Paprocké Vůle, Mährisches Landes-Wappen aus der Historie und Herolds-Kunst illuminiret z roku 1699 Karla Ferdinanda Schertze, Historischer Versuch über das Landeswappen des Markgrafthums Maehren z roku 1792 Josefa Vratislava Monseho či Topographie vom Markgrafthum Mähren z roku 1793 Františka Josefa Schwoye) a v císařských dekretech (např. dekret Ferdinanda V. z 22. srpna 1836 týkající se velkého znaku Rakouského císařství).\n\nV roce 1462 Fridrich III. vydal erbovní list, v němž je šachování orlice změněno na červeno-zlaté. Tuto změnu však Moravský zemský sněm nikdy nepřijal a nepotvrdil. V roce 1915 bylo šachování orlice ve znaku zastupujícím Markrabství moravské ve státním znaku Rakouska-Uherska změněno na červeno-zlaté. Od roku 1918 je ve státní symbolice opět výlučně používáno původní stříbrnočervené moravské orlice v modrém poli. Právně bylo stříbrnočervené šachování ve znaku Moravy výslovně potvrzeno zákonem č. 252/1920 Sb.\n\nPřed faktickým zánikem markrabství v roce 1918 bylo v roce 1917 II. odborem ministerstva vnitra spravujícím šlechtické záležitosti a také záležitosti erbů v Předlitavsku na základě souladu se zvyklostmi při vyvěšování praporů (dle zprávy moravského místodržícího) jako pořadí barev na případném praporu v zemských barvách uvedeny červená a žlutá. Tyto barvy neodporovaly popisu moravského znaku z 10. října 1915. Podoba zemské vlajky však až do zániku Rakouska-Uherska nebyla Markrabství moravskému žádným zákonným předpisem určena.\n\n\n\n"}
{"id": "344058", "url": "https://cs.wikipedia.org/wiki?curid=344058", "title": "Státní znak Itálie", "text": "Státní znak Itálie\n\nStátní znak Itálie () byl oficiálně přijat 5. května 1948. Heraldicky se nejedná o znak, ale o emblém, protože nebyl navržen v souladu s tradičními heraldickými pravidly. Znak tvoří červeně lemovaná bílá pěticípá hvězda položená do středu šedého ozubeného kola. Po stranách jsou olivová a dubová ratolest. Ty jsou dole převázány červenou stuhou nesoucí nápis REPVBBLICA ITALIANA ().\n\nHvězda symbolizuje republiku, ozubené kolo heslo z ústavy „Itálie je demokratická republika, založená na práci“. Olivová větévka představuje touhu po míru a harmonii. Dubová větévka symbolizuje sílu a důstojnost italského lidu. Dub i olivovník jsou typické stromy italské krajiny.\n\nDne 4. května 1870, devět let po sjednocení Itálie (1861), byl vydán dekret jímž byl vytvořen státní znak Italského království. Tento znak tvořil štít (bílý kříž v červeném poli, znak dynastie Savojských) jenž byl nově určen jako znak celé Itálie, štít podpírali 2 zpět hledící lvi. Kolem štítu byly obtočené tyto řády (pořadí: 3 pod štítem, 1 pod nimi a 1 pod těmi 4) Vojenský Savojský řád, Civilní Savojský řád, Řád italské koruny, Řád sv. Mauricia a sv. Lazara a Nejvyšší řád zvěstování nanebevzetí Panny Marie (motto řádu FERT). Lvi drželi kopí se státní vlajkou. Tento znak byl položen na purpurový královský plášť, jenž vycházel z turnajské helmy na níž byla královská koruna (heraldický model). Tento celý znak byl položen na bledě modro-zlatý stan (pavilon) na jehož vrcholu byla tzv. \"Stellone d'Italia\", hvězda jenž měla ochránit italský národ.\n\nPo dvaceti letech od zavedení původního znaku byl 1. ledna 1890 znak pozměněn. Znak dostal více formu více podobnou znakům jiných států. Zmizela kopí s vlajkou jenž nesli lvi. Byl odstraněn plášť a stan se změnil na červený, na jehož vrcholu se přesunula královská koruna. Turnajská přilba se přesunula nad štít a nad korunou byl klenot v podobě lva na jehož krku tj. mezi přilbou a klenotem se objevila železná koruna. Kolem štítu byl nyní ovinut pouze Nejvyšší řád zvěstování nanebevzetí Panny Marie. Znak v této podobě zůstal používán 56 let až do ustanovení Italské republiky, kromě období vlády fašismu, kdy byl modifikován viz níže.\n\nZnak byl modifikován během vlády fašistů a používán s fašistickými symboly v letech 1929–1944. těmi fašistickými symboly byly především tzv. \"fasces\" (což jsou svazky, původně totiž označovalo jilmové pruty svázané červenou páskou s vyčnívající vetknutou sekyrou – symboly fašismu) tyto fasces nahradily lvy v pozici štítonošů.\n\nPředchozí verze znaku byla krátce obnovena v letech 1944–1946, dokud se znakem nového Italské republiky nestal současný znak jenž byl ovšem oficiálně přijat až 5. května 1948.\n\n\n"}
{"id": "344059", "url": "https://cs.wikipedia.org/wiki?curid=344059", "title": "Sportovní střelba na Letních olympijských hrách 2008", "text": "Sportovní střelba na Letních olympijských hrách 2008\n\nStřelecké soutěže na Olympijských hrách v Pekingu 2008 se konaly od 9. srpna do 17. srpna. Soutěžilo se celkem v 15 disciplínách (viz přehled), které se konaly v pekingské střelecké hale \"Beijing Shooting Range Hall\" (pistole a pušky) a pekingské střelnici pro střelbu na běžící cíl - \"Beijing Shooting Range Clay Target Field\" (brokovnice).\n\nKim Jong-su ze Severní Koreje původně získal stříbrnou medaili v disciplíně 50 m pistole a bronz v 10 m vzduchová pistole, ale byl diskvalifikován poté, co byl pozitivně testován na propranolol.\n"}
{"id": "344062", "url": "https://cs.wikipedia.org/wiki?curid=344062", "title": "Lukáš Melich", "text": "Lukáš Melich\n\nLukáš Melich (* 16. září 1980 Jilemnice, Československo) je český atlet, reprezentant v hodu kladivem. Jeho největším úspěchem je bronz z mistrovství světa 2013 v Moskvě.\n\nTěsně pod stupni vítězů, na 4. místě skončil v roce 2003 na světové letní univerziádě v jihokorejském Tegu. V roce 2008 reprezentoval na letních olympijských hrách v Pekingu, kde skončil v kvalifikaci. Sítem kvalifikace neprošel také na MS v atletice 2005 v Helsinkách, na evropském šampionátu 2006 v Göteborgu i na MS 2009 v Berlíně.\n\nKromě hodu kladivem se Lukáš Melich účastní též Skotských her pořádaných každoročně na zámku v Sychrově a několikrát se stal celkovým vítězem. V roce 2006 reprezentoval ČR na Skotských hrách v Cowalu a obsadil zde 3. místo.\n\nDne 12. 5. 2012 na Vrhačském mítinku v Lovosicích splnil kritéria pro start na LOH 2012 v Londýně hodem 79,44 metrů. Na Letních olympijských hrách 2012 v Londýně pak skončil na 6. místě výkonem 77,17 metrů.\n\nNa Mistrovství ČR 16. 6. 2013 v Táboru obsadil výkonem 78,04 m 1. místo. Již dříve si ve Štetíně výkonem 80,28 m vytvořil osobní rekord. Tím se také kvalifikoval na mistrovství světa v atletice v Moskvě. \n\nNa mistrovství světa v atletice v Moskvě vybojoval dne 12. 8. 2013 výkonem 79,36 m bronzovou medaili. Překonali jej pouze vítězný Polák Fajdek s výkonem 81,91 m a stříbrný Maďar Pars s výkonem 80,30 m.\n\n"}
{"id": "344063", "url": "https://cs.wikipedia.org/wiki?curid=344063", "title": "Jílek (rozcestník)", "text": "Jílek (rozcestník)\n\nJílek může být:\n\n\n\n"}
{"id": "344065", "url": "https://cs.wikipedia.org/wiki?curid=344065", "title": "Země Moravská", "text": "Země Moravská\n\nZemě Moravská byl v období od roku 1918 do 30. listopadu 1928 oficiální název Moravy, jako jedné ze zemí první Československé republiky. Země Moravská byla republikánským nástupcem Moravského markrabství, avšak na rozdíl od něj již neměla autonomii ani zemský sněm, ale zůstaly jí její dosavadní zemské zákony, pokud nebyly zrušeny. Země Moravská byla spravována zemským výborem a zemskou správou politickou (zemský úřad) v čele s jejím prezidentem. Po vzniku ČSR stál v čele Moravy dosavadní správce Jan Černý, a to až do reformy roku 1928. Právně, daňově a též i v oblasti školství, podléhaly zemi Moravské i moravské enklávy ve Slezsku, které však byly spravovány orgány země Slezské a Slezsku podléhaly také soudně.\n\nPo vzniku Československa 28. října 1918 vyhlásili 29. a 30. října němečtí poslanci v pohraničí odbojné autonomní celky požadující nezávislost na Československu a připojení k Německému Rakousku. Na území Moravy zasahovaly tyto celky:\nČeskoslovensko obnovilo územní integritu s těmito celky bleskovou vojenskou akcí, při níž byly během listopadu a prosince 1918 tyto celky prakticky bez odporu obsazeny a přestaly existovat.\n\nDefinitivní ústava Československé republiky, přijatá 29. února 1920, se postavila proti stávajícímu zemskému zřízení. Zákonodárnou moc svěřila dvoukomorovému Národnímu shromáždění Republiky Československé, složenému z poslanecké sněmovny a senátu a potvrdila neexistenci zemských sněmů. Tatáž ústava také navrhla nové administrativní členění státu na menší župy, které by zcela nahradily stávající členění na země. Členění na župy pak určil zákon č. 126/1920 Sb. „o zřízení župních a okresních úřadů v republice Československé“ přijatý téhož dne. Hranice Moravy s Čechami a někdejším Uherskem by však byly i nadále plně respektovány. Toto členění kvůli velkému odporu veřejnosti nakonec vůbec nevstoupilo v platnost a tak země Moravská i nadále existovala.\n\nDo 30. července 1920 byly zemské hranice Moravy identické jako hranice Markrabství moravského v roce 1918. 31. července 1920 pak bylo území Moravy rozšířeno připojením dosud dolnorakouského Valticka. Došlo tím k rozšíření území spravovaného moravskými orgány (to znamená bez moravských enkláv) na 22 315,12 km². Moravské enklávy měly rozlohu 308,29 km²). S moravskými enklávami pak měla rozlohu 22623,41 km². K 1. lednu 1925 na základě vládního nařízení č. 315/1927 Sb. z. a n., ze 23. listopadu 1924, naopak Morava ztratila katastrální území Nedvězíčko (to mělo tehdy nepatrně odlišné hranice a rozlohu 78,2441 ha), které bylo začleněno do země České, čímž se rozloha Moravy zmenšila na 22314,337559 km² (bez území Moravských enkláv; s nimi pak její rozloha činila 22622,627559 km²). Roku 1925 pak byl k Československu a zároveň k Moravě připojen Dyjský trojúhelník a došlo k rozšíření Valticka, roku 1926 bylo na úkor tehdejší dolnorakouské obce Kleinschweinbarth rozšířeno území Mikulova. Rozloha správního obvodu moravských orgánů (to znamená Moravy bez moravských enkláv ve Slezsku) činila pak 22 384,1 km², celková rozloha Moravy (to znamená včetně Moravských enkláv) pak tedy činila 22 692,39 km².\n\n\n\n\n\n\nRoku 1927 pak byla po vlně protestů a petičních akcí, opuštěna myšlenka nahradit zemské členění župním. Zákonem ze dne 14. června 1927, č. 125/1927 Sb. z. a n., „o organisaci politické správy“, pak byly s platností od 1. prosince 1928 obnoveny v nové formě zastupitelské orgány zemí, přičemž země Moravská byla spojena se zemí Slezskou do jednotné země Moravskoslezské, čímž jako správní celek zanikla. I poté však na území zrušené země Moravské, jakož i na území bývalých moravských enkláv, platily moravské zemské zákony, pokud nebyly zrušeny.\n"}
{"id": "344066", "url": "https://cs.wikipedia.org/wiki?curid=344066", "title": "Městský stadion Mladá Boleslav", "text": "Městský stadion Mladá Boleslav\n\nMěstský stadion Mladá Boleslav neboli Adidas Aréna je všesportovní zařízení, v němž je vedle dalších sportovišť (atletického stadiónu, ústředního travnatého hřiště, fotbalového hřiště s umělou trávou, bruslařského oválu a nafukovací haly) především domácí aréna prvoligového fotbalového klubu FK Mladá Boleslav. Stadion byl otevřen v roce 1965.\n\nKapacita stadionu je 5 000 míst k sezení. Stadion nabízí 50 míst pro tisk a oficiálně žádné místo k stání. Hrací plocha je vybavena vyhříváním trávníku a umělým osvětlením.\n\n"}
{"id": "344071", "url": "https://cs.wikipedia.org/wiki?curid=344071", "title": "Nokia N80", "text": "Nokia N80\n\nNokia N80 je multimediální 3G \"smartphone\" od společnosti Nokia podporující vysokorychlostní UMTS/WCDMA připojení. Funkce zahrnují třímegapixelový fotoaparát s bleskem na zadní straně přístroje, přední kamerku pro videokonference, Wi-Fi (802.11g), Universal Plug and Play (UPnP), FM rádio, Bluetooth (1,2), hudební přehrávač, miniSD slot pro paměťovou kartu a podporu 3D Java her.\n\nVzhledem k tomu, že Nokia N80 podporuje paměťové karty a má velký displej, může fungovat jako přenosný multimediální přehrávač.\nNokia N80 pracuje s operačním systémem Symbian 9.1. Tato verze není zpětně kompatibilní se staršími verzemi tohoto operačního systému.\n\nZároveň je N80 první telefon na světě, který umožnil přenos mediálních souborů pomocí Wi-fi.\n\n\n"}
{"id": "344072", "url": "https://cs.wikipedia.org/wiki?curid=344072", "title": "Luboš Račanský", "text": "Luboš Račanský\n\nLuboš Račanský (* 13. března 1964, Benešov) je český střelec, olympionik, který získal bronzovou medaili v Barceloně na letních olympijských hrách 1992. Mimo to byl účastníkem také LOH 1988 a LOH 1996 v Atlantě, kde obsadil 13. místo.\n\n\n"}
{"id": "344073", "url": "https://cs.wikipedia.org/wiki?curid=344073", "title": "Petr Hrdlička", "text": "Petr Hrdlička\n\nPetr Hrdlička (* 23. prosince 1967 Brno) je český střelec, olympionik, který získal zlatou medaili v Barceloně na Letních olympijských hrách 1992 ve střelbě na trap. Jinou medaili na mistrovství světa nebo Evropy však nezískal. Působí jako trenér české reprezentace ve sportovní střelbě.\n\n\n"}
{"id": "344075", "url": "https://cs.wikipedia.org/wiki?curid=344075", "title": "Gaston Bonnier", "text": "Gaston Bonnier\n\nGaston Eugène Marie Bonnier (9. dubna 1853 Paříž – 30. prosince 1922 tamtéž) byl francouzský botanik.\n\nMezi lety 1873 až 1876 studoval na École Normale Supérieure a od roku 1878 na univerzitě v Uppsale. Bonnier byl jmenován roku 1887 profesorem na Sorbonně a roku 1897 členem Académie des sciences.\n\nZabýval se výzkumem vlivu podnebí na vývoj rostlin a také stavbou a funkčností jejich orgánů.\n\nJe po něm pojmenován rod \"Bonniera\" z čeledi \"Orchidaceae\" a \"Bonnierella\" z čeledi \"Araliaceae\".\n"}
{"id": "344077", "url": "https://cs.wikipedia.org/wiki?curid=344077", "title": "Nokia N75", "text": "Nokia N75\n\nNokia N75 je multimediální smartphone od společnosti Nokia využívající operační systém Symbian S60. Zajímavostí Nokie N75 je, že byla vytvořena speciálně pro severoamerický trh, ale po rozšíření technologie 3G byla prodávána i v Evropě.\n\n\n"}
{"id": "344079", "url": "https://cs.wikipedia.org/wiki?curid=344079", "title": "Suprhrdina", "text": "Suprhrdina\n\nSuprhrdina (orig. \"Superhero Movie\") je americká komedie parodující filmy o superhrdinech, především film \"Spider-Man\".\n\nPoté, co je kousnut geneticky upravenou vážkou, objeví v sobě Rick Riker nadlidské schopnosti jako neobvykle rychlé reflexy, obrovskou sílu nebo velmi tvrdou kůži. Ale nemůže létat! Rick se rozhodne použít tyto nové schopnosti k činění dobra a stane se hrdinou v kostýmu známým pod jménem \"Vážka\". Do cesty se mu ale postaví Lou Landers, který může po nevydařeném pokusu lidem krást životní sílu. Chce se stát nesmrtelným a stává se z něj padouch jménem \"Hodinář\". Rick se také pokouší získat dívku svého srdce. To se mu nakonec podaří, porazí Hodináře a dokonce se naučí i létat.\nFilm původně režíroval David Zucker, ale pak se režie ujal Craig Mazin. Původní název byl \"Superhero!\", ale nakonec byl film nazván \"Superhero Movie\".\n\nPředstavitel hlavní role Drake Bell složil a natočil skladbu \"Superhero! Song\", kterou můžeme slyšet při titulcích \"Suprhrdiny\". Sara Paxton zase nazpívala píseň \"I Need A Hero\", kterou napsala společně s Michaelem Jayem a Johnnym Pedersenem.\n\nFilm obdržel většinou negativní ohlasy od kritiků. Přesto většina kritiků označila tento film za lepší, než některé jeho předchůdce jako \"Velkej biják\" nebo \"Tohle je Sparta!\", které byly kritiky setřeny.\n\nFilm paroduje filmy o superhrdinech celkově, ale hlavním cílem \"útoku\" je \"Spider-Man\". Snímek paroduje ale také některé části filmů \"Batman začíná\", \"X-Men\" a \"Fantastická čtyřka\". Film paroduje také některé celebrity a prvky z jejich skutečného života jako třeba scientologické video Toma Cruise. Objevují se také narážky na některé výrobky a značky jako T-Mobile, Myspace, Facebook, iPod, Wikipedii nebo Google.\n\n"}
{"id": "344081", "url": "https://cs.wikipedia.org/wiki?curid=344081", "title": "2Wings", "text": "2Wings\n\n2Wings je tříčlenná česká hudební skupina založená roku 2006. \n\n2 Wings založili v roce 2006 skladatel, kytarista, zpěvák a producent Dan Šustr, který se proslavil v 90.letech se svojí kapelou Tichá dohoda, baskytarista Michal \"Sherry\" Šerák a bubeník Mikoláš Nop. V této sestavě skupina natočila své debutové album \"Overseas Pilots\" (2007).\nKytarové trio hrající retro rock odkazující na hudbu 70. let po změně na postu bubeníka v roce 2008 tvoří nyní vedle Dana Šustra dva další členové poslední sestavy Tiché dohody basista Michal \"Sherry\" Šerák a bubeník Václav \"Wendy\" Šváb.\n\n2Wings společně s Ivanem Tatíčkem navázali i na tradici technologického novátorství a v říjnu 2008 vydali první původní český Blu ray Disc o skupině 2Wings \"Overseas Pilots\".\n\n\n\n"}
{"id": "344082", "url": "https://cs.wikipedia.org/wiki?curid=344082", "title": "Jan Mundy", "text": "Jan Mundy\n\nJan Mundy ( 28. října 1798, Brno – 9. března 1872, Vídeň) byl na Moravě usazený textilní magnát a šlechtic, majitel statků a panství Drnovice, Račice, Hvozdec, Říčany, Tišnov a Veveří, které zdědil po svém otci Vilému Mundymu.\n\nPo smrti svého otce v roce 1805 se ujal veškerého majetku a s celou rodinou se usadil na hradě Veveří, kde se narodilo i jeho pět dětí čtyři synové a jedna dcera. Postupně ale majetek, který zdědil, prodával. Roku 1806 prodal textilní podniky, v roce 1821 panství Tišnov a 1830 Říčany s Hvozdcem. V letech 1861-1871 vlastnil statky Mořice, Výšovice a Nezamyslice. Koupil také panství Račice u Vyškova, kde zavedl vzorový chov ovcí. Zdejší zámek nechal opravit a vybudoval zde knihovnu s 20 000 svazky. Toto panství ale také roku 1864 prodal.\n\nJeho čtvrtý syn Jaromír proslul jako iniciátor a propagátor myšlenky sanitních vlaků. Jan Mundy zemřel ve Vídni roku 1872 a jeho ostatky byly převezeny do hrobky rodu Mundyů pod kostelem svatého Vavřince v Drnovicích.\n\nJan Mundy se roku 1816 oženil s Izabelou hraběnkou Kálnokyovou z Köröspataku a měli 5 dětí narozených na hradě Veveří. Žádný ze synů po sobě nezanechal žádné potomky. Tím rod vymřel po meči.\n\n\n"}
{"id": "344083", "url": "https://cs.wikipedia.org/wiki?curid=344083", "title": "Moravskoslezské gubernium", "text": "Moravskoslezské gubernium\n\nMoravskoslezské zemské gubernium (německy \"Mährischschlesisches Landesgubernium\") sídlící v Brně, bylo v letech 1783–1849 správní institucí země Moravskoslezské, v jehož čele stál moravský zemský hejtman jakožto gubernátor. S opětovným oddělením Moravy a Slezska k 1. lednu 1850 moravskoslezské gubernium zaniklo a bylo nahrazeno dvěma zemskými místodržitelstvími – moravským a slezským.\n\nMoravskoslezští gubernátoři:\n\n\n"}
{"id": "344085", "url": "https://cs.wikipedia.org/wiki?curid=344085", "title": "Nokia N70", "text": "Nokia N70\n\nNokia N70 je multimediální smartphone od společnosti Nokia. Prodej byl zahájen ve třetím čtvrtletí roku 2005, v České republice 5. října 2005. U operátorů se prodával do června 2008.\n\nNokia N70 je model spadající do kategorie Nseries. Je vybaven 2megapixelovým fotoaparátem s bleskem, předním fotoaparátem (umožňující videohovory), FM rádiem, Bluetooth, hudebním přehrávačem, Java hrami atd.\n\nTelefon pracuje s operačním systémem Symbian 8.1.\n\nV roce 2006 byla představena verze Nokia N70 Music Edition.\n\nDva měsíce poté, co se začala prodávat Nokia N70, představila Nokia verzi bez podpory 3G. Nokia N70-5 nemá přední kameru, jinak jsou všechny funkce stejné jako u základní verze. Svoje uplatnění našla na trzích Mexika a východní Evropy, kde uživatelé nemohou technologii 3G využít a zároveň je verze N70-5 levnější.\n\n\n"}
{"id": "344090", "url": "https://cs.wikipedia.org/wiki?curid=344090", "title": "Železniční nehoda ve Studénce 2008", "text": "Železniční nehoda ve Studénce 2008\n\nŽelezniční nehoda ve Studénce se udála 8. srpna 2008 v 10:30 hodin. Mezinárodní vlak EC 108 \"Comenius\" jedoucí na trase Krakov – Praha narazil v železniční stanici Studénka do konstrukce opravovaného silničního mostu, která se několik sekund před tím zřítila na železniční trať. Zemřelo 8 lidí (5 žen a 3 muži), asi 95 dalších bylo zraněno. Úmrtí osmé oběti bylo oznámeno v médiích 30. září 2008.\n\nNadjezdem ve Studénce překračuje silnice II/464 železniční trať č. 270. Původní 82 m dlouhý most z roku 1961 sestával z pěti rovnoběžných, vzájemně do tvaru roštu propojených, ocelových, plnostěnných nosníků, které byly nahoře spřaženy s železobetonovou deskou vozovky. Rekonstrukce počítala s tím, že původní narušená železobetonová deska bude odbourána a místo ní postupně nabetonována nová. Aby práce neprobíhaly nad kolejištěm a neohrožovaly tak bezpečnost železniční dopravy, byla celá mostní konstrukce hydraulicky pozvednuta a odsunuta cca o 28 m směrem na severozápadní, bíloveckou stranu, kde byla také provedena betonáž první části vozovky.\n\nTechnicky se posun prováděl tak, že pod oběma konci mostu byla postavena pomocná ocelová podpůrná konstrukce, sestávající z devíti příhradových věží, na něž byla uložena vždy trojice oranžových nosníků zasouvacích pojezdových drah, po níž mohly pojíždět robustní ocelové vozíky. Přes trojici vozíků byl vždy položen příčný příhradový nosník, na který byla přes vyrovnávcí podložky uložena nosná konstrukce mostu. Příčníky byly, stejně jako původní podpěry, rovnoběžné s kolejemi - most s nimi svíral úhel 58°.\n\nDva dny před nehodou bylo zahájeno zpětné zasunování mostu na původní místo, směrem na jihovýchodní, příborskou stranu. Průběh prvního čtyřmetrového kroku se poněkud zkomplikoval kvůli zablokování vozíků. Stavaři museli most pozdvihnout, vozíky vyrovnat do přímého směru a s denním zpožděním dokončili plánovaný posun. V osudný den se připravoval druhý, čtyřmetrový krok zasunutí mostu, mostovka se přizvedávala, přesunovaly se vozíky a příčníky do výchozí polohy. Z jednoznačně neobjasněných příčin došlo při této činnosti k několikadecimetrovému prudkému poklesu bíloveckého konce, a následnému rozvlnění či rozkmitání celé mostovky. Výše zmíněná nekolmost podpěr pak mohla způsobit vznik torzních kmitů a bočních vodorovných sil. Ale podpůrná konstrukce ještě několik sekund odolávala tomuto nepředpokládanému dynamickému namáhání, takže většina dělníků stihla utéci mimo nebezpečí. Potom se na příborské straně most, vážící několik set tun, sesul z podpůrné konstrukce směrem na jih, přičemž odhodil pojezdové dráhy směrem na sever. Na bílovecké straně došlo k odtržení krajní z pojezdových drah a most zůstal šikmo ležet na betonové podpěře a silničním náspu. Po dopadu se most zdeformoval natolik, že v prostoru třetí koleje dolehl až na úroveň terénu a lokomotiva se s ním tedy střetla v úrovni nárazníků.\n\nPoškození mostu, vzniklá v důsledku nehody, byla tak zásadní, že jeho oprava prakticky nepřicházela do úvahy. Nově vyrobený most, téměř identický s původním, byl otevřen 24. července 2009, tedy necelý rok po nehodě.\n\nDne 8. srpna 2008 dopoledne probíhaly přípravy na zasunutí konstrukce mostu. Stavební firma nevyhodnotila tyto činnosti jako natolik závažné, aby o nich informovala provozovatele dráhy (od 1. 7. 2008 SŽDC) a žádala ho o omezení provozu, takže vlaky po trati jezdily plnou rychlostí. Omezení dopravy a zvláštní dozor si stavbaři vyžádali až na večer.\nTéměř maximální povolenou rychlostí proto k místu oprav přijížděl i o deset minut zpožděný EC 108 \"Comenius\" z Krakova do Prahy, tažený lokomotivou 151.018-9, s asi 400 cestujícími.\n\nV 10:30 se opravovaný most rozvlnil a sjel z pomocných podpěr, z pohledu strojvedoucího na levé straně, a spadl do kolejiště, přímo před výše zmíněným vlakem EuroCity. Strojvedoucí Jiří Šindelář zaregistroval rozkmitání a pád mostu a v několika sekundách, které zbývaly do nárazu, stihl použít rychlobrzdu, stáhnout sběrače, zapískat a utéci z řídícího stanoviště do strojovny (její střední rám je nejpevnější místo lokomotivy, pod ním má v podobné situaci největší šanci na přežití). Přežil s lehkými zraněními a jeho jednání odborníci i mluvčí ČD označili za nejlepší možné. Podle záznamu rychlosti získaného při vyšetřování z lokomotivy bylo brzdění zahájeno v rychlosti 134 km/h (maximální povolená rychlost v tomto úseku je 140 km/h) a k nárazu došlo po ujetí 452 metrů od počátku brzdění v rychlosti 90 km/h.\n\nNáraz lokomotivy zdeformoval, potrhal a posunul ležící most, jenž se zarazil o odstavené nákladní vagony, stojící na sousední koleji. Poté značně poškozená lokomotiva ještě vyjela na ležící mostní konstrukci a zastavila se. Několik vagónů za lokomotivou setrvačné síly zbytku vlaku vykolejily a vytlačily na ležící most, kde většinou zleva minuly lokomotivu a následně se ještě bočně střetly s odstavenými nákladními vagóny.\n\nPři havárii či na místě bezprostředně po ní 6 lidí zemřelo a 67 bylo zraněno. Z mrtvých na místě šlo o čtyři ženy (tři Češky a Polku) a dva muže (Čechy), v nemocnici krátce poté zemřel třetí muž (Ukrajinec), čímž počet mrtvých vzrostl na sedm. Úmrtí osmé oběti, Polky, bylo oznámeno v médiích 30. září 2008. Vykolejila se lokomotiva a první čtyři vagóny, na sousední koleji pak ještě tři vagóny nákladního vlaku. Drážní inspekce vyčíslila materiální škody, které utrpěla železnice, na 136 milionů Kč (120 milionů připadlo na soupravu EuroCity, 6 na nákladní vlak a 10 na trať). Škoda na mostě není započítána, stejně jako náklady na zprovoznění tratě a zajištění dočasné náhradní dopravy.\n\nJelikož došlo k havárii za bílého dne na okraji města a před lidmi, byly záchranné práce zahájeny prakticky okamžitě. První záchranářská jednotka, hasiči ze Studénky, dorazila na místo sedm minut po prvním volání o pomoc. Do akce se zapojilo celkem 22 kompletních požárních jednotek se 45 vozidly. Na místě zasahovalo celkem 151 hasičů, 46 zdravotnických záchranářů a 18 lékařů. Polsko nabídlo pomoc se záchrannými pracemi a kapacity svých nemocnic, ale jeho nabídku nebylo nutno využít. 45 sanitek a dva vrtulníky rozvezly zraněné do deseti nemocnic v Ostravě, Novém Jičíně, Frýdku-Místku, Opavě, Hranicích, Bílovci, Olomouci a Valašském Meziříčí. Nejtěžší případy přijala Fakultní nemocnice v Ostravě. Do dvou hodin od havárie byli všichni zranění v nemocnicích.\n\nMísto havárie a zraněné také navštívili vedle vrcholných českých představitelů (mimo jiné premiér Mirek Topolánek a vicepremiér Jiří Čunek) i polský premiér Donald Tusk a polská ministryně zdravotnictví Ewa Kopaczová. Všichni vysoce ocenili vynikající práci českých záchranářů.\n\nTrať byla zcela zneprůjezdněna, jednokolejný provoz obnoven po půlnoci 10. srpna 2008, úsekem projížděly pouze mezinárodní vlaky a rychlost byla omezena na 30 km/h. Opravě troleje bránily zbytky mostovky ležící na krajích tratě, takže vlaky byly přes úsek přetahovány dieselovými lokomotivami, vlaky Pendolino kvůli odlišným spřáhlům přes úsek nejezdily. Dne 17. srpna 2008 kolem 20. hodiny večer byl obnoven provoz na všech 5 kolejích a s elektrickou trakcí, avšak s rychlostí omezenou do 50 km/h, než se koleje usadí. Po dalších dvou týdnech má být dovolená rychlost zvýšena na 120 km/h a se začátkem listopadu na původních 140 km/h.\n\nVzhledem k tomu, že šlo o mezinárodní vlak, kterým cestovala kromě Čechů i řada cizinců, zejména Poláků a Slováků, o případ se velmi zajímala i média těchto zemí. Reportáže však divákům přinesly i stanice jako BBC, CNN, Reuters či Al-Džazíra.\n\nVzhledem k tomu, že mezi cestujícími byla i řada fanoušků kapely Iron Maiden jedoucí na její pražský koncert, vydala kapela téhož dne prohlášení, že je událostí otřesena a že večerní koncert věnuje účastníkům tohoto strašného neštěstí. Při koncertě kapela vyzvala, po druhé písni, celý stadion, aby vstal, a zahrála píseň Revelations z alba Piece of Mind.\n\nČeské dráhy vyloučily, že by měly podíl na zavinění nehody, a obvinily stavitelskou firmu ODS - Dopravní stavby Ostrava, že na daný den neoznámila žádné práce na mostě, jinak že by snížily v daném úseku rychlost či dopravu zcela zastavily. Představitel stavební společnosti tvrdil, že na mostě v tu chvíli pracovala subdodavatelská firma Bögl a Krýsl, a mluvčí stavební společnosti prohlásil ještě v den nehody v pořadu ČT \"Události, komentáře\", že jeho společnost splnila veškerou oznamovací povinnost a poskytla SŽDC kompletní harmonogram prací. V následující fázi rozhovoru ovšem připustil, že na čas havárie nic ohlášeno nebylo, protože šlo pouze o malé přípravné práce, kde není potřeba dráhy informovat, takže s nimi byl smluven dozor a mimořádná opatření až na večer, na samotné zasunutí.\n\nMluvčí ODS-DSO popřel, že by se při přípravných pracích manipulovalo s mostem nebo že by mohly mít podíl na jeho pádu, který musel nastat samovolně či z jiných příčin. Také řekl, že společnost je připravena přijmout zodpovědnost za katastrofu, ale že pokud jde o vinu, zde je třeba počkat na výsledek vyšetřování. Oficiální stanovisko společnosti z téhož večera obsahuje prakticky tytéž informace, opakuje navíc, že šlo o práce subdodavatelské firmy. Později ovšem musela firma připustit, že na stavbě byli i její lidé. Podle serveru Novinky.cz navíc soudní znalec, který si nepřál být jmenován, vyjádřil značné podivení nad tím, že firma nepovažuje přípravné práce za natolik významné, aby informovala dráhy, a že si je troufá provádět za plného provozu.\n\nFirma Bögl a Krýsl nejprve popřela, že by v ten den měla s mostem pracovat, později připustila, že její zaměstnanci prováděli na stavbě přípravné práce. TV Nova upozornila, že to není první problém s mostem, který tato firma měla: lávka pro pěší a cyklisty, kterou před rokem zbudovala na Olomoucku, začala praskat ještě před tím, než mohly být provedeny zátěžové zkoušky.\n\nPodrobnější popis prací ovšem naznačuje, že přípravné práce mohou zahrnovat i významnou manipulaci s částí struktur podpírajících zřícenou konstrukci a že se u mostu pracovalo s velkým jeřábem. Někteří svědci podle tisku vyjádřili přesvědčení o tom, že dělníci s mostem (resp. zřícenou částí mostu) manipulovali. Jistý svědek uvedl, že na staveništi mostu se pracovalo v rozporu s bezpečnostními předpisy, dělníci byli z Východu, pracovali zde načerno a popíjeli alkohol. V neděli 10. srpna vyšetřovatelé sdělili České televizi, že hlavní vyšetřovací verzí jsou technické nedostatky při stavbě mostu, konkrétně poddimenzovaná podpůrná konstrukce držící most.\n\nVe středu 13. srpna byli policií zatčeni dva inženýři firmy Bögl a Krýsl (Zdeněk Malý a Oldřich Magnusek), kteří byli den poté obviněni z obecného ohrožení. V prezentaci před novináři, kterou uspořádal vyšetřovací tým, byly předloženy důkazy, které poskytují pádné důvody se domnívat, že dotyční inženýři se vědomě dopustili řady hrubých pochybení, jejichž mohlo být zřícení mostu přímým důsledkem. Jako nejzásadnější byl uveden fakt, že dotyční částečně ignorovali a částečně naprosto neodborně, nedostatečně a v rozporu s předpisy svépomocí opravili (či nechali opravit) ohýbající se pojezdové nosníky. Ač si podle policie museli být vědomi hrubého narušení statiky stavby a z toho plynoucího rizika, nezastavili práce, nekonzultovali věc se statikem ani nevarovali řádným způsobem dráhy. Policie také naznačila, že má důkazy, že dotyční informovali své nadřízené z firmy ODS-DSO, kterým i poskytli fotografie poškozených roznášecích nosníků, navařených na vozíky, takže nevylučuje, že padnou další obvinění. Vyšetřovatelé dále sdělili, že nosníky nebyly určeny pro konstrukci tak vysoké hmotnosti.\n\nTyto argumenty byly později zpochybněny, neboť vozík a prohnutými prodlužovacími nosníky na stavbě v osudný den už nebyl a statický výpočet ukazoval sice zátěž blízkou mezní, ale vyhovující. Navíc se konstrukce sesula na straně méně zatížených podpěr. Rovněž nedostatečná únosnost použitých vozíků se nepotvrdila. Je pravděpodobné, že příčinu destrukce je možno hledat v souběhu různých okolností - kromě hraničního dimenzování podpůrné konstrukce přichází do úvahy i nepřikotvení noh příhradových věží k podkladním silničním panelům, chybná manipulace se zvedacími lisy, jejich nesprávný typ, nesprávné vyrovnání konstrukce do vodorovné polohy, nebo její vychýlení v průběhu času, labilní vypodložení mezi mostovkou a pomocnými příčnými nosníky, spekuluje se o podílu případného poškození podpůrné konstrukce při vzpříčení pojezdových vozíků dva dny před nehodou, nedodržení technologického postupu ve snaze dohnat časové zpoždění atd. Znalec prof. Ing. Milan Holický, DrSc z Kloknerova ústavu ČVUT uvedl: \"Stanovit jednoznačně, co bylo tou hlavní příčinou, bude velmi těžké, ne-li nemožné\". V říjnu 2009 rozšířila policie obvinění na dalších 8 osob a nevyloučila obvinění dalších.\nV současné chvíli je obviněno 10 lidí, o dalším postupu se rozhodne nejspíše během července 2010.\n\nSoudní řízení měl v pravomoci Okresní soud v Novém Jičíně. Přelíčení začalo 20. června 2011 v největší jednací síni Krajského soudu v Ostravě. Přípravy na soudní řízení byly mj. komplikovány i faktem, že budova novojičínského soudu nedisponuje místností, do níž by se najednou vešla desítka obžalovaných, asi stovka zástupců poškozených, veřejnost a další zainteresované osoby. Původně bylo vytipováno pět různých míst, která nebyla zveřejněna. Pro výběr ostravské soudní síně se vedení okresního soudu rozhodlo především kvůli dobré dopravní dostupnosti z Novojičínska, kapacitě, odpovídajícímu technickému vybavení a zázemí pro soud.\n\nNa lavici obžalovaných usedli vrchní stavbyvedoucí (ODS - Dopravní stavby Ostrava), mistr stavební výroby (ODS - Dopravní stavby Ostrava), projektant (ODS - Dopravní stavby Ostrava), ředitel ostravského závodu firmy Bögl a Krýsl, šéf technického úseku (Bögl a Krýsl), vedoucí montér (Bögl a Krýsl), skupinář zastupující vedoucího montéra (Bögl a Krýsl), živnostník pracující na základě smlouvy o dílo pro firmu Bögl a Krýsl a mostní technik Správy silnic Moravskoslezského kraje.\nOkresní soud v Novém Jičíně při hlavním líčení dne 7. prosince 2017 všechny obžalované zprostil obžaloby.\n\nPředseda senátu zdůvodnil zprošťující rozsudek konstatováním, že soud neví, proč most spadl, neobjasnily to znalecké posudky ani doplňující výslechy znalců.\n\nJak je výše uvedeno, doprava byla obnovena poměrně rychle. Nicméně urychlené práce na odstranění následků nehodové události měly za následek, že nebylo provedeno podrobné kriminalistické ohledání místa činu, zajištění všech součástí, které by mohly poskytnout vypovídající důkazy. Například únavový lom materiálu, prasklý svar apod.\n\nKrajský soud v Ostravě vrátil zprošťující rozsudek zpět novojičínskému soudu s tím, aby verdikt lépe zdůvodnil. \n\nOkresní soud 26. srpna 2019 odročil jednání na podzim a 6. listopadu 2019 opět všechny obžalované zprostil obžaloby.\n\nTři roky po havárii byl díky občanskému sdružení Comenius 2008 v místě neštěstí odhalen památník obětem neštěstí. Památník vytvořil sochař Miroslav Rybička, který při jeho vzniku využil železobetonové konstrukce zříceného mostu. Na památníku jsou umístěna křestní jména obětí této nehody.\n\n\n"}
{"id": "344093", "url": "https://cs.wikipedia.org/wiki?curid=344093", "title": "Povolání", "text": "Povolání\n\nPovolání je specializovaná a pomocí vzdělání či vyučení osvojená pracovní činnost. Lze ji vykonávat buď v zaměstnání, anebo jako podnikatel či jako svobodné povolání ve vlastní režii. Příjem (výdělek) za výkon povolání zpravidla slouží k úhradě (podstatné části) nákladů na živobytí. Povolání často není chápáno jako prosté vykonávání práce, očekává se, že bude jedinci přinášet radost, v tomto smyslu se někdo může minout s povoláním. Povolání je pro jedince ve společnosti důležitý ukazatel sociálního a ekonomického statusu (prestiž povolání), proto se přikládá důležitost výběru povolání. Povolání si lidé vybírají na základě svých schopností, znalostí a dovedností. K výkonu většiny povolání je potřeba kvalifikace, ta je dosahována vzděláním ve školách. Některá povolání mohou vykonávat osoby v dané profesi nekvalifikované, na některá jiná povolání je možné se připravit formou rekvalifikace. V minulosti měli lidé často výběr povolání omezený původem či místem narození, byli nuceni vykonávat někdy i značně podřadnou práci bez ohledu na své schopnosti. V takovém případě se většinou ani nemohli vzdělávat.\n\nPovolání jako pojem českého pracovního práva je definován v § 5 písmeno f) zákona o zaměstnanosti, který říká, že se jedná o standardizovaný souhrn pracovních činností podle jejich obvyklého seskupení na trhu práce, jejichž výkon předpokládá určitou odbornou a další způsobilost.\n\nPovolání jsou strukturovaně popisována v Národní soustavě povolání. Zde zástupci zaměstnavatelů specifikují:\n\nPodle společnosti Gartnet do roku 2025 nahradí až třetinu pracovní síly roboti a automatizační software, v této souvislosti ale vyvstává otázka, zda se pro onu třetinu lidí najde jiné povolání. Podle futurologa Thomase Freye by do roku 2030 mělo zaniknout až polovina pracovních míst, měla by zaniknout pracovní místa v uhelných elektrárnách, ve společnostech starající se o přenosové soustavy, v automobilkách a v jejich dodavatelských firmách, v klasickém školství, ve výrobě, v zemědělství a v armádě, přičemž zaniklých pracovních míst by měla vzniknout nová povolání pro nově vzniklé potřeby.\n\nPodle zakladatele Computer Pressu Jiřího Hlavenky postupně přestala být potřeba, aby se většina lidí věnovala zemědělství, takže tito lidé postupně přijali nějaké povolání v továrnách, které se ale postupně automatizují, takže probíhá další přesun lidí do povolání ve službách. Ovšem i tato povolání jsou postupně automatizována a navíc zde dochází k tomu, že klienti některých služeb se obsluhují sami, ovšem pro zaměstnance v těchto povoláních už jiná povolání nevzniknou. S tímto názorem ale nesouhlasí psycholog Peter Lelovič, který se domnívá, že s rozvojem techniky se nová povolání objeví a že stejnou úvahu o nevzniku nových povolání bylo možné provést už v době, kdy se zvýšila výnosnost v zemědělství díky zavedení pěstování brambor, díky čemuž se zemědělství mohlo věnovat méně a méně rolníků, takže přebývající rolníci byli ti, pro které by nebylo nové povolání.\n\nPodle žebříčku ohroženosti pracovních míst digitalizací, který je součástí vládního dokumentu Národní iniciativa Průmysl 4.0 čtvrtá průmyslová revoluce nejvíce ohrozí úředníky, řidiče motocyklů a osobních automobilů, pokladníky a prodavače vstupenek.<ref name=\"zpravy.aktualne.cz/ekonomika/prijdete-o-praci-tyto-profese-v-cesku-prevezmou-roboti-predp/r~404fc720db9811e59e52002590604f2e\"></ref> Z úředníků jsou nejvíce ohroženi ti, kteří se zabývají zpracováním číselných údajů. Podle žebříčku jsou nejméně ohroženi lidé pracující na manažerských pozicích, ale i zde může dojít ke snížení potřebné kvalifikace a mzdového ohodnocení, protože jejich úkoly mohou být v budoucnu jednodušší a zvládnutelné méně kvalifikovanou pracovní sílou. Podle prezidentky Mezinárodní asociace agentur práce Annemarie Muntzové stroje zvládnou i některé administrativní činnosti, takže by mohly nahradit zaměstnance v cestovních kancelářích, dispečery, pojišťovací agendy nebo bankéře, ovšem nehrozí kvůli tomu zvýšení nezaměstnanosti, protože vzniknou nové pozice ve službách nebo v oborech, kde je potřeba vyrábět zboží „na míru“.<ref name=\"zpravy.aktualne.cz/ekonomika/komu-seberou-praci-roboti-vytlaci-kazdeho-kdo-ma-rutinni-pro/r~098d06321e8f11e6851c002590604f2e\"></ref>\n\nSoučástí některých her (\"nejčastěji RPG\") je i tvorba postavy, se kterou hráč hraje. Často jde o povolání s velmi „romantickým“ nádechem – čaroděj, bojovník, loupežník, princezna a nesčíslná řada dalších. Na rozdíl od reálného života volba povolání ve hře určí schopnosti postavy.\n\n\n\n\n"}
{"id": "344097", "url": "https://cs.wikipedia.org/wiki?curid=344097", "title": "Vladimír I.", "text": "Vladimír I.\n\nSvatý Vladimír I. Svjatoslavič, či Vladimír Svatý, (staroslověnsky Володимѣръ Свѧтославичь, transl. Volodyměr Svatoslavyč 958–960? – 15. července 1015 Berestovo u Kyjeva) byl jedním z nejvýznamnějších vládců Kyjevské Rusi, v jejímž čele stál od roku 980 do 1015. Z jeho panovnických činů je nejznámější christianizace Rusi, díky níž byl později, pravděpodobně v polovině 13. století, prohlášen za světce. Pravoslavná církev slaví jeho svátek 15. července.\n\nVladimír byl nejmladším synem knížete Svjatoslava I. z rodu Rurikovců, nenarodil se však v manželském loži. Jeho matkou byla Maluše, služebnice (klíčnice) nebo společnice kněžny Olgy Maluše, nešlo však patrně o ženu nízkého původu. Malý Vladimír vyrůstal vedle svých starších bratrů Jaropolka a Olega na babiččině dvoře, kde žila i jeho matka.\n\nRoku 969 se kníže Svjatoslav rozhodl žít trvale na Balkáně, proto svěřil správu v té době již značně rozlehlé ruské říše svým synům. Nejstaršímu Jaropolkovi předal vládu v Kyjevě, Olegovi u Drevljanů a Vladimírovi ve vzdáleném Novgorodě, o nějž neměli jeho bratří zájem.\n\nPo Svjatoslavově smrti v roce 972 vypukly mezi Jaropolkem a Olegem neshody, jejichž důvodem byly zřejmě řevnivost a neshody mezi jejich družiníky. Výsledkem bylo Olegovo zabití roku 977. Poté se Jaropolk ujal vlády také v drevljanské zemi. Mladičký a zatím jen málo zkušený Vladimír se obával, že jeho starší bratr má v úmyslu ho odstranit a ujmout se vlády na celé Rusi, proto raději opustil Novgorod a vydal se do Švédska pro pomoc. Jaropolk poté dosadil do Novgorodu svého místodržícího.\n\nStejně jako Jaropolk, toužil také Vladimír stát se jediným vládcem kyjevské říše. Roku 980 se vrátil na Rus v doprovodu najatého varjažského vojska a bez problémů se zmocnil Novgorodu. Poté dobyl Polock, kde vládl varjažský kníže Ragnvald I., zabil ho a donutil jeho dceru Rognědu, aby se za něj provdala. Zmocnit se Kyjeva nebylo těžké, neboť Jaropolk město na radu zrádného družiníka opustil. Byl však ochoten vyjednávat. Odebral se proto do Vladimírova tábora, kde ho zabili varjagové. Poté se Vladimír stal jediným vládcem Kyjevské Rusi.\n\nNa počátku vlády musel mladý panovník upevnit svoje postavení jak uvnitř země, tak ve vztahu k sousedům. Některé východoslovanské kmeny, které byly dosud jen tributárně připojené ke kyjevské říši, využily sporu mezi knížaty a osamostatnily se. Vladimír pokořil znovu Vjatiče a Radimiče a přinutil je opět odvádět tribut. Současně se pokusil rozšířil moc kyjevských knížat na západ a severozápad. Roku 981 připojil ke své říši Přemyšl a Červoňské hrady, obývané dříve kmeny Dulebů. Tato oblast, jíž vedly důležité obchodní stezky do střední Evropy, se pravděpodobně nacházela ve sféře vlivu českého státu Boleslava II., jehož moc tehdy sahala až do Krakova a Sandoměře. V roce 983 si Vladimír podmanil baltské Jatvěgy a pravděpodobně rozšířil svůj vliv až na území, obývané ugrofinskými Esty, v ruských pramenech nazývaných Čuď. Roku 985 napadl Vladimír Volžské Bulhary. Není jasné, proč to udělal a jaké měla tato výprava důsledky. Snad se podobně jako dříve jeho otec snažil zajistit východní hranici své říše, a dát tak najevo, že Vjatiči patří do sféry vlivu Kyjeva.\n\nTak byla za Vladimírovy vlády dovršena integrace kyjevského státu, zahájená koncem 9. století. Nezbytným vyústěním tohoto procesu se stala christianizace Rusi, které kyjevská knížata dlouho vzdorovala. Ani Vladimír nepočítal zpočátku s tím, že by se stal křesťanem. Koncem 10. století se však pokřtění Rusi stalo neodvratným. Otázkou bylo jen to, za jakých okolností k ní dojde. \"Povest vremennych let\" líčí, jak se kníže Vladimír I., dobře si vědom toho, že dosud uctívané pohanské kulty již zastaraly a nové poměry vyžadují změnu náboženských zvyklostí, nejprve bez úspěchu pokusil o reformu pohanského náboženství. Na vršku nad Dněprem nechal postavit jakýsi pohanský pantheon s šesti božstvy (Perunem jako hlavním bohem, Chorsem, Dažbogem, Stribogem, Semarglem, a Mokoší), zdá se však, že se toto řešení neujalo.\n\nPoté kníže vypravil poselstva do okolních říší, aby se seznámila s různými monoteistickými systémy. Toto vyprávění se nepochybně opírá o historický základ. Vždyť ruský stát se formoval v sousedství bulharských muslimů, Chazarů vyznávajících judaismus, v neustálém kontaktu s ortodoxní Byzancí, ale i se severskými zeměmi Švédskem a Norskem, které byly dosud pohanské, a prostřednictvím misií z říše byli Rusové seznamováni také s křesťanstvím západního ritu. Rozhodujícím impulsem pro přijetí křesťanství na Rusi se nakonec staly její politické vztahy s Konstantinopolí.\n\nRoku 987 se na Vladimíra obrátil byzantský císař Basileios II. s žádostí, aby mu kníže poskytl na základě smlouvy z roku 971 vojenskou pomoc, která by mu umožnila potlačit vzpouru ve vojsku, vedenou usurpátory císařského trůnu. Vladimír mu poslal šest tisíc varjažských bojovníků ze své družiny, kteří již zůstali v císařových službách a vytvořili základ pro proslulou osobní panovníkovu gardu. Kníže se velmi rád zbavil bojovných družiníků, kteří mu pomohli zvítězit v boji s bratry o kyjevský trůn, ale pak se pro něj stali nepohodlnými. Za poskytnutou pomoc mu Basileios přislíbil ruku svojí sestry Anny Porfyrogennéty, o niž Vladimír požádal. Sňatek s princeznou “zrozenou v purpuru” představoval pro barbarského pohanského vládce vysoce prestižní záležitost. Jako podmínku si císař ovšem vymínil, že Vladimír přijme křest, a to osobně i pro svoji zemi, a zřekne se všech svých manželek a stovek souložnic, ať už je Nestorovo vyprávění co do jejich počtu přehnané či nikoliv.\n\nVladimír byl zřejmě pokřtěn počátkem roku 988 a poté přijal na svém dvoře urozenou nevěstu. Po sňatku přikázal pokřtít veškeré kyjevské obyvatelstvo v Dněpru. Varjagové, poslaní do Byzance, významně přispěli ke zdecimování povstalců, osobně do boje vytáhl také kníže, a to proti byzantské državě Chersonnésu, která se stala baštou povstalců. Město dobyl a značně vyplundroval, takže se prý už nikdy nevzpamatovalo.\n\nPodle tradiční verze, která vychází z tzv. Korsuňské (chersonéské) legendy, tomu bylo jinak. Přestože varjagové poskytli císaři významnou pomoc, Basileios se k tomu, aby poslal sestru na drsný sever, neměl. Proto se Vladimír odhodlal k demonstraci vojenské síly a roku 989/990 obsadil Chersonnésos. Císař ustoupil a vypravil Annu na Krym. Uspokojený kníže zde přijal křest a následně oslavil svoji svatbu. Poté se novomanželé odebrali v doprovodu početného řeckého kléru do Kyjeva a dali pokřtít zdejší obyvatelstvo.\n\nPřestože nelze podcenit vliv okázalosti východních bohoslužeb a nádhery byzantských chrámů, které nepochybně imponovaly ruské vládnoucí elitě, rozhodujícími se pro přijetí křesťanství na Rusi z Byzance staly mezinárodně politické okolnosti, za nichž již ruskému státu nehrozil podřízený vztah k říši. Naopak, křtem se Vladimír zařadil mezi evropské křesťanské panovníky, sňatkem postoupil v jejich hierarchii z hlediska byzantského protokolu dokonce před samotného západního císaře, neboť Theofano, s níž se oženil Ota II., neměla tak vysoce urozený původ jako Anna.\n\nBrzy po svém křtu povolal Vladimír na Rus byzantské stavitele a nechal v Kyjevě vystavěn první kamenný kostel, který byl zasvěcen Zesnutí Panny Marie (\"Uspenskij sobor\"), běžně je však znám pod názvem Desátkový chrám. Nejednalo se o metropolitní katedrálu, ale o kostel, který příslušel k panovnické rezidenci a sloužil především panovníkově rodině.\n\nLetopisec vypráví k roku 991 a 996:\n\nV důsledku nedostatečnosti pramenné základny prakticky nevíme, jak vypadala za Vladimírovy vlády církevní organizace, jaké bylo její právní postavení nebo jak se vyvíjely v tehdejším kyjevském státě konfesijní poměry.\n\nSprávu rozlehlého státu vykonával Vladimír s pomocí svých dvanácti synů, kteří nahradili místní knížata. \"Povest vremennych let\" k roku 988 uvádí: \nTo vedlo na jedné straně k překonávání starého kmenové rozdělení, na druhé straně nabízelo mladým knížatům prostor ke snaze o uplatnění vlastních mocenských ambicí. Problémy se začaly rýsovat již ke konci Vladimírovy vlády, ale naplno se projevily teprve po jeho smrti. Dokud kníže žil, dokázal svojí panovnickou autoritou zažehnat doutnající konflikty se svými syny a udržet si postavení samovládce. Podřizovat se autoritě velikého knížete odmítal především jeden ze starších synů Jaroslav a přestal do Kyjeva odvádět daně ve výši 2 tisíce hřiven, vybrané v Novgorodu. Vladimír se rozhodl, že syna potrestá vojenskou výpravou a začal se připravovat na tažení. Současně napdali Rus z jihu Pečeněhové, proti kterým poslal své vojsko v čele se synem Borisem. Zahájení výpravy proti Novgorodu se však již nedočkal, neboť onemocněl a brzy na to zemřel ve svém dvorci v Berestově nedaleko Kyjeva.\n\nVladimír I. byl po své smrti pochován v Desátkovém chrámu sv. Bohorodičky v Kyjevě, který dal sám postavit. Vlády se ujal jeho zřejmě nejstarší syn Svjatopolk.\n\nDěti z manželství s neznámou Češkou:\nDěti s vdovou Jaropolka I. (Julie):\nDěti s Rognědou Polockou.:\nDěti s Adélou:\nDěti s Malfriedou (dcera Boleslava II. Pobožného):\nDěti s dcerou bulharského Petra II.:\nDěti s neznámymi manželkami:\n\n\n"}
{"id": "344099", "url": "https://cs.wikipedia.org/wiki?curid=344099", "title": "BAE Systems", "text": "BAE Systems\n\nBAE Systems (BAE - British aerospace) je britská zbrojní firma sídlící v anglickém Farnborough. BAE je největším evropským zbrojním koncernem a zároveň třetí největší zbrojní firmou na světě. Společnost vznikla 30. listopadu 1999 po fúzi výrobce elektroniky a lodí Marconi Electronic Systems (MES) a zbrojního koncernu British Aerospace (BAe) v hodnotě 7,7 miliard liber.\n\nSpolečnost je nástupcem řady výrobců letadel a elektroniky, například firmy Marconi Company, jednoho z nejstarších leteckých výrobců Avro, firmy de Havilland, jež vyvinula první civilní proudový dopravní letoun de Havilland Comet, společnosti British Aircraft Corporation, která společně s francouzským koncernem Aérospatiale vyvinula nadzvukový dopravní letoun Concorde a nakonec i Supermarine, výrobce legendárního Spitfiru.\n\nBAE Systems se v současnosti podílí na řadě velkých zbrojních projektů, například participuje na projektu Lockheed Martin F-35 Lightning II, je součástí konsorcia, jež vyvinulo víceúčelový bojový letoun Eurofighter Typhoon a podílí se i na projektu stavby dvojice nových letadlových lodí třídy \"Queen Elizabeth\" pro Royal Navy.\n\nTechnika ze zbrojních kontraktů tvoří v současnosti 93 procent obratu této korporace.\n\n\n\n\n\n\n\nBAE Systems, popř. její dceřiné společnosti, byly podezřelé popř. usvědčeny z korupce a nabízení úplatků za zakázky a to hned v několika zemích.\n\nSpolečnost byla kritizována za korupci kvůli zbrojní dodávce do Saúdské Arábie za 74 miliard eur. Firma měla uložit přes miliardu liber na účet prince Bandara bin Sultána, který vyjednával nákupu stíhaček. Podle BBC firma vkládala platby označené jako „pomocné služby“ na dva účty saúdské ambasády v USA, kterou princ řídil., Vyšetřování korupce v případě zbrojovky BAE Systems Plc bylo zastaveno. Potvrdila ho 30. července 2008 Sněmovna lordů britského parlamentu s odůvodněním potřeby „ochrany národních zájmů“. Zamítla tím stížnost organizací bojujících proti korupci.\nZ úplatků v řádu miliard liber při prodeji stíhaček JAS-39 Gripen armádám různých států včetně České republiky je údajně podezřelý management britské zbrojovky podle jednání šéfů protikorupčních útvarů Velké Británie, Švédska, USA, Rakouska, Švýcarska a České republiky, podle nových zjištěních kromě zmíněné Saúdské Arábie úplatky směřovaly i na konta politiků v Maďarsku a J.A.R, kde se jejich výše vyšplhala na 5,5 mil. € (137 milionů korun).\n\n"}
{"id": "344102", "url": "https://cs.wikipedia.org/wiki?curid=344102", "title": "Quenstedtit", "text": "Quenstedtit\n\nQuenstedtit (Linck, 1888), chemický vzorec Fe(SO)·10HO, je trojklonný minerál. Pojmenován podle: Friederich August Quenstedt (1809–1889), německý paleontolog, geolog, mineralog a krystalograf.\n\nŘídce se vyskytující druhotný minerál vzniklý zvětráváním pyritu v aridních oblastech.\n\nKrystaly tabulkovité, zploštěné podle {010}, krátce (do 1 mm) prizmatické podél {100}. Běžně tvoří povlaky a zrnité agregáty.\n\n\n\n\nVzácný minerál.\n\n\n\n"}
{"id": "344107", "url": "https://cs.wikipedia.org/wiki?curid=344107", "title": "Vodní meloun", "text": "Vodní meloun\n\nMeloun vodní je tykvovitý plod lubenice obecné, \"Citrullus lanatus\" tento druh melounu se pěstuje v mnoha kultivarech. Přestože často bývá považován za ovoce, přesněji se jedná o plodovou zeleninu.\n\nTypicky je tvořen načervenalou vodnatou dužninou (pokud je meloun zralý) a zelenou kůrkou. Ve vnitřku dužniny se nachází rovnoměrně rozmístěná semena. Vodní meloun obsahuje v průměru 91 % vody, což se stává vítaným zavodňujícím zdrojem pro organismus. Dříve vypadal jinak a dnešní podoba je výsledkem šlechtění. Může dosahovat až váhy okolo 15 kg, ale uvádí se, že nejlepší plody ke konzumaci mají hmotnost okolo 2 kg.\n\nVodní melouny jsou tvořeny vyjma vody dále cukrem v podobě fruktózy, bohaté zdroje vitamínu C.\n\nPovrch vodního melounu má typicky zelenou barvu se světlými a tmavými pruhy v závislosti na odrůdě. Vnitřní dužnina je pak sytě červená až rudá, ale lze zakoupit odrůdy i se žlutým vnitřkem.\n\nPěstuje se hlavně v teplejších oblastech, jako je Amerika, Austrálie, Asie a Evropa. Do ČR se dováží většinou z Itálie, Španělska, Řecka, Kypru a Izraele.\n\nPůvodem pochází z oblastí Afriky (z Botswany), kde je dodnes hojně pěstován.\n\nNejtěžší známý meloun na světě vážil 159 kg, melouny okolo 100 kg nejsou výjimkou.\n\n"}
{"id": "344108", "url": "https://cs.wikipedia.org/wiki?curid=344108", "title": "Průcha", "text": "Průcha\n\nČeské příjmení Průcha (Průchová), nebo Prucha (Pruchová) nosí více osobností:\n\n"}
{"id": "344112", "url": "https://cs.wikipedia.org/wiki?curid=344112", "title": "Nová Bošáca", "text": "Nová Bošáca\n\nŽije zde  obyvatel.\n\nObec se nachází na úbočí Bílých Karpat přibližně 15 km severozápadně od Nového Mesta nad Váhom. Asi 3 km od obce se nachází státní hranice s Českou republikou.\n\nBlízkým významným vrcholem je Velký Lopeník (911 m n. m.), na němž stojí i rozhledna. Samotnou obcí protékají dva potoky, a sice Bošáčka a Brezovský potok. Na katastru obce je několik přírodních památek, v nichž roste vzácná květena.\n\nZdejší první osadníci se usazovali podél staré cesty z Uherska na Moravu. Během druhé světové války probíhaly v okolí Nové Bošáce tuhé boje mezi partyzány a jednotkami fašistů. Na tyto události upomíná několik pomníčků, které se zde nacházejí. Samotná obec ale vznikla až roku 1965 oddělením od Bošáci. O sedm let později – roku 1972 – zde byl vystavěn kostel svatého Cyrila a Metoděje, jehož interiérové malby navrhl Vincent Hložník.\n\n"}
{"id": "344113", "url": "https://cs.wikipedia.org/wiki?curid=344113", "title": "Graham Gristwood", "text": "Graham Gristwood\n\nGraham Gristwood (* 3. května 1984) je britský reprezentant v orientačním běhu, jenž v současnosti žije ve švédském hlavním městě Stockholmu. Jeho největším úspěchem je zlatá medaile ze štafet na Mistrovství světa v roce 2008 v Olomouci. V současnosti běhá za švédský klub IFK Lidingö a britský klub Octavian Droobers.\n\n"}
{"id": "344115", "url": "https://cs.wikipedia.org/wiki?curid=344115", "title": "Cinema City Velký Špalíček", "text": "Cinema City Velký Špalíček\n\nCinema City Velký Špalíček je první multikino na území statutárního města Brna a zároveň technicky nejvyspělejší kino na území Brna. Nachází se ve druhém patře obchodního centra Velký Špalíček, v katastrálním území Město Brno, v městské části Brno-střed.\n\nDo doby otevření multikina Velký Špalíček měli obyvatelé Brna k dispozici multikino v obchodním a zábavním centrum Olympia Brno v sousedním městě Modřice. Multikino Velký Špalíček bylo otevřeno spolu s obchodním centrem 1. září 2001 a původně patřilo společnosti Ster Century, která je roku 2002 odprodala společnosti Palace Cinemas. Její kina v Česku, Maďarsku a na Slovensku byla v roce 2011 odkoupena společností Cinema City.\n\nMultikino, vybavené zvukovými systémy Dolby Stereo SR, Dolby Digital a DTS, má 7 plně klimatizovaných kinosálů o celkové kapacitě 1 413 sedadel. Otevření multikina vedlo k zániku řady brněnských kin.\n"}
{"id": "344116", "url": "https://cs.wikipedia.org/wiki?curid=344116", "title": "Microsoft Dynamics NAV", "text": "Microsoft Dynamics NAV\n\nMicrosoft Dynamics NAV je softwarový systém společnosti Microsoft určený pro plánování podnikových zdrojů (ERP). Produkt je součástí řady Microsoft Dynamics, která pomáhá firmám s účetnictvím a ekonomikou, řízením vztahů se zákazníky, dodavateli, provozní analytikou a e-obchodováním (e-commerce).\nV roce 1984 vznikla v Dánsku společnost PC&C ApS (Personal Computing and Consulting). V roce 2000 se Navision Software A/S sloučila s dánskou společností Damgaard A/S (založena 1983) a společně vytvořili firmu s názvem NavisionDamgard A/S. Později bylo jméno změněno na Navision A/S. 11. července 2002 koupil Microsoft společnost Navision A/S. Vznikla divize Microsoft Business Solutions, která zároveň zahrnovala produkt Microsoft CRM. \n\nSamotný produkt prošel několika změnami, kdy se postupně jmenoval „Navision Financials“, „Navision Attain“, „Microsoft Business Solutions Navision Edition“ a naposledy „Microsoft Dynamics NAV“. V září roku 2005 Microsoft změnil značku produktu a oznámil uvedení na trh Microsoft Dynamics NAV.\n\nNAV poskytuje dvě verze licencí: Business Essentials (BE) a Advance Management (AM). Produkt používá databázový server Microsoft SQL Server jako DBMS. \n\nMicrosoft Dynamics NAV 2009 s novou třívrstvou architekturou klienta s novým uživatelským rozhraním zaměřeného na role (Role Tailored Client – RTC) byl uveden na trh v prosinci roku 2008. Microsoft původně plánoval vyvinout nový ERP systém (Project green), ale nakonec se firma rozhodla pokračovat ve vývoji všech ERP systémů (Dynamics AX, Dynamics NAV, Dynamics GP a Dynamics SL). Do dalších verzích jsou plánovány nové funkcionality aplikace, klient pro SharePoint, implementace všech částí systému v .NET (a tedy podpora 64bitové platformy a podpora Unicode) a další. Budoucnost produktu je popsána v dokumentu \"Statement of Direction\", který Microsoft uveřejňuje pro své partnery a zákazníky. Dokument obsahuje směřování aplikace až do roku 2017.\n\n"}
{"id": "344117", "url": "https://cs.wikipedia.org/wiki?curid=344117", "title": "Nová Lehota", "text": "Nová Lehota\n\nObec leží v pohoří Považského Inovce, přibližně 20 km jihovýchodně od Nového Města nad Váhom.\nPanoramatu obce dominuje asi 2 km vzdálený vrchol Bezovec.\n\nPrvní písemná zmínka o obci pochází z roku 1348.\n\nV obci stojí hned dva kostely. První je kaple sv. Antona Paduánskeho, postavená na začátku 20. století. A tou druhou je evangelický kostel z poloviny 19. století.\n\n"}
{"id": "344118", "url": "https://cs.wikipedia.org/wiki?curid=344118", "title": "Stará Lehota", "text": "Stará Lehota\n\nStará Lehota je obec na Slovensku v okrese Novém Meste nad Váhom. Žije zde  obyvatel.\n\nObec leží v pohoří Považského Inovce, přibližně 18 km jihovýchodně od Nového Města nad Váhom.\n\nPrvní písemná zmínka o obci pochází z roku 1348.\n\nNejvýznamnější pamětihodností v obci je bezesporu původně gotický kostel sv. Mikuláše, který pochází již ze 14. století.\n"}
{"id": "344120", "url": "https://cs.wikipedia.org/wiki?curid=344120", "title": "Pomník vítězství „Na věčnou slávu“ v Lukové", "text": "Pomník vítězství „Na věčnou slávu“ v Lukové\n\nPomník vítězství „Na věčnou slávu“ v Lukové je konkrétně umístěný na místním hřbitově u zdi ve druhé řadě hrobů. Byl postaven k připomenutí místních obětí ve 2. světové válce (pomník osvobození obce již tehdy stál). Jelikož je na pomníku rudá sovětská hvězda, míní se těmi oběťmi především občané z tehdejší SSSR. Postaven byl v roce 1965 u příležitosti 20 let od osvobození obce Luková. Slavnostně odhalen byl 8. května 1965.\n\nPomník vypadá stroze. Nápis zní pouze „Na věčnou paměť“, nahoře jednoduchá, jen matně rudá hvězda. Zvolilo se i několikeré zalomení kamene.\n\nV prosinci 1944, po příchodu sovětských válečných zajatců do Lukové se stala zajímavá událost, bezprostředně s pomníkem související. Protože jim němečtí biřici nedávali téměř žádné jídlo, Rusové museli celé dny trávit v bolestivých žaludečních křečích. Došlo to tak daleko, že se čtyři bývalí vojáci odhodlali k činu: Z vnitřku obří stodoly, kde přespávali se stovkami ostatních, se dostali komínem na střechu, poté ven a do sýpky. Ve chvilce spořádali dohromady asi 30 kg obilí. Jejich štěstí však netrvalo dlouho. Byli odhaleni. Všem čtyřem bylo jasné, že je čeká utrpení. Celé odpoledne se dozorci střídali a jeden po druhém se předháněli v mlácení, kopání a plivání. Noc museli \"jedlíci\" strávit venku ve velkém mrazu, ráno je už čekala smrt: Žebřiňák je svázané odvezl ke zdi hřbitova, kde byli po chvíli zastřeleni a přidáni k čtyřem mrtvým rudoarmějcům, jejichž příčina smrti je nám neznámá.\n"}
{"id": "344122", "url": "https://cs.wikipedia.org/wiki?curid=344122", "title": "Pico", "text": "Pico\n\nPico (španělsky „vrcholek, štít“) může znamenat:\n\n…a další\n\n\n"}
{"id": "344123", "url": "https://cs.wikipedia.org/wiki?curid=344123", "title": "Pavel Čapek", "text": "Pavel Čapek\n\nPavel Čapek (* 1958) je český sportovní novinář, televizní redaktor a sportovní komentátor. V Československé televizi, nyní v České televizi byl externě zaměstnán již od roku 1980, jako stálý člen Hlavní redakce sportu působí od roku 1984.\n\nNikdy neprovozoval žádný sport závodně, avšak disponuje rozsáhlými teoretickými a encyklopedickými znalostmi zejména z kopané. Specializuje se na komentování kopané, klasického lyžování a veslování. V Redakci sportu ČT působí také jako vedoucí dramaturg sportovních přenosů. Na Letních olympijských hrách 2008 v Pekingu komentoval veslování a fotbal.\n\nPod přezdívkou \"Čapoun\" figuruje v policejních odposleších Ivana Horníka jako \"pořešený\" novinář kryjící fotbalovou korupci.\n"}
{"id": "344126", "url": "https://cs.wikipedia.org/wiki?curid=344126", "title": "Microsoft Dynamics AX", "text": "Microsoft Dynamics AX\n\nMicrosoft Dynamics AX je jeden z produktů společnosti Microsoft. Jedná se o nástroj v kategorii enterprise resource planning software. Je součástí rodiny produktů Microsoft Dynamics.\n\nMicrosoft Dynamics AX byl původně vyvíjen jako Axapta v Dánsku před tím, než se v roce 2000 společnost Damgaard sloučila s firmou Navision Software A/S. Spojené společnosti včetně NavisionDamgaard a později Navision A/S byly později koupeny softwarovou společností Microsoft Corporation v létě roku 2002. Axapta byla uvedena na trh ještě před sloučením, a to v březnu 1998 v Dánsku a USA. Dnes je k dispozici ve čtyřiceti pěti jazycich v rámci celého světa. \n\nSystém si mohou zákazníci software AX upravovat pomocí vlastního IDE rozhraní s názvem MorphX, které obsahuje různé nástroje a příkazovou řádku. Software si mohou upravovat běžní uživatelé, k dispozici jsou také vývojové nástroje. Aplikace využívá vlastní jazyk s názvem X++. \n\n26. května 2008 dokončila společnost Microsoft vývoj poslední verze (2009). \n\n"}
{"id": "344134", "url": "https://cs.wikipedia.org/wiki?curid=344134", "title": "Elektrotechnická stavebnice", "text": "Elektrotechnická stavebnice\n\nElektrotechnická stavebnice je materiální učební pomůcka, která slouží k sestavování elektrických obvodů.\n\nČlenění elektrotechnických stavebnic:\na) demonstrační\nb) žákovské\n\n\n"}
{"id": "344136", "url": "https://cs.wikipedia.org/wiki?curid=344136", "title": "Království chorvatsko-slavonské", "text": "Království chorvatsko-slavonské\n\nKrálovství chorvatsko-slavonské ( ; ; ) bylo mezi lety 1868–1918 autonomní korunní zemí v rámci rakousko-uherského Zalitavska.\n\nKrálovství zaujímalo území tzv. Středního Chorvatska (bez Mezimuří) a Slavonie; bylo obýváno především Chorvaty a srbskou menšinou. Hlavním městem byl Záhřeb. Království se stejně jako Uhersko dále dělilo na župy, jichž bylo celkem 8.\n\nRoku 1849 se Chorvatsko-slavonské království odtrhlo od Uher a stalo se korunní zemí Rakouska se značnou autonomií. Slavonie zároveň ztratila část Sremu ve prospěch Srbské vojvodiny a Temešského banátu, ale roku 1860 se jí po zrušení této země tato část Sremu opět vrátila. Po rakousko-uherském vyrovnání (1867) byly Chorvatsko-Slavonie znovu podřízeny svrchovanosti Uher. Nespokojenost Chorvatů s tímto stavem vedla k nepokojům a protestům, takže následujícího roku museli maďarští představitelé uzavřít uhersko-chorvatské vyrovnání (\"Nagodba\") a povolit autonomii Chorvatsko-slavonského království v rámci Svatoštěpánské koruny.\n\nChorvaty bylo království nazýváno Trojjediné království dalmatské, chorvatské a slavonské (\"Trojedna Kraljevina Hrvatska i Slavonija\" popř. zkráceně \"Trojednica\"), jelikož chorvatská veřejnost neuznávala rozdělení chorvatských zemí na 2 části (Chorvatsko-Slavonie patřily pod Uhry, tj. Zalitavsko, kdežto Dalmácie pod rakouskou část R-U, tj. Předlitavsko).\n\n29. října 1918 chorvatský parlament vyhlásil konec unie s ostatními zeměmi Koruny svatoštěpánské a připojení Království chorvatsko-slavonského ke Státu Slovinců, Chorvatů a Srbů. Tím ztratil termín Země Koruny svatoštěpánské svůj význam a přestal být používán.\n"}
{"id": "344138", "url": "https://cs.wikipedia.org/wiki?curid=344138", "title": "Slezská knížectví", "text": "Slezská knížectví\n\nÚzemí Slezska bylo dlouhou dobu rozděleno na mnohá polonezávislá slezská knížectví, někdy se také používá označení vévodství. Toto dělení bylo zapříčiněno rozdělením Polska podle závěti Boleslava III. Křivoústého v roce 1138. Podle tohoto rozdělení mělo být Polsko rozděleno na 4–5 údělů a každý z těchto údělů připadl jednotlivým synům Boleslava. Slezsko podle této smlouvy potom připadlo Vladislavovi II. Vyhnanci a jeho potomci dále dělili Slezsko na další menší územní celky, až do roku 1675, kdy vymřeli všichni slezští Piastovci.\n\nZa vlády Jana Lucemburského a Karla IV. se tato knížectví stala vazaly k Českému království, a zůstala součástí Koruny české až do roku 1742, kdy probíhaly slezské války a větší část Slezska byla zabrána Pruskem, které zdejší knížectví inkorporovalo do svého království (i když některá knížectví sehrála později jistou epizodní roli).\n\n\n\n\n\n"}
{"id": "344140", "url": "https://cs.wikipedia.org/wiki?curid=344140", "title": "Pico della Mirandola", "text": "Pico della Mirandola\n\nGiovanni Pico della Mirandola (24. února 1463 Mirandola – 17. listopadu 1494 Florencie) byl italský humanista a filosof.\n\nNarodil se ve šlechtické rodině v malém městečku asi 30 km severovýchodně od Modeny v severní Itálii. Zajímal se o filosofii a klasické jazyky, začal studovat práva v Bologni, ale brzy osiřel, odešel do Padovy a roku 1483 do Florencie, kde se seznámil s Lorenzem Medicejským a jeho kroužkem mladých filosofů a básníků (Marsilio Ficino, Angelo Poliziano aj.). Začal se zabývat také kabalou a myšlenkou na spojení a smíření všech náboženství. Chtěl svolat do Říma velkou disputaci, pro niž připravil 900 tezí a poslal je papeži Inocenci VIII. Ten však s disputací nesouhlasil a dal teze prozkoumat komisi, jež některé z nich označila za heretické. Teprve, když se je Pico pokusil obhajovat, byl spis roku 1487 církevně odsouzen a Pico uprchl do Francie. S podporou francouzského krále se však mohl vrátit do Florencie, kde se spřátelil s radikálním dominikánským kazatelem Girolamo Savonarolou a věnoval se hlavně náboženským úvahám. V Savonarolově kostele San Marco byl pak také roku 1494 pochován.\n\nNejznámější Picovo dílo je předmluva k 900 tezím pro plánovanou římskou disputaci, kterou roku 1496 uveřejnil jeho synovec pod názvem „O lidské důstojnosti“ (\"De hominis dignitate\"). Pico zde vyzvedá zvláštní postavení člověka, jehož Bůh postavil nade všechny tvory, který však má svůj osud v rukou a může se buď pozvednout, anebo stát zvířetem. Text se stal manifestem humanismu a byl mnohokrát tištěn i překládán.\n\n\n\n"}
{"id": "344143", "url": "https://cs.wikipedia.org/wiki?curid=344143", "title": "The Subways", "text": "The Subways\n\nThe Subways jsou anglická indie-rocková kapela, která v roce 2005 vydala své debutové album \"Young for Eternity\". Jejich druhá deska \"All or Nothing\" vyšla v roce 2008. Třetí album s názvem \"Money and Celebrity\" vyšlo v září 2011. Zatím poslední album \"The Subways\" kapela vydala v roce 2015.\n\nKapela byla založena v roce 2003 Billem Lunnem, jeho přítelkyní Charlottou Cooper a Joshem Morganem jako \"Platypus\". V roce 2004 vyhráli na festivalu Glastonbury soutěž talentů a o rok později vydali debutovou desku s názvem \"Young for Eternity\". Písně z desky zazněly v mnoha seriálech a reklamách. V roce 2007 oznámila kapela, že nahrává své druhé album v Los Angeles, které vyšlo v červnu 2008 a dostalo od prestižních hudebních časopisů velmi pozitivní recenze.\n\nV současné době \"The Subways\" koncertují průběžně v Evropě, v ČR byli již sedmkrát. Poprvé v roce 2008 na Open Air Festivalu Trutnov. V roce 2013 hráli na hudebním festivalu Mighty Sounds v Táboře. Zatím naposledy koncertovali v ČR v roce 2015, opět na Open Air Festivalu Trutnov\n\n\n"}
{"id": "344144", "url": "https://cs.wikipedia.org/wiki?curid=344144", "title": "Zond 2", "text": "Zond 2\n\nZond 2, též pod názvem 3MV-4 2, byla zkušební kosmická sonda SSSR k planetě Mars z roku 1964, druhá oficiální z programu Zond. Sonda, katalogizovaná v COSPAR jako 1964-078C, kolem Marsu proletěla v době, kdy s ní bylo ztraceno spojení.\n\nOdstartovala 30. listopadu 1964 z kosmodromu Bajkonur s pomocí rakety Molnija 8K78.\nV oficiální startovní zprávě bylo uvedeno, že solární panely dodávaly pouze 50 % potřebné energie. Během letu se podařilo vyzkoušet poprvé iontové stabilizační motory.\n\nPůl roku po startu bylo se sondou přerušeno radiové spojení. V té době(duben 1965) byla sonda přes 30 mil. km od Země. Pravděpodobně prolétla blízko kolem Marsu 6. srpna 1965 a pak pokračovala v obězích Slunce jako umělé těleso.\n\nSondu vyprojektovalo středisko Koroljova. Hmotnost byla asi 960 kg. Jednalo se o tříose stabilizovanou sondu, složenou ze základního univerzálního modulu, k němuž byl přidán další planetární. Tvar měla válce dlouhého přes 3 metry, v průměru 1 metr. Sonda byla vybavena systémy tepelné regulace, napájení energií ze slunečních baterií, anténami, hlavním motorem s přívody a nádržemi pohonných hmot, šesti plazmovými motorky, televizním vysílačem. Nesla i řadu vědeckých a měřicích přístrojů, např. magnetometr, spektograf, detektory kosmického záření, slunečního větru i mikrometeoritů.\n\n"}
{"id": "344145", "url": "https://cs.wikipedia.org/wiki?curid=344145", "title": "Válka v Jižní Osetii (2008)", "text": "Válka v Jižní Osetii (2008)\n\nVálka v Jižní Osetii (známá též jako rusko-gruzínská válka) byl válečný konflikt mezi Gruzií na jedné straně a Ruskem, Jižní Osetií a Abcházií na straně druhé. Začal v noci z 7. na 8. srpna 2008 těžkými boji mezi gruzínskými armádními silami a jihoosetskými jednotkami, které se snaží o odtržení (secesi) gruzínské autonomní republiky Jižní Osetie. Rusko obvinilo Gruzii z „agrese proti Jižní Osetii“ a zahájilo rozsáhlou pozemní, leteckou a námořní invazi do Gruzie s deklarovaným cílem „operace vynucení míru“.\n\nJižní Osetie a Abcházie v roce 1991 vyhlásila jednostranně nezávislost, která nebyla Gruzií ani jiným státem až do skončení této války uznána. Přesto byla obě území pod faktickou kontrolou Ruské federace.\n\nNa základě dohody z roku 1992 byly v Jižní Osetii umístěny ruské, gruzínské a jiho- i severoosetské mírové jednotky. Válka skončila a situace se uklidnila, ale problém byl pouze odložen. Osetinci v převážné většině nestáli o reintegraci Jižní Osetie do Gruzie, v letech 1992 a 2006 uspořádali referendum, kde se vyslovili pro nezávislost. Gruzie se naopak snažila nad odtrženými oblastmi obnovit kontrolu. Když se v Gruzii dostal k moci Saakašvili, obnovil v roce 2004 po mimořádných volbách kontrolu nad Adžárií. Z původních tří separatistických oblastí si tak faktickou nezávislost udržely jen Abcházie a Jižní Osetie. Rusko sledovalo gruzínské snahy o obnovení územní svrchovanosti se znepokojením. Gruzii tradičně považuje za blízké zahraničí, navíc jí prochází ropovod z Ázerbájdžánu. Po ukončení války v Čečensku za vlády Vladimira Putina Rusko posílilo. Saakašvili orientoval Gruzii výrazně prozápadně, snažil se směřovat zemi do EU a zejména do NATO. Západ včetně České republiky jí dodával zbraně, Rusko naopak ekonomicky, politicky i vojensky podporovalo odtržené regiony, většina jejich obyvatel vlastnila ruské pasy. Záminku pro větší angažování v regionu dalo Rusku uznání nezávislosti Kosova, kde většina zemí NATO a EU uznala nezávislost provincie odtržené proti vůli mateřské země a v rozporu s rezolucí Rady bezpečnosti OSN č. 1244.\n\nV pozdních hodinách 1. srpna propukly intenzívní boje mezi gruzínskou armádou a jihoosetskými bojovníky, mající za následek několik mrtvých a raněných. Obě bojující strany se vzájemně obvinily ze zahájení střelby. Následkem bojů několik stovek až tisíc Osetinců opustilo své domovy a uprchlo na území Ruska, které jim poskytlo azyl. Dne 4. srpna ruská 58. armáda zaujala pozice na hranicích s Gruzií (respektive Jižní Osetií). Během následujících dní pokračovaly sporadické přestřelky a gruzínská armáda soustavně zvyšovala počet vojáků a vojenské techniky v oblasti. Dne 7. srpna gruzínský prezident Michail Saakašvili vyhlásil jednostranné zastavení palby, vyslovil ochotu vyjednávat o autonomii Jižní Osetie a navrhl, aby Rusko garantovalo řešení, které by přineslo mír oblasti.\n\nV noci na 8. srpna (den zahájení letních olympijských her v čínském Pekingu) gruzínské dělostřelectvo zahájilo bombardování osetských vesnic a gruzínská armáda začala s vojenskou operaci s cílem dobýt hlavní město Jižní Osetie Cchinvali. To se jim 8. srpna v noci a dopoledne téměř povedlo. Do rána jihoosetinské orgány oznámily, že gruzínské ostřelování zabilo nejméně 15 civilistů.\n\nPři útoku gruzínská armáda použila raketomety BM-21 Grad a děla velké ráže, kterými ostřelovala centrum města. Během útoku ale došlo i k napadení základny ruských mírových sil, což si vyžádalo i mrtvé a raněné. První dny si konflikt vyžádal 15 mrtvých vojáků z ruských mírových sil v Jižní Osetii a několika set civilistů, Sergej Lavrov mluvil o 1500 mrtvých.\nRusko na to odpovědělo několika nálety na gruzínské vojenské cíle, přičemž podle gruzínských zdrojů byly zasaženy i sousední civilní objekty.\nOdpoledne 8. srpna Rusko poslalo své dělostřelecké a tankové pozemní síly Rokským tunelem přes hlavní kavkazský hřeben do Cchinvali. Podle ruského prezidenta Dmitrije Medveděva mělo Rusko v úmyslu chránit obyvatele Jižní Osetie (přes 90 %), kteří mají ruské občanství a kteří o pomoc požádali. Do druhého dne, tj. 9. srpna, jejich počet podle ruských zdrojů vzrostl na 2000. I Gruzie zaznamenala civilní oběti. Zpravodaj AP, který navštívil město Gori krátce po ruském bombardování, viděl několik rozbořených obytných domů (některé ještě hořely), množství mrtvých a zakrvácených civilistů včetně starců, žen i děti.\n\nGruzínská vláda v pátek 8. srpna oznámila, že stáhne svůj vojenský kontingent z Iráku a chce ho nasadit do případných bojů s Ruskem. Podle prezidenta Jižní Osetie Eduarda Kokojty dorazilo na pomoc proti Gruzíncům asi 300 dobrovolníků ze Severní Osetie a tisíce dalších se očekávalo ze severního Kavkazu. Gruzínský olympijský výbor zvažoval stažení svých 35 sportovců z olympijských her v Pekingu, avšak 10. srpna Gruzínci i Rusové oznámili, že na LOH zůstanou.\n\nGruzínský prezident Michail Saakašvili přirovnal invazi ruských vojenských sil do Jižní Osetie k sovětské invazi do Československa v roce 1968. V reakci na invazi z oblasti gruzínsko-ruské hranice uprchla většina židovského obyvatelstva do hlavního města Tbilisi. Naopak prezident Abcházie Sergej Bagapš označil útok Gruzie za genocidu malého osetinského národa. Ruský prezident Dmitrij Medveděv označil bombardování města Cchinvali za genocidu civilního obyvatelstva.\nV neděli odpoledne pokračovala ruská vojenská letadla v bombardování území Gruzie. Podle BBC očití svědci potvrdili bombardování\nmezinárodního civilního letiště v Tbilisi několik hodin před tím, než na něm měla přistát mírová mise EU v jejímž čele byl francouzský ministr zahraničí Bernard Kouchner a jeho finský kolega Alexander Stubb.\n\nAmerické deníky The New York Times a International Herald Tribune přinesly, s odvoláním na vysoce postavený zdroj v americké administrativě informaci, že ruská armáda rozmisťuje v Jižní Osetii útočné balistické střely krátkého doletu SS-21. Střely jsou rozmisťovány severně od města Cchinvali. Rakety jsou podle informací s to zasáhnout jakékoliv místo v Gruzii, včetně Tbilisi. Prezident Jižní Osetie Eduard Kokojty dále prohlásil, že má v plánu požádat Rusko o vybudování stálé vojenské základny v Jižní Osetii. Poté vyhlásil výjimečný stav a rozpustil vládu. Kokojty dále prohlásil, že Jižní Osetie neumožní na své území vstup pozorovatelům z Organizace pro bezpečnost a spolupráci v Evropě (OBSE).\n\nZ analýzy satelitních záběrů, kterou na požádání organizace Amnesty International (AI) provedlo Americké sdružení pro rozvoj vědy byly stovky domů v gruzínských obcích v Jižní Osetii vypáleny v srpnu 2008 až po skončení rusko-gruzínského ozbrojeného konfliktu, kdy oblast ovládly ruské jednotky. Ze snímků ale nelze jednoznačně určit, kdo je odpovědný za škody, zda Rusko, Gruzie nebo někdo jiný. Podle AI mohou ale být snímky důkazem o spáchání válečných zločinů.\n\nV pondělí 11. srpna ruské úřady potvrdily, že její síly pokračují v přesunu z Abcházie dále na území Gruzie, k městu Senaki. Podle ruského ministerstva obrany proto, aby bylo zabráněno gruzínské armádě v ostřelování konfliktních oblastí a reorganizaci. Gruzínské úřady obvinily Rusy, že obsadili město Gori, které se nachází přibližně 60 km od hlavního města Tbilisi. Ruské ministerstvo obrany sice obvinění odmítlo, ale zpravodaj České televize v živém vstupu v hlavní zpravodajské relaci potvrdil obsazení města ruskými tankovými jednotkami. Gruzínské síly byly odvolány k obraně Tbilisi. Podle některých informací ruské letectvo bombardovalo město Gori.\n\nV pondělí večer agentura Reuters s odvoláním na gruzínského premiéra uvedla, že ruské invazní jednotky vstoupily do černomořského přístavu Poti. Ruské jednotky postupují na gruzínské území také ze separatistické Abcházie a obsadily vojenskou základnu ve městě Senaki. Ruské ministerstvo obrany potvrdilo operaci na území v hloubce 40 km od gruzínsko-abcházské hranice.\n\n12. srpna ruský prezident Dmitrij Medveděv prohlásil, že nařídil ozbrojeným silám ukončit vojenské operace v Gruzii, ale velitelé ruské armády se tímto údajným nařízením ruského prezidenta neřídili.\n\nPodle zpravodaj BBC Gavina Hewitta došlo ve městě Gori k násilnostem a lidé z něj prchající si stěžovali na rabování, jehož se účastnili i separatisté z Jižní Osetie. Obyvatelům bylo údajně vyhrožováno smrtí, pokud rabujícím neodevzdají své cennosti. Přes slib ruského prezidenta o stažení vojsk informuje BBC a televize Al-Jazeera o pohybu obrněných jednotek na jih do vnitrozemí Gruzie.\nPodle organizace Human Rights Watch (HRW) byly během ruského bombardování použity kazetové bomby. Hlavní nebezpečí těchto bomb spočívá v tom, že bomby jsou naplněné množstvím malých náloží. Na zákazu použití kazetových bomb se na konferenci v Dublinu v roce 2008 dohodlo více než 100 států, včetně většiny členů NATO. Rusko ale podpis odmítlo, stejně jako Čína a USA.\n\nV pátek 15. srpna ruský vojenský konvoj se vzdušnou podporou bitevních vrtulníků pronikl přes sliby prezidenta Medveděva až na 55 km od hlavního města Tbilisi. Podle agentury Reuters šlo o nejhlubší průnik invazních vojsk do vnitrozemí Gruzie. Akce se časově shodovala s návštěvou ministryně zahraničí USA Condoleezzy Riceové v Tbilisi.\n\nRuská armáda i přes příměří cíleně ničí gruzínskou infrastrukturu a drancuje zemi.<ref name=\"eretz-18/8\"></ref> Rusové údajně založili úmyslně požár v Národnín parku Bordžomi-Charagauli, načež zamezili hasičům z Turecka a Ukrajiny zásah při plánovaném hašení. Ruská armáda rovněž obsadila nejdůležitější vodní elektrárny na řece Inguri.\n\nRuský ministr obrany Anatolij Serďukov 22. srpna oznámil, že Rusko dokončilo stahování své invazní armády z Gruzie. Americký Pentagon ale tvrdil, že žádné výrazné známky stažení ruských jednotek nezaznamenal.\n\nJižní Osetie vyhlásila nezávislost na Gruzii už v roce 1990, což vedlo k první válce v roce 1991–1992. Ale až po této druhé válce dne 26. srpna 2008 byla Jižní Osetie uznaná Ruskem a dalšími státy za nezávislý stát.\n\nKonfliktu v Jižní Osetii využila i další separatistická oblast Abcházie, která zahájila vojenské akce proti Gruzii ve sporné soutěsce Kodori. Otevřeli tak druhou frontu bojů proti gruzínské vládě. Podle gruzínských zdrojů došlo v oblasti Abcházie v přístavu Očamčyra k vylodění ruské černomořské flotily o síle až čtyř tisíc mužů.\n\nPodle gruzínského ministerstva vnitra začalo Rusko 9. srpna útok na Kodorskou soutěsku, kterou v separatistické Abcházii dosud kontrolovala gruzínská armáda. I podle agentury AFP Kodorskou soutěsku bombardovalo ruské letectvo. Abcházie vyhlásila mobilizaci vojenských záloh a abchazský parlament schválil výnos prezidenta o vyhlášení válečného stavu. Prezident Abcházie Sergej Bagapš poslal tisíce bojovníků do Kodorské soutěsky a potvrdil, že požádal Rusko, aby posílilo vojenskou přítomnost na gruzínsko-abchazské hranici. Bagapš také uvedl: ...„\"koordinujeme naše akce s Ruskem, naším největším přítelem\"“.\nAsistent generálního tajemníka OSN Pan Ki-muna oznámil, že abcházké úřady požádaly o odchod vojenských pozorovatelů OSN (UNOMIG) z údolí Horní Kodori.\n\nDne 26. srpna 2008 byla Abcházie uznaná Ruskem za nezávislý stát.\n\nVálka se projevila také na internetu. Stránky Gruzínské národní banky byly napadeny a nahrazeny přehledem diktátorů 20. století.\nNapaden byl také jeden z gruzínských zpravodajských portálů a stránky gruzínského ministerstva obrany. Útoky byly provedeny podobnými technikami jako kyberútoky v Estonsku v roce 2007, v době konfliktu o pomník ruských vojáků v zemi. Kyberútočníci nahradili také stránky gruzínského ministerstva zahraničních věcí koláží fotografií Saakašviliho a Hitlera. Útoky byly však vedeny i na ruské servery, kdy se v Gruzii nebylo možné dostat na doménu .ru.\n\nPodle listu New York Times jsou gruzínské weby systematicky napadány od 8. srpna. Úřad polského prezidenta v reakci na kyberútoky nabídl gruzínské vládě pomoc s přístupem na internet.\n\nPodle odborníků na internetovou bezpečnost bylo prý přenesení války do kyberprostoru předvídatelné. Hlavní důvod viděli v tom, že Rusko patří spolu s Čínou a Brazílií k lídrům v internetové kriminalitě.\n\nVálečné lodě ruské černomořské floty dorazily ráno 10. srpna do gruzínských vod Černého moře a začaly blokovat námořní dodávky do Gruzie. Transportní konvoj s ruskými vojáky pro Abcházii tvořily výsadkové lodě \"Jamal\" (156, ex \"BDK-67\"), \"Saratov\" (150, ex \"BDK-65\") a \"Cesar Kunikov\" (158, ex \"BDK-64\") a dopravní loď \"General Rjabikov\". Svaz hlídkující u gruzínských břehů popisují různé zdroje různě:\n\nDo sporu se vložilo také ukrajinské ministerstvo zahraničí, které uvedlo: \"„Ukrajina si vyhrazuje právo uzavřít svoje území před návratem ruských válečných lodí, které mohou zasáhnout v Gruzii, dokud nebude konflikt vyřešen.“\" V ukrajinském přístavu Sevastopol má přitom Rusko námořní základnu. Pro operace u gruzínských břehů ale zúčastněné jednotky používaly bližší Novorossijsk.\n\nAbcházie potvrdila, že se v sobotu 9. srpna několik gruzínských válečných lodí pokusilo dostat k pobřeží Abcházie, ale jejich pokus zmařily ruské lodě.\n\nV ranních hodinách 10. srpna vyrazily z Novorossijsku výsadkové lodě \"Saratov\" a \"Cesar Kunikov\" a dvě plavidla eskorty. Jejich cílem měl být přístav Suchumi v Abcházii a na jejich palubách bylo 500 vojáků ruských „mírových sil“. Proti tomuto konvoji vyplulo z Poti pět gruzínských rychlých člunů. V 18:39 se gruzínské čluny poprvé objevily na radarech ruských plavidel. V nastalém boji si Rusové nárokovali potopení gruzínského člunu \"Tbilisi\" (302, ex ukrajinský \"U150 Konotop\", ex sovětský \"R-15\") korvetou \"Miraž\" z eskorty konvoje. Ve skutečnosti byl zasaženým (a potopeným) plavidlem pravděpodobně hlídkový člun pobřežní stráže \"Georgy Toreli\" (P-21, ex \"PSKR-629\"). Po této ztrátě se gruzínské čluny stáhly.\n\nUkrajina trvala na tom, aby ruské válečné loďstvo opustilo její vody, ale ruská generalita označila tento požadavek za irelevantní.\n\nČást jednotek gruzínského námořnictva se měla stáhnout do jižněji ležícího Batumi. 12. srpna pak byla v Poti potopena další gruzínská plavidla příslušníky Specnaz, včetně raketonosných člunů \"Tbilisi\" a \"Dioskuria\" (303, ex řecký \"Ypoploiarchos Batsis\" (P-17), ex \"Kalypso\" (P-54)).\n\nZnačný počet států vznesl po propuknutí války požadavky na okamžité ukončení bojů. Řada z nich podpořila Gruzii a kritizovala ruskou ofenzívu, mezi nimi Spojené státy americké a některé státy Evropské unie. Návštěvou Tbilisi vyjádřili Gruzii podporu prezidenti Polska, Ukrajiny, Litvy a Estonska Lech Kaczynski, Viktor Juščenko, Valdas Adamkus a Toomas Hendrik Ilves a premiér Lotyšska Ivars Godmanis.\n\nZ rozpoutání války naopak obvinili Gruzii např. bývalý německý kancléř Gerhard Schröder, turecký premiér Recep Tayyip Erdogan, či slovenský premiér Robert Fico\n\nAgentura Reuters uvedla, že ministři zahraničí zemí Evropské unie se na mimořádném zasedání v Bruselu shodli na ochotě vyslat mírové jednotky do Gruzie.\n\nDne 22. srpna 2008 uvedl americký velvyslanec v Rusku John Beyrle v rozhovoru pro deník Kommersant, že Spojené státy americké považují ruskou reakci na vpád gruzínské armády do Cchinvali za přiměřenou. \"„Vidíme, že odpověď ruských vojsk byla naprosto opodstatněná útokem na ruské mírové síly v Jižní Osetii,“\" prohlásil. Rusko ale podle něj zašlo příliš daleko, když jeho jednotky vstoupily na území Gruzie.\n\nGruzie podala 12. srpna 2008 na Rusko žalobu u Mezinárodního soudního dvoru v Haagu, podle níž se Rusové v oblasti dopouštěli etnických čistek. Soud však nerozhodl v tom smyslu, jak ho o to žádala Gruzie, v říjnu nařídil oběma stranám, tedy Rusku i Gruzii, zdržet se jakýchkoli projevů etnické diskriminace.\n\nV září 2009 byly oznámeny výsledky nezávislé vyšetřovací komise EU, podle které válku vyvolala Gruzie, ovšem Rusko podle ní nese svou část odpovědnosti, protože týdny a měsíce před válkou provádělo strategii stupňování napětí v obou povstaleckých provinciích a kolem nich. Komise také obvinila Rusko, že porušovalo mezinárodní právo, když vtrhlo během konfliktu na gruzínské území mimo hranice Jižní Osetie. Dále Rusku vytýká, že vydávalo ruské pasy obyvatelům Abcházie a Jižní Osetie, což vedlo k nárůstu napětí s Gruzií.\n\nMinisterstvo zahraničních věcí České republiky vydalo 9. srpna v 19:00 ke konfliktu následující prohlášení:\n\"„ČR je hluboce znepokojena eskalací ozbrojených střetů v gruzínské provincii Jižní Osetie a útoků Ruských ozbrojených sil na objekty a města mimo zónu konfliktu v Jižní Osetii v ostatních částech Gruzie. Stejně hluboce je ČR znepokojena vojenskými operacemi Abcházců proti jednotkám gruzínské vlády v Kodorské soutěsce. ČR s politováním konstatuje, že Ruská federace se stala díky svým vojenským krokům proti Gruzii stranou v konfliktu. Přenesením bojů na celé území Gruzie došlo k vytvoření situace, která ohrožuje mír a stabilitu v celém regionu Jižního Kavkazu. ČR proto vyzývá všechny strany v konfliktu, aby přerušily vojenské operace, uzavřely příměří a zahájily jednání. ČR plně podporuje územní celistvost a suverenitu Gruzie a podporuje vyslání mezinárodních jednotek za účelem nastolení a udržení míru a bezpečnosti v zónách konfliktu. MZV ČR vyzývá všechny české občany, kteří se nacházejí na území Gruzie, aby se přihlásili, pokud tak ještě neučinili, na českém zastupitelském úřadě v Tbilisi.“\"\n\nZ Gruzie byla 11. 8. evakuována další část českých občanů. Asi dvacet lidí, převážně turistů nebo zaměstnanců firem pracujících v Gruzii, se přidalo k transportu, kterou organizovala polská ambasáda v Tbilisi. S evakuací českých občanů pomáhala společnost Člověk v tísni.\n\nNicméně podle zpráv z hlavního města Tbilisi z 11. srpna byla situace vcelku klidná.\n\nZ České republiky 13. srpna odpoledne odletěl armádní speciál s pomocí pro Gruzii, který přistál v arménském Jerevanu a přivezl zdravotnický materiál, zejména obvazy, balíčky první pomoci a možná i krev. Ministr zahraničí Karel Schwarzenberg 11. srpna rozhodl o uvolnění finančních prostředků na humanitární pomoc do výše pěti milionů korun. Letoun odveze české občany, kteří se rozhodli válkou zmítaný Kavkaz opustit, dle českého velvyslance k Gruzii půjde asi o 25 lidí. Volná místa v letadle české velvyslanectví nabídlo i polským občanům, kteří se stále nacházejí v Gruzii. Podobně v předchozích dnech polskými speciály odcestovalo asi 50 českých občanů.\n\nDne 18. srpna 2008 prohlásil prezident České republiky Václav Klaus, že za rozpoutání války může Gruzie, resp. gruzínský prezident Saakašvili. Doslova prohlásil: \"\"V zodpovědnosti za vyvolání války je role gruzínského prezidenta, vlády a parlamentu neoddiskutovatelná a evidentně fatální.\"\" Premiér Mirek Topolánek však slova prezidenta republiky zkritizoval a česká vláda se postavila za Gruzii.\n\nDne 13. srpna informovala Česká televize, že Česká republika patří mezi hlavní dodavatele zbraní do Gruzie. Podle informací, které uveřejnil deník Právo na podkladě článku z ruského deníku Komsomolskaja pravda, dodala ČR do Gruzie těžkou i lehkou bojovou techniku a munici. Jedná se o raketomety RM-70, samohybné houfnice ShKH vz.77 Dana, houfnice D-30 ráže 122 mm, tanky T-55 a T-72, bitevní letouny Suchoj Su-25. Počty dodané techniky se dle různých zdrojů liší.\n\nFrancie jako předsednická země EU usilovala o ukončení konfliktu. EU nabídla oběma stranám tříbodový plán zahrnující respektování územní celistvosti Gruzie, okamžité zastavení nepřátelství a obnovení situace před vypuknutím konfliktu.\nV neděli 10. srpna do Tbilisi přiletěla mírová mise Evropské unie. V pondělí 11. srpna francouzský ministr zahraničí Bernard Kouchner oznámil, že gruzínský prezident Michail Saakašvili přistoupil na všechny návrhy k ukončení konfliktu s Ruskem v Jižní Osetii. \"„Prezident Saakašvili přijal všechny návrhy, které jsem přednesl,“\" uvedl ministr Kouchner před tím než odletěl do Moskvy na jednáním s ruským prezidentem Dmitrijem Medveděvem.\n\nV úterý měl o situaci jednat i generální tajemník NATO Jaap de Hoop Scheffer s gruzínskou ministryní zahraničí Ekou Tkešelašvili.\n\nV úterý 12. srpna do Moskvy přiletěl francouzský prezident Nicolas Sarkozy, aby vyjednávání o příměří dokončil.\nOdpoledne na tiskové konferenci ruský prezident Dmitrij Medveděv potvrdil, že Rusko akceptuje mírový návrh Evropské unie a stáhne své vojenské jednotky z Gruzie do postavení před 6. srpnem.\n\nV reakci na konflikt se ceny ruských akcií na burze propadly na nejnižší hodnoty od roku 2006. Dolarový index RTS v pátek 8. srpna ztratil 6,5 % a klesal i během pondělního dopoledne. Hlavní analytik rozvíjejících se trhů Danske Bank řekl agentuře Reuters: \"„Myslím, že dokud se nepohneme k nějakému řešení, dokud budou ruské síly útočit a bombardovat na území Gruzie, tlak na ruské trhy bude pokračovat“\". Největší gruzínská banka Bank of Georgia na burze v Londýně ztratila v pátek čtvrtinu své hodnoty a ratingové agentury zemi snížily hodnocení.\n\nAčkoli oficiálně se již ruská invazní armáda v poslední dekádě srpna 2008 částečně stáhla z obsazených částí Gruzie, negativní ekonomické dopady pro Rusko se prohloubily. Investoři totiž stáhli z Ruska peníze, oslabila i ruská měna a peněžní i akciové trhy utrpěly značný pokles po začátku konfliktu 8. srpna. Rychlost útěku financí byla podle Financial Times vůbec nejrychlejší od krize rublu v roce 1998.\n\n\n"}
{"id": "344149", "url": "https://cs.wikipedia.org/wiki?curid=344149", "title": "Válka v Jižní Osetii", "text": "Válka v Jižní Osetii\n\nVálkou v Jižní Osetii jsou nazývány:\n\n"}
{"id": "344151", "url": "https://cs.wikipedia.org/wiki?curid=344151", "title": "Tohle je Sparta!", "text": "Tohle je Sparta!\n\nTohle je Sparta! (v anglickém originálu \"Meet the Spartans\") je americká filmová komedie z roku 2008, parodující zejména snímek \"\".\n\nFilm začíná kontrolou narozených spartských dětí. Nejdříve přichází na řadu dítě, které vypadá jako Shrek (narážka na film \"Shrek Třetí\"), které neprojde a je svrženo z hory. U dalšího dítěte kontrolor řekne, že jestli je to Vietnamec, prvně zkusí nalákat Brangelinu (Brad Pitt a Angelina Jolie). Jako poslední přijde na řadu malý Leonidas, který má od malička břišní svaly, bicepsy a vousy. Zkouškou projde a je připravován na svou vládu. Nejdřív bojuje se svou babičkou, pak je vyslán do divočiny, kde přežije krutou zimu díky tomu, že zabije tančícího tučňáka.\n\nKdyž se vrátí na korunovaci, seznámí se s tančící Margo a požádá ji o ruku. Ta souhlasí a dá mu kombinaci od svého pásu cudnosti. Děj pak přeskočí o několik let, kdy Leonidas trénuje svého syna a dozvídá se, že přijel perský posel. Ten přijel, aby Sparťanům sdělil, že Xerxes chce obsadit jejich zemi. Leonidas se naštve a skopne ho do \"jámy smrti\", následují poslovi bodyguardi a další lidé (Britney Spears, Kevin Federline, Sanjaya Malakar, porotci \"American Idol\"), které Leonidas nemá rád.\n\nLeonidas si pak vyžádá 300 vojáků k napadení Persie, ale druhý den ráno zjistí, že do armády bylo přijato pouze 13. Mezi ně patří Kapitán, jeho syn, Sonio a Dillo. Do armády chce i Paris Hilton, ale ta je odmítnuta kvůli svému znetvoření.\n\nSpartská armáda se pak utká s perskou v tanci, soutěži \"Ber nebo neber\" a urážení svých matek a Sparta vyhraje. Sparťany pak ale zradí Paris Hilton a prozradí Peršanům polohu tajné cesty. Xerxes pak použije armádu vytvořenou pomocí počítačové animace.\n\nVe Spartě se mezitím snaží Margo získat pro Leonida posily. Snaží se k tomu využít Zrádčeru, připraví ho o panictví, ten jí slíbí podporu, ale na veřejnosti ji potom nevysloví. Margo a Zrádčera spolu pak bojují. Zrádčera se promění v Sandmana a Margo ho odstraní pomocí vysavače. Sparta tak pošle Leonidovi podporu.\n\nRozhodnutí o podpoře ale přijde pozdě a spartská armáda před perskou ustupuje. Bitva pak najednou vypadá pro Sparťany lépe, ale Peršané představí své tajné zbraně - Ghost Ridera (ten je rychle zneškodněn Soniou pomocí hasicího přístroje) a Rockyho, který zabije Sonia, ale je pak zabit Kapitánem. Ten je pak ale zabit oštěpem, který hodí Xerxes. Jeho smrt rozzuří Leonida a bitva přeskočí do formátu , Leonidas začne vraždit vojáky, Xerxes utíká, ale najde \"Allspark\" z filmu \"Transformers\" a promění se v \"Xerxestron\". Toho se Sparťané začnou bát, ale přestane fungovat poté, co se kvůli krátké šňůře vypojí ze zásuvky a spadne... na zbylou spartskou armádu.\n\n"}
{"id": "344153", "url": "https://cs.wikipedia.org/wiki?curid=344153", "title": "Hámid Karzaj", "text": "Hámid Karzaj\n\nHámid Karzaj (někdy nesprávně Hamíd Karzáí; : * 24. prosince 1957, Kandahár) je afghánský politik a bývalý afghánský prezident. Stal se první hlavou státu v éře po vládnutí hnutí Tálibán. Od prosince 2001 byl v čele prozatímní vlády, od roku 2002 dočasným prezidentem; v roce 2004 vyhrál prezidentské volby a od 7. prosince téhož roku do 29. září 2014 byl řádným prezidentem Afghánistánu.\n\nNarodil se ve vlivné paštunské rodině, která patřila k příznivcům posledního krále Muhammada Záhir Šáha. Měl bratra, Ahmeda Walího Karzaje. Vystudoval politologii na Himáčalpradéšské univerzitě v indickém městě Šimla. V 90. letech byl na krátkou dobu placen jako konzultant těžební společnosti Unocal. Kromě rodné paštunštiny ovládá i perštinu, urdštinu, hindštinu, angličtinu a francouzštinu. Od roku 1999 je ženatý a má jednoho syna.\n\nV osmdesátých letech během sovětské války v Afghánistánu sháněl peníze pro mudžáhidy, po pádu poslední Sověty podporované vlády v roce 1992 se stal náměstkem ministra zahraničí ve vládě Burhánuddína Rabbáního a posléze ministrem pro plánování. Neschopnost vlády dohodnout se na nejzákladnějších věcech ho znechutila a stal se stoupencem hnutí Tálibán, slibujícího sjednotit zemi. Když Tálibán dobyl Kábul a svrhl Rabbáního vládu, Karzáí ho plně podporoval, hlavně při shnánění peněz a zahraničních kontaktů. Později však Tálibán začal kritizovat za jeho násilné praktiky. V roce 1997 mu vůdce Tálibánu Muhammad Umar nabídl post diplomatického zástupce při OSN, Karzaj tuto nabídku odmítl a odjel do pákistánské Kvéty.\n\nTam pokračoval v kritice Tálibánu, a když byl v roce 1999 zavražděn jeho otec, obvinil z vraždy Tálibán a definitivně se s ním rozešel. V roce 2001 byl blízkým spolupracovníkem generála Masúda, velitele Severní aliance. Po začátku Operace Trvalá svoboda se postavil do čela polních protitálibánských velitelů a začal spolupracovat s americkou armádou. 5. prosince 2001 na pozice jeho skupiny nedaleko Kandaháru omylem raketami zaútočila americká armáda, následkem útoku zemřeli 3 američtí vojáci, 5 jeho spolubojovníků a dalších 18 bylo zraněno, včetně samotného Karzaje. Krátce po útoku mu bylo oznámeno, že ho afghánští kmenoví vůdcové na konferenci v Bonnu zvolili předsedou prozatímní vlády.\n\nZatím se stal objektem již pěti atentátů, poslední se uskutečnil v dubnu 2008. Ze všech zatím vyvázl nezraněn. Deník New York Times v dubna 2013 zveřejnil, že Karzáí a jeho prezidentský úřad byl posledních 12 let financován CIA „stínovými penězi“ v řádu desítek milionů, sloužící mimo jiné i k zajištění vlivu, podplácení afghánských „válečných lordů“ a korupci.\n\n"}
{"id": "344155", "url": "https://cs.wikipedia.org/wiki?curid=344155", "title": "Peter Hochschorner", "text": "Peter Hochschorner\n\nPeter Hochschorner (* 7. září 1979 Bratislava) je slovenský vodní slalomář, kanoista závodící v kategorii C2. Jeho partnerem v lodi je jeho bratr, dvojče, Pavol Hochschorner.\n\nNa mistrovstvích světa získal celkem 14 medailí: šest zlatých (C2 – 2002, 2007, 2009, 2010, 2011; C2 družstva – 2009), čtyři stříbrné (C2 družstva – 1999, 2011, 2013, 2014) a čtyři bronzové (C2 – 2003, 2006; C2 družstva – 2006, 2007). Z evropských šampionátů si přivezl 18 medailí, z toho 11 zlatých. Celkem desetkrát vyhrál celkové pořadí Světového poháru v závodech C2 (1999–2004, 2006–2008, 2011). Na letních olympijských hrách 2000, 2004 a 2008 získal zlaté medaile, na LOH 2012 bronzovou.\n"}
{"id": "344156", "url": "https://cs.wikipedia.org/wiki?curid=344156", "title": "Nokia N91", "text": "Nokia N91\n\nNokia N91 je mobilní telefon představený v dubnu roku 2005. Spolu s modely N70 a N90 je to zakládající model řady telefonů Nseries. Nokia N91 je vybavena 2-megapixelovým fotoaparátem, 4 GB interní paměti (do které lze uložit až 3000 písniček ve formátech AAC, AAC +, eAAC +, MP3, mp3PRO, WAV, MIDI a Microsoft WMA), dále technologiemi 3G a Wi-fi a barevným displejem s rozlišením 176 x 208 a schopností zobrazit až 262,144 barev. Nokia N91 dokáže 12 hodin nepřetržitě přehrávat hudbu.\n\nTelefon je vybaven operačním systémem Symbian S60. Jedná se o první telefon s touto verzí operačního systému, který byl nutný kvůli podpoře pevného disku.\n\nV reklamách na telefonu bylo uvedeno, že Nokia doporučuje kvalitní sluchátka vyrobená firmami Bose a Sennheiser.\n\nN91 také nabízí plnohodnotný webový prohlížeč.\n\nV minulosti se Nokia N91 nevyhnula několika problémům\n\n"}
{"id": "344157", "url": "https://cs.wikipedia.org/wiki?curid=344157", "title": "Pavol Hochschorner", "text": "Pavol Hochschorner\n\nPavol Hochschorner (* 7. září 1979 Bratislava) je slovenský vodní slalomář, kanoista závodící v kategorii C2. Jeho partnerem v lodi je jeho bratr, dvojče, Peter Hochschorner.\n\nNa mistrovstvích světa získal celkem 14 medailí: šest zlatých (C2 – 2002, 2007, 2009, 2010, 2011; C2 družstva – 2009), čtyři stříbrné (C2 družstva – 1999, 2011, 2013, 2014) a čtyři bronzové (C2 – 2003, 2006; C2 družstva – 2006, 2007). Z evropských šampionátů si přivezl 18 medailí, z toho 11 zlatých. Celkem desetkrát vyhrál celkové pořadí Světového poháru v závodech C2 (1999–2004, 2006–2008, 2011). Na letních olympijských hrách 2000, 2004 a 2008 získal zlaté medaile, na LOH 2012 bronzovou.\n"}
{"id": "344158", "url": "https://cs.wikipedia.org/wiki?curid=344158", "title": "Disaster Movie", "text": "Disaster Movie\n\nDisaster Movie je americká komedie z roku 2008, parodující filmy jako např. Indiana Jones, Noc v muzeu, 10000 př. n. l., Wanted, Kung Fu Panda, Tahle země není pro starý, High School Musical, Hannah Montana, Kouzelná romance, Temný rytíř, Speed Racer, Superbad, Alvin a Chipmunkové, Love Guru či Dostaňte agenta Smarta. Měl by mít premiéru 29. srpna 2008.\n\nSkupina lidí se snaží najít bezpečí, když město zasáhnou všechny známe přírodní pohromy a další katastrofy, snaží se vyřešit různá tajemství, aby zastavili ničení.\n\nRecenze k filmu \"Disaster Movie\" byly velice negativní. Film získal 2% (59 recenzí) na Rotten Tomatoes, 15% (12 recenzí) na Metacritic; \"Entertainment Weekly\" dalo filmu hodnocení C+. Film je také v žebříčku 100 nejhorších filmů IMDB (umístil se na #24 příčce).\nNa vyhlášení Zlatých malin bylo \"Disaster Movie\" nominováno v šesti kategoriích: Nejhorší snímek, 2x Nejhorší herečka ve vedlejší roli, Nejhorší režisér, nejhorší scénář, nejhorší pokračování & remake, ale ztratilo za Mike Myerse, Paris Hiltonovou a Uwe Bolla.\n\n"}
{"id": "344159", "url": "https://cs.wikipedia.org/wiki?curid=344159", "title": "Szigetvár", "text": "Szigetvár\n\nSzigetvár (chorvatsky \"Siget\", turecky \"Zigetvar\", srbsky \"Sigetvar\") je město v Maďarsku v župě Baranya, žije zde 11 492 obyvatel (2001).\n\nNejvýznamnější pamětihodností je vodní hrad (maďarsky „sziget“ = \"ostrov\", „vár“ = \"hrad\"). Pevnost na tomto strategickém místě vybudovali již Keltové a Římané. Hrad, který tu dnes stojí, byl vybudován na umělém ostrově.\nRoku 1566 se zde odehrála legendární bitva, ve které Mikuláš Zrinský se svými vojáky vyrazili branou hradu do posledního boje proti padesátinásobné přesile Turků. Mikuláši Zrinskému tu byla vztyčena jezdecká socha a bitvu připomíná muzeum v Andrássyho paláci.\n\n"}
{"id": "344161", "url": "https://cs.wikipedia.org/wiki?curid=344161", "title": "Újezd u Krásné", "text": "Újezd u Krásné\n\nÚjezd (německy: \"Mähring; Mähring bei Asch\") byla vesnice nacházející se v západní části katastru nynější obce Krásná, na hranicích českého Karlovarského kraje a německého zemského okresu Hof v nadmořské výšce 660 metrů. Oficiálně zanikla v roce 1950. Dnes patří jako katastrální území Újezd u Krásné k obci Krásná.\n\nPrvní zmínka o Újezdu pochází z roku 1331, kdy vesnice patřila Neubergům. Zpočátku je vesnice nazývána \"Merring\", až později, v 18. století získala svůj známější název \"Mähring\". Vesnice byla obydlena německými zemědělci, kteří od 16. století prováděli luteránské bohoslužby, které tehdy začali místní Zedtwitčtí páni podporovat. Ti získali Újezd od Neubergů někdy na přelomu 14. a 15. století.\n\nVesnice byla dělena na tři části; Horní ves, Dolní ves a Kout. V roce 1890 dosáhl Újezd nejvyššího počtu obyvatel. Žilo zde 350 Němců, a vesnice byla povýšena na obec. Poté počet obyvatel již jen klesal, hlavně mezi světovými válkami. V roce 1861 byla postavena nová škola a roku 1865 založen hřbitov, jehož zbytky jsou dnes již jediným pozůstatkem vesnice. Poslední sčítání lidu proběhlo v roce 1939. Tehdy měl Újezd 42 domů, ve kterých žilo 175 obyvatel. \n\nPo druhé světové válce, v roce 1946, kdy byli všichni němečtí obyvatelé vysídleni z českého území, zůstal Újezd zcela opuštěný. Domy byly drancovány a ničeny, až byly nakonec roku 1953 všechny odstřeleny a srovnány se zemí. V 70. letech 20. století byla v Újezdě postavena rota pohraniční stráže, která byla po pádu komunistického režimu opuštěna na počátku 90. let 20. století. V té době byl také nalezen památník obyvatelům Újezdu padlým v první světové válce, který byl v roce 1992 znovu postaven na původní místo, a na počátku 21. století restaurován. V roce 2000 k němu byla přidána deska, na které je seznam obyvatel Újezdu, kteří padli během druhé světové války.\n\nV roce 2008 byl na místě, kde stával újezdský mlýn postaven Most Evropy. Jedná se o dřevěný most, který stojí na základech původního mostu přes místní \"Mlýnský potok\" v blízkosti Panského rybníka, který býval v minulosti používán jako koupaliště. Tento potok je dnes v tomto místě státní hranicí.\n\nNejbližší okolí bylo upraveno, a na německé straně je cesta k mostu napojena na velmi dobře udržovanou cyklistickou a turistickou cestu. Na české straně k tomuto mostu nevede žádná silnice ani cesta, pouze louka. V blízkosti se nachází cyklotrasa 2059. Tento most vznikl za spolupráce \"Smrčinského spolku Aš\" a \"Domovského spolku města Aše\" v Rehau s městy Aš a Rehau, a s obcí Krásná. Má být památkou na vesnici Újezd, a dalším krokem českého a německého přátelství. Slavnostního přestřižení pásky se v červenci zúčastnilo mnoho lidí z obou stran hranice. V budoucnu obec Krásná plánuje zřízení turistické stezky, která by navazovala na německou cyklotrasu, a vedla by okolo bývalého hřbitova a památníku.\nPřibližně 500 metrů od Mostu Evropy se nachází nejzápadnější bod České republiky.\n\nV roce 2009 byly v Újezdě postaveny tři 2 MW větrné elektrárny, které budou energií napájet mateřskou obec Krásná.\n\nZačátkem roku 2010 započala obnova místního hřbitova, který je dnes spolu s válečným památníkem jedinou připomínkou bývalé obce. Hřbitov, který byl více než 60 let zapomenut, zarostl mezi stromy, náhrobky i hroby byly zničeny, se tak proměnil v pietní místo uprostřed přírody. Obnovu hřbitova prováděl \"Smrčinský spolek Aš\", spolu s obcí Krásná a městem Rehau, a s německým domovským spolkem Aš (\"Heimatsverein Asch\"). Obnova přišla na 22 tisíc €, 18700 € bylo hrazeno z dotace EU. Slavnostní ukončení revitalizace se uskutečnilo 29. dubna 2010.\n\n"}
{"id": "344163", "url": "https://cs.wikipedia.org/wiki?curid=344163", "title": "Jan Marcell", "text": "Jan Marcell\n\nJan Marcell (* 4. června 1985 Brno, Československo) je český atlet, diskař. K jeho největším dosavadním úspěchům patří stříbrná medaile z mistrovství Evropy sportovců do 23 let z roku 2007. V roce 2008 reprezentoval Českou republiku na olympijských hrách v Pekingu, kde obsadil 16. místo. V září roku 2009 si v polské Opoli výrazně vylepšil osobní rekord až na hodnotu 64,83 metru. Ten pak dále vylepšil na v současnosti platných 66,00 m.\n\nV srpnu roku 2011 byl prvním nepostupujícím v kvalifikaci na finále MS v Tegu výkonem 62,28 m. Ve vrhu koulí pak o pár dní později skončil v kvalifikaci výkonem 19,51 m.\n\n\n\n\n\n"}
{"id": "344164", "url": "https://cs.wikipedia.org/wiki?curid=344164", "title": "M!ssundaztood", "text": "M!ssundaztood\n\nM!ssundaztood je druhé studiové album zpěvačky P!nk vydané 20. listopadu 2001.\n\nPink dospěla k názoru, že se chce stát více vážnou umělkyní a hudební tvůrkyní. Vydala se se svým hlasem jiným směrem a během nahrávání jej více kreativně uchopila. Oslovila vokalistku seskupení 4 Non Blondes Lindu Perry, která říká: „Na začátku jsem pouze řekla: Co cítíš? A ona (Pink) sedla k pianu a zpívala.“ Perry skládala a produkovala album s Dallasem Austinem a Scotem Storchem.\n\nHlavní singl „Get The Party Started“ se dostal do Americké Top 5 a dokonce se stal číslem jedna v Austrálii. V roce 2002 vyhrál cenu MTV za \"Nejlepší ženské video\" a \"Nejlepší taneční video\". Další singly tohoto alba „Don't Let Me Get Me“, „Just Like a Pill“ a „Family Portrait“ byly taky velmi úspěšné. Poslední zmiňovaný se stal „hymnou\" dětí, jejichž rodiče se rozvedli.\n\n\"M!ssundaztood\" byl korunován platinovým a zlatým albem ve více než dvaceti zemích světa, s ročním prodejem 16 milionů kopií. Bylo to druhé nejprodávanější album v Británii za rok 2002. Písně „M!ssundaztood“ a „Get the party started“ si vysloužili nominaci na cenu Grammy za rok 2003 v kategoriích \"Nejlepší popové album\" a \"Nejlepší popové ženské pěvecké vystoupení\".\n\n\n"}
{"id": "344165", "url": "https://cs.wikipedia.org/wiki?curid=344165", "title": "Viktoria Azarenková", "text": "Viktoria Azarenková\n\nViktoria Azarenková (bělorusky Вікторыя Фёдараўна Азаранка, ; narozená 31. července 1989 Minsk) je běloruská profesionální tenistka trvale žijící ve Spojených státech, reprezentantka země ve Fed Cupu, olympijská vítězka a bronzová medailistka z londýnských Her XXX. olympiády a bývalá světová jednička ve dvouhře, celkově dvacátá první v historii, když na čele klasifikace strávila 51 týdnů.\n\nNa nejvyšší grandslamové úrovni vyhrála dvouhru na Australian Open 2012 a 2013. Získala také dva grandslamové tituly ve smíšené čtyřhře – s Maxem Mirnym na US Open 2007 a s Bobem Bryanem na French Open 2008.\n\nVe dvouhře US Open 2012 a 2013 skončila jako poražená finalistka, když v obou případech podlehla Sereně Williamsové. V semifinále Wimbledonu 2011 pak nestačila na Petru Kvitovou. S ní danou sezónu prohrála i druhý finálový zápas na Turnaji mistryň.\n\nVe své dosavadní kariéře vyhrála na okruhu WTA Tour dvacet turnajů ve dvouhře, včetně tří titulů z let 2009, 2011 a 2016 na Miami Masters. K nim přidala osm turnajových vítězství ve čtyřhře. V rámci okruhu ITF získala jednu trofej ve dvouhře a tři ve čtyřhře.\n\nNa žebříčku WTA byla nejvýše ve dvouhře klasifikována v lednu 2012 na 1. místě a ve čtyřhře pak v červenci 2008 na 7. místě. Od roku 2015 ji trénuje Wim Fissette, předešlých pět sezón tuto roli plnil Sam Sumyk.\n\nV běloruském fedcupovém týmu debutovala v roce 2005 utkáním bloku 1. skupiny zóny Evropy a Afriky proti Izraeli, v němž vyhrála dvouhru i čtyřhru. Do dubna 2018 v soutěži nastoupila k devatenácti mezistátním utkáním s bilancí 16–4 ve dvouhře a 5–1 ve čtyřhře.\n\nHraje pravou rukou, bekhendem obouruč.\n\nV červenci 2016 oznámila těhotenství a dočasné přerušení kariéry. V prosinci téhož roku porodila syna a na tenisový okruh se vrátila červnovým Mallorca Open 2017 hraným na trávě.\n\nV roce 2005 vyhrála juniorku Australian Open ve dvouhře a s Marinou Erakovicovou také ve čtyřhře. Stejně tak triumfovala ve dvouhře juniorky na US Open a na konci roku ji Mezinárodní tenisová federace vyhlásila juniorskou mistryní světa.\n\nSezónu začala čtvrtfinálovou účastí na turnaji v Sydney. Jako osmá nasazená prohrála v osmifinále Australian Open s Na Liovou.\n\nVýraznější úspěch přišel v Americe. Vítězství zaznamenala na Sony Ericsson Open po finálovém triumfu nad Ruskou Marií Šarapovou, když v předchozích kolech přešla přes světovou dvojku Kim Clijstersovou a také trojku Věru Zvonarevovou.\n\nNásledující týden si připsala první antukový titul, a to na Andalucia Tennis Experience, když ve finále porazila Irinu-Camelii Beguovou. Finálové účasti dosáhla také na madridském Mutua Madrileña Madrid Open, v němž ve finále nestačila na Petru Kvitovou.\n\nVe čtvrtfinále pak vypadla na French Open, opět s Na Liovou, pozdější vítězkou. Do prvního grandslamového semifinále se probojovala ve Wimbledonu, ale opět prohrála s příští vítězkou Kvitovou. Do semifinále se dostala také v Torontu.Účast na US Open zakončila ve třetím kole porážkou od vracející se Sereny Williamsové.\n\nV týdnu předcházejícím turnaji mistryň vyhrála BGL Luxembourg Open, když ve finále porazila Rumunku Monicu Niculescuovou.\n\nSezónu zakončila ve finále dvouhry na Turnaji mistryň, v němž prohrála s Češkou Petrou Kvitovou.\n\nSezónu zahájila na turnaji v Sydney, kde ve finále vyhrála nad Li Na a získala svůj první titul roku. V Melbourne si připsala svůj premiérový grandslamový titul kariéry. V semifinále porazila obhájkyni titulu Kim Clijstersovou a ve finále nadělila Rusce Marii Šarapovové kanára. Po tomto vítězství se 30. ledna poprvé posunula na '1. místo žebříčku WTA.\n\nDalší turnaj po vítězném australském turné představoval Qatar Total Open, kde v semifinále pořetí v řadě porazila Agnieszku Radwańskou. Ve finále si pak hladce poradila se Stosurovou. Na turnaji ztratila celkově jen 18 her, přestože v si v semifinále zranila kotník.\n\nZ turnaje Dubai Tennis Championships se odhlásila, a tak hrála až turnaj v Indian Wells řadící se do kategorie Premier Mandatory. Zde pokračovala ve svém vítězném tažení. Ve finále porazila světovou dvojku Marii Šarapovovou. Po tomto turnaji měla v aktuální sezóně bilanci zápasů 23–0 ve svůj prospěch.\n\nNa dalším turnaji Miami Masters měla ve čtvrtém kole namále se Slovenkou Dominikou Cibulkovou, utkání ale zvládla a vyhrála ve třech setech. Ve čtvrtfinále však na svou soupeřku Marion Bartoliovou nestačila a připsala si tak svou první prohru v sezoně.\n\nNa německém Porsche Tennis Grand Prix ve Stuttgartu porazila už popáté za sebou Radwańskou, ve finále však byla podruhé v roce poražena, a to od Marii Šarapovové. Na madridské modré antuce prohrála také až utkání o titul s Američankou Serenou Williamsovou. Na dalším turnaji Rome Masters vzdala ve třetím kole pro zranění Dominice Cibulkové.\n\nNa French Open vypadla ve 4. kole se slovenskou hráčkou Dominikou Cibulkovou 0–2 na sety, což znamenalo ztrátu pozice světové jedničky, na které setrvala devatenáct týdnů v řadě.\nO měsíc později ve Wimbledonu skončila druhý rok v řadě v semifinále, a to opět s pozdější vítězkou turnaje, kterou se stala Serena Williamsová. Jelikož však Maria Šarapovová neobhájila loňské finále, tak se Azarenková vrátila na vrchol.\n\nDo londýnského olympijského turnaje hraného opět v All England Clubu necelý měsíc po skončení Wimbledonu vstupovala jako světová jednička a první nasazená. Na cestě do semifinále ztratila jediný set, když druhou sadu úvodního kola s Rumunkou Beguovou prohrála v poměru 3–6. V semifinále ji pak hladce porazila opět Serena Williamsová, když na ni uhrála pouze tři gamy. Bronzovou medaili vybojovala po výhře nad Ruskou Marií Kirilenkovou. Zlato však vyhrála ve smíšené čtyřhře.\n\nDruhé gradslamové finále si zahrála na US Open 2012, kde opět prohrála se Serenou Williamsovou, přestože vedla ve třetím 5-3 a byla dva míče od vítězství.\n\nDo turnajového kolotoče se vrátila v Tokiu, kde však ve čtvrtfinále nenastoupila k zápasu proti Němce Kerberové. Druhý titul kategorie Premier Mandatory vyhrála v Pekingu výhrou nad Marii Šarapovovou ve dvou setech.\n\nV sezóně vyhrála tři singlové tituly a v únoru přišla o první příčku světové klasifikace WTA. Z několika turnajů v průběhu sezóny odstoupila pro zranění.\n\nDo nového roku vstupovala jako světová jednička. Z úvodního turnaje Brisbane International odstoupila před semifinále se Serenou Williamsovou. Následně obhájila titul na Australian Open, kde ve finále zdolala Li Na Navzdory další úspěšné obhajobě na únorovém Qatar Total Open, jí bodový zisk nestačil na setrvání v čele žebříčku WTA, kde byla vystřídána Williamsovou, přestože Američanku ve finále zdolala (poprvé od roku 2009).\n\nPřed čtvrtfinále s Caroline Wozniackou odstoupila z BNP Paribas Open a odhlásila se i z navazujícího Sony Open Tennis. Do finále se probojovala na antukovém Internazionali BNL d'Italia, kde ji Serena Williamsová oplatila poslední porážku. Na French Open si zahrála semifinále, když byla nad její síly obhájkyně titulu Maria Šarapovová. Před druhým kolem wimbledonské dvouhry proti Flavii Pennettaové odstoupila pro poranění kolena.\n\nNa okruh se vrátila letním Southern California Open, kde v boji o titul nestačila na Samanthu Stosuroou. Třetí titul roku si připsala na Cincinnati Masters, když podruhé v sezóně zdolala ve finále Serenu Williamsovou. Stejné složení měla i finálová dvojice na navazujícím grandslamu US Open, z něhož vyšla vítězně Williamsová ve třech setech Na tokijském Toray Pan Pacific Open a pekingském China Open utržila porážky vždy v úvodních zápasech. Nejdříve podlehla Venus Williamsové a poté ji přehrála Andrea Petkovicová.\n\nSezónu začala z pozice nenasazené hráčky na turnaji v Brisbane jako obhájkyně finále. V prvním kole ji vyzvala Češka Karolína Plíšková. Přestože běloruská tenistka za stavu 6-4 a 5-4 podávala na vítězství v zápase a měla mečboly, set ztratila v tiebreaku a ve třetím setu byla lepší Češka, jež nakonec oslavila jedno z největších vítězství kariéry. Azarenková zažádala o divokou kartu na Apia International Sydney, ale s žádostí neuspěla.\n\nV důsledku neobhájení bodů byla po prvním turnaji klasifikována až na 42. druhém místě žebříčku WTA, a tak nebyla na Australian Open nasazena, v rámci grandslamů poprvé od US Open 2007. V prvním kole se třetí rok po sobě utkala s nenasazenou Američankou Sloane Stephenosovou, kterou opět porazila. Ve druhém překvapivě porazila osmou nasazenou a další bývalou světovou jedničku Dánku Caroline Wozniackou ve dvou setech. Ve třetím kole přešla přes Barboru Strýcovou, aby ji v osmifinále zastavila turnajová jedenáctka Dominika Cibulková ve třech setech.\n\nPrvní finále po více než roce si zahrála na únorovém Qatar Total Open v Dauhá, když v úvodním kole dovolila osmé nasazené Angelique Kerberové uhrát jen tři gamy. Ve čtvrtfinále opět zdolala po hladkém průběhu Wozniackou a v semifinále ji nezastavila ani obhájkyně titulu a jedenáctá žena klasifikace Venus Williamsová. Až z boje o titul odešla poražena od nenasazené Lucie Šafářové.\n\nVe čtrnácti letech se z Minsku přestěhovala do arizonského Scottsdale, kde začala trénovat v lepších podmínkách. V této době jí ve Spojených státech pomáhali hokejový brankář NHL Nikolaj Chabibulin s manželkou, kteří jsou přáteli její matky.\n\nPřed plánovanou Letní olympiádou v Riu de Janeiru 15. července 2016 oznámila dočasné přerušení kariéry pro těhotenství, s termínem porodu v závěru roku. Dne 20. prosince 2016 porodila syna Lea. V dubnu 2017 oznámila, že se na tenisový okruh plánuje vrátit stanfordským Bank of the West Classic na přelomu července a srpna 2017. Ve druhé polovině května pak na twitterovém účtu napsala, že se objeví již v travnaté části sezóny a na okruh se vrátila červnovým Mallorca Open 2017 hraným na trávě.\n\n\n"}
{"id": "344169", "url": "https://cs.wikipedia.org/wiki?curid=344169", "title": "Dagmar Damková", "text": "Dagmar Damková\n\nDagmar Damková (* 29. prosince 1974, Plzeň) je bývalá česká fotbalistka, fotbalová rozhodčí a současná fotbalová funkcionářka. Jejím životním partnerem je bývalý fotbalový rozhodčí, funkcionář a bývalý pracovník StB Roman Berbr.\n\nKopanou hrála aktivně od svých 14 let, ve věku 21 let se rozhodla pro dráhu fotbalové rozhodčí. Jedná se o první českou ženu, která kdy pískala nejvyšší českou fotbalovou soutěž mužů. Stalo se tak v říjnu roku 2003 na libereckém stadionu U Nisy při prvoligovém zápasu Liberce a Českých Budějovic. V srpnu 2007 se zúčastnila coby rozhodčí Mistrovství světa ve fotbale žen v Číně, kde řídila semifinálový zápas mezi družstvy Norska a Německa. Na Letních olympijských hrách 2004 v Aténách i na Letní olympijských hrách 2008 v Pekingu působila jakožto mezinárodní rozhodčí ženského fotbalového turnaje.\n\nDne 21. srpna 2008 na Letních olympijských hrách 2008 v Pekingu rozhodovala finále ženského fotbalového turnaje.\n\nBěhem svého působení odřídila 101 mezinárodních utkání a 45 duelů v české první lize.\n\nZápasem v Mladé Boleslavi mezi FK Mladá Boleslav a 1. FC Slovácko 7. srpna 2011 v rámci 2. kola 1. Gambrinus ligy, ukončila kariéru rozhodčí, protože se stala jako vůbec první žena členkou komise rozhodčích Unie evropských fotbalových asociací (UEFA) a už nemůže dál jako rozhodčí působit. Dne 5. září 2011 byla jmenována předsedkyní ústřední komise rozhodčích Fotbalové asociace České republiky. Na valné hromadě FA ČR byla dne 8. června 2013 zvolena předsedkyní Řídící komise pro Čechy, která má ve své funkci pod dohledem Českou fotbalovou ligu a v Čechách hrané divize. Stala se tak první ženou v historii, která získala post ve výkonném výboru české a československé fotbalové asociace.\n\n"}
{"id": "344170", "url": "https://cs.wikipedia.org/wiki?curid=344170", "title": "Sportovní střelba na Letních olympijských hrách 2008 - vzduchová puška na 10 m žen", "text": "Sportovní střelba na Letních olympijských hrách 2008 - vzduchová puška na 10 m žen\n\nVzduchová puška na 10 m žen na Letních olympijských hrách 2008 se odehrály 9. srpna v Beijing Shooting Range Hall.\n\n"}
{"id": "344172", "url": "https://cs.wikipedia.org/wiki?curid=344172", "title": "I'm Not Dead", "text": "I'm Not Dead\n\nI'm Not Dead je čtvrté studiové album zpěvačky Pink, které vyšlo 31. března 2006.\n\nP!nk si dala na čas pauzu, aby napsala nové písně pro čtvrté album I'm not dead, které prý takto nazvala, protože ,to všechno je o tom, být živá a divoká, ne o sezení na zadku a držet ústa zavřená i kdyby si to někteří lidé přáli.\" Pracovala s producenty jako je Max Martin, Billy Mann, Christopher Rojas, Butch Walker, Lukasz Gottwald a Josh Abraham.\n\nBylo vydáno v dubnu 2006 (pouze v Austrálii 31. března) pod LaFace records a zaznamenalo celosvětový úspěch, hlavně v Austrálii. Pokořilo Top 10 v Americe, Top 5 v Británii, první místo v Německu a v Austrálii vydrželo na prvním místě žebříčku po mnoho týdnů. Přesto to v Británii bylo P!nk nejméně prodejné album až do vydání singlu \"U + Ur Hand\" na začátku roku 2007. Celosvětově se stalo desátým nejvíce prodávaným albem roku 2006. Zařadilo se na 96. pozici žebříčku alb v Americe během roku 2007.\n\nHlavní singl \"Stupid girls\" byl v Americe pro P!nk největším hitem od roku 2002. Získal nominaci na cenu Grammy za Nejlepší ženské popové pěvecké vystoupení. Jeho videoklip, ve kterém paroduje takové celebrity jako je Lindsay Lohan, Jessica Simpson a Paris Hilton, vyhrál Hudební cenu MTV za Nejlepší popové video.\nNásledující singly \"Who Knew\" a \"U + Ur Hand\" byly podstatnými hity v Austrálii a v Evropě a později se dostaly do Top 10 hitů v Americe za rok 2007. Hity, které nebyly v Americe vydány byly \"Nobody knows\" a \"Dear Mr. President\" - hit Austrálie a Německa. Tato píseň je otevřeným dopisem Americkému prezidentovi Georgovi W. Bushovi.\n\nBylo prodáno 1,1 milionu kopií alba v Americe, přes 630 000 kopií v Austrálii a přes 6 milionů celosvětově.\n\n\n"}
{"id": "344174", "url": "https://cs.wikipedia.org/wiki?curid=344174", "title": "Nikolaj Dmitrijevič Jakovlev", "text": "Nikolaj Dmitrijevič Jakovlev\n\nNikolaj Dmitrijevič Jakovlev ( ) (31. prosince 1898 Staraja Russa, Novgorodská oblast – 9. května 1972 Moskva) byl sovětský vojevůdce, maršál dělostřelectva. Během druhé světové války stál v čele Hlavní dělostřelecké správy lidového komisariátu obrany.\n\nSyn dělníka. V Rudé armádě sloužil od roku 1918, bojoval v občanské válce. Sloužil u dělostřelectva, postupoval od velitele baterie až k veliteli dělostřelectva vojenského okruhu. Zúčastnil se pochodu Rudé armády na západní Ukrajinu i sovětsko - finské války.\n\n21. června 1941 přijel do Moskvy, aby se následující den ujal funkce náčelníka Hlavní dělostřelecké správy (GAU) místo maršála Kulika, novou funkci tak přebíral v zmatcích prvních dnů války. Jako náčelník GAU zodpovídal za zabezpečení bojující armády výzbrojí a střelivem, od přebrání produkce od podniků zbrojního průmyslu, až po výdej střeliva frontovým jednotkám. Dozíral také na zkoušky nových zbraní a jejich zavádění do výroby. Do září 1941 podléhal přímo lidovému komisaři (tj. J.V.Stalinovi), poté veliteli dělostřelectva N.N.Voronovovi. Na svém postu se udržel po celou válku. v letech 1943 – 1945 občas vyjížděl na frontu jako představitel Hlavního stanu.\n\nPo válce nadále sloužil na ministerstvu obrany, od roku 1948 jako náměstek pro vyzbrojování. V prosinci 1951 byl odvolán z funkcí, v lednu 1952 byl zatčen. Po Stalinově smrti byl propuštěn, dostal zpět hodnost a funkci 1. zástupce velitele vojsk protivzdušné obrany (PVO).\n\n\n\n\n\n, (1.vydání: Vojenizdat, 1981)\n\n"}
{"id": "344178", "url": "https://cs.wikipedia.org/wiki?curid=344178", "title": "Pavla Kalná", "text": "Pavla Kalná\n\nPavla Kalná rozená Habartová (14. listopadu 1982 Planá, Československo) je česká sportovní střelkyně. K jejím největším úspěchům patří zlato z mistrovství Evropy juniorů v roce 2002 (vzduchová puška) a individuální stříbrná medaile z ME vzduchová puška na 10m v Praze. Také má podíl na četných medailových ziscích v týmových soutěžích.\n\nNa olympijských hrách v Pekingu v roce 2008 obsadila 31. místo ve střelbě ze vzduchové pušky na 10 metrů.\n"}
{"id": "344179", "url": "https://cs.wikipedia.org/wiki?curid=344179", "title": "Didaktické zásady", "text": "Didaktické zásady\n\nDidaktické zásady jsou obecná doporučení týkající se procesu vyučování. Jedná se o nejobecnější požadavky na organizování, průběh a účinnost vzdělávacího procesu, které musí být uplatňovány jako jednotný systém. Když se těmito zásadami bude učitel řídit, bude výuka efektivnější a účinnější. Vztahují se nejen na učitelovu vyučovací činnost, ale také na metody výuky, formy výuky, materiální didaktické prostředky, na učivo atd. Didaktické zásady se vyvíjejí a obnovují od dob Jana Amose Komenského. Přesto, že dochází ke změnám, jedná se o poměrně stabilní systém zásad. V dnešní době některé zásady ztratili svůj význam, a zejména se uplatňují i nové principy, které se liší od těch původních tradičních zásad. Například za Komenského se velký důraz kladl na přírodu, kdežto dnes se do výuky aplikují komunikační technologie a internet. Dnes se didaktickými zásadami zabývá například Zdeněk Kalhous, Josef Malach, Otto Obst či Lucie Zormanová. \n\nŽáci lépe chápou a zapamatují si poznatky, které jsou logicky uspořádány. Učivo musí být uspořádáno podle didaktického systému tak, aby odpovídalo žákově věkově podmíněné zralosti. Nové poznatky musí logicky vyplývat z předchozích tak, aby byly propojeny a tvořily systém. Mělo by se hledět na žákovy předchozí znalosti, aby mohlo dojít k jejich navázání či doplnění. Na tomto systému dobří učitelé pracují celý život. \"„Soustavná práce učitele má rovněž pozitivní formativní účinek na žáka (pravidelnost v domácí přípravě, úprava sešitů, pomůcek...)“.\"\n\nUvědomělost vyjadřuje žákovo porozumění smyslu svého učení a předmětu učení. Vztahuje se nejen na postoj žáka k učení, ale také na kvalitu získaných poznatků. Poté co dojde k hlubokému pochopení poznatků, dokáže je aplikovat v praxi. Aby nastalo toto porozumění, měl by učitel jasně stanovit a vysvětlit cíle, dále motivovat žáky k učení, poskytnout jim zpětnou vazbu a umožnit promyšlení toho, co se učí.\n\nPři vyučování se má postupovat od jednoduchého ke složitějšímu, od blízkého k vzdálenějšímu, od známého k neznámému, od konkrétního k abstraktnímu a obecného ke zvláštnímu apod. Pokud se tato zásada nerespektuje, nemůže dojít k dalšímu prohlubování učiva, jelikož není na čem budovat další vědomosti.\n\nNázorností se rozumí podporování abstraktní představy praktickým model (např. vizuální model). Je důležité, aby si žáci dokázali nové poznatky představit, a tím si je lépe zapamatovat. Pokud to jde, je nejlepší předvádět věci všem smyslům. Názor (nikoliv ve smyslu stanovisko!) může být zrakový, sluchový, čichový, chuťový, hmatový či pohybový.. \"„Zanedbání zásady názornosti vede k verbálním, formálním, nejasným znalostem. Její přeceňování naopak může brzdit rozvoj abstraktního myšlení“.\"\n\nVyučování by se nemělo zaměřovat jen na teoretické znalosti, ale i na praktické dovednosti.  Učitel by měl žákům ukázat, jak hledat v praxi informace, zpracovávat je a dokázat je v praxi uplatnit. Důležité je propojit vyučování s okolím a přirozeným prostředím žáka, využívat podnětů okolí a zkušeností žáka. Úkolem učitele je poznat tyto zkušenosti a dále je rozvíjet či rekonstruovat. Tím, že se žákům přiblíží praktičnost výuky, dojde u nich k umožnění pochopit smysl výuky. Podle kompetencí k učení v RVP by měl žák na konci základního vzdělání umět vyhledávat informace a pracovat s informacemi v praktickém životě. Dále by měl samostatně řešit problémy na základě svých zkušeností a úsudků.\n\nUčitel by měl neustále sledovat změny ve vědeckých disciplínách. Žákům by měl vhodnými výukovými metodami předávat vědecké informace tak, aby jim porozuměl, a aniž by se informace dostala do konfliktu s původní vědeckou teorií. Žák by se měl naučit rozeznávat kvalitní odborné zdroje od tzv. „fake news“. Měl by rozumět různým typům textů a jiným informačním a komunikačním prostředkům.\n\nTrvalostí se myslí osvojování učiva tak, aby byly osvojené trvale. Aby došlo k trvalému osvojení, musí být učivo procvičováno, aby došlo k pochopení.Dle strategie vzdělávání 2030 je nutné vzděláváním procházet celý život s tím, že si lidé budou volit různé formy výuky, především distančních forem a využití internetu. Pro plnění vzdělávacích potřeb společnosti budou významná nezávislá média veřejné služby.\n\nJe důležité respektovat individuální znaky žáků, jejich zdravotní stav, rodinné zázemí, zájmy, vlastnosti, kulturní kontext, úroveň myšlení apod. Tyto znaky jsou pro efektivitu výuky významné. Proto by se měl učitel s těmito znaky u žáků seznámit a podle toho řídit jejich učení. Žákům by měly být poskytovány aktivity v zóně jejich nejbližšího vývoje.„ Učitelé vedou žáky k tomu, aby si stanovovali vzdělávací cíle, formulovali očekávání od vlastní práce a ve vazbě na tyto stanovené cíle a očekávání prováděli sebehodnocení a vrstevnické hodnocení.\"“Důležitá je také podpora inkluzivního vzdělávání, tedy „škola pro všechny\"“.\n\nNázornost patří k nejstarším didaktickým zásadám a lze ji najít již v díle Wolfganga Ratkeho z roku 1613. Vybízí učitele, aby v rámci výuky rozvíjel všechny základní komponenty osobnosti žáka. Z hlediska struktury osobnosti se jedná o oblasti poznávací, afektivní a psychomotorické. Z hlediska struktury lidské inteligence se jedná o sedm typů inteligence: jazykovou, matematicko-logickou, vizuální/prostorovou, hudební, interpersonální, intrapersonální a tělesnou/fyzickou. Z hlediska pedagogické jednoty složek výchovy se jedná o výchovu rozumovou, mravní, estetickou, pracovní a tělesnou. Podstatou učitelovy práce je vždy komplexnost.\n\n„Pedagogové systematicky sledují a zaznamenávají vývoj, procesy učení a vzdělávací pokrok každého dítěte a pravidelně jim poskytují srozumitelnou zpětnou vazbu k jejich práci.“ K efektivní a kvalitní výuce může dojít pouze tehdy, má-li učitel možnost zjistit a prověřit úspěšnost žáka. Díky zpětné vazbě dostane učitel informace o znalostech žáka, a může tak rekonstruovat chybné porozumění učiva (učitel znovu vysvětlí nepochopené učivo). Kdyby nefungovala zpětná vazba, došlo by ke snížení motivace u žáků.\n\nKomenský rozpracoval základní didaktické zásady, podle kterých se řídíme i dnes. O těchto zásadách se zmiňuje v Analytické didaktice:\n\n-       \"Učitel, nechť neučí, kolik sám může učiti, nýbrž kolik může žák pochopiti\"\n\n-       \"Vždy postupně nikdy krokem\"\n\n-       \"Všemu, čemu se musíme učiti, nechť se učíme vlastní prací\"\n\n-       \"Vše vlastními smysly, vždy a rozmanitě\"\n\n-       \"Všemu se vyučuje a učí příklady, ukázkami a cvičeními\"\n\n-       \" Nechť se vyučuje a učí: Nečetným před četným. Krátkým před obšírným. Jednoduchým před složenými. Obecným před zvláštními. Blízkým před odlehlejšími\"\n"}
{"id": "344182", "url": "https://cs.wikipedia.org/wiki?curid=344182", "title": "François Crépin", "text": "François Crépin\n\nFrançois Crépin (30. října 1830 Rochefort – 30. dubna 1903 Brusel) byl belgický botanik.\n\nByl ředitelem bruselské botanické zahrady. Je po něm pojmenován rostlinný rod \"Crepinella\" March a také mys Crépin Point na Ostrově Krále Jiřího v souostroví Jižní Shetlandy.\n\n"}
{"id": "344186", "url": "https://cs.wikipedia.org/wiki?curid=344186", "title": "Emmons", "text": "Emmons\n\nNázev Emmons může označovat:\n\n\n\n\n"}
{"id": "344188", "url": "https://cs.wikipedia.org/wiki?curid=344188", "title": "Sexuální přitažlivost", "text": "Sexuální přitažlivost\n\nSexuální přitažlivost (také sexuální atraktivita, hovorově být sexy) je termín, který značí sexuální vábení jedince stejného druhu za účelem sexu a většinou také rozmnožování. Atraktivnost jedince je značně individuální a odpovídá příslušnosti k druhu a také sexuálnímu chování.\n\nPřestože je člověk značně zasažen civilizací, je stále atraktivita značně věcí přírodní. Nejčastějšími prostředky sexuální přitažlivosti a svádění jsou tři smysly, a to zrak, sluch a čich. Lidská sexualita je i dnes závislá na genetické výbavě jedince a jsou dělány výzkumy o tom, jak na člověka působí podvědomé signály a pomáhají mu najít vhodného partnera k rozmnožování - předání vlastní genetické výbavy.\n\n\n"}
{"id": "344189", "url": "https://cs.wikipedia.org/wiki?curid=344189", "title": "Celestinské proroctví", "text": "Celestinské proroctví\n\nCelestinské proroctví je román amerického spisovatele Jamese Redfielda, z roku 1993, který se stal bestsellerem a podle něhož byl natočen stejnojmenný film. Kniha vypráví o fiktivním starodávném rukopise, proroctví, nalezeném v Peru. To prostřednictvím jednotlivých vhledů ukazuje duchovní proměnu, kterou se může lidstvo ubírat a kterou si uvědomuje čím dál tím více lidí. Podle proroctví se nic na světě neděje bezdůvodně, všechno má svůj význam. Podle něj je celý svět tvořen energií, kterou má i každý člověk, a o kterou by se lidé neměli okrádat. Hovoří rovněž o schopnosti řídit se intuicí a o tom, že by si lidé měli uvědomovat náhodné souvislosti a jevy. \n\n\n\n"}
{"id": "344195", "url": "https://cs.wikipedia.org/wiki?curid=344195", "title": "Macocha", "text": "Macocha\n\nPropast Macocha je nejznámější propast v oblasti Moravského krasu a součást komplexu Punkevních jeskyní. Hloubka suché části propasti je 138,4 m, na jejím dně se nachází Horní (hloubka 11 m) a Dolní macošské jezírko (hloubka min. 50 m). Propast se nachází v katastrálním území obce Vilémovice.\n\nPrvní záznam pověsti pochází z roku 1793 z pera Františka Josefa Schwoye (\"Topographie von Markgrafthum Mahren, Vídeň)\"\nK názvu propasti se vztahuje pověst, podle všeho založená na skutečné události: jeden místní vesničan ovdověl a zůstal sám s malým synkem. Oženil se, a tím přivedl synkovi nevlastní matku (macechu). Její averze vůči pastorkovi byla tak velká, že ho jednoho dne vylákala do lesa k propasti a shodila ho do ní. Chlapec se však zachytil nehluboko pod okrajem propasti, kde ho posléze vesničané našli a vytáhli. Když zjistili, jak se události seběhly, svrhli do propasti macechu.\n\nDruhá pověst vypráví, že chudý otec, který měl jen synka, si vzal macechu (podle které se propast jmenuje). Macecha svého nevlastního syna nenáviděla, a proto ho shodila do propasti. Chlapec se však zachránil a utekl do vesnice. Macecha to však nevěděla a sama z lítosti nad svým činem do propasti skočila.\n\nPoprvé se o propasti Macoše zmiňuje v písemných dokumentech řeholník zábrdovického kláštera Martin Alexander Vigsius roku 1663. Prvním člověkem, který prokazatelně sestoupil na dno Macochy, byl Lazar Schopper, pozdější provinciál řádu Minoritů na Moravě – stalo se to roku 1723. V roce 1748 Macochu zdolala z iniciativy Johanna Nagela expedice horníků, sám Nagel se však sestupu neúčastnil. Roku 1776 se konal další sestup, který vedl majitel rájeckého panství Karel Josef Salm. První vědeckou expedici na dno Macochy vedl roku 1784 Karel Rudzinský, který odsud přinesl mnoho cenných poznatků. Roku 1808 uskutečnil na dno Macochy sestup Hugo František Salm. V polovině 19. století začala éra dalších sestupů, které zahájil roku 1856 Jindřich Wankel. Roku 1855 napsal sloupský kaplan Jan Nepomuk Soukop báseň o Macoše a o tři léta později prvního cestopisného průvodce o Moravském krasu \"„Macocha a její okolí“\". V roce 1864 zdolal Macochu další známý badatel Martin Kříž a po něm se konaly další sestupy. Zvláštním druhem sestupů na dno Macochy byly výpravy pro těla sebevrahů, které podnikali vilémovičtí občané Martin Kala a Josef Nejezchleb. Roku 1891 napsal známý krasový badatel profesor Richard Trampler monografii o Macoše.\n\nV roce 1901 vykonal do Macochy první sestup známý krasový badatel Karel Absolon, čímž začala éra dalších objevů. Roku 1909 byly objeveny Punkevní jeskyně a roku 1914 bylo propojeno dno Macochy suchou cestou z Pustého žlebu. Cestu ponornou říčkou Punkvou se podařilo zdolat a zpřístupnit roku 1933.\n\nNa nejvyšším místě propasti stával od počátku 19. století dřevěný gloriet, který byl roku 1882 nahrazen železným můstkem z blanenských Salmových železáren.\n\nMůstek získal roku 1882 pojmenování Ripka Warte, podle brněnského průmyslníka, politika a organizátora turistického ruchu Adolfa Ripky (1812–1884).\nMůstek byl vždy celoročně přístupný. Původně patřil klubu turistů, roku 1945 přešel na stát, do správy jej pak dostala státní Správa jeskyní Moravského krasu. Ta jej v červnu 2007 nákladem necelých 400 tisíc Kč opravila. Pozemky (dno Macochy a přístupovou cestu) získala po roce 1989 obec v rámci vracení historického majetku obcí, věcné břemeno k zajištění průchodu však zapsáno nebylo.\n\nObec Vilémovice vybírala vstupné na horní můstek již za první republiky. V polovině 20. století vybíráním vstupného na můstek vydělala na plynofikaci obce, poté od vybírání vstupného ustoupila. Později obec požadovala, aby do její obecní pokladny plynula část peněz z turistického ruchu, který se odehrává na sousedních pozemcích, které jsou ve vlastnictví Lesů ČR, Správy jeskyní Moravského krasu (parkoviště) či soukromých osob. Poté, co se se správou jeskyní nedohodla na právu průchodu, v roce 2008 cestu i dno propasti pronajala na 50 let podnikateli Jiřími Tichopádovi za 100 tisíc Kč ročně. Ten požadoval od Správy jeskyní kompenzaci za průchod návštěvníků přes jeho pozemky a když nebylo jeho žádosti vyhověno, od 1. května 2008 či od poloviny dubna 2008 krátce za vstup na můstek prostřednictvím výběrčího doprovázeného ochrankou vybíral vstupné, poté vedl spor se Správou jeskyní Moravského krasu o vlastnictví můstku a na dobu jednání vybírání poplatku přerušil. Klub českých turistů vyzýval k neplacení poplatku. Krajský úřad Jihomoravského kraje označil vybírání poplatku za nezákonné a zaslal obci Vilémovice výzvu, aby jako příslušný silniční správní úřad zahájila správní řízení ve věci podezření ze spáchání správního deliktu proti zákonu o pozemních komunikacích spočívajícího v neoprávněném vybírání poplatku za užívání. Tichopád zastával názor, že tato cesta není pozemní komunikací, Správa jeskyní Moravského krasu uvádí, že tato část parcely je evidována jako veřejná cesta.. V roce 2010 hodlal Jiří Tichopád zahradit přístup k můstku, opětovně zavést vstupné a zavést provozní řád, podle nějž by přístup na můstek reguloval hlídač, který by dohlížel i na chování návštěvníků. 30. dubna 2011 začal podnikatel opět vybírat vstupné za průchod k můstku 20 Kč za dospělého a 10 Kč za dítě. Vedoucí Správy jeskyní Moravského krasu Jiří Hebelka považoval vybírání za neoprávněné a oznámil, že se věcí budou zabývat jejich právníci.. K ukončení vybírání vstupného došlo k 1. 9. 2011, kdy se správa jeskyní dohodla s vedením obce, že Vilémovice Jiřímu Tichopádovi už pozemky pronajímat nebudou a vybírání vstupného skončí. Na oplátku bude obec Vilémovice participovat na ziscích z turistického ruchu na Macoše.\n\nByl postaven roku 1899 nákladem 800 zlatých. Byl opatřen výběžkem a padacími dvířky, ke kterému byl roku 1913 instalován železný žebřík až na dno Macochy (žebřík byl roku 1933 demontován). S menšími úpravami byl můstek v provozu až roku 2000, kdy byl ve špatném technickém stavu a musel být demontován. Nový opravený můstek byl otevřen roku 2001.\n\nV roce 1894 byla zásluhou Adolfa Podroužka, který sám vykonal tři sestupy do Macochy, postavena turistická chata Klubu českých turistů, zvaná \"„Útulna“\". Otevřena byla 25. srpna 1895. Tato chata však počátkem 20. století vyhořela a tak byla postavená nová. Vzhledem k tomu, že se tehdy Moravskému krasu říkalo \"„Moravské Švýcarsko“\", jednalo se o styl švýcarské chaty. Chata Macocha byla v roce 1996 zrekonstruována a modernizována.\n\nStezku nechal koncem 19. století zbudovat hrabě Hugo Salm-Reifferscheidt. Vzhledem k velkému převýšení a skalnatému terénu musely být některé její části vytesány do skály. Karel Absolon uvádí, že roku 1898 byly při vybírání kamene na stavbu Salmovy stezky objeveny dvě propasti, které byly nazvány Koudelkovými. Stezka je dlouhá asi 1 km a vede od propasti Macocha do Pustého žlebu do lokality \"„Pod Salmovkou“\", která leží cca 600 m od Punkevních jeskyní.\n\nVe stěně propasti roste glaciální relikt kruhatky Mattioliho.\n\n\n\n\n"}
{"id": "344197", "url": "https://cs.wikipedia.org/wiki?curid=344197", "title": "Kleopatra (muzikál)", "text": "Kleopatra (muzikál)\n\nKleopatra je český muzikál, který hovoří o životě Kleopatry VII., poslední egyptské panovnici. Autorem hudby se stal Michal David a režisérem je Filip Renč. Muzikál měl premiéru 22. února 2002, obnovená premiéra byla v roce 2008 a limitovaný počet představení proběhl i v roce 2010.\n\n\n"}
{"id": "344211", "url": "https://cs.wikipedia.org/wiki?curid=344211", "title": "Astatovodík", "text": "Astatovodík\n\nAstatovodík nebo astatan je binární sloučenina astatu a vodíku HAt. Astat je kovalentně vázán k vodíkovému atomu.\n\nJe rozpustná ve vodě, kde vytváří kyselinu astatovodíkovou, která má velmi podobné vlastnosti jako zbylé čtyři halogenovodíkové kyseliny, přičemž je z nich nejsilnější. Její využití je velmi limitováno nestabilitou, snadno se rozkládá na vodík a astat a také faktem, že neexistuje stabilní izotop astatu a všechny známé izotopy mají krátké poločasy rozpadu. Kvůli velmi blízké elektronegativitě vodíku a astatu dochází ke snadné disociaci vazby za vzniku vodíku a srážení astatu.\n"}
{"id": "344212", "url": "https://cs.wikipedia.org/wiki?curid=344212", "title": "Michael Čtveráček", "text": "Michael Čtveráček\n\nMichael Čtveráček (* 1971) je český krajinářský fotograf.\n\nMichael Čtveráček pochází z rodiny libereckého fotografa Karla Čtveráčka a i jeho starší bratr Karel je fotograf a dokumentarista. Vystudoval v letech 1989–1994 Vysokou škola strojní a textilní (VŠST, dnes Technická univerzita) v Liberci a poté v letech 1997–2003 Katedru fotografie (prof. Štěpán Grygar) na FAMU (MgA.). V roce 2002 na stáži v Lahti Institute of Design.\n\nV Letech 2003–2008 produkoval výstavy katedry fotografie FAMU, do roku 2012 vedoucí GAMU. Od roku 2009 působí jako dokumentátor (fotograf) Národního památkového ústavu, územního odborného pracoviště v Liberci a grafik časopisu \"Fontes Nissae\". Před tím v letech 2006–2014 fotoeditor \"Souvislostí\".\n\nCyklus \"neKLID\" představuje nemanipulované fotografie reálného krajinného prostředí sněhových a ledových seskupení, které zde tvoří obrazové výseky, poseté mnoha čarami, zářezy, vrypy, tečkami, šrámy, pavučinami atd… Neklidné bílé obrazce na černém pozadí či barevně obrácené evokují nebeskou oblohu či abstraktní krajinu. Vtahují nás tak do snové hry na vytvoření vlastní krajiny, do níž můžeme vtělovat své představy. Divákovi tak ponechává dostatečný volný prostor pro jeho vlastní invenci, kterou může v jednotlivých obrazech rozehrát.\nVytyčuje hranice, za které zve své diváky. Michael Čtveráček o svém cyklu říká:\n\nDlouhodobě spolupracuje s kulturním časopisem Souvislosti, pro který vytváří výtvarně pojaté řady černobílých fotografií v rámci specifického obrazového útvaru předělových stran.\n\n\n"}
{"id": "344214", "url": "https://cs.wikipedia.org/wiki?curid=344214", "title": "Ricardo Calero", "text": "Ricardo Calero\n\nRicardo Calero (* 1955, Zaragoza, Španělsko) je španělský konceptuální fotograf. Svá díla vytváří tak, že nechává na papír působit světlo, čas, počasí, ale i výstřely z pistole. Základními motivy umělcovy tvorby jsou existence a přežití.\n\nVe svém cyklu \"Pošetilosti\" se nechal inspirovat grafickými listy Goyi, jež jsou opředeny záhadami a nejsou o nich žádné dobové písemné zmínky. Goyovy náměty vyjadřují mezilidské vztahy. V sérii \"Co víc mi můžeš dát\" nechal do vrstvy 22 na sebe položených papírů 22x vystřelit a po každém výstřelu jeden papír odebral. Na vzniku tohoto cyklu se podílela i španělská policie. Přežití pro něj reprezentuje vztah k zemi, k půdě. V práci \"Více, více světla\" umístil řadu bílých kamenů s papíry (nikoliv fotografickými) na 22 dní pod vybrané kameny na poli nedaleko Fuendentos, kde se Goya narodil. Krycí kameny fungovaly jako lisy a zanechaly po sobě stopy lišejníků, hlíny, vlhka a měnící se teploty. K symbolickému číslu 22 dovedl umělce právě počet listů Goyova cyklu \"Pošetilosti\".\n\nExperimentům s papíry se Calero věnoval již dříve. V projektu \"Natural Taunus\" v letech 2001 – 2003 nechával tvořit samotnou přírodu na obyčejné papíry. Nechával obtisknout detaily různých trav, listů a částí rostlin v čase.\n\n"}
{"id": "344219", "url": "https://cs.wikipedia.org/wiki?curid=344219", "title": "Rineke Dijkstra", "text": "Rineke Dijkstra\n\nRineke Dijkstra (* 2. června 1959 Sittard, Holandsko) je holandská portrétní fotografka. Žije a pracuje v Amsterdamu. Dijkstra získala čestné stipendium Královské fotografické společnosti Royal Photographic Society, cenu Citibank Private Bank za rok 1999 (později cena Deutsche Börse Photography) a v roce 2017 cenu Hasselblad Award. Mezinárodní věhlas získala díky svým portrétním cyklům, ve kterých se zaměřuje především na zcela konkrétní, obyčejné lidi s jejich individuálním osudem a pocity. Její velkoformátové portréty jsou prosté, barevně subtilní, výrazově intenzivní, kompozičně vyvážené a emotivně působivé a s jednoduchým pozadím.\n\nDijkstra studovala od roku 1981 do roku 1986 na Gerrit Rietveld Academie v Amsterdamu. Poté několik let pracovala komerčně a pořizovala firemní portréty a snímky pro výroční zprávy.\n\nPortréty Rineke Dijkstry jsou mnohotvárné. Fotografuje jednotlivé portréty a obvykle pracuje v sériích, na pláži, novopečené maminky těsně po porodu, toreadory po zápasu s býky, návštěvníky berlínské ZOO, dívky v liverpoolském tanečním klubu, izraelské vojáky a vojačky. Natočila také například videa s názvem \"Buzzclub/Mysteryworld\" (1996–1997), \"Tiergarten Series\" (1998–2000), \"Israeli soldiers\" (1999–2000) a jednotlivé portréty \"Almerisa\" (1994–2005), \"Shany\" (2001–2003), \"Olivier\" (2000–2003) a \"Park Portraits\" (2005–2006). Pořizuje velkoformátové zvětšeniny nenalíčených, neupravovaných a přirozeně vypadajících chlapců, mužů, dívek a žen. Dijkstra si stále udržuje svůj rozpoznatelný rukopis a hledá přirozenost v lidské tváři.\n\nSnad o všech portrétovaných lze říci, že se autorce podařilo je zachytit v okamžicích, kdy přirozeně žijí svůj vlastní, jedinečný život vztažený k okamžitému vnitřnímu prožitku, který je nesmírně vzdálený manipulujícímu a umělému světu médií. Tvůrčí přístup Rineke Dijkstry je transparentní, formální a přesný. Nepoužívá žádné fotografické triky ani manipulace s obrazem. Prostota vizuálních prostředků směřuje veškerou pozornost na portrétované osoby, které svým jedinečným způsobem odhalují určitou nejistotu před kamerou, zranitelnost a zároveň křehkou osobitost. Její subjekty stojí často čelem k fotoaparátu s minimálně rušivým pozadím. Tento kompoziční styl je zřejmý v jejích plážových portrétech, který obecně představuje jednoho nebo více dospívajících lidí s přímořskou krajinou v pozadí. Snímek polské dívky na pláži pojmenovaný \"Kolobrzeg, Poland, July 26, 1992\" je fotografován stejně jako jiná americká dívka, ale obrazem se velmi odlišuje. Polská dívka nechtěně zaujímá postoj podobně jako \"Venuše\" na obraze od Botticelliho; s mírně vysunutou kyčlí znázorňuje nezralou a cudnou ženu. Americká dívka má mnohem vyspělejší (a tedy snad „lepší“) postoj a koupací oblečení, ale polská dívka je mnohem elegantnější. Tento její klidný styl je opět vidět ve studiích žen, které právě porodily.\n\nDijkstra datuje své umělecké probuzení autoportrétem v roce 1991. S fotografickou kamerou 4 × 5 palců pořídila fotografii poté, co se vynořila z bazénu - terapie, kdy se zotavovala z nehody na kole - představuje ji téměř ve stavu kolapsu. Poté, co ji nizozemské noviny pověřily fotografováním založeným na pojetí léta, fotografovala dospívající návštěvníky koupaliště. Tento projekt vyústil v \"Beach Portraits\" (\"Plážové portréty\" 1992–94), sérii barevných fotografií postav teenagerů a o něco mladších dětí, které byly pořízeny na vodním břehu ve Spojených státech, Polsku, Británii, na Ukrajině a v Chorvatsku. Série ji přivedla k mezinárodnímu významu poté, co byla vystavena v roce 1997 ve výroční výstavě nové fotografie v Muzeu moderního umění v New Yorku v roce 1999 muzeum vystavilo její barevnou fotografii dospívajícího chlapce na pláži \"Oděsa, Ukrajina, 4. srpna 1993\", vedle Cézannova \"Muže v plavkách\" (1885–1887).\n\nBěhem rezidence Dijkstry na DAAD v Berlíně v letech 1998–1999 vznikla série \"Tiergarten\" (1998–2000), která představuje portréty dospívajících dívek a chlapců fotografovaných v parku Tiergarten v Berlíně, stejně jako v jiném parku v Litvě. Další sérii prací si objednala Nadace Anne Frank Foundation v Amsterdamu pro svou novou budovu: portréty dospívajících školaček se svými nejlepšími přáteli, což mělo připomínat, že každá dívka by mohla být v nešťastných situacích \"Anne Franková\". Tyto portréty byly pořízeny hlavně v Berlíně, ačkoli Dijkstra později fotografovala i v Miláně, Barceloně a Paříži.\n\nBěhem projektu, který dokumentoval uprchlíky, požádala šestiletá Almerisa, jejíž rodina uprchla z Bosny, Dijkstru aby ji vyfotografovala. Dijkstra pak fotografovala Almerisu přibližně každé dva roky. Poprvé v azylovém středisku jako malé dítě 14. března 1994. Poslední fotografie ze série Almerisa byla pořízena 19. června 2008. Tak začal autorčin cyklus sledování proměny po přestěhování z východní do západní Evropy. Dijkstra používá v této sérii blesk spolu s redukcí barev. Zcela tak potlačí místnost, snímek je bez jakýchkoli zbytečných detailů, jako je nábytek nebo obrazy na zdi. To poskytuje prázdné pozadí. Tuto techniku používá také v jiných sériích, například v \"Beach Portraits.\"\n\nPozdější cyklus s názvem \"Israeli Soldiers\" (\"Izraelští vojáci\" 1999–2003) ukazuje mladou izraelskou ženu Shany, ve třech sáadiích v průběhu jednoho a půl roku. Při jejím odvodu, dvakrát ve vojenské uniformě a doma po opuštění armády.\n\nSérie \"Olivier\" (2000–2003) sleduje mladého muže, Oliviera Silvu od jeho zapsání do francouzské cizinecké legie po několik let jeho služby na Korsice, v Gabonu, na Pobřeží slonoviny a Džibuti, která ukazovala jeho vývoj a přeměnu, fyzickou a psychologickou ve vojáka. Pro sérii \"Park Portraits\" (2003–06) Dijkstra fotografovala děti, adolescenty a teenagery, kteří na okamžik pozastavili své rozmanité aktivity, aby pohlédli do objektivu v malebných místech jako například v amsterdamském Vondelparku, brooklynském Prospect Parku, madridském Parku Buen Retiro nebo v botanické zahradě Xiamen Amoy.\n\nDijkstra používá japonský velkoformátový 4×5 palcový fotoaparát se standardním objektivem na stativu a se zábleskem na dalším stativu za ním. I když fotografuje děti na pláži, moduluje slunečním světlem. Denní světlo je tak vždy jejím hlavním zdrojem světla. V roce 1998 začala tisknout fotografie v laboratoři Grieger Photo Lab v německém Düsseldorfu, dvě a půl hodiny vlakem z Amsterdamu, kde své velkoformátové fotografie nechávají vyvolávat také fotografové Thomas Struth nebo Andreas Gursky.\n\nVe svém cyklu pojmenovaném \"Daniel, Adi, Shira, and Keren, Rishonim High School, Herzliya, Israel\" (1999 / 2000) představuje dvě fotografie téhož člověka pořízené po dvaceti měsících. Nastoluje otázku, jak se změní mladý člověk, když byl, je nebo bude v uniformě.\n\nDijsktra experimentuje také s natáčením videa. Videozáběry \"Buzzclub/Mysteryworld\" (1996–1997) jsou z Liverpoolského tanečního klubu, kde Rineke Dijkstra přesvědčila místní mladé návštěvníky k „tiché performanci“. Stojí před světlou stěnou, kde se beze slov mírně pohybují do rytmu moderní hudby. Někteří hrdě kouří, někteří popíjí pivo. Ve stylu pop nebo snad house music se nejdříve nesměle vlní a těkají očima. Nejsou však snímáni jen pár sekund a tak se jejich výrazy i pohyby mění (tzv. \"rozpohybovaná fotografie\").\n\nNa snímku \"Chen a Efrat\" se zabývá podobností dvojčat. Stejným tématem se zabývaly autorky Tereza Vlčková (cyklus \"Two\" - \"Dvojice\"), Loretta Lux (\"Sasha and Ruby\"), Diane Arbus (\"Identická dvojčata\"), Dagmar Hochová, August Sander, Mary Ellen Mark, Wendy McMurdo nebo Chantal Michel.\n\n\n\n\nDíla Rineke Dijkstry jsou nedílnou součástí následujících stálých sbírek: \n\n\n\n"}
{"id": "344222", "url": "https://cs.wikipedia.org/wiki?curid=344222", "title": "Maria Kirilenková", "text": "Maria Kirilenková\n\nMaria Jurjevna Kirilenková (rusky Мария Юрьевна Кириленко, \"Marija Jurjevna Kirilenko\"; narozená 25. ledna 1987 Moskva) je ruská profesionální tenistka a bronzová olympijská medailistka z ženské čtyřhry londýnských her. Ve své dosavadní kariéře vyhrála šest turnajů WTA ve dvouhře a dvanáct ve čtyřhře. V rámci okruhu ITF získala tři tituly ve dvouhře.\n\nNa žebříčku WTA byla nejvýše ve dvouhře klasifikována v červnu 2013 na 10. místě a ve čtyřhře pak v říjnu 2011 na 5. místě. Trénuje ji otec Jurij Kirilenko.\n\nV roce 2002 vyhrála juniorku dvouhry na US Open. V ženské dvouhře se nejdále probojovala do čtvrtfinále na Australian Open 2010. Spolu s Viktorií Azarenkovou se probojovaly do finále ženské čtyřhry na Australian Open 2011, v němž podlehly tehdejším světovým jedničkám Gisele Dulkové s Flavií Pennettaovou. Podruhé odešla z deblového finále poražena na French Open 2012, kde s krajankou Naděždou Petrovovou nestačily na Erraniovou a Vinciovou. Se stejnou spoluhráčkou vyhrála Turnaj mistryň 2012. Premiérový triumf na okruhu WTA ve dvouhře dosáhla na China Open 2005, když v boji o titul porazila Němku Annu-Lenu Grönefeldovou.\n\nVe fedcupovém týmu Ruska debutovala v roce 2006 ve čtvrtfinále Světové skupiny na půdě Belgie, když podlehla Kim Clijstersové a s Dinarou Safinovou vyhrála čtyřhru. Do roku 2013 v soutěži nastoupila ke dvěma mezistátním utkáním s bilancí 0–2 ve dvouhře a 1–1 ve čtyřhře. Rusko také reprezentovala na londýnských Hrách XXX. olympiády, kde v soutěži dvouhry prohrála v boji o bronzovou medaili se světovou jedničkou Viktorií Azarenkovou. Společně s Naděždou Petrovovou vybojovaly v ženské čtyřhře bronzové kovy.\n\nSezónu zahájila účastí v kvalifikaci na Apia International Sydney, z níž po prohře se Švédkou Sofií Arvidssonovou do hlavní soutěže nepostoupila. Na melbournském Australian Open prošla přes Australanku Gajdošovou a Kanaďanku Wozniakovou do třetího kola, kde ji deklasovala druhá nasazená Petra Kvitová. Po rychle prohraném prvním setu 6–0, si vzala lékařskou pauzu a po ztrátě prvního gamu ve druhém dějství utkání skrečovala.\n\nV únoru se probojovala do premiérového finále na thajském PTT Pattaya Open, kde nestačila na Slovenku Danielu Hantuchovou po setech 7–6(4), 3–6 a 3–6. Na březnovém BNP Paribas Open konaném v kalifornském Indian Wells, došla do čtvrtfinále, v němž byla nad její síly krajanka Maria Šarapovová. Podlehla jí poměrem 3–6, 7–5 a 6–2. Na miamském Sony Ericsson Open vypadla v osmifinále s dvacátou druhou nasazenou Francouzkou Marion Bartoliovou po hladkém průběhu 6–1 a 6–2.\n\nOd antukového Estoril Open až do travnatého UNICEF Open, konaného v 's-Hertogenboschi, zaznamenala negativní bilanci výher a proher v poměru 3–6. Do Wimbledonu přijížděla v pozici turnajové sedmnáctky a poprvé pronikla mezi posledních šestnáct hráček, když bez větších problémů přešla přes Alexandru Cadanțuovou, Lourdes Domínguezovou Linovou a Soranu Cîrsteaovou. V osmifinále vyřadila Číňanku Šuaj Pchengovou po setech 6–1, 6–7(8) a 6–3. Po téměř třech hodinách hry a trojím přerušení utkání pro déšť, skončila ve čtvrtfinále na raketě polské světové trojky Agnieszky Radwanské poměrem 7–5, 4–6 a 7–5.\n\nNa stejném wimbledonském pažitu si o měsíc později zahrála semifinále olympijské dvouhry, když mezi posledními osmi zdolala Kvitovou 7–6 a 6–3. Následně však prohrála dva zápasy, nejdříve s druhou hráčkou světa Šarapovovou 6–2, 6–3, a poté v utkání o bronzovou medaili se světovou jedničkou Viktorií Azarenkovou 6–3 a 6–4.\n\nDo druhého finále se probojovala na poslední přípravě před newyorským grandslamem. V závěru srpna na New Haven Open at Yale opět potkala v boji o titul Petru Kvitovou, která ji oplatila předchozí porážku v poměru 6–7 a 5–7. Na US Open startovala jako čtrnáctá nasazená. Ve třetím kole ji překvapivě přehrála česká kvalifikantka Andrea Hlaváčková.\n\nV sezóně vytvořila novou stabilní dvojici s krajankou Naděždou Petrovovou, s níž získala jeden turnajový titul a třikrát Rusky odešly z finále poraženy, včetně jednoho grandslamu.\n\nDebutové finále, do něhož se probojovaly, odehrály v závěru března na miamském Sony Ericsson Open. Zdolaly v něm italský pár Sara Erraniová a Roberta Vinciová ve vyrovnaném utkání 7–6, 4–6, až v supertiebreaku [10–4]. První společné finále na grandslamu dosáhly na pařížském French Open, kde opět čelily Erraniové s Vinciovou. Italky jim oplatily porážku z Miami, když jim podlehly poměrem 6–4, 4–6 a 2–6. V předchozím semifinále přešly přes Češky Hlaváčkovou s Hradeckou. Potřetí si se stejnou italskou dvojicí o titul zahrály na UNICEF Open, kde znovu triumfovaly Erraniová s Vinciovou, tentokrát z pohledu Rusek výsledkem 4–6, 6–3 a [9–11].\n\nNa londýnských Letních olympijských hrách vypadly v semifinále se sestrami Serenou a Venus Williamsovými. V utkání o bronzový kov přehrály americké světové jedničky Liezel Huberovou a Lisu Raymondovou.\n\nPremiérovou účast na Turnaji mistryň si zajistily na týden předtím hraném Kremlin Cupu, když v semifinále porazily americký pár Raquel Kopsová-Jonesová a Abigail Spearsová. Jednalo se o přímý souboj o poslední postupové místo a Američanky po prohře skončily na pátém místě žebříčku WTA Race. Ve finále moskevského turnaje neuspěly proti krajankám Jekatěrině Makarovové a Jeleně Vesninové, když jim podlehly 3–6, 6–1 a [8–10]. Poté, co na Turnaji mistryň porazily první dvě nasazené dvojice Erraniovou s Vinciovou a ve finále pak Hlaváčkovou s Hradeckou, získaly premiérový titul z této závěrečné události sezóny pro nejlepší dvojice roku.\n\nNarodila se v Moskvě roku 1987 na sklonku sovětské éry. Po otci má ukrajinské předky.\n\nV roce 2006 ji firma Adidas vybrala za novou tvář. Kolekci sportovního oblečení, kterou oblékala, vytvořila britská návrhářka Stella McCartney. V roce 2009 byla nahrazena tenistkou Caroline Wozniackou.\n\nV minulosti udržovala vztah s ruským tenistou Igorem Andrejevem. Jejím partnerem byl ruský hokejista hrající v NHL Alexandr Ovečkin. V červenci 2014 hráčka uvedla, že došlo ke zrušení jejich zasnoubení a rozchodu. Za Alexeje Stěpanova, vedoucího oddělení moskevského úřadu veřejné služby, se provdala 24. ledna 2015. Po dlouhé nezdůvodněné absenci na tenisových dvorcích přivedla v červenci 2015 na svět syna.\n\n"}
{"id": "344225", "url": "https://cs.wikipedia.org/wiki?curid=344225", "title": "České pivo", "text": "České pivo\n\nČeské pivo a pivovarnictví má dlouholetou tradici a patří mezi nejznámější piva ve světě. Nejstarší doloženou českou tradici vaření piva má Břevnovský klášter, který byl založen roku 993. \n\nPodle českých předpisů se pivem rozumí: pěnivý nápoj vyrobený zkvašením mladiny připravené ze sladu, vody, neupraveného chmele, upraveného chmele nebo chmelových produktů, který vedle kvasným procesem vzniklého alkoholu (ethanolu) a oxidu uhličitého obsahuje i určité množství neprokvašeného extraktu. Česko má nejvyšší spotřebu piva na hlavu na světě. \n\n\"České pivo\" je chráněným zeměpisným označením Evropské unie, jehož účelem je zachovat dobré jméno a kvalitu piva vyráběného na území České republiky. Chráněné zeměpisné označení (CHZO) \"České pivo\" bylo zapsáno Nařízením Rady (ES) č. 1014/2008, o zápisu určitých názvů do Rejstříku chráněných označení původu a chráněných zeměpisných označení (České pivo (CHZO), Cebreiro (CHOP)).\n\nCílem zápisu do rejstříku je chránit tradici českého pivovarnictví, technologii výroby, kvalitu piva a předcházet vzniku napodobenin, které by se za české pivo mohly vydávat a zneužívat tak jeho jedinečných vlastností. Dále jde o to, aby nebyl za české pivo označován výrobek vyrobený v České republice netradičními metodami nebo vyrobený metodami tradičními, ale v zahraničí.\n\nPřesto, že \"České pivo\" je pojem, pod kterým si každý cizinec představí podobné nápoje, jsou mezi jednotlivými značkami velké chuťové i výrobní rozdíly. Jenom světlé pivo lze vyrobit mnoha způsoby, každý pivovar má vlastní recept, dobu i teplotu kvašení, místo, kde se kvasí i typ kvašení. Speciálním vyrobením piva, ale rozdíly nekončí. Je známo, že v různých krajích se České pivo čepuje jinak. Zatímco v Čechách je zvykem čepovat pivo na jeden zátah, aby se udělala krémová pěna, hovorově „po skle“, na Moravě a Slezsku čepují pivo na tři i více zátahů z velké výšky. Pěna je naopak tuhá a pivo méně perlivé. Záleží už pak na vkusu jednotlivého člověka.\n\nVýzkumný ústav pivovarský a sladařský, a.s., (VÚPS) prováděl koncem devadesátých let podrobné srovnání chemického složení českých, evropských, amerických a japonských piv. Z výzkumu vyplynulo, že se česká piva liší od všech zahraničních v řadě kvalitativních kritérií.\n\nEU se řídí principem udržitelného rozvoje, každý segment výroby je zmapován mj. po stránce spotřeby energie. Existují doporučení, jaké výrobky mají mít energetickou spotřebu atd. Existují obavy, aby se z doporučených limitů na spotřebu energie, např. na 1 hl vyrobeného piva, nestala do budoucna past na výrobce. Je totiž možné, že výrobky, které překračují určité limity, by mohly být zatížené pokutou, a to by mohlo v budoucnu zlikvidovat tradiční výrobu.\n\nSenzorický charakter piva se vyvíjel dlouhá desetiletí a v období totalitních režimů byl zakonzervován. Zatímco pivovary v celém světě snižovaly své náklady na výrobu piva zaváděním moderních technologií, české pivovary tuto možnost neměly a stále vyráběly pivo tradičně, což se v současné době jeví jako výhoda, protože si naše pivo udrželo původní vlastnosti.\n\nAby se předešlo dramatickým změnám v senzorické kvalitě piva i v době možnosti modernizace výroby současnými postupy (např. v Japonsku a USA, kdy se úpravou technologií např. vynechávají dříve běžné technologické postupy, což vyžadují i jiné vlastnosti pivovarských surovin), a aby se zachovalo české pivo i v případě zavedení závazných limitů na spotřebu energií atd., napadlo pracovníky ústavu ochránit stávající stav výroby českého piva jeho vymezením z množiny světových piv.\n\nNápad legislativně ochránit české pivo byl po řadě diskusí podpořen i Českým svazem pivovarů a sladoven (ČSPS), který se stal administrátorem přihlášky do EU. Zároveň probíhala aktivní komunikace s Ústavem pro průmyslové vlastnictví, který byl nápomocen při prosazování CHZO České pivo v EU a zároveň poskytoval i poradenské služby při sepisování žádostí.\n\nEU běžně nepovoluje CHZO na úrovni národních států. V případě piva existuje např. Bavorské pivo CHZO a Brémské pivo CHZO. Bylo tedy nutné stanovit území v rámci České republiky, kde se české pivo a české suroviny vyrábějí, což je s výjimkou pohraničních oblastí (neplatí ale absolutně) většina území ČR.           \n\nPo několika letech jednání na úrovni českých pivovarů a orgánů EU byla v roce 2008 zapsána ochranná známka CHZO České pivo v kategorii světlý ležák, tmavý ležák, světlé výčepní a tmavé výčepní pivo a lehké pivo. Je to významný přínos pro konzumenty piva, pro výrobce piva i dodavatele surovin. České pivo CHZO pomohlo stabilizovat pěstování chmele a zachránilo i šlechtění českého ječmene. Ječmen, který je vhodný pro české pivo ve formě sladu má totiž jiné parametry jakosti, než zahraniční sladovnický ječmen a ČR je jedinou zemí na světě, která rozlišuje sladovnický ječmen pro národní pivo a sladovnický ječmen pro export. Pěstební plochy ječmene pro České pivo CHZO stouply ze 14 % v roce 2002 na současných 52%.\n\nČeské pivo CHZO zaručuje stabilitu trhu a ochranu před nekalou konkurencí. Za České pivo nelze vydávat nápoje, které byly vyrobeny jiným technologickým postupem, z jiných surovin, a tudíž nemohou vykazovat vlastnosti charakteristické pro tradiční české pivo. Dodržování podmínek výroby a použitých surovin kontroluje státní orgán – Státní zemědělská a potravinářská inspekce. V současné době používá České pivo CHZO  celkem 12 pivovarů pro 52 značek piv, což odpovídá asi 56 % tuzemského trhu. Významné ale je i to, že pivovary, které z nějakého důvodu nepoužívají CHZO, používají suroviny pro CHZO doporučené. Na udržitelnost CHZO přispívají finančně pivovary i sladovny.\n\nŽadatelem o registraci zeměpisného označení České pivo je sdružení výrobců, kteří provozují výrobu tohoto piva prakticky na celém území České republiky. Na výsledných vlastnostech a reputaci Českého piva má nesporný vliv letitá zkušenost českých sládků a pivovarníků, kteří si generaci po generaci ve vymezené oblasti v rámci České republiky předávají cenné zkušenosti.\n\nKaždý výrobce piva  má seznam  dodavatelů  všech surovin.  Jejich původ lze zjistit z dodacích listů. Navíc je sledovatelnost původu chmele pěstovaného na území České republiky povinná dle zákona č. 97/1996  Sb.  Vede se rovněž seznam kupujících konečného produktu.  Každé balení produktu obsahuje povinná data o výrobci a samotném produktu. Tím je zaručeno přesné sledování výrobku. Samotný výrobní proces je pečlivě a přesně kontrolován a údaje o várkách jsou zaznamenávány, aby později mohl být vysledován původ všech surovin pro každou várku vyrobeného Českého piva.  Kontrolu dodržování specifikace provádí místní pobočka Státní zemědělské a potravinářské inspekce (SZPI). \n\nSurovinou pro České pivo je světlý druh sladu, zvaný též „plzeňský slad“, vyrobený z jarního dvouřadého ječmene.  Odrůdy ječmene pro výrobu sladu jsou odvozeny od kultivovaných odrůd schválených Státní zemědělskou a potravinářskou inspekcí v Brně a doporučených VÚPS , a.s. v Praze pro výrobu Českého piva. \n\nSoučasné světové a evropské požadavky na kvalitu pivovarského ječmene dávají přednost odrůdám s vysokou enzymovou aktivitou, vysokým obsahem extraktu a vysokými hodnotami konečného prokvašení. Na druhé straně je pro České pivo charakteristická nižší úroveň proteolytické a cytolitické modifikace a míra prokvašení způsobující přítomnost zbytkového extraktu.  Na tomto základě byly stanoveny základní parametry, které odrůdy vhodné pro České pivo musí mít.\n\nChmel je zcela specifický a liší se od chmele pěstovaného ve světě, zejména svým poměrem alfa a beta hořkých kyselin. Zatímco u běžně pěstovaných odrůd tento poměr obvykle činí 2,5:1, poměr u odrůd pěstovaných v této oblasti činí v průměru 1:1,5.  Další charakteristickou vlastností, odlišnou od jiných druhů chmele, je obsah  beta-farnesenu, jehož obsah činí  14–20 % všech esenciálních olejů. Odrůdy chmele kultivované a pěstované na daném území a obecně všechny odrůdy chmele pro výrobu Českého piva musejí být schvalovány kontrolními orgány a doporučeny  VÚPS, a.s.\n\nPro výrobu Českého piva se používá voda z místních zdrojů. Tvrdost vody používané pro vaření piva je hodnocena jako měkká až polotvrdá.\n\nPivovarské  kvasnice představují kmeny  kvasinek  využívané pro  takzvané  spodní kvašení  (\"Saccharomyces  cerevisiae\" subsp. \"uvarum\"),  které jsou  vhodné  pro výrobu  Českého  piva a  které  zajišťují rozdíl  mezi  zdánlivým a dosažitelným  prokvašením  dle této  specifikace. Nejčastěji jsou používány kmeny č. 2, 95, 96, které jsou uloženy ve Sbírce reprodukčních kmenů pivovarských kvasinek VÚPS, a.s. pod registračním číslem  RIBM 655, a jsou dostupné všem producentům Českého piva.\n\nVýroba piva začíná ve varně, kde je rozemletý slad smíchán s vodou a rmutován, čímž se nezkvasitelný škrob mění na zkvasitelné cukry.  Vlastní proces rmutování probíhá  dekokčním  jedno až třírmutovým způsobem;  nepoužívá se infuzní způsob rmutování.  Nejméně 80 % celkového množství sladového šrotu tvoří slad vyrobený ze schválených odrůd, čímž je zaručen chuťový profil Českého piva.\n\nSložení sladového šrotu včetně zpracovávané dávky je uvedeno v záznamu o vaření, původ sladu dokládají dodací listy. V záznamu o vaření je uvedena i teplota a čas rmutování. Po dokončení rmutovacího procesu a oddělení nerozpustitelných částí sladu procesem zvaným scezení, začíná příprava mladiny chmelovarem.  Tato fáze trvá 60 až 120 minut a musí při ní být dosaženo odpaření alespoň 6 % objemu.  Přidávání chmele lze rozdělit až na tři části.  Minimální množství českého chmele nebo produktů z něj vyrobených činí 30 % u světlých ležáků a nejméně 15 % u ostatních variant piva. \n\nSložení chmele včetně složení dávky surovin je uvedeno v záznamu o vaření; původ surovin dokládají dodací listy.  Po dokončení vaření mladiny je tato zchlazena na zákvasnou teplotu 6 až 10 ° C a provzdušněna.  Jsou přidány pivovarské kvasnice využívané výhradně pro spodní kvašení.  \n\nKvašení probíhá při maximální teplotě do a tento technologický proces je standardně oddělen od druhého kvašení, jedná se tedy o dvoufázové kvašení.  Průběh teploty při kvašení je zaznamenán protokolu o kvašení.  Proces druhého kvašení probíhá při teplotách blížících se 0 ° C. \n\nPo dokončení procesu zrání piva druhým kvašením v tancích je pivo filtrováno a stáčeno do sudů, lahví, plechovek či automobilových cisteren.  Lze vyrábět i nefiltrovaná piva.  \n\nČeské pivo se vyrábí výše popsaným způsobem založeným na umění českých pivovarníků, výhradně na daném území, zejména z místních surovin určené kvality využitím místních vodních zdrojů.  To vše dává Českému pivu specifické vlastnosti, které jsou výsledkem odlišného složení Českého piva.\n\nStudie připravené VÚPS ,a.s. v Praze prokázaly, že se České pivo značně odlišuje od piv zahraničních.  Pečlivému analytickému a smyslovému hodnocení byla podrobena vybraná domácí a zahraniční piva. Byl připraven podrobný analytický a statistický model, který umožnil popsat společné obdobné vlastnosti na straně jedné a odlišnosti různých piv na straně druhé. Výsledky byly zpracovány vícerozměrnými statistickými metodami (disperzní analýza, faktorová analýza, seskupováním, atd.).  Bylo prokázáno, že České pivo lze odlišit od zahraničních piv stejné kategorie.\n\nK rozlišení tuzemských a zahraničních piv lze využít úspěšně ještě dalších matematicko-statistických metod. Jednou z nich je tzv. fuzzy shlukování. Tato metoda zobecňuje všechny shlukovací metody tím, že umožňuje shlukování jednoho objektu do více než jednoho shluku, zatímco v běžném shlukování je každý objekt členem pouze jednoho shluku. Je určena pravděpodobnost, s jakou se objekt zařazuje do toho či onoho shluku, čili jinými slovy, přítomnost objektu je rozdělena do všech shluků. Celý proces se nazývá „fuzzifikací shlukové konfigurace“. Ze souboru dat z roku 2002 bylo vybráno 5 základních parametrů, které jsou prioritní pro rozlišení tuzemského a zahraničního piva (rozdíl prokvašení, barva, pH, hořké látky a polyfenoly) a soubor piv byl klasifikován do dvou shluků (každé pivo je zařazeno částečně do obou shluků). Obrázek (tzv. „clusplot“ – shlukový graf) potvrzuje dobré rozlišení obou skupin. \n\nVe většině případů obsahuje České pivo zbytky (nezkvašené) extraktu, což je jedna z typických vlastností Českého piva. Dalšími jsou pak v porovnání se zahraničními pivy intenzivnější barva, vyšší hořkost a hodnota  pH, dále pak vyšší obsah polyfenolů. Intenzivnější barva a vyšší obsah polyfenolů jsou důsledkem dekokční metody rmutování, která je v České republice nejčastěji užívána. Všechny tyto parametry jsou určeny kvalitou a složením surovin a technickými a technologickými podmínkami.\n\nZ technologického pohledu dominuje složení sladového šrotu a množství chmelu společně s výběrem kmene kvasnic a použité metody kvašení, to vše v kombinaci s pivovarnickou tradicí a lidským faktorem.  Ze smyslového hlediska lze České pivo charakterizovat vyšší plností a hořkostí, delším odezníváním hořkosti a nižším výskytem cizích vůní a příchutí.\n\nJedinečnost výroby piva vychází z několika staletí tradice pivovarnictví na daném území a předávání tohoto řemesla z generace na generaci až do dnešní doby ve specifické formě. Příznivé podmínky pro pěstování chmele na daném území a vysoké profesionální kvality pracovníků, získané studiem na všech úrovních českých škol, zajišťují výbornou pověst Českého piva na celém světě. Název České pivo byl již specifikován v příloze ke zmíněné Dohodě mezi československou vládou a vládou Portugalské republiky o ochraně údajů o původu, označení původu a jiných zeměpisných označení. Smlouva byla publikována ve Vyhlášce ministra zahraničních věcí z 18. května 1987, č. 63/1987 Sb.\n\n\n"}
{"id": "344228", "url": "https://cs.wikipedia.org/wiki?curid=344228", "title": "Hans-Peter Feldmann", "text": "Hans-Peter Feldmann\n\nHans-Peter Feldmann (* 17. ledna 1941, Düsseldorf) je německý umělec a fotograf. Žije a pracuje v Düsseldorfu. Od roku 1968 pracuje jako konceptuální fotograf. \n\nFeldmann dosáhl významného postavení v německém i světovém umění již v sedmdesátých letech 20. století. Soustředí se na práci s nalezeným obrazovým materiálem. Jeho tvorba zahrnuje knižní projekty, kde shromažďuje archivní fotografický materiál (pohlednice, plakáty či novinové výstřižky), fotografické série, zkoumající povahu skutečnosti či vztah mezi textem a obrazem i intervence do veřejných tištěných médií a světa vysoké kultury. Všechny tyto práce přitom spojuje autorovo pochopení fotografie jako projekce touhy. I proto jsou v jeho pracích všudypřítomné obrazy žen. Ženy jsou často podány fragmentárně, třeba když se díváme na jejich tělesné partie a pozorujeme je zezadu, anebo jsou dokonce zcela nepřítomné a na obraze k nim poukazuje jen oblečení jako je tomu v případě \"Všech šatů jedné ženy\". \n\nFeldmann se za fotografa nepovažuje. Jeho tvorba vychází z nového vztahu k realitě a připomíná hru s obrazy. Příliš neuvažuje o autorské originalitě. A to jak v případě formy, tak námětu. Je mu vcelku jedno, jestli vystaví dokonalou nazvětšovanou fotografii nebo xerox. Na stejnou úroveň klade amatérskou fotografii, výstřižky z novin i své vlastní snímky. Nehledí příliš na formát, jenž se v mnoha případech neliší od osobních fotografií z rodinných alb – které mimochodem běžně používá a pak je zase do alb vrací. Pracuje konceptuálně a v cyklech. Jako námět mu poslouží prakticky cokoli – oblaka, rty, opřené kolo, neustlaná postel, zasněžené hory nebo západy slunce. Z kýče rozhodně husí kůži nemá. Pouhou změnou umístění kýčové fotografie z rodinného alba mezi čtyři stěny galerie se snaží o přesun hodnot a významu jednotlivých „děl“. Tato práce představuje radikální rozchod s tradicí výtvarného umění, jež bylo založeno na myšlence autorské originality. Hans-Peter Feldmann se naproti tomu zabývá analýzou konstrukce fotografického významu a sociální funkcí obrazů, které nás běžně obklopují. \n\nJeho civilní cykly mohou být sarkasticky i přemýšlivě sumarizující – \"všechny šaty jedné ženy\" nebo \"půl kila jahod\" focených samozřejmě po jedné, ale i ze své podstaty otevřené: pohledy z oken hotelových pokojů či autorádia zachycená, „když hrála dobrá hudba“. Četba díla se mění v čase – stejně jako snímky rádií či aut získaly patinu, a tím se nezáměrně staly objektem vnímání v sentimentálním smyslu slova.\nDalší částí tvorby jsou Feldmannovy časové série, které vznikly jednoduchým rychle opakovaným stisknutím spouště aparátu, zaměřeného na jediný námět, ať už je jím mytí oken, most či sedící žena. Výsledné série snímků rozkládají řád časový do řádu prostorového. V kontrastu k tradici umělecké fotografie, která chce zachytit proměnlivou skutečnost na základě rozhodujícího momentu, se Hans-Peter Feldmann přiklání k filmové logice, která pracuje s libovolným okamžikem.\nJeho tvorba je stejně tak tradiční jako kontroverzní, edukativní jako mýtoborná. Vytváří napětí a klade relativně dost otázek ohledně hranic a podobě současného umění, osoby a role výtvarného umělce, o podobách veřejné prezentace uměleckých děl, o podmíněnosti a kořenech prací současných tvůrců – ale hlavně o tom, co to vlastně fotografie nebo fotografický obraz je, jaké jsou jeho podoby, možnosti a cesty vedoucí nejen k jeho vzniku, ale i vnímání.\n\nFeldmann vystřihuje fotografie z časopisů nebo si je „vypůjčuje“ z rodinných alb amatérských fotografů. Poté je porovnává, kombinuje a řadí. Vytváří cykly, v nichž není podstatné, kdo mačkal spoušť, ani to, zda jsou obrázky něčím nové. Spíš naopak. Feldmann s oblibou pracuje se zcela konvenční obrazovou informací, tedy s tím, co bývá obecně považováno za kýč: s krvavými západy slunce, s fotografiemi bílých mraků na modré obloze, s hrajícími si koťaty. Ale nevysmívá se, neironizuje, ale staví snímky je do nových souvislostí.\n\nFotografie jako věci denní potřeby. Banální záběry, řada vystavených záběrů postrádá nejen originální nápad, ale i „řemeslo“ a uznání by sama o sobě nikdy nedošla, kdyby nebyla přenesena do nového kontextu. Stejně jako pisoár nebo lopata dadaisty – konceptualisty Marcela Duchampa. Základní tendence lze naznačit i ve Feldmannově zdánlivě nijak neomezené volbě námětů. Jejím společným jmenovatelem je pochopení fotografie jako projekce touhy. I proto jsou v jeho pracích všudypřítomné obrazy žen. Ženy jsou často podány fragmentárně, třeba když se díváme na jejich tělesné partie a pozorujeme je zezadu, anebo jsou dokonce zcela nepřítomné a na obraze k nim poukazuje jen oblečení jako je tomu v případě \"Všech šatů jedné ženy\". Tato nepřítomnost je dobře patrná i v jiných Feldmannových pracích, tematicky čerpajících ze vzájemné nepřevoditelnosti odlišných režimů jakými jsou slovo a obraz. \n\nFotografuje-li Feldmann autorádio, z něhož se ozývala dobrá hudba, nebo telefonní budku, z níž volal své přítelkyni, zdůrazňuje tím jednak schopnost fotografie postihnout neopakovatelný okamžik a zároveň nemožnost jeho plného zpřítomnění. \n\nVelmi zajímavá fotografie, která se svým pojetím autorovy dosavadní tvorby vymyká nese název \"Dvě dívky\". Momentka zachycuje dívku, která přijíždí na koloběžce a udělá směrem k druhé dívce vstřícné gesto – nejspíš ji pohladí. Druhá dívka je však z fotografie vystřižena, takže z ní zůstává jen bílá silueta a stín na zemi. Soustředěním na významné gesto je tato fotografie v rámci Feldmannovy tvorby výjimečná: tady nejde o žádný „nahodilý“ okamžik, které Feldmann vyznává a pečlivě dokumentuje, ale zcela jistě o okamžik „rozhodující“ podle Henri Cartier Bressona.\n\nVětšinou používá každodenní zachycené obrazy, které částečně vytvořil sám, zčásti shromáždil. Spojil je do malých sérií, které zveřejňoval v časopisech a knihách. Feldmann ve svém díle sestavil repertoár všedních věcí a činů. V letech 1968–1974 Feldmann vytvořil asi 35 „fotoknih“. V roce 1974 založil vydavatelství \"Drei Möwen\" (Tři rackové). Od roku 1998 také publikuje v nakladatelství \"Feldmann\". Feldmann je spoluzakladatelem časopisu \"Ohio, Photographie wie noch nie\" (Ohio, fotografie jako nikdy předtím) (1995–1998) a společně s Celine Duval časopisu \"Cahiers des images\" (Obrázkové sešity).\n\n\n\n"}
{"id": "344233", "url": "https://cs.wikipedia.org/wiki?curid=344233", "title": "Alina Dumitruová", "text": "Alina Dumitruová\n\nAlina Alexandra Dumitru, (* 30. srpna 1982 Ploiești, Rumunsko) je bývalá reprezentantka Rumunska v judu. V roce 2008 se stala olympijskou vítězkou.\n\n\n\nJejí největší předností byla kombinace rychlosti a síly. V boji zblízka jí málokterá soupeřka dokázala přetlačit. S judem začala ve 12 letech a v evropskou suverénku se vypracovala postupně. Na vrcholu sil byla v roce 2008, kdy se stala olympijskou vítězkou. V semifinále porazila na menší počet napomínaní největší osobnost superlehké váhy Japonku Tani. Ve své sportovní kariéře však musela oželet titul mistryně světa, který jí japonské soupeřky nedopřály. K rozhodnutí ukončit sportovní kariéru dospěla před olympijskou sezonou 2012. Trápili jí časté noční úzkosti spojené s insomnií. Sezona 2012 měla být její poslední. Rozloučila se důstojně ziskem stříbrné olympijské medaile.\n\n\n"}
{"id": "344234", "url": "https://cs.wikipedia.org/wiki?curid=344234", "title": "Země (územní jednotka)", "text": "Země (územní jednotka)\n\nZemě je v některých evropských státech označení pro existující či historické územní jednotky zpravidla většího územního rozsahu a často vybavené různou mírou samosprávy nebo přímo autonomií. Stát se pak zpravidla z takových zemí skládá i administrativně. \n\nV řadě zemí se pro obdobné části státu užívají jiné pojmy stejného významu, např. ve Švýcarsku kantony, někde provincie (v Kanadě), někde svazový stát nebo stát unie, federace (často uváděný jen jako „stát“), např. v USA, Indii, Brazílii nebo Austrálii. \n\nTakovými zeměmi jsou např.:\n"}
{"id": "344238", "url": "https://cs.wikipedia.org/wiki?curid=344238", "title": "Iónové", "text": "Iónové\n\nIónové byli jedním z hlavních starověkých řeckých kmenů. Mimo Iónů k nim patřili i Achájové, Dórové a Aiólové.\n\nIónové obývali Attiku a Eubóiu již v období mykénském a na přelomu 2. a 1. tisíciletí př. n. l. osídlili ostrovy Egejského moře (mimo jiné například Chios a Samos) a západní pobřeží Malé Asie (mimo jiné například Kolofón, Milétos a Efesos). Maloasijské pobřeží bylo proto pojmenováno Iónie. Mezi Aténami a Iónií byly ve starověku speciální vazby, neboť obyvatelé Iónie odvozovali tradičně svůj původ od Athéňanů. Do jaké míry se Athéňané podíleli na kolonizaci maloasijského pobřeží je však nejasné, někteří autoři (např.Grant) tvrdí, že role Athéňanů byla zveličena Thukydidem. Faktem však zůstává, že Athény i Iónie používaly společný iónský dialekt.\n\nPodle legend pocházeli Iónové ze společného předka héroa Íóna syna Xútha a vnuka Helléna, praotce všech Řeků. Athéňanům však asi takto nízký původ nebyl dost dobrý a proto začali tvrdit, že Ión byl synem Apollóna.\n"}
{"id": "344242", "url": "https://cs.wikipedia.org/wiki?curid=344242", "title": "Tenisový turnaj žen v Budapešti", "text": "Tenisový turnaj žen v Budapešti\n\nTenisový turnaj žen v Budapešti, oficiálně Hungarian Ladies Open, je profesionální tenisový turnaj žen hraný v maďarské metropoli Budapešti. Probíhá na krytých dvorcích s tvrdým povrchem v aréně BOK Hall, součásti komplexu Sportovního a kongresového centra Syma (SYMA Rendezvény és Kongresszusi Központ). \n\nOd sezóny 2017 se v rámci WTA Tour opět řadí do kategorie WTA International, jako jediná maďarská událost v nejvyšší úrovni ženského tenisu. \n\nBudapešť hostí take mužskou tenisovou akci Hungarian Open.\n\nRozpočet události, hrané v únorovém termínu, činí 250 000 amerických dolarů. Do soutěže dvouhry nastupuje třicet dva hráček a čtyřhry se účastní šestnáct párů. Turnaj vznikl v roce 1993 jako Budapest Ladies Open West Grand Prix, část WTA Tour v kategorii Tier III, a vyjma let 1994–1995, probíhal každoročně do roku 2013. \n\nDo sezóny 2017 se odehrával na otevřených antukových dvorcích budapešťského tenisového centra. \n\nRočník 2013 poznamenaly masivní povodně ve Střední Evropě na přelomu května a června téhož roku s navazující rekonstrukcí tenisového areálu. Organizátoři se rozhodli událost v kalendáři sezóny ponechat. Kvalifikace byla zrušena. Čtyři nejvýše postavené kvalifikantky dvouhry automaticky postoupily do hlavní soutěže. Ve čtyřhře došlo k redukci počtu dvojic ze šestnácti na osm. Celková dotace činila 235 000 USD.\n\nOd sezóny 2014 pořádání turnaje odkoupili rumunští organizátoři a v kalendáři WTA Tour jej nahradil bukurešťský BRD Bucharest Open, konaný v červenci. K obnovení došlo v roce 2016 pod názvem Europe Tennis Center Ladies Open, kdy antukový turnaj proběhl na nižším okruhu ITF s maximální možnou dotací 100 tisíc dolarů. Po čtyřech letech se pak v sezóně 2017 vrátil na okruh WTA do kategorie WTA International. Došlo i ke změně na únorový termín, když v kalendáři nahradil brazilský Rio Open, což znamenalo nové místo konání, halu BOK v kongresovém centru (mj. dějišti fedcupových utkání) s tvrdým povrchem dvorců.\n\n\n"}
{"id": "344243", "url": "https://cs.wikipedia.org/wiki?curid=344243", "title": "Zond 3", "text": "Zond 3\n\nZond 3 byla zkušební kosmická sonda SSSR k Měsíci z roku 1965, třetí oficiální z programu Zond. Sonda byla katalogizovaná v COSPAR jako 1965-056A. Pořídila řadu fotografií a pak se z ní stala oběžnice Slunce.\nOdstartovala 18. července 1965 z kosmodromu Bajkonur s pomocí rakety Molnija. Její dráha byla zvolena tak, aby prolétla i nad odvrácenou stranou Měsíce, což umožnilo pořídit snímky dosud lidstvu neznámých částí. Celkem pořídila 25 černobílých snímků, vesměs 19.7.1965 ze vzdálenosti 9220 až 11570 km od povrchu naší oběžnice. Mimo fotografií pořídila sonda také několik spekter povrchu. Vyvolání a ustálení filmu bylo provedeno ještě v sondě, odeslání dat začalo po částech od 29.7 a trvalo do října 1965. Snímky byly odesílány různými rychlostmi a způsoby.\n\nSonda po průletu kolem Měsíce pokračovala ve svém letu po oběžné dráze Slunce. Podařilo se s ní spojit 135x, naposledy 2. března 1966. V té době byla 153 mil.km daleko. Létá nyní na dráze mezi drahami Země a Marsu.\n\nSondu vyprojektovalo středisko Koroljova. Hmotnost byla asi 960 kg. Jednalo se o tříose stabilizovanou sondu, složenou ze základního univerzálního modulu, k němuž byl přidán další planetární. Měla tvar válce dlouhého přes 3 metry, v průměru 1 metr. Sonda byla vybavena systémy tepelné regulace, napájení energií ze slunečních baterií, anténami, hlavním motorem s přívody a nádržemi pohonných hmot, šesti plazmovými motorky. Byla zde i řada vědeckých měřicích přístrojů.\n\n"}
{"id": "344247", "url": "https://cs.wikipedia.org/wiki?curid=344247", "title": "Zond 4", "text": "Zond 4\n\nZond 4 (Зонд 4) byla bezpilotní kosmická loď SSSR vyslaná k Měsíci roku 1968, čtvrtá oficiální z programu Zond. Byla katalogizovaná v COSPAR jako 1968-013A. Označení Zond bylo zástěrkou pro verzi upraveného Sojuzu, určenou pro let kosmonautů SSSR na Měsíc. Let se zdařil částečně.\n\nPo startu z kosmodromu Bajkonur 2. března 1968 za pomoci rakety Proton K/D se dostala na parkovací dráhu Země, odtud pak na eliptickou dráhu zabíhající kolem Měsíce. Při návratu 9. března 1968 po prvním obletu zanikla v atmosféře Země. Vstup do atmosféry byl pozorovatelný nad USA. Druhý vstup (po manévru \"skip reentry\") do atmosféry končil nad Guinejským zálivem a tam byla loď ve výši kolem 10 km na povel řízení letu zničena autodestrukcí náloží. Sověti nechtěli dopustit, že by se jejich loď dostala do cizích rukou.\n\nLoď vyprojektovalo středisko Koroljova. Byl to nový typ kosmické lodě (bezpilotní verze Sojuzu - Sojuz 7K-L1), výrobní číslo 6L, zcela odlišný od předchozích průzkumných sond Zond 1-3. Hmotnost lodě byla 5375 kg.\n\n"}
{"id": "344250", "url": "https://cs.wikipedia.org/wiki?curid=344250", "title": "Marita Kochová", "text": "Marita Kochová\n\nMarita Kochová (* 18. února 1957, Wismar) je bývalá východoněmecká atletka, sprinterka.\n\nVrcholné období své sportovní kariéry zaznamenala od konce 70. do poloviny 80. let. Je olympijskou vítězkou, trojnásobnou mistryní Evropy a halovou mistryní Evropy v běhu na 400 metrů a mistryní světa a trojnásobnou halovou mistryní Evropy v běhu na 200 metrů.\n\nV roce 1979 se stala první ženou v historii, která běžela 200 m pod 22 sekund. Čas 21,71 s byl až do roku 2015, kdy ho překonala Dafne Schippersová, platným evropským rekordem a celkově ji řadí na 7. místo v dlouhodobých tabulkách.\n\nJejí světový rekord 47,60 s na hladké čtvrtce zaběhnutý dne 6. října 1985 v australské Canbeře nebyl dosud překonán a v současnosti je i pro elitní sprinterky prakticky nedosažitelný. Jeho nadměrně vysoká úroveň však poněkud nahrává podezření z dopingu, který nebyl v tehdejší východoněmecké atletice, představující světovou špičku, neznámým pojmem. Jedinou ženou, která se ještě dokázala dostat pod 48 sekund, byla Jarmila Kratochvílová.\n\nBěhem své kariéry vytvořila Kochová 30 světových rekordů na různých sprinterských tratích.\n\nHala\n\nDráha\n\n"}
{"id": "344255", "url": "https://cs.wikipedia.org/wiki?curid=344255", "title": "David Kostelecký", "text": "David Kostelecký\n\nDavid Kostelecký (* 12. května 1975 Brno, Československo) je český sportovní střelec, který získal na Letních olympijských hrách v roce 2008 zlatou medaili ve střelbě na trap. V současnosti působí v týmu Dukla Hradec Králové.\n\nStřelbou se začal zabývat ve čtrnácti letech v brněnském středisku mládeže. V šestnácti letech byl ze střediska vyloučen jako neperspektivní. Vyloučeného hocha si však povšiml bývalý český reprezentant ve střelbě Josef Machan, který jej u sportu podržel. Dne 2. října 2010 před polednem se ve slovenské Trnavě oženil, když si vzal Lenku Bartekovou.\n\n\n\n\n"}
{"id": "344263", "url": "https://cs.wikipedia.org/wiki?curid=344263", "title": "Ilona Csáková (album)", "text": "Ilona Csáková (album)\n\nIlona Csáková je deváté řadové album zpěvačky Ilony Csákové (počítáme-li také její výběrovou desku 22x Ilona Csáková). Vyšlo v květnu 2008.\n\nAlbum vydala zpěvačka po šesti letech a spolupracovala na něm s osvědčenými autory, kteří se podíleli na její nejúspěšnější desce Modrý sen. Na CD najdeme většinu původních skladeb, výjimkou je pak bonusová desátá skladba Kočky, jejíž autorkou je Zuzana Navarová. Zpěvačka s touto písní zvítězila v soutěži České televize Souboj hitů.\n\n"}
{"id": "344267", "url": "https://cs.wikipedia.org/wiki?curid=344267", "title": "Mladé varhany", "text": "Mladé varhany\n\nFestival Mladé varhany pořádá Kruh přátel hudby \"Opočenská beseda\" v Mariánském kostelíku v Opočně. \n\nOpočenská beseda navázala v roce 1992 na přerušené tradice Občanské besedy, která vznikla roku 1863. Předsedou besedy je nyní Ivo Kašpar, který každý rok pořádá řadu koncertů klasické hudby v prostorách opočenského zámku, Mariánského kostelíku a Kodymova kulturního domu. Od roku 2006, kdy byly v Mariánském kostelíku postaveny nové koncertní varhany, pořádá vždy v srpnu i festival Mladé varhany. Mladé varhany 2008 jsou zaměřeny na uvádění díla hudebního skladatele Luboše Sluky, který v té době slaví své 80. narozeniny a který se v Opočně narodil.\n\nVystoupili zde varhaníci: Petr Čech, Přemysl Kšica, Pavel Svoboda, Michal Hanuš, Kateřina Jirešová, Lucie Žáková, Daniela Kosinová, Petr Hostinský a další.\n\n"}
{"id": "344269", "url": "https://cs.wikipedia.org/wiki?curid=344269", "title": "Ars Magna", "text": "Ars Magna\n\nArs Magna (latinsky „Veliké dílo“) je důležitá kniha o algebře Gerolama Cardana. Poprvé bylo tištěna v roce 1545 a šlo o vůbec první latinské pojednání o algebře. Druhé vydání vzniklo ještě za Cardanova života v roce 1570.\n\n"}
{"id": "344273", "url": "https://cs.wikipedia.org/wiki?curid=344273", "title": "Maria Teresa Lucemburská", "text": "Maria Teresa Lucemburská\n\nMaria Teresa, lucemburská velkovévodkyně (roz. Maria Teresa Mestre y Batista-Falla; 22. březen 1956, Havana, Kuba) je manželkou lucemburského velkovévody Henriho.\n\nMaria Teresa se narodila v Havaně na Kubě, v době kubánské revoluce ale zemi s rodiči opustila. Rodina se usadila v New Yorku, kde budoucí velkovévodkyně také studovala. Později žila v Santanderu a Ženevě, kde se také seznámila se svým manželem. V roce 1980 dokončila na Ženevské univerzitě studium politologie.\n\nV té době se Maria Teresa začala zajímat také sociální a lidské problémy. Tak pokračovala v rodinné tradici; její prarodiče se na Kubě věnovali filantropii a rozvoji kultury. Během studií v Ženevě patřila Maria Teresa mezi skupinu mladých lidí, kteří se starali o staré lidi. Učila tam také děti.\n\nProtože je rodilá Kubánka, jejím mateřským jazykem je španělština. Díky studiu na francouzském lyceu se naučila také francouzsky, později se naučila anglicky, německy a italsky. Po svatbě se naučila také lucembursky.\n\nMaria Teresa Mestre si 14. února 1981 vzala lucemburského prince Henriho, který se později stal velkovévodou. Společně mají pět dětí:\n"}
{"id": "344278", "url": "https://cs.wikipedia.org/wiki?curid=344278", "title": "Niccolò Fontana Tartaglia", "text": "Niccolò Fontana Tartaglia\n\nNiccolò Fontana Tartaglia (1499 Brescia - 13. prosince 1557 Benátky) byl italský renesanční matematik a konstruktér. Publikoval množství knih včetně prvních italských překladů děl Archiméda a Euklida. Jako první užil matematiky ke studiu drah dělových koulí.\n\nV roce 1534 se jako učitel matematiky usadil v Benátkách. Jeho kniha \"Nova Scientia\", kterou napsal v roce 1537 pojednává o balistice. Brzy po zveřejnění této práce byl požádán Girolamem Cardanem, profesorem matematiky a astronomem v Miláně, aby publikoval své řešení kubické rovnice. Tuto žádost, nejprve odmítl, ale později v naději, že se stane dělostřeleckým poradcem španělské armády, Cardanovi řešení prozradil. Ten ho následně publikoval v knize \"Ars magna\". Jeho nejznámější práce je \"Trattato di numeri et misure\", 3 vol. (1556-60), encyklopedická práce elementární matematiky. Byl aktivní především v teorii opevňování a v publikaci \"Quesiti et Inventioni...\" z roku 1556 popsal svůj vynález jednoho z klíčových prvků bastionové soustavy opevňování, takzvanou krytou cestu (via coperta neboli via segreta). \n\nSpisovatel Vladimír Kupka ve své knize uvedl: Krytá cesta je cesta po okraji kontreskarpy bastionových... pevností, která byla na straně přivrácené směrem do předpolí kryta navýšeným glacisem. Sloužila ke skrytému pohybu obránců po vnějším obvodu pevnosti. Na okraji u glacisu byla opatřena banketem a předprsím, které obráncům umožňovalo palbu z ručních zbraní do předpolí. Rozšířením kryté cesty ve vstupujících a vystupujících úhlech vznikla shromaždiště... Christopher Duffy uvedl ve své knize, že motivem, pohánějícím vznik kryté cesty, byla skutečnost, že pevnostní děla, tak střelci z ručních zbraní byli umístěni na linii valu kurtin a bastionů, což přinášelo prostorové problémy.\n\n"}
{"id": "344283", "url": "https://cs.wikipedia.org/wiki?curid=344283", "title": "Camarasaurus", "text": "Camarasaurus\n\nCamarasaurus (z latinského \"camara\" - dutina, kamarasaurus měl totiž v obratlích velké dutiny) byl rodem obřích čtyřnohých býložravých dinosaurů. Tento rod představuje nejrozšířenější ze sauropodů, kteří obývali v době před 150 miliony let Severní Ameriku.\n\nKamarasauři sice nedosahovali délky diplodoků (maximálně asi 18 až 23 metrů), ale vážili podstatně více, až kolem 47 tun. Existují také fosílie patrně ještě větších jedinců, kolem 25 metrů dlouhých. Byla však objevena také kostra mláděte, dlouhá jen 12,2 metru. Druh \"C. lewisi\" dosahoval délky 13 metrů a hmotnosti 10 000 kg, druh \"C. grandis\" délky 14 metrů a hmotnosti 13 000 kg, druh \"C. lentus\" délky 15 metrů a hmotnosti 15 000 kg a největší \"C. supremus\" délky 18 metrů a hmotnosti kolem 23 000 kg.\n\nKamarasauři pravděpodobně žili v malých stádech. Jejich fosilie pocházejí z pozdní jury, období před zhruba 155 až 145 miliony let. Tito masivní dinosauři patří k objevům spojeným s obdobím tzv. Války o kosti na konci 19. století.\n\n\"Camarasaurus\" patřil k robustně stavěným sauropodům, kteří neměli oproti například diplodokidům příliš dlouhý krk a ocas. Charakteristické pro ně byly čtyři sloupovité končetiny, mohutné tělo a dlouhý krk i ocas. Hlava byla charakteristicky vysoká a krátká.\n\nVědecká studie z roku 2011 dokazuje, že tito dinosauři podstupovali sezónní migrace na vzdálenost asi 300 kilometrů. Prokázala to izotopová analýza jejich fosilních zubů. Fosilie tohoto rodu byly objeveny také na území státu Montana, tedy mnohem severněji, než se předpokládalo.\n\n\n"}
{"id": "344287", "url": "https://cs.wikipedia.org/wiki?curid=344287", "title": "Průtokoměr", "text": "Průtokoměr\n\nPrůtokoměr je zařízení, které měří objemový nebo hmotnostní průtok kapalin a plynů.\n\nMěření průtoku probíhá buď v otevřeném kanále či častěji v uzavřeném potrubí. Měření této veličiny se uplatňuje největší měrou v průmyslové praxi pro sledování toku kapalin a plynů, správné dávkování a vyhodnocování vynaložených energií. Hojně je využíván i v lékařství (např. měření průtoku krve cévami).\n\nPodle způsobu měření rozlišujeme několik základních typů:\n\nJde o metody měření s velmi vysokou třídou přesnosti. Tato kategorie má několik způsobů měření lišící se konstrukcí a metodikou. Objemový průtokoměr je charakterizován rozdělením toku tekutiny na dílčí objemy vytvářené rotujícími mechanickými prvky měřidla.\n\nUmožňuje měřit kapaliny i plyny. Vychází z principu turbíny a Eulerovy rovnice. Proud tekutiny otáčí turbínou úměrně rychlosti proudu. \"Obrázek\"\n\nLopatkový průtokoměr je jednodušší a levnější varianta turbínkového. Turbína je nahrazena lopatkovým kolem.\n\nPrincip je takový, že měřená látka vtéká do trysky, která je umístěna v měřicím zařízení – bubnu. Ten je složen ze 3 částí. Médium nejprve zaplaví první část, ta je pak svou tíhou nucena pootočit se, naplní se druhá a třetí.\n\nMěření probíhá pomocí dvou kol s evolventním ozubením. Průtokem média se kola otáčí a látka je unášena podél stěn. Takto je během jedné otočky umožněno přenést čtyři objemy. Na tomto principu fungují např. čítače na benzinových pumpách.\n\nVýhody\n\nNevýhody\n\nTato měřidla využívají principu, jež vyjadřuje Bernoulliho rovnice. Uzavřená trubice je v některém úseku zúžena (při průtoku média tak v tomto místě dochází ke změnám rychlosti proudění a tlaku) škrticím členem. Škrticí element může být např. škrticí clona, dýza, Venturiho dýza...\n\nK průřezovým snímačům se řadí např. rychlostní sonda, Venturiho trubice, Pitotova trubice, kapilára, měřicí koleno.\n\nVýhody\n\nNevýhody\n\nRotametr je tvořen kuželovitou trubicí (na obrázku značen 2)), rozšiřující se směrem nahoru. Uprostřed je plovák (na obrázku jako 1)). Proud vody naráží do plováku a zvedá jej do výšky úměrné rychlosti proudění – měření průtoku je vyhodnocováno na základě snímání polohy plováku. Někdy je chybně pojmenováván, jako plováčkový průtokoměr.\n\nJe založen na fyzikálním principu, že přenos tepla ze snímače do okolí je funkce rychlosti proudění. Používá se dvou způsobů měření – anemometrického a kalorimetrického. Oba jsou tvořeny žhaveným tělískem a dvěma teploměry (termoanemometr vyhodnocuje ochlazení žhaveného tělíska, kalorimetrický způsob vyhodnocuje zahřátí okolního média).\n\nZákladem měřidel jsou PTC a NTC termistory (dříve platinový drát jako žhavené těleso).\n\nŽhavené tělísko je zahříváno na konstantní teplotu. Dva teploměry snímají teplotu žhaveného tělíska a okolního média. Proud kapaliny či plynu tělísko ochlazuje. Vyhodnocovací jednotka tak musí žhavené tělísko více zahřívat (dodávat mu více energie – el. proudu) – změny dodávek elektrické energie jsou úměrné rychlosti proudění média. Více viz Externí odkazy.\n\nŽhavené těleso předává tepelný výkon okolnímu médiu, čímž ho zahřívá. Teploměry snímají teplotu okolního média. Rychlost proudění či rychlost průtoku se pak vyhodnocuje na základě el. příkonu a teplot. Více viz Externí odkazy.\n\nVýhody\n\nNevýhody\n\nIndukční průtokoměry fungují na principu Faradayova zákona elektromagnetické indukce. Tedy rychlost proudění kapaliny, kterou reprezentuje pohyb vodiče, indukuje v homogenním magnetickém poli elektrické napětí.\n\nVýhody\n\nNevýhody\n\nUltrazvukových průtokoměrů, tedy takových, generujících signál o frekvenci nad 20 kHz, se s výhodou používá při měření agresivních (kyseliny...) a výbušných kapalin, neboť se měří bezdotykově.\n\nMěří se čas nutný k tomu, aby se signál z generátoru (na obrázku jako G) dostal k přijímači (na obrázku jako S – senzor) nebo lze využít i \"Dopplerova efektu\" (pouze však u kapalin s obsahem pevných částic nebo bublinek – tedy nikoliv destilované vody apod.).\n\nMěření může být ovlivněné teplotou, tlakem atd. což však lze utlumit diferenciálním zapojením. Tedy že na obou stranách je umístěn jak generátor, tak i senzor.\n\nVýhody\n\nNevýhody\n\nVírové průtokoměry využívají turbulentních vibrací. Ty vznikají při obtékání a narážení proudu kapaliny na překážku umístěnou uvnitř trubice. Dochází tak ke vzniku vírů o různém počtu a frekvencí – tyto parametry závisí na rychlosti proudění, rozměru a tvaru překážky a Strouhalově konstantě.\n\nSnímač vyhodnocuje generované vibrace a to piezoelektrickým senzorem, ultrazvukovým, tlakovým, …\n\nVyužívá principu změny momentu hybnosti síly v čase od Coriolisovy síly. Více viz kapitola Coriolisův průtokoměr\n\n\n\n"}
{"id": "344289", "url": "https://cs.wikipedia.org/wiki?curid=344289", "title": "Jagniątków", "text": "Jagniątków\n\nJagniątków [jagňontkuv] (do roku 1945 německý Agnetendorf; mezi roky 1945–46 Agnieszków [agněškuv]) je polským sídlem, které leží v severním podhůří Krkonoš v Dolnoslezském vojvodství. Od roku 1998 je administrativní součástí města Jelení Hora.\n\nJagniątków založili v roce 1650 protestanté z Čech, kteří uprchli ze svých původních domovů před náboženským pronásledováním. Zabývali se tkalcovstvím, později též sklářstvím.\n\nOd roku 1907 až do své smrti v roce 1946 zde pobýval německý dramatik a držitel Nobelovy ceny za literaturu Gerhart Hauptmann. V jeho domě, který byl postaven v roce 1899 podle projektu berlínského architekta Hanse Grisebacha, je dnes městské muzeum. Již od poloviny 19. století byl Jagniątków vyhledávaným místem pro letní i zimní turistiku.\n\nPo druhé světové válce byl Jagniątków společně s celým okolím zabrán Polskem a původní německé obyvatelstvo bylo vystěhováno. Rok po skončení války se původní Agnetendorf jmenoval Agnieszków, v roce 1946 však bylo rozhodnuto o přejmenování na současnou podobu (latinsky \"agnes\" se řekne polsky \"jagnię\").\n\n"}
{"id": "344297", "url": "https://cs.wikipedia.org/wiki?curid=344297", "title": "Vizualizace", "text": "Vizualizace\n\nVizualizací se rozumí zobrazování skutečnosti, jejichž výsledky jsou znázorněny vnímané prostřednictvím zrakových receptorů. Vizualizace úzce souvisí s uplatňováním zásady názornosti. S vizualizací se setkáváme v mnoha oblastech – stavebnictví, technice, strojírenství, geografii atd. Je při tom využíváno moderních metod – počítačového modelování.\n\nPočítačové 3D vizualizace umožňují nahlížet na reálnou podobu interiérů a exteriérů, vytvářet virtuální prohlídky, vsazovat modely budov do fotografií reálných prostorů atd. Je to jeden z nejpřístupnějších způsobů jak představit svoji práci laické veřejnosti. Ne každý se hned zorientuje ve složité projektové dokumentaci, proto je dnes vizualizace to hlavní, co „prodá“ architektonický návrh.\n\nSoftwarové nástroje pro tvorbu vizualizací většinou řeší samotné 3D modelování objektů i jejich následnou fotorealistickou prezentaci formou rendrovaných snímků, videoanimací nebo interaktivních prohlídek. K nejpoužívanějším 3D aplikacím v této oblasti patří AutoCAD, ArchiCAD, Autodesk Revit, Autodesk 3ds Max, Maya, Google SketchUp, Cinema 4D, Lumion, Showcase, Infraworks, Blender a další.\n\nPrvní architektonické vizualizace se začaly v České republice využívat od roku 1994. V té době však 3D vizualizace ještě nedosahovaly odpovídající fotorealistické kvality. Aplikace na platformách DOS a později Microsoft Windows obvykle trpěly nedostatečným výkonem tehdejších PC.\n\n3D vizualizace získávaly velice rychle na své kvalitě a dostupnosti. Od roku 1997 už byly v České republice veškeré větší architektonické projekty pravidelně doplňovány 3D vizualizací. V současné době už je nějaká forma 3D vizualizace standardní součástí každého většího projektu pro prezentaci a jednání s úřady. Hlavně developerské společnosti prezentují své projekty už jedině prostřednictvím 3D vizualizací a virtuálních prohlídek.\n\nDnes nejrozšířenějšími vizualizačními programy jsou 3D Studio MAX, Blender, Maya, Cinema 4D, Rhinoceros 3D, Sketchup, Softimage, Massive, TrueSpace a Golaem Crowd, často doplněné populárním renderovacím enginem V-Ray. Se samostatným enginem existuje dnes rychle se šířící program Lumion.\n\nRenderovací engine těchto aplikací využívají moderní techniky, například globální algoritmy osvětlení, jako jsou cesty trasování, mapování fotonů a ozáření mapy s přímo vypočteným globálním osvětlením. Obecně poskytuje používání této techniky rendru vysokou fotorealistickou kvalitu výstupu, vysoký výpočetní výkon a celou řadu nástrojů a funkcí.\n\nFotorealistický rendering a vizualizace jsou ale využívány i v dalších oborech, například ve strojírenství, automobilovém průmyslu, nábytkářství, divadelnictví, při soudních rekonstrukcích, apod.\n\nSoučasnou podobou vizualizací a dalším směřováním oboru se zabývá konference Vizkon, která vznikla v roce 2017. Další místo zabývající se čistě vizualizacemi je konference MERGE, která vznikla ve spolupráci s Fakultou architektury ČVUT. Jednou z dalších platform zaměřujících se na kvalitní architektonickou vizualizaci profesionálně je projekt CG.academy, který poskytuje výuku špíčkových nástrojů ArchVIZ industrie ve spolupráci se studiem LAN. Co se týká konferencí a setkání, různí výrobci software pořádají konference zaměřené na konkrétní řešení vizualizací, ale nezajímají se o vizualizace jako celek. Na jaře roku 2019 v Praze bylo poprve oficiálně uspořádáno neformální setkání ArchVIZ a CGI grafiků pod zaštitou RENDERtalk.\n\n\n"}
{"id": "344298", "url": "https://cs.wikipedia.org/wiki?curid=344298", "title": "Dějiny informatiky", "text": "Dějiny informatiky\n\nDějiny informatiky se datují od prvních úvah nad obecnými algoritmy pro práci s čísly nebo jinými daty. Nástup elektronických počítačů informatice umožnil široké aplikace a dostal ji do popředí pozornosti vědy.\n\n\n\nMatematické základy moderní Informatiky byly položeny již Kurtem Gödelem formulací jeho věty o neúplnosti v roce 1931. Gödel v této větě představil limity dokazatelnosti vět v rámci jejich vlastního formálního systému, což vedlo ke snaze řady matematiků definovat a popsat takový formální systém, který by toto umožňoval. Tak vznikly pojmy jako částečně rekurzivní funkce, nebo lambda-definovatelné funkce.\n\nPro Informatiku byl klíčový rok 1936, kdy Alan Turing a Alonzo Church představili, nezávisle na sobě, jak formalizaci samotného algoritmu, včetně hranic toho co jím může být spočítáno, tak čistě mechanistický výpočetní model počítače. Společně pak definovali tzv. Church-Turingovu tezi - hypotézu o vlastnostech mechanických výpočetních zařízení, jakými jsou elektronické počítače, která říká, že jakýkoli výpočet, který je možný, je realizovatelný jako algoritmus běžící v počítači, pokud tento má k dispozici dostatek času a paměťového úložného prostoru.\n\n"}
{"id": "344299", "url": "https://cs.wikipedia.org/wiki?curid=344299", "title": "Aruba na Letních olympijských hrách 2008", "text": "Aruba na Letních olympijských hrách 2008\n\nArubu reprezentovali na Letní olympiádě 2008 jen 2 sportovci.\n\nJan Roodzant\n\n"}
{"id": "344300", "url": "https://cs.wikipedia.org/wiki?curid=344300", "title": "Bangladéš na Letních olympijských hrách 2008", "text": "Bangladéš na Letních olympijských hrách 2008\n\nBangladéš se účastnila Letní olympiády 2008 ve třech sportech. Zastupuje ji 5 sportovců.\n\nAbu Abdullah, Nahar Beauty\n\nImam Hossoin\n\nRubel Rana, Doli Akhter\n"}
{"id": "344302", "url": "https://cs.wikipedia.org/wiki?curid=344302", "title": "Arménie na Letních olympijských hrách 2008", "text": "Arménie na Letních olympijských hrách 2008\n\nArménie se účastnila Letní olympiády 2008 v sedmi sportovních odvětvích. Zastupovalo ji 25 sportovců.\n\nAni Khachikyan:100m ženy\nMelik Janoyan:oštěp muži\n\nHovhannes Danielyan\nHrachik Javakhyan\nEduard Hambardzumyan\nAndranik Hakobyan\n\nHovhannes Davtyan\nArmen Nazaryan\n\nNorayr Bakhtamyan\n\n\nMichael Koloyan\n\n\n"}
{"id": "344303", "url": "https://cs.wikipedia.org/wiki?curid=344303", "title": "Guillaume Lucemburský", "text": "Guillaume Lucemburský\n\nPrinc Vilém, dědičný lucemburský velkovévoda ( \"Guillaume Jean Joseph Marie de Luxembourg\"; * 11. listopadu 1981 v Lucemburku) je nejstarší syn lucemburského velkovévody Jindřicha a jeho ženy Marie Terezy.\n\nJeho kmotry se stali jeho teta, princezna Marie-Astrid Lucemburská a jeho strýc princ Vilém Lucemburský. On sám je pak kmotrem svého nejmladšího bratra prince Sebastiana, bratrance prince Pavla-Ludvíka Nasavského, prince Emanuela Belgického, princezny Ariany Nizozemské a svého synovce Noaha z Nassau.\n\nPrinc Guillaume studoval v Lucembursku, Švýcarsku a Anglii. Získal bakalářský titul v oblasti mezinárodní politiky, a v současné době pokračuje ve studiu geopolitiky ve Švýcarsku. Mluví lucembursky, francouzsky, německy, španělsky a anglicky. Osobně se účastnil humanitárních akcí v Nepálu a Mexiku.\n\nOd 18. prosince 2000 je oficiálně dědičným lucemburským velkovévodou. Je prvním v pořadí následnictví lucemburského trůnu.\n\nSvé rodiče reprezentuje často na různých zahraničních akcích, jako byly narozeniny norské královny Sonji nebo narozeniny nizozemského tehdejšího následníka trůnu prince (současného krále) Viléma Alexandra. Je též patronem několika lucemburských nadací.\n\nDne 19. října 2012 se budoucí lucemburský vévoda oženil s hraběnkou Stéphanií de Lannoy.\n\n"}
{"id": "344306", "url": "https://cs.wikipedia.org/wiki?curid=344306", "title": "Cookovy ostrovy na Letních olympijských hrách 2008", "text": "Cookovy ostrovy na Letních olympijských hrách 2008\n\nCookovy ostrovy se účastnily Letní olympiády 2008 ve třech sportech. Zastupovali je čtyři sportovci.\n\nTereapii Tapoki\n\nGordon Heather\n\nPetero Okotai\n\nSam Pera Junior\n"}
{"id": "344307", "url": "https://cs.wikipedia.org/wiki?curid=344307", "title": "Rice", "text": "Rice\n\nRice může být:\n\n\n"}
{"id": "344308", "url": "https://cs.wikipedia.org/wiki?curid=344308", "title": "Bahamy na Letních olympijských hrách 2008", "text": "Bahamy na Letních olympijských hrách 2008\n\nChristine Amertil, Derrick Atkins, Andretti Bain, Chris Brown, Timicka Clarke, Jackie Edwards, Lavern Eve, Debbie Fergusonová-McKenzieová, Sheniqua Ferguson, Michael Mathieu, Ramon Miller, Avard Moncur, Leevan Sands, Shamar Sands, Chandra Sturrup, Donald Thomas, Andrae Williams\n\nTureano Johnson\n\nElvis Vereance Burrows, Arianna Vanderpool-Wallace, Jeremy Knowles, Alana Dillette\n\nMark Knowles, Devon Mullings\n\n"}
{"id": "344310", "url": "https://cs.wikipedia.org/wiki?curid=344310", "title": "Cooke", "text": "Cooke\n\nCooke může znamenat:\n\n\n\n"}
{"id": "344313", "url": "https://cs.wikipedia.org/wiki?curid=344313", "title": "Michal Prokop (cyklista)", "text": "Michal Prokop (cyklista)\n\nMichal Prokop (* 1. dubna 1981, Praha) je český sportovec-cyklista, reprezentant v BMX a MTB jezdící za klub Author Team. Jedná se o trojnásobného mistra světa z let 2003, 2006 a 2011, dvojnásobného mistra Evropy a dvojnásobného vítěze Světového poháru z let 2004 a 2006 ve fourcrossu ( sjezdová disciplína MTB ). V roce 2006 zvítězil v anketě Král cyklistiky. Po zařazení BMX do programu Olympijských her 2008 v Pekingu byl pokládán za adepta na medaili, ovšem nepostoupil ze čtvrtfinále.\n\n\n"}
{"id": "344314", "url": "https://cs.wikipedia.org/wiki?curid=344314", "title": "Státní znak Malty", "text": "Státní znak Malty\n\nStátní znak Malty je tvořen stříbrně a červeně polceným štítem. V (heraldicky) pravém, stříbrném poli je v horním rohu britské vyznamenání Jiřího kříž s nápisem FOR GALLANTRY (). Na štítu je položena zlatá hradební koruna s výpadovou brankou a pěti věžemi. Štít obepínají (heraldicky) vpravo větévka olivovníku s plody a vlevo větévka palmová. Obě ratolesti jsou dole pod štítem svázány bílou, vespod červenou, stuhou nesoucí černý nápis REPUBBLIKA TA’ MALTA ().\n\nVyznamenání na znaku (které je zobrazeno i na vlajce) udělil Maltě 14. dubna 1942 britský král Jiří VI. za hrdinství, se kterým Malťané odolali soustředěnému německo-italskému bombardování v prvních letech druhé světové války (známé jako bitva o Maltu). Hradby symbolizují maltské opevnění, ratolesti jsou symbolem míru.\n\nOd roku 1814 byla Malta britskou kolonií, v roce 1875 pro ni byla zavedena zvláštní vlajka. Jednalo se o modrou služební vlajku (Blue Ensign) s vlajkovým emblémem () Malty ve vlající části. Badge (nejde o znak) bylo tvořeno kruhovým bílým polem, ve kterém byl bíle a červeně polcený štít se žlutou kartuší a uprostřed umístěným bílým maltézským křížem. Tento emblém se několikrát, až do roku 1964, měnil. Existují i mírně odlišné varianty emblémů z přelomu století. Od roku 1943 tvořil emblém bílo-červeně polcený štít s modrým karé, na kterém bylo vyznamenání Jiřího kříž.\n\nPo vyhlášení nezávislosti (21. září 1964) se užíval nový znak tvořený štítem, opakujícím kresbu vlajky. Nad ním byla zlatá přilba s červeno-stříbrnými přikryvadly, stříbrno-červenou točenicí a zlatou hradební korunou s výpadovou brankou a pěti věžemi jako klenotem. Štít obepínala (heraldicky) vpravo větévka olivovníku s plody a vlevo větévka palmová. Štítonoši byli dva modrošedí delfíni, stojící na podstavci znázorňující modrošedý ostrov obklopený modro-stříbrnými mořskými vlnami. Přes ostrov byl položen stříbrný Maltézský kříž a stříbrná, červeně podšitá stuha s černým, latinským heslem VIRTUTE ET CONSTANTIA ().\n\nDelfíni a vlny pod ostrovem symbolizovali polohu Malty ve Středozemním moři, Maltézský kříž připomínal přítomnost řádu johanitů v maltské historii. Ratolesti jsou symbolem míru a vítězství.\n\n13. prosince 1974 byla vyhlášena Maltská republika a 11. července 1975 byl zaveden nový znak. Neheraldický, kruhový symbol zobrazoval tradiční červeno-bílo-hnědý maltský člun \"luzzu\" (který měl na přídi oko egyptského boha slunce a vegetace) u písčité pláže se zelenou opuncií ve svitu zlatého slunce s dvanácti paprsky. Na pláži ležely zkřížené vidle a lopata hnědé barvy. Pod výjevem byl do oblouku zlatým písmem název státu v maltštině REPUBBLIKA TA' MALTA.\n\nNový, dosud platný znak, byl uzákoněn 19. října 1988.\n\nStátní znak je umístěn na vlajce maltského prezidenta a dále je zobrazen na maltských euromincích.\n\nMalta je od 30. září 2009 administrativně členěna na 5 regionů (\"regjuni\"). Všechny regiony užívají vlastní znak.\n\n"}
{"id": "344315", "url": "https://cs.wikipedia.org/wiki?curid=344315", "title": "Trap", "text": "Trap\n\nTrap nebo trapp může být:\n\n"}
{"id": "344317", "url": "https://cs.wikipedia.org/wiki?curid=344317", "title": "Bhútán na Letních olympijských hrách 2008", "text": "Bhútán na Letních olympijských hrách 2008\n\nBhútán se účastnil Letní olympiády 2008 v jediném sportu. Zastoupen byl dvěma sportovci.\n\nTashi Peljor, Dem Dorji\n\n"}
{"id": "344321", "url": "https://cs.wikipedia.org/wiki?curid=344321", "title": "Skif", "text": "Skif\n\nSkif je závodní sportovní loď zkonstruovaná pro rychlostní závody ve veslování jednotlivců. Z tohoto důvodu je tento typ veslařské lodě opatřen vždy párem vesel. Podobná loď určená pro dva párové veslaře se nazývá dvojskif, loď určená pro čtyři párové veslaře (párovka) se běžně nazývá párová čtyřka. Jedná se tedy o loď, jež se od lodí nepárových disciplin liší tím, že každý závodník-veslař má právě jeden pár vesel.\n\n\n"}
{"id": "344322", "url": "https://cs.wikipedia.org/wiki?curid=344322", "title": "Fidži na Letních olympijských hrách 2008", "text": "Fidži na Letních olympijských hrách 2008\n\nFidži se účastnilo Letní olympiády 2008 v pěti sportovních odvětvích. Zastupovalo jej sportovců.\n\nMakelesi Bulikiobo, Niko Verekauta\n\nSisilia Nasiga\n\nGlenn Kable\n\nCarl Probert\n\nJosefa Vueti\n"}
{"id": "344323", "url": "https://cs.wikipedia.org/wiki?curid=344323", "title": "Barbados na Letních olympijských hrách 2008", "text": "Barbados na Letních olympijských hrách 2008\n\nBarbados se účastnil Letní olympiády v jediném sportu. Zastoupen byl jedním sportovcem.\n\nGregory Douglas\n\n"}
{"id": "344324", "url": "https://cs.wikipedia.org/wiki?curid=344324", "title": "Zond 5", "text": "Zond 5\n\nZond 5 (Зонд 5) byla bezpilotní kosmická loď SSSR vyslaná k Měsíci roku 1968, pátá oficiální z programu Zond. Byla katalogizována v COSPAR jako 1968-076A. Po obletu Měsíce se loď vrátila k Zemi. Byla to první kosmická loď, která obletěla Měsíc a bezpečně se vrátila na Zemi. Byla také první, která dovezla pozemské formy života k Měsíci.\n\nLoď vyprojektovalo Koroljovovo středisko. Byl to typ kosmické lodě zcela odlišný od předchozích průzkumných sond Zond 1 až 3. Hmotnost lodě byla 5375 kg. Kabina vyšla konstrukčně z kabiny lodí Sojuz.\n\nPo startu z kosmodromu Bajkonur 14. září 1968 za pomoci rakety Proton K/D se dostala na nízkou parkovací dráhu kolem Země, odtud po 67 minutách na dráhu kolem Měsíce. Ve vzdálenosti 320 000 km od Země byla dne 17. září provedena korekce dráhy. Den poté loď obletěla Měsíc ve vzdálenosti 1 950 km od jeho povrchu a nastoupila zpáteční let. Během něj pořídila snímky naší planety (byly i veřejně publikovány), konkrétně Afriky z výše 90 000 km.\n\nSonda měla na své palubě řadu biologických vzorků, dvě želvy stepní, octomilky, moučné červy, rostliny, semena, bakterie, řasy chlorella atd.\n\nDne 21. září 1968 byla provedena nová korekce dráhy. Po přiblížení k atmosféře se oddělila návratová kabina v druhé kosmické rychlosti 11 km/s od zbytku sondy (který shořel) a s přetížením 25 g začala klesat. Ve výšce 7 km klesla její rychlost na 200 m/s a otevřely se padáky. Na nich se snesla na hladinu Indického oceánu 21. září 1968. Druhý den ji vyzvedla na svou palubu oceánografická loď Vasilij Golovin a odvezla ji do přístavu Bombaj. Zde kabinu vzalo na svou palubu sovětské letadlo a dopravilo ji do SSSR.\n\nSpojené státy sledovaly Zond 5 po celý jeho let, jelikož vyvolával obavy u NASA, že Sověti plánovali brzký oblet Měsíce s lidskou posádkou. Byl také katalyzátorem rozhodnutí o poslání Apolla 8 k Měsíci, namísto původně plánovaného testování modulu na vysoké oběžné dráze Země.\n\nKdyž byl modul otevřený čtyři dny po přistání, všechny biologické vzorky byly živé. Želvy sice ztratily zhruba 10 procent své tělesné hmotnosti, ale zůstaly aktivní a nevykazovaly ztrátu chuti k jídlu.\n\nNávratová kapsule Zondu 5 je vystavená v Muzeu RKK Eněrgija v Rusku.\n\n"}
{"id": "344325", "url": "https://cs.wikipedia.org/wiki?curid=344325", "title": "Kambodža na Letních olympijských hrách 2008", "text": "Kambodža na Letních olympijských hrách 2008\n\nKambodža se účastnila Letní olympiády 2008 ve 2 sportech. Zastupovali ji 4 sportovci.\n\nHem Bunting, Sou Titlinda\n\nHem Thon Ponloeu, Hem Thon Vitiny\n"}
{"id": "344329", "url": "https://cs.wikipedia.org/wiki?curid=344329", "title": "Jaroslav Foldyna", "text": "Jaroslav Foldyna\n\nJaroslav Foldyna (* 26. června 1960 Česká Lípa) je český politik, v letech 2018 až 2019 místopředseda ČSSD, od roku 2010 poslanec Poslanecké sněmovny PČR, v letech 2000 až 2012 a opět od roku 2016 zastupitel Ústeckého kraje (z toho v letech 2016 až 2018 náměstek hejtmana), v letech 2003 až 2018 zastupitel města Děčín. V roce 2020 z ČSSD vystoupil.\n\nV roce 1978 se vyučil v oboru lodní mechanik, roku 1987 složil státní zkoušku kapitána vnitrozemské plavby a státní zkoušku mezinárodní palubní radiooperátor. V roce 2000 vykonal maturitní zkoušku „veřejnoprávní ochrana\". V roce 2006 student Prešovské university – pravoslavná teologie (detašované pracoviště Universita Olomouc).\n\nJe ženatý, s manželkou Blankou Foldynovou má dceru Natálii. Z prvního manželství má syna Jaroslava (1983) a dceru Kláru (1987).\n\n\n\nV krajských volbách v říjnu 2008 kandidoval Foldyna na hejtmana Ústeckého kraje za sociální demokracii. Ve volbách obdržel největší počet preferenčních hlasů ze všech kandidátů v Ústeckém kraji - téměř deset tisíc. Zanedlouho po volbách však nebyl zvolen do vyjednávacího týmu sociální demokracie. Byť byl na základě odporu veřejnosti a přímluvy Jiřího Paroubka do vyjednávacího týmu dodatečně zvolen jako poradce, ihned poté se začalo spekulovat o tom, že se ve skutečnosti hejtmanem vůbec nestane. Vyjednávání o krajské radě se neslo v duchu koalice ČSSD s ODS a Mirko Bernasem, který odešel od hnutí Severočeši.cz, za nějž byl zvolen - Foldyna ovšem toto uspořádání kritizoval, představoval si menšinovou vládu sociální demokracie a velmi nelibě se stavěl k Bernasovi. 26. listopadu 2008, před prvním zasedáním nově zvoleného krajského zastupitelstva, sociální demokracie hlasovala o tom, koho nominuje na hejtmana - zvolena byla Jana Vaňhová. Tu na samotném zasedání krajského zastupitelstva na hejtmanském postu zanedlouho poté odsouhlasili i samotní zastupitelé - pro Vaňhovou se jich vyslovilo 40, pro Foldynu, jehož nominovala sociální demokratka Olga Hřebičková, pouze 12. Foldyna nebyl zvolen ani náměstkem hejtmana či radním, pouze předsedou zahraničního výboru zastupitelstva. Jana Vaňhová nezvolení Foldyny hejtmanem odůvodňuje \"nedržením jednoty výstupu, komunikací věcí po svém\" atd. Jeho příznivci však soudí, že jeho nezvolení hejtmanem je podvodem na voličích.\n\nVe volbách do Poslanecké sněmovny PČR v roce 2013 kandidoval v Ústeckém kraji jako lídr ČSSD a byl zvolen. V komunálních volbách v roce 2014 obhájil za ČSSD post zastupitele města Děčína. Na 38. sjezdu ČSSD v březnu 2015 kandidoval na místopředsedu strany, ale neuspěl, získal pouze 236 hlasů.\n\nV krajských volbách v roce 2016 byl lídrem kandidátky ČSSD v Ústeckém kraji a stal se zastupitelem , na ustavující schůzi zastupitelstva byl zvolen neuvolněným náměstkem hejtmana. Ve volbách do Poslanecké sněmovny PČR v roce 2017 byl lídrem ČSSD v Ústeckém kraji. Získal 2 391 preferenčních hlasů a obhájil tak mandát poslance. V komunálních volbách v roce 2018 neúspěšně kandidoval za ČSSD do zastupitelstva města Děčín. Kandidoval sice na 2. místě kandidátní listiny, ale mandát zastupitele nezískal. Strana totiž obdržela celkem jen 5,96 % hlasů, samotný Foldyna získal 1 137 hlasů. Na konci roku 2018 také rezignoval na post náměstka hejtmana Ústeckého kraje.\n\nNa sjezdu ČSSD v Hradci Králové byl dne 7. dubna 2018 zvolen místopředsedou strany. Kvůli volebnímu debaklu v komunálních volbách však 7. října 2018 oznámil rezignaci na tuto funkci. Prezident Miloš Zeman to označil za zbabělost. Následující den pro Český rozhlas řekl, že si svůj konec ve vedení ČSSD ještě rozmýšlí. Pozici místopředsedy strany nakonec zastával až do dalšího sjezdu ČSSD v březnu 2019.\n\nFoldyna patří mezi příznivce Nočních vlků, ruského motorkářského klubu podporujícího prezidenta Vladimira Putina. V květnu 2018 uctil společně s nimi na Olšanských hřbitovech památku sovětských vojáků padlých za druhé světové války. ČSSD se od Foldynovy účasti na akci distancovala. Předseda strany Jan Hamáček ho dokonce kritizoval za jeho chování při následné potyčce s odpůrci Nočních vlků.\n\nV září 2019 jednalo předsednictvo ČSSD o vyloučení Foldyny a Miroslava Andrta ze strany, ale nakonec pro vyloučení nehlasoval dostatečný počet členů.\n\nV únoru 2020 pronesl Foldyna ve Sněmovně během rozpravy k volbě nového veřejného ochránce práv: \"„Dozvěděl jsem se, že Šimon Pánek, představitel organizace Člověk v tísni, která údajně pomáhá lidem, posílá předsedům politických stran esemesky, ve kterých jim jaksi dává najevo, v podstatě jim vyhrožuje, že budou mít problémy, když budou volit Stanislava Křečka.“\" Žádné důkazy však nepředložil. Představitelé jeho mateřské ČSSD jej za výrok kritizovali a vyzvali k omluvě. Foldyna se však neomluvil. Naopak uvedl, že plánuje ze strany vystoupit, když neodejdou její místopředsedové Tomáš Petříček a Jana Maláčová. Ty označil za \"„představitele liberální a neomarxistické sociální demokracie, která táhne stranu ke dnu“\". Hnutí Trikolóra následně odmítlo spekulaci, že by Foldyna přestoupil do jeho řad. Na konci února 2020 Foldyna z ČSSD vystoupil.\n\nJaroslav Foldyna je členem kontroverzního pravoslavného bratrstva Řádu sv. Konstantina a Heleny, které má sídlo v Teplicích. Je příznivcem kontroverzních ruských motorkářů Noční vlci, kteří na oslavu vítězství Sovětského svazu nad nacistickým Německem pořádají každý rok v květnu jízdy po Evropě. Podle Foldyny se nacistické Německo snažilo zlikvidovat Slovany, kterých během druhé světové války zahynulo na 30 milionů, a on se snaží takto vyjádřit svůj vděk těm, kteří nás osvobodili.\n\nV říjnu 2014 kritizoval tureckou politiku vůči Kurdům, kteří nesli hlavní tíhu boje proti Islámskému státu, a také mlčení NATO k perzekuci Kurdů ze strany Turecka, přestože je Turecko členským státem NATO. Foldyna jako člen zahraničního výboru Poslanecké sněmovny odsoudil politické čistky v Turecku, které zahájila turecká vláda po neúspěšném pokusu o vojenský převrat 15. července 2016. Podle Foldyny Turecko ohrožuje evropské státy svými hrozbami, že otevře turecké hranice pro uprchlíky mířící do Evropy, a touto situací a také masovým zatýkáním tisíců lidí v Turecku by se mělo zabývat NATO.\n\nV rozhovoru pro Radiožurnál prohlásil, že k destabilizaci Blízkého východu a k následné evropské migrační krizi přispěly války, které vedly Spojené státy americké a některé silné státy Evropské unie na Blízkém východě, například válka v Iráku nebo vojenská intervence NATO v Libyi.\n\nV roce 2004 se umístil na třetím místě v soutěži Zelená perla, kterou organizuje sdružení Děti Země, za svůj výrok: \"„Nebojím se tvrdit, že jsou ekologové přímo zodpovědní za všechno špatné, co se děje na našich silnicích.“\"\n\nFoldyna se v roce 2008 vyjádřil za prolomení limitů těžby hnědého uhlí v severních Čechách. Nejprve se pro prolomení vládou garantovaných limitů vyslovil na předvolebním fóru kandidátů, později i po volbách. Proti jeho výrokům následně protestovaly organizace Greenpeace a Kořeny transparenty s nápisy \"„Foldyna - lhář, který chce zbourat Horní Jiřetín“\".\n\nPo jednostranném vyhlášení nezávislosti Kosova se zúčastnil Foldyna série menších demonstrací proti uznání nezávislosti této jihosrbské provincie, organizovaných petičním výborem „sedm statečných“. Demonstrace podpořili někteří další politici, například Jan Kavan, Daniel Solis ze Strany zelených nebo Václav Dvořák (autor filmu Uloupené Kosovo), prof. Rajko Doleček a další. Jaroslav Foldyna je po matce Srb.\n\nBěhem své návštěvy Kosova v roce 2008 prohlásil: „Srbům naše vláda ublížila, ale dostáváme od nich chleba, spíme u nich. Teď jsme přijeli do Kosovské Mitrovice, místní Srbové vědí, že jsme Češi, že naše vláda uznala samostatnost Kosova, ale říkají, že vláda není národ a že to vnímají.“\n\n"}
{"id": "344331", "url": "https://cs.wikipedia.org/wiki?curid=344331", "title": "Znak (počítače)", "text": "Znak (počítače)\n\nV počítačové terminologii je znak jednotka informace, která zpravidla odpovídá jednomu grafému v psané formě přirozeného jazyka:\n\n\nMezi znaky se počítají řídicí znaky, které nemají ekvivalent v žádném grafému (bílé znaky). Tyto znaky jsou vlastně příkazy pro zařízení, které bude text zobrazovat nebo zpracovávat (monitor, tiskárna, ...). Je to například CR, LF, tab, nebo znak BELL – znak s kódem 7 v ASCII; zařízení by místo zobrazení tohoto znaku mělo vydat akustický signál – pípnutí.\n\nPosloupnost znaků se nazývá textový řetězec. Soubor obsahující výhradně znaky je textový soubor.\n\n"}
{"id": "344332", "url": "https://cs.wikipedia.org/wiki?curid=344332", "title": "Ázerbájdžán na Letních olympijských hrách 2008", "text": "Ázerbájdžán na Letních olympijských hrách 2008\n\nÁzerbájdžán se účastnil Letní olympiády 2008 v 10 sportech. Zastupovalo ho 44 sportovců.\n"}
{"id": "344333", "url": "https://cs.wikipedia.org/wiki?curid=344333", "title": "Guam na Letních olympijských hrách 2008", "text": "Guam na Letních olympijských hrách 2008\n\nGuam se účastnil Letní olympiády 2008 ve třech sportech. Zastoupen byl shodným počtem sportovců.\n\nSean Pangelinan\n\nRicardo Blas\n\nMaria Dunn\n"}
{"id": "344335", "url": "https://cs.wikipedia.org/wiki?curid=344335", "title": "Okres Mukačevo", "text": "Okres Mukačevo\n\nOkres Mukačevo, též Mukačevský rajón () je jedním z rajónů Zakarpatské oblasti na západní Ukrajině. Leží v západní části oblasti na řece Latorica, jejímž údolím prochází hlavní dopravní tepna – železniční trať Lvov – Stryj – Čop. Centrem je město Mukačevo, které však nespadá pod působnost okres, nýbrž oblast.\n\nNa ploše 998 km² zde žije 101 443 obyvatel (2004), z toho 84 % Ukrajinců, dále Maďaři, Rusíni, Němci, Slováci, Rusové, Romové.\n\nV okresu Mukačevo se nachází:\n"}
{"id": "344336", "url": "https://cs.wikipedia.org/wiki?curid=344336", "title": "Belize na Letních olympijských hrách 2008", "text": "Belize na Letních olympijských hrách 2008\n\nBelize se účastnilo Letní olympiády 2008 v jediném sportu. Zastupoval jej jediný sportovec v taekwondu.\n\nAlfonso Martínez\n"}
{"id": "344337", "url": "https://cs.wikipedia.org/wiki?curid=344337", "title": "GDAL", "text": "GDAL\n\nGDAL (Geospatial Data Abstraction Library) je knihovna určená pro čtení a zápis rastrových GIS formátů. Knihovna je vyvíjena pod hlavičkou Open Source Geospatial Foundation a vydávána pod licencí X/MIT. Knihovna používá jednoduchý abstraktní datový model pro všechny podporované datové formáty. Kromě toho nabízí také řadu užitečných nástrojů pro příkazovou řádku určených pro konverzi a zpracování dat.\n\nGDAL byla původně vyvíjena Frankem Warmerdamem a to do verze 1.3.2, posléze byla tato role oficiálně převedena na GDAL/OGR Project Management Committee, která je součástí Open Source Geospatial Foundation.\n\nGDAL/OGR je považován za jeden z hlavních open source projektů, knihovna je hojně využívána take v komerční GIS sféře. Řečeno Howardem Butlerem (jeden z klíčových vývojářů GDAL) \"GDAL považuji za glibc/glibc++ v geoinformatice. Knihovna je otevřená, poskytuje základní funkcionalitu potřebnou pro denní práci s GIS formáty.\"\n\nSouvisející knihovna OGR (která je součástí knihovny GDAL) poskytuje podobnou funkcionalitu pro \"simple features\" vektorová data.\n\nŘada programů používá knihovnu GDAL/OGR pro čtení a zápis mnoha GIS formátů, např.:\n\n\n\n"}
{"id": "344339", "url": "https://cs.wikipedia.org/wiki?curid=344339", "title": "Pomník císaře Josefa II. v Lanškrouně", "text": "Pomník císaře Josefa II. v Lanškrouně\n\nPomník císaře Josefa II. v Lanškrouně je zaniklý pomník, jenž byl vybudován německými občany města Lanškrouna v roce 1882. Stál na dnešním náměstí Aloise Jiráska vedle zámku a před kostelem sv. Václava. Josef II. byl českými úřady chápán jako symbol germanismu a vládce neoblíbené rakouské říše. Proto byl pomník českými úřady v polovině 20. let 20. století odstraněn.\n\nNa konci 19. století se v německých zemích šířila idea Velkého Německa, usilující o ideové a kulturní spojení všech lidí hovořících německy. V historii se hledali lidé, kteří pro německý národ mnoho vykonali. Obzvláště oblíbený byl Josef II., velký zastánce nejenom osvícenství, centralizace, ale i germanizace. Sto let po jeho smrti byl velice módní jeho kult. Nechávaly se zhotovovat jeho busty, sochy a pomníky.\n\nRakouskému mocnářství se chtěli zavděčit i obyvatelé města Lanškrouna, což většinou byli čeští Němci. – Lanškroun ležel na území zvaném Hřebečsko (Schönhengstgau).\n\nMístní zastupitelé využili nabídky železáren v Blansku a pořídili z tamní slevárny pro město Lanškroun jeden odlitek z tehdy sériově vyráběného pomníku císaře Josefa II. (Nešlo tedy o unikát ani o historicky nějak ojediněle významnou sochu. Identických odlitků se do dnešních dnů zachovalo hned několik.)\n\nKe slavnostnímu odhalení došlo dne 25. června 1882 v rámci velké lidové slavnosti, po níž mimo jiné následovala velká hostina v místním Hotelu Benoni. Školní náměstí (\"Schulsplatz\"), na kterém byl pomník umístěn, bylo při té příležitosti přejmenováno na Josefské náměstí (\"Josefsplatz\").\n\nPo vzniku ČSR nechaly české úřady lanškrounský pomník odstranit (ovšem teprve v roce 1924). Podobný osud potkal v letech 1919–1925 i celou řadu dalších pomníků Josefa II., stojících do té doby na různých místech v severním pohraničí Čech. Josef II. se jako odpůrce úředního používání českého jazyka českým nacionalistům nezamlouval.\n\n"}
{"id": "344341", "url": "https://cs.wikipedia.org/wiki?curid=344341", "title": "Václav Machek (sportovec)", "text": "Václav Machek (sportovec)\n\nVáclav Machek (27. prosince 1925, Starý Mateřov - 1. listopadu 2017, Pardubice) byl československý reprezentant v dráhové cyklistice, olympionik.\n\nZískal stříbrnou medaili na olympiádě 1956 v Melbourne v tandemovém závodě na 2 km společně s Ladislavem Foučkem. Účastnil se také LOH 1952 v Helsinkách a LOH 1960 v Římě. Mnohonásobný československý rekordman a mistr republiky v dráhové cyklistice. Účastník mistrovství světa v Dánsku, Švýcarsku, Rakousku, Francii, Nizozemí, Itálii, Německu a dalších závodů.\n\nV roce 2010 byl uveden do Síně slávy pardubického sportu mezi 10 nejlepšími sportovci Pardubicka 20. století.\n\n\n"}
{"id": "344342", "url": "https://cs.wikipedia.org/wiki?curid=344342", "title": "Otokar Hořínek", "text": "Otokar Hořínek\n\nOtokar Hořínek (12. května 1929, Prostějov – 8. června 2015, Prostějov) byl československý olympionik, sportovní střelec.\n\nZískal stříbrnou medaili na olympiádě 1956 v Melbourne ve střelbě libovolnou malorážkou. Zúčastnil se i soutěže ve střelbě malorážkou vleže, kde obsadil 4. místo. Na olympiádě 1960 v Římě absolvoval tyto dvě disciplíny opět a obsadil 10. a 28. místo.\nZískal 17 titulů mistra Československa a vytvořil 9 československých rekordů.\n\n\n"}
{"id": "344343", "url": "https://cs.wikipedia.org/wiki?curid=344343", "title": "Hongkong na Letních olympijských hrách 2008", "text": "Hongkong na Letních olympijských hrách 2008\n\nHongkong se účastnil Letní olympiády 2008 v 11 sportech. Zastupovalo jej 34 sportovců.\n\nKin Yee Wan, Chun Ho Lai\n\nNg Wei, Yip Pui Yin, Wang Chen\n\nChan Chun Hing, Wu Kin San, Wong Kam-Po, Wong Wan Yiu\n\nKenneth Cheng, Patrick Lam, Samantha Lam, Jennifer Lee\n\nLau Kwok Kin, Yeung Chui Ling, Chow Tsz Ki\n\nLaw Hiu Fung, Chow Kwong Wing, So Sau Wah, Lee Ka Man\n\nChan King Yin, Chan Wai Kei\n\nWong Fai\n\nHoi Shun Stephanie Au, Yu Ning Chan, Hiu Wai Sherry Tsai, Hannah Jane Arnett Wilson\n\nCheung Yuk, Ko Lai Chak, Li Ching, Lau Sui Fei, Lin Ling, Tie Ya Na\n\nDaniel Chi Wo Lee, Tania So Ning Mak\n"}
{"id": "344346", "url": "https://cs.wikipedia.org/wiki?curid=344346", "title": "Franz Albert Seyn", "text": "Franz Albert Seyn\n\nFranz Albert Seyn (27. července 1862 – 1918, ) byl ruský generál a politik. V letech 1906-1907 gubernátorem (guvernérem) Grodna a v letech 1909-1917 byl generálním guvernérem Finského velkoknížectví a zastáncem tvrdé rusifikace Finska.\n\nFranz Albert Seyn se narodil v rodině nemajetné šlechty německého původu z vitebské gubernie Ruské říše. Jeho otec byl nejprve plukovníkem artilerie a následně v civilní službě státním sekretářem. Frans Albert začal svojí kariéru v duchu rodinné tradice také v armádě. Nejprve studoval vojenské učiliště v Polocku a následně v roce 1879 nastoupil na dělostřeleckou školu, kterou zakončil jako podporučík po třech letech a byl převelen na Kavkaz ke 38. dělostřeleckému pluku. Následně se mu podařilo udělat zkoušky na jednu z nejprestižnějších vojenských škol carského Ruska Nikolajevskou vojenskou akademii generálního štábu (1885) a získat hodnost poručíka. Díky své ctižádosti a píli akademii absolvoval velice úspěšně v roce 1889 a byl povýšen na štábního kapitána. Jeden rok (1889-1890) Seyn sloužil v Kyjevě odkud byl poprvé převelen do Finska (Helsinek). V roce 1890 byl poprvé vyznamenán řádem sv. Stanislava a povýšen do hodnosti kapitána. Mezi léty 1891-1892 byl převelen do Krasnojarsku k 95. regimentu pěchoty, kde měl získat velitelské zkušenosti. V roce 1895 byl Seyn povýšen do hodnosti podplukovníka a byl opět převelen do Finska. O tři roky později byl novým generálním guvernérem Finska jmenován Nikolaj Ivanovič Bobrikov a Seyn se postupně stal jeho pravou rukou. Nejprve se osvědčil jako specialista na \"finskou vojenskou otázku\", ve které zastával velmi protifinské postoje, podobně jako jeho nadřízený. Seyn byl zastáncem unifikace finské armády s ruskou carskou armádou a likvidace finských specifik obecně. V roce 1900 byl překvapivě jako voják a ne-Fin jmenován ředitelem Bobrikovovy kanceláře a zahájil její rusifikaci. Po zavraždění Bobrikova v roce 1904 Seyn stále setrvával v úřadě, v roce 1905 byl opět povýšen do hodnosti generálmajora, ale v roce 1906 byl z funkce odvolán pro neúnosnost, kterou ve Finsku jeho osoba mezi Finy vyvolávala. V roce 1906 byl jmenován guvernérem Grodna, nicméně už na konci roku 1907 se znovu objevuje ve Finsku jako poradce generálního guvernéra N. N. Gerarda, a to i přes odpor, který jeho osoba ve Finsku nadále vyvolávala.\n\nSeynovo jmenování generálním guvernérem Finska 11. listopadu 1909 bylo relativně překvapující. Bezpochyby nastupoval do úřadu jeden z nejméně populárních guvernérů vůbec. Kromě toho byl do vysoce postaveného úřadu jmenován profesionální voják a byrokrat (v roce 1909 byl povýšen do hodnosti generálporučíka)bez větších konexí na petrohradském dvoře a bez přístupu do nejvyšší společnosti. Jeho jmenování bylo projevem návratu rusifikační linie, kterou zastával jeho předchůdce a vzor Bobrikov. Seyn neměl v době svého jmenování generálním guvernérem připravený žádný politický program, nicméně bylo od počátku jasné, že se jeho politické linie bude v mnohém shodovat s tou kterou zastával Bobrikov. Situace ve Finsku se v roce 1909 ale lišila od té na konci 19. století a na samém počátku 20. století, kdy úřad zastával Bobrikov. Po jeho smrti a během revoluce 1905 došlo k řadě změn (např. politická opozice kontrolovala Senát, volební právo atp.), které návrat k přímé rusifikační politice znemožňovaly. Navíc Seynovy představy o tom, jak rusifikaci provádět se omezovaly na represi, kontrolu a užití vojenské síly. I přestože se petrohradské centrum během roku 1909 vrátilo k \"finské otázce\" a tehdejší premiér Petr Stolypin měl zájem na další integraci Finska do Ruské říše, neznamenalo to, že by Seynova politika měla zelenou. Dlouhodobě nebyl schopen najít soulad se státním sekretářem- ministrem C. F. A. Langhoffem a po Stolypinově zavraždění v roce 1911 Seynova pozice postupně oslabovala.\n\nNová ruská linie vůči Finsku se po roce 1911 znovu vrátila k osvědčeným bodům politické programu Nikolaje Bobrikova z let 1899-1904. V roce 1911 Seyn opakovaně žádal o zavedení výjimečného stavu ve Finsku, který by podle jeho názoru znemožnil možné rozšíření politického terorismu ve Finsku. Vedle politické represe se Seynova politika zaměřila na snahy o rusifikace finské železnice, pošty a telegrafu. V souladu s vládní politikou se potom další Seynovy snahy orientovaly na zavedení ruštiny ve Finsku, inspekci finských škol, zrovnoprávění ruských občanů ve Finsku, vojenskou službu nebo otázky regulace tisku, unifikaci zákonů, cel a peněžního systému.\n\nRuská pozice ve Finsku byla otřesena během první světové války (1914-1917, resp. 1918), kdy ruské úřady včetně Seynova úřadu zesílily rusifikační tlak. V roce 1914 byl ve Finku vyhlášen výjimečný stav a zhruba ve stejnou dobu Seyn navrhl postavit pomník svému vzoru N. Bobrikovovi, což vzbudilo další odpor mezi Finy. A. Seyn se v době války spoléhal na represi mnohem více než předtím, ve snaze předejít finskému separatismu. Represe se týkala stále více i oficiální politické opozice.\n\n15. března/gregoriánský kalendář 1917 car Mikuláš II. Alexandrovič abdikoval a s jeho abdikací také padl carismus v Rusku. Pád generálního guvernéra Finského velkoknížectví F. A. Seyna přišel následujícího dne - 16. března 1917 byl generálporučík Franz Albert Seyn zbaven svého úřadu, zatčen a převezen do Petrohradu, kde byl vězněm v Petropavlovské pevnosti. V říjnu 1917 byl zřejmě propuštěn, jelikož požádal o propuštění z armády. O konci jeho života nejsou známy žádné detaily. Zdá se, že se v létě 1918 společně s dalšími bývalými carskými důstojníky stal obětí rudého teroru a byl vhozen do Finského zálivu v Kronštadtu, kde zemřel.\n\n"}
{"id": "344353", "url": "https://cs.wikipedia.org/wiki?curid=344353", "title": "Jiří Běhounek", "text": "Jiří Běhounek\n\nJiří Běhounek (* 13. května 1952 Praha) je český lékař a politik, od října 2013 poslanec Poslanecké sněmovny PČR, od roku 2008 hejtman Kraje Vysočina, od roku 1998 zastupitel města Pelhřimov, nestraník za ČSSD.\n\nVystudoval SVVŠ Přípotoční v Praze. Poté nastoupil na Univerzitu Karlovu v Praze – Fakulta všeobecného lékařství, postgraduální studium: Atestace ortopedie I. a II. stupně.\n\nJe ženatý, má syna a dceru.\n\nPo ukončení vysoké školy v roce 1976 nastoupil na Ortopedické oddělení Nemocnice Pelhřimov. V roce 1980 složil atestaci z ortopedie I. stupně a následně v roce 1986 atestaci II. stupně. Týž rok byl jmenován nástupcem primáře MUDr. Dýška na oddělení ortopedie Nemocnice Pelhřimov, kterým byl až do svého zvolení hejtmanem na podzim 2008. V letech 1996–2000 v Nemocnici Pelhřimov vykonával funkci náměstka HTS a od roku 2001 byl vědeckým sekretářem odborné České společnosti pro ortopedii a traumatologii – ČSOT.\n\nV letech 1985–1989 byl členem KSČ. Jako nestraník je od roku 1998 členem Zastupitelstva města Pelhřimov a od roku 2002 do roku 2010 byl členem Rady města. V roce 2004 byl zvolen do Zastupitelstva kraje Vysočina, kde byl předsedou Zdravotní komise Rady kraje Vysočina. V říjnu 2008 byl v krajských volbách lídrem kandidátky ČSSD, která zvítězila se ziskem 39,87 % hlasů, a na ustavující schůzi krajského zastupitelstva 14. listopadu 2008 byl zvolen hejtmanem kraje Vysočina. V prosinci 2008 byl zvolen místopředsedou Asociace krajů České republiky a místopředsedou Regionální rady Jihovýchod. Od roku 2010 je předsedou Regionální rady Jihovýchod. V říjnu 2012 byl v krajských volbách opět lídrem kandidátky ČSSD, která zvítězila se ziskem 29,26 %. Jiří Běhounek získal 9866 preferenčních hlasů a na ustavující schůzi krajského zastupitelstva 9. listopadu 2012 byl opět zvolen hejtmanem Kraje Vysočina. Stal se tak prvním hejtmanem Vysočiny, který svou funkci obhájil.\n\nVe volbách do Poslanecké sněmovny PČR v roce 2013 kandidoval v Kraji Vysočina jako lídr ČSSD a byl zvolen poslancem. Jelikož vnitrostranické usnesení zakazuje souběh funkcí, měl si spolu s plzeňským hejtmanem Milanem Chovancem, jihočeským hejtmanem Jiřím Zimolou, jihomoravským hejtmanem Michalem Haškem a karlovarským hejtmanem Josefem Novotným vybrat, zda si ponechá mandát hejtmana, nebo poslance. Ale zatímco Chovanec se rozhodl pro post poslance a Zimola a Hašek se rozhodli zůstat hejtmany, Běhounek oznámil, že si nechá obě funkce (totéž udělal i Novotný). Zdůvodnil to tím, že Vysočinu nepovažuje za tak silný kraj, aby nezvládl jeho řízení s prací ve Sněmovně. Dříve také uváděl, že za jeho rozhodnutím nesložit mandát poslance stojí i skutečnost, že by jej ve Sněmovně nahradil kontroverzní politik Petr Zgarba.\n\nV ČSSD se od samého počátku věnuje problematice českého zdravotnictví a jeho financování. Do března 2014 byl místopředsedou správní rady VZP, v březnu 2014 byl zvolen jejím předsedou. Funkci předsedy zastával do února 2018, kdy se stal opět místopředsedou rady. V komunálních volbách v roce 2014 obhájil jako nestraník za ČSSD post zastupitele města Pelhřimova (uspěl díky preferenčním hlasům, když se posunul z 6. na 2. místo, strana získala ve městě 4 mandáty).\n\nV krajských volbách v roce 2016 vedl opět z pozice nestraníka kandidátku ČSSD v Kraji Vysočina, která zvítězila se ziskem 19,37 % hlasů. Jiří Běhounek získal 4 297 preferenčních hlasů a mandát krajského zastupitele obhájil. Vítězná ČSSD sestavila koalici s druhým hnutím ANO 2011, pátou ODS a šestým uskupením \"\"Starostové PRO VYSOČINU\"\" (tj. SNK-ED a hnutí STAN) a dne 1. listopadu 2016 byl již potřetí zvolen hejtmanem Kraje Vysočina. Hlasovalo pro něj 38 ze 45 přítomných zastupitelů.\n\nV roce 2017 se Jiří Běhounek stal eOsobností krajů, ročník soutěže eOsobnost eGovernmentu se zaměřil na osobnosti, které se zasloužily o elektronizaci státní správy. Ve volbách do Poslanecké sněmovny PČR v roce 2017 byl z pozice nestraníka lídrem ČSSD v Kraji Vysočina. Získal 2 548 preferenčních hlasů a obhájil tak mandát poslance.\n\nDržitel anticeny \"Největší slídil roku\" za rok 2017, kterou uděluje Iuridicum Remedium, z. s. V komunálních volbách v roce 2018 obhájil jako nestraník za ČSSD mandát zastupitele města Pelhřimov, když získal v rámci kandidátky nejvíce preferenčních hlasů.\n\nV srpnu 2019 bylo schváleno, že bude z pozice nestraníka lídrem kandidátky ČSSD v krajských volbách v roce 2020 v Kraji Vysočina. Jak se vyjádřil, ani po třech funkčních obdobích v čele kraje Vysočina necítí politickou únavu. V lednu 2020 se stal pověřeným předsedou Asociace krajů ČR.\n\n"}
{"id": "344357", "url": "https://cs.wikipedia.org/wiki?curid=344357", "title": "Josefovice", "text": "Josefovice\n\nNázev Josefovice má více sídel:\n\n"}
{"id": "344358", "url": "https://cs.wikipedia.org/wiki?curid=344358", "title": "Petr Málek", "text": "Petr Málek\n\nPetr Málek (26. listopadu 1961 Moravský Krumlov – 30. listopadu 2019 Kuvajt) byl český olympionik, sportovní střelec.\n\nZískal stříbrnou medaili na olympiádě 2000 v Sydney ve skeetu. Zúčastnil se i olympiády 1988 v Soulu.\nPetr Málek pracoval více než osm let jako trenér kyperského národního střeleckého týmu. Až do své smrti byl trenérem národního družstva Kuvajtu. Byl ženatý a měl tři děti.\n\nV mládí se věnoval fotbalu v Rudé hvězdě Znojmo, kde hrál dorosteneckou ligu a usilovala o něj Zbrojovka Brno. Později hrál za TJ Cukrovar Hrušovany nad Jevišovkou, kde byl registrován ještě v roce 2013.\n\n"}
{"id": "344359", "url": "https://cs.wikipedia.org/wiki?curid=344359", "title": "Lenka Marušková", "text": "Lenka Marušková\n\nLenka Marušková rozená Hyková (2. února 1985, Plzeň) je česká olympionička, sportovní střelkyně.\n\nPochází z Aše. Získala stříbrnou medaili na olympiádě 2004 v Athénách ve střelbě sportovní pistolí na 25 metrů. Zúčastnila se už i soutěže ve střelbě vzduchovkou na 10 metrů.\n\nV srpnu 2010 získala na MS v Mnichově bronzovou medaili ve střelbě.\n\nDosáhla osmého místa na Letních olympijských hrách v Londýně.\n\nJe vdaná, s manželem Davidem mají syna Vojtěcha a dceru Natálii. Žije v Praze.\n\n\n"}
{"id": "344360", "url": "https://cs.wikipedia.org/wiki?curid=344360", "title": "Miroslav Januš", "text": "Miroslav Januš\n\nMiroslav Januš (* 9. srpna 1972, Postupice) je český sportovní střelec a olympionik.\n\nZískal bronzovou medaili na olympiádě 1996 v Atlantě ve střelbě na běžící terč. Ve své sbírce má 120 cenných kovů z OH, MS, ME a SP.\n\n\n\n\n\n"}
{"id": "344361", "url": "https://cs.wikipedia.org/wiki?curid=344361", "title": "Martin Tenk", "text": "Martin Tenk\n\nMartin Tenk (8. února 1972, Ostrava) je český sportovní střelec olympionik, vicemistr světa a mistr Evropy ve střelbě z pistole.\n\nZískal bronzovou medaili na olympiádě 2000 v Sydney ve střelbě libovolnou pistolí.\n\n\n\n"}
{"id": "344364", "url": "https://cs.wikipedia.org/wiki?curid=344364", "title": "Jiří Zimola", "text": "Jiří Zimola\n\nJiří Zimola (* 28. března 1971 Třebíč) je český politik, od února do listopadu 2018 statutární místopředseda ČSSD, od října 2013 do března 2014 poslanec Poslanecké sněmovny PČR, od listopadu 2008 do dubna 2017 hejtman Jihočeského kraje, v letech 1998 až 2008 starosta města Nová Bystřice na Jindřichohradecku.\n\nV letech 1977 až 1985 navštěvoval ZŠ Nová Bystřice, v letech 1985 až 1989 Gymnázium v Jindřichově Hradci. Mezi lety 1989–1994 vystudoval Pedagogickou fakultu Jihočeské univerzity v Českých Budějovicích, aprobace český jazyk-dějepis.\n\nDo roku 2011 žil se svou manželkou Ditou s níž má dvě děti – syna Adama (1997) a dceru Lindu (2001). V roce 2011 se rozešli a od té doby žije s Janou Příhodovou (Miss Blond 2000) se kterou má dceru Laru (2012).\n\nOd října 1995 do listopadu 1998 působil jako učitel na ZŠ v Nové Bystřici. Od akademického roku 2017/2018 přednáší veřejnou správu a regionální problematiku na Vysoké škole technické a ekonomické v Českých Budějovicích.\n\nV roce 1998 zvolen poprvé do funkce starosty města Nová Bystřice, opětovně zvolen v letech 2002 a 2006, předseda Klubu krajských zastupitelů za ČSSD v zastupitelstvu Jihočeského kraje, člen předsednictva Jihočeské Silva Nortica (česká část Euroregionu Silva Nortica), předseda Sdružení pohraničních obcí a měst okresu Jindřichův Hradec, předseda Dozorčí rady Nadace Jihočeské cyklostezky.\n\n22. listopadu 2008 byl po vítězství ČSSD v krajských volbách v říjnu 2008 zvolen hejtmanem Jihočeského kraje. Krajskou koalici utvořili vítězové společně s ODS.\n\nPo krajských volbách v roce 2012 jako lídr ČSSD dohodl koalici s KSČM, která v pořadí získaných voličských hlasů obsadila druhé místo. V zastupitelstvu měla koalice 31 hlasů. Ostatní strany nedokázaly nabídnout přijatelné programové návrhy, a proto se ČSSD nakonec rozhodla přizvat do „krajské vlády“ KSČM.\n\nČlenem ČSSD je od října 2000, od května 2004 předseda OVV ČSSD v J. Hradci, od ledna 2007 místopředseda KVV ČSSD Jihočeského kraje a od ledna 2009 do 6. ledna 2020 byl předsedou krajské organizace ČSSD v Jihočeském kraji. V lednu 2020 prohlásil, že zváží setrvání ve straně.\n\nVe volbách do Poslanecké sněmovny PČR v roce 2013 byl jako lídr kandidátky ČSSD v Jihočeském kraji zvolen poslancem. Krátce po sečtení výsledků voleb se 26. října 2013 zúčastnil utajované schůzky prezidenta Miloše Zemana s částí vedení ČSSD, po které on a dalších 19 z 33 členů předsednictva ČSSD vyzvali předsedu strany Bohuslava Sobotku k odstoupení. Zimola 31. října kvůli lhaní o utajované schůzce s prezidentem, rezignoval na členství v předsednictvu a výkonném výboru strany, poslanecký mandát a post hejtmana Jihočeského kraje si ponechal. Dne 26. března 2014 oznámil, že 31. března rezignuje na poslanecký mandát. To se také stalo a ve Sněmovně jej nahradila Vlasta Bohdalová.\n\nV komunálních volbách v roce 2014 obhájil za ČSSD post zastupitele města Nová Bystřice.\n\nV únoru 2018 kandidoval na mimořádném 40. sjezdu ČSSD na post předsedy strany, ale byl poražen Janem Hamáčkem, přičemž následně kandidoval na pozici statutárního místopředsedy, kde již uspěl s 335 hlasy a porazil tak Romana Onderku. Dne 7. listopadu 2018 však na post statutárního místopředsedy strany rezignoval. Svou rezignaci odůvodnil tak, že jakákoliv změna v ČSSD je podle něj za současného stavu nemožná a on se nechce zpronevěřovat svým cílům.\n\nV krajských volbách v roce 2016 byl lídrem kandidátky ČSSD v Jihočeském kraji a mandát zastupitele obhájil. Vítězná ČSSD uzavřela koalici s druhým hnutím ANO 2011 a sedmým hnutím Jihočeši 2012 a dne 3. listopadu 2016 byl již po třetí zvolen hejtmanem Jihočeského kraje (získal 38 hlasů od 55 přítomných zastupitelů).\n\nDne 11. dubna 2017 však oznámil, že na nejbližším krajském zastupitelstvu na funkci hejtmana rezignuje. Důvodem byla skutečnost, kdy několik týdnů předtím vyšlo najevo, že v Lipně nad Vltavou staví pro hejtmana a jeho náměstka Jaromíra Slívu rekreační domy Martin Bláha, předseda představenstva Jihočeských nemocnic a člen představenstev všech osmi zdravotnických zařízení v kraji. Chaty tak fakticky budoval podřízený pro svého nadřízeného. Kvůli tomu se rozpadla koalice a Zimola se rozhodl odstoupit, aby umožnil vznik nové koalice i s účastí ČSSD. Oficiálně složil funkci 27. dubna 2017, kdy byla na jeho místo zvolena jeho dosavadní náměstkyně Ivana Stráská. Z rozpoutání aféry Zimola obvinil opoziční ODS, ale vyjádřil názor, že byla koordinována i s lidmi z vedení ČSSD. Jmenoval přitom ministra vnitra a prvního místopředsedu strany Milana Chovance.\n\nPůvodně měl kandidovat ve volbách do Poslanecké sněmovny PČR v roce 2017, a to na posledním místě kandidátky ČSSD v Jihočeském kraji. V návaznosti na kauzu ohledně chaty v Lipně nad Vltavou jej však vedení strany z kandidátky vyškrtlo. V červenci 2017 se pak stal radním města Nová Bystřice. V komunálních volbách v roce 2018 post zastupitele města za ČSSD obhájil. Na konci října 2018 byl zvolen místostarostou města.\n\n"}
{"id": "344368", "url": "https://cs.wikipedia.org/wiki?curid=344368", "title": "Filipovice", "text": "Filipovice\n\nNázev Filipovice má více sídel:\n"}
{"id": "344369", "url": "https://cs.wikipedia.org/wiki?curid=344369", "title": "Nářek nad zkázou města Ur", "text": "Nářek nad zkázou města Ur\n\nNářek nad zkázou města Ur je sumerská lamentace (skladba popisující žal, smutek), která vznikla po pádu Uru do rukou Elamu – na konci třetí dynastie Uru (okolo 2000 př. n. l.). Je jedním (možná prvním) z pěti známých mezopotámských „nářků nad městy“ – žalozpěvy nad zničenými městy, z pohledu poručnických bohů (patronů města). V tomto případě je to bohyně Ningal, která pláče nad jejím městem a dovolává se boha Enlila, aby zastavil ničivou bouři. Do hlavního tématu (nářku bohyně) je vloženo několik dalších sekcí, pravděpodobně jiného původu a odlišné stavby verše; ty popisují Ur jako město duchů po zkáze, sílu hněvu Enliho bouře a dovolávají se ochrany boha Nanny proti budoucím kalamitám.\n\nSamuel Noah Kramer sestavil 22 oddělených částí do první ucelené edice tohoto žalozpěvu, která byla publikována v roce 1940 (anglicky, vydáno Chicagskou univerzitou jako \"Lamentation over the Destruction of Ur\").\n\nV Čechách toto téma zpracoval hudební skladatel Luboš Fišer ve stejnojmenné skladbě. Ta byla natočena v roce 1970 s recitátory Janem Třískou, Otakarem Brouskem st. a Ladislavem Boháčem (hrálo Sedm hráčů na bicí nástroje, řídil František Belfín. Zpívali Helena Tattermuschová, Karel Berman a Dismanův rozhlasový dětský soubor a Kühnův smíšený sbor, sbormistr Pavel Kühn). \n\nDalšími lamentacemi jsou:\nBiblická Kniha Nářků, která popisuje zničení Jeruzaléma Nebukadnesarem II., je tematicky velmi podobná těmto mezopotámským žalozpěvům. \n"}
{"id": "344373", "url": "https://cs.wikipedia.org/wiki?curid=344373", "title": "Radek Suchomel", "text": "Radek Suchomel\n\nRadek Suchomel (23. června 1976, Čechyně – 9. srpna 2008, Čechyně) byl český kulturista, vítěz mnoha kulturistických soutěží.\n\nRadek Suchomel se na české kulturistické scéně poprvé objevil v 90. letech 20. století, kdy začal obsazovat přední místa mezi jihomoravským kulturistickým dorostem. V roce 1994 a 1995 vyhrál mistrovství republiky do 65 kg. V roce 1998 vyhrál mistrovství republiky do 75 kg. V roce 2000 vyhrál mistrovství do 80 kg a ve stejné váhové kategorii skončil druhý na mistrovství světa. Poté se věnoval podnikání v oblasti fitness.\n\nLidé, kteří ho osobně znali, jej považovali za přátelského pohodáře a cílevědomého dříče s ambicemi, který se snažil, aby udržel své posilovny v chodu. Zbyněk Janoud, předseda Svazu kulturistiky a fitness České republiky, ho popisuje jako vstřícného slušného a talentovaného závodníka. Prohlásil také, že měl velkou podporu ve své matce, která nechyběla na žádné soutěži a všechny úspěchy se synem hodně prožívala.\n\nRadek Suchomel zemřel 9. srpna 2008 v rodinném domku v Čechyni. Spolu s ním zemřeli i jeho rodiče. Podle výsledků pitvy a předběžného závěru kriminalistů střílel z legálně držené pistole Suchomelův otec, který nejprve zastřelil svoji manželku, poté syna a nakonec sám sebe. Za tragédií podle všeho stojí finanční problémy – matka byla podezřelá z mnohamilionové zpronevěry, její syn přišel o fitness centrum a musel zastavit dům.\n\nRadek Suchomel byl rozvedený a zanechal po sobě dvě děti (syn Radek, dcera Barbora).\n\n"}
{"id": "344374", "url": "https://cs.wikipedia.org/wiki?curid=344374", "title": "Parametoxyamfetamin", "text": "Parametoxyamfetamin\n\nParametoxyamfetamin (PMA) je halucinogenní amfetamin. Byl považován za syntetickou látku připravenou v laboratoři, ale ukazuje se, že se vyskytuje ve stopových množstvích v akáciích \"Acacia berlandieri\" či v rostlině \"Browningia candelaris\". Je nazýván mimo jiné také death (smrt). Často je nabízen jako extáze (MDMA), protože má velmi podobné účinky a jeho výroba je levnější, jenže je výrazně nebezpečnější.\n\nVelmi podobnou látkou, ale se slabšími účinky je PMMA (parametoxymetamfetamin).\n\nObjevil se poprvé na začátku 70. let v USA a Kanadě a je mu připisováno několik případů úmrtí. Ačkoliv v 80. letech vymizel, počátkem let 90. se začal znovu objevovat, a to i v Evropě.\n\nÚčinky pod 50 mg jsou podobné účinkům extáze – zvýšené smyslové vnímání, pohyby očí, zvýšená srdeční činnost a krevní tlak, motání hlavy, svalové záškuby a podobně. Nad hranicí 50 mg (zvláště v kombinaci s dalšími drogami) může být PMA smrtelně nebezpečný a proto se dočkal přezdívky Death. Oběti si přitom často do poslední chvíle myslí, že užili (méně nebezpečnou) extázi. Stavy mohou vést k extrémním horečkám, měnícím se na svalové křeče, koma a následně úplné selhání orgánů.\n"}
{"id": "344375", "url": "https://cs.wikipedia.org/wiki?curid=344375", "title": "Stanislav ze Znojma", "text": "Stanislav ze Znojma\n\nStanislav ze Znojma (cca 1351 – 11. říjen 1414) byl český filozof a teolog, mistr Univerzity Karlovy, kde učil mj. i Jana Husa, Jeronýma Pražského nebo Štěpána z Pálče. Patřil mezi první významné české stoupence anglického reformátora Jana Viklefa.\n\nPrvního vzdělání se mu dostalo pravděpodobně ve Znojmě, kde se asi narodil. Poté působil nějaký čas ve Vídni, později však odešel zpět do rodné vlasti studovat na pražskou univerzitu, kde měl možnost se setkat podrobně s učením anglického reformátora Jana Viklefa. Po získání titulu bakalář se mu dostalo magisterského stupně vzdělání a stal se mistrem svobodných umění. Učil na artistické fakultě a později se začal na stejné univerzitě věnovat studiu teologie. Počátkem roku 1396 byl zkoušejícím mistra Jana Husa při jeho mistrovské zkoušce.\n\nV tomto roce byl také Stanislav vysvěcen na kněze a někdy počátkem 15. století se už mohl pyšnit titulem magistr teologie. Za pobytu na pražské univerzitě se mu dostalo několika významných funkcí jako třeba funkce examinátora. Staral se také o univerzitní pokladnu, působil i jako děkan artistické fakulty – asi 1395. Ke konci 14. století se na jeden rok stal proboštem koleje Karla IV. a vicekancléřem pražské univerzity. Po získání titulu bakalář teologie působil na univerzitě jako rektor (asi 1404).\n\nStanislav ze Znojma byl jeden z prvních lidí, který mohl podrobně prostudovat spisy a učení Jana Viklefa. Patřil mezi jeho velké stoupence a s jeho učením seznamoval i ostatní studenty na pražské univerzitě. O názorech na viklefismus psal plno svých děl a nebál se veřejně vystoupit proti kritikům učení viklefismu. To se týkalo hlavně německých mistrů, kteří s učením nesouhlasili a napadali ho. Ale i na pražské univerzitě se nacházelo plno českých stoupenců, kteří se stavěli na stranu učení Jana Viklefa, byl to například Jan Hus, Štěpán z Pálče atd.\n\nStanislav patřil mezi blízké přátelé mistra Jana Husa, navštěvoval ho, radil mu, stal se jeho stoupencem za boží pravdou. To ale netrvalo dlouho. Situace se stupňovala, kritiků přibývalo a Stanislav byl i dokonce obviněn z kacířství za spisy, které napsal. Jednalo se hlavně o spis – O Kristově těle. Tehdy vše Stanislav odvolal.\n\nV roce 1408 se Stanislav spolu s přítelem Štěpánem z Pálče účastnil cesty do Říma na koncil v Pise. Oba účastníci cesty byli ale zajati a nějakou dobu vězněni. Po jejich propuštění nastal zlom. Domů se oba vrátili někdy v roce 1409. Na jejich propuštění se podílel hlavně Jan Hus, český právník a kazatel Jan z Jesenice a český astronom Křišťan z Prachatic. Stanislav se po této zkušenosti začal od učení Jana Viklefa postupně odklánět.\n\nV roce 1412 se v českých zemí rozvíjel prodej odpustků, proti kterým silně vystupoval hlavně mistr Jan Hus, se kterým se Stanislav v té době stýkal. S prodejem odpustků také nesouhlasil, ale věděl, že boj proti odpustkům nebude nic platný a také se obával papeže. Po zkušenostech s vězněním v Itálii se rozhodl, že upustí od šíření viklefismu i od svých blízkých přátel na pražské univerzitě, to se týkalo i přístupu k mistru Janu Husovi. Začal Viklefovo učení silně napadat. Na jeho stranu se poté přidal i přítel Štěpán z Pálče, který v té době patřil ještě mezi veliké kritiky prodeje odpustků a stoupence Jana Husa. I on se však s Husem rozešel a začal ho kritizovat. Stanislav se začal přiklánět na stranu papeže a tím už tak dával jasně najevo, že s Husem nesouhlasí. Především v otázce kdo je hlava církve. Podle Husa to byl Kristus, podle Stanislava papež.\n\nCelá kritická situace měla své následky. Spor mezi Husem a jeho přívrženci se táhl až do roku 1413. Toho si všiml král Václav IV. a chtěl celou situaci vyřešit mírovou cestou. K tomu však nedošlo. Nakonec byl Stanislav ze Znojma spolu se Štěpánem z Pálče králem ze země vyhnán.\n\nStanislav se rozhodl, že bude vystupovat na kostnickém koncilu a své kritické názory proti Janu Viklefovi tam přednese. Cestou do Kostnice však v Jindřichově Hradci zemřel, nejspíše na následky mozkové mrtvice či srdeční slabosti.\n\nMezi jeho nejvýznamnější díla patří:\n\n\n\n"}
{"id": "344376", "url": "https://cs.wikipedia.org/wiki?curid=344376", "title": "Keith Haring", "text": "Keith Haring\n\nKeith Haring (4. května 1958, Reading, Pensylvánie, USA – 16. února 1990, New York, USA) byl umělec a společenský aktivista. Jeho dílo bylo reakcí na pouliční kulturu New Yorku 80. let.\n\nNarodil se v Readingu v Pensylvánii, vyrůstal ve čtvrti Kutztown. O umění se zajímal odmalička. V letech 1976 – 1978 studoval grafický design na The Ivy School of Professional Art, umělecké obchodní škole v Pittsburghu. Později se přestěhoval do New Yorku, kde ho silně inspirovalo umění graffiti, a začal studovat na School of Visual Arts. Otevřeně se hlásil ke své homosexuální orientaci.\n\nPozornost veřejnosti poprvé upoutal, když začal kreslit křídou na černé tabule v newyorském metru. Vše filmoval fotograf Tseng Kwong Chi. V té době se jeho symbolem stalo zářící dítě (\"The Radiant Baby\"). Od roku 1980 pořádal výstavy v klubu 57. Zúčastnil se také výstavy Times Square Exhibition, kde poprvé nakreslil lidské a zvířecí tváře. V roce 1981 začal kreslit křídou na černý papír a natírat různé plastové, kovové nebo nalezené předměty.\n\nJeho výtvory se v roce 1981 objevily na výstavě newyorské nové vlny. První samostatnou výstavu měl v galerii Tony Shafraziho. V témže roce se účastnil proslulé německé výstavy \"Documenta 7\". Vystavoval také na whitneyském nebo saopaulském bienále. Seznámil se s Andy Warholem, který se pak stal námětem několika jeho děl, jako třeba „\"Andy Mouse\"“.\n\nV roce 1984 pomaloval zdi v Melbourne (například zeď školy Collingwood College určené k demolici), v Sydney, Rio de Janeiru, Minneapolis, Manhattanu nebo pařížské Muzeum moderního umění. V roce 1985 začal malovat na plátno. V té době vystavilo jeho práce Muzeum moderního umění v Bordeaux a také pařížské Bienále. V roce 1985 si ho jeho kamarád Nick Rhodes, klávesista skupiny Duran Duran, pozval do MTV, kde maloval v přímém přenosu. V roce 1986 pomaloval zdi v Amsterdamu a Paříži a také berlínskou zeď v místě hraničního přechodu Checkpoint Charlie. Pomaloval i tělo zpěvačky Grace Jonesové pro její videoklip „\"I´m Not Perfect\"“. Roku 1986 otevřel v Soho obchod s vlastními výtvory Pop Shop. V roce 1987 měl, mimo jiné, samostatné výstavy v Helsinkách a Antverpách. V červnu 1989 namaloval na zadní stěnu kláštera při kostelu sv. Antonína v Pise své poslední veřejné dílo „Tuttomondo“. Haring se nakazil virem HIV a roku 1990 zemřel. HIV mu bylo diagnostikováno dva roky předtím.\n\nJeho obrazy se staly univerzálním vizuálním jazykem 20. století. Nadace Keitha Haringa, založená v roce 1989, stále přispívá dětským organizacím.\n"}
{"id": "344377", "url": "https://cs.wikipedia.org/wiki?curid=344377", "title": "Kobeřice (rozcestník)", "text": "Kobeřice (rozcestník)\n\nNázev Kobeřice má více sídel:\n"}
{"id": "344379", "url": "https://cs.wikipedia.org/wiki?curid=344379", "title": "Dvořisko", "text": "Dvořisko\n\nNázev Dvořisko má více sídel:\n"}
{"id": "344382", "url": "https://cs.wikipedia.org/wiki?curid=344382", "title": "Bernie Mac", "text": "Bernie Mac\n\nBernard Jeffrey \"Bernie\" McCullough (5. října, 1957 Chicago – 9. srpna, 2008) byl americký herec a komik. Měl vlastní televizní show (\"The Bernie Mac Show\"; 2001–2006), která byla dvakrát nominována na \"Cenu Emmy\". Jeho nejznámější filmovou rolí se stal Frank Catton v \"Dannyho parťácích\" a jejich dvou pokračováních.\n\n"}
{"id": "344385", "url": "https://cs.wikipedia.org/wiki?curid=344385", "title": "Street Kings", "text": "Street Kings\n\nStreet Kings (původně nazvaný \"The Night Watchman\") je americký akční film z roku 2008 režírovaný Davidem Ayerem. Ve filmu vystupují hvězdy Keanu Reeves, Hugh Laurie a Forest Whitaker. Do kin byl uveden 11. dubna 2008, ale do českých kin se nedostal kvůli málo vytvořeným kopiím. První návrh scénáře napsal James Ellroy pod názvem \"The Nightwatchman\".\n"}
{"id": "344386", "url": "https://cs.wikipedia.org/wiki?curid=344386", "title": "SMS Kaiser", "text": "SMS Kaiser\n\nOznačení SMS \"Kaiser\" nesla v historii tři plavidla:\n\n"}
{"id": "344391", "url": "https://cs.wikipedia.org/wiki?curid=344391", "title": "Félix Lucemburský", "text": "Félix Lucemburský\n\nPrinc Félix Lucemburský (\"Félix Léopold Marie Guillaume\"; 3. července 1984, Lucemburk) je druhým synem lucemburského velkovévody Henriho a jeho ženy Marie Teresy. Jeho kmotry jsou jeho strýc princ Jean Lucemburský a Catalina Mestre. Byl pojmenován po svém předkovi Felixi Bourbonsko-Parmském. V současnosti je druhý v pořadí na lucemburský trůn.\n\nPrinc má staršího bratra prince Guillaumea a tři mladší sourozence prince Louise, princeznu Alexandru a prince Sébastiena. Studoval v Lucembursku, Velké Británii (Královská vojenská akademie v Sandhurstu) v Itálii, kde získal magisterský titul z bioetiky.\n\nPric Félix hovoří plynně lucembursky, francouzsky, anglicky, německy a italsky.\n\nJe patronem parašutistické asociace \"Cercle Para Luxembourg, Fédération aéronautique luxembourgeoise\" a basketbalové asociace \"Fédération luxembourgeoise de Basketball\".\n\n13. prosince 2012 ohlásila lucemburská královská rodina Félixovy zásnuby s Claire Lademacherovou. Občanský sňatek se konal 17. září 2013 v německém městě Königstein im Taunus, církevní sňatek proběhl 21. září 2013 v kostele sv. Máří Magdaleny ve francouzském Saint-Maximin-la-Sainte-Baume.\n\nClaire je o rok mladší než prince Félix, pochází z Německa, studovala v Německu, USA, Francii a v Itálii, kde studovala bioetiku stejně jako princ Félix.\n\nDne 15. června 2014 se manželskému páru narodilo první dítě; dcera Amálie. Ta je v současné době v pořadí následníků trůnu třetí.\n\n"}
{"id": "344393", "url": "https://cs.wikipedia.org/wiki?curid=344393", "title": "Potopení německého loďstva ve Scapa Flow", "text": "Potopení německého loďstva ve Scapa Flow\n\nK potopení německého loďstva ve Scapa Flow došlo 21. června 1919 na základně Royal Navy ve Scapa Flow ve Skotsku. Většina německého loďstva zde byla internována, jelikož se k tomu Německo zavázalo v podmínkách příměří z Compiègne. Když se začalo ukazovat, že státy Dohody si chtějí německé hladinové lodě rozdělit mezi sebou, německý velitel kontradmirál Ludwig von Reuter, který původně předpokládal navrácení lodí Německu, vydal rozkaz k potopení celé flotily.\n\nJádro německé \"Hochseeflotte\" připlulo do Scapa Flow 27. listopadu 1918, aby zde bylo v souladu s podmínkami příměří z Compiègne internováno, a to až do uzavření mírové smlouvy. Německé torpédoborce zde kotvily mezi ostrovy Hoy a Fara a zbytek loďstva okolo ostrova Cava (ponorky byly internovány v Harwichi). Na lodích byly jen malé posádky a většina námořníků odplula zpět do Německa. Celkem zde zůstalo přibližně 4700 mužů.\n\nNa mírové konferenci bylo rozhodnuto odebrat Německu jeho kolonie, demilitarizovat základnu na ostrově Helgoland a uzavřít strategicky významný Kielský průplav. Německu bylo dále zakázáno vlastnit ponorky – 53 z německých ponorek si země Dohody rozdělily mezi sebou (ovšem jen 10 jich bylo zařazeno do Francouzského námořnictva).\n\nBylo také rozhodnuto ponechat Německu pouze šest starých řadových lodí, šest lehkých křižníků, dvanáct torpédoborců a dvanáct torpédovek. Ostatní německé hladinové lodě se staly předmětem sporů. Anglie navrhovala potopení všech velkých hladinových lodí (včetně rozestavěných) na hluboké vodě, k čemuž se nakonec přiklonily i Spojené státy americké (aby zabránily dalšímu posílení Royal Navy. Samy by při dělení pravděpodobně nedostaly žádnou těžkou loď). Francie si naopak přála, aby byly německé lodě rozděleny mezi vítěze a ti s nimi mohli naložit dle svého uvážení, což podpořila také Itálie. Obě země chtěly část německých lodí zařadit do svého námořnictva. Rozhovory se tak ocitly ve slepé uličce.\n\nPříměří bylo uzavřeno na šest měsíců a 21. června 1919 mělo vypršet, přičemž osud německých lodí byl stále nejasný. Britové požadovali další zmenšení posádek lodí a tajně pracovali na plánu jejich obsazení v den ukončení příměří (tento plán schválili 19. června 1919). Vzhledem k průtahům v mírových jednáních mělo být příměří prodlouženo až do 23. srpna 1919, ale ihned po jeho vypršení měly být německé lodě obsazeny, aby se zabránilo jejich ztrátě. K tomu už však nedošlo. \n\nKontradmirál von Reuter nařídil 17. června zahájení příprav k potopení lodí, které byly utajeně realizovány. Protože von Reuter nebyl informován o novém prodloužení příměří, vydal 21. června 1919 v 11:00 rozkaz k potopení loďstva. Brity na celou situaci upozornilo až vyvěšení německé válečné vlajky na německých lodích. \n\nLodě se začaly potápět postupně, jak byl rozkaz k potopení pomalu předáván z jedné na druhou. Ve 12:16 se potopila vlajková bitevní loď SMS \"Friedrich der Grosse\" a do 15:00 zůstaly na hladině poslední tři těžké lodě. Britové se v nastalém zmatku několikrát pokusili kulometnou palbou donutit německé námořníky k návratu na paluby jejich lodí. Zahynulo přitom 9 námořníků, kteří jsou pohřbeni na ostrově Hoy. Britové se pokusili zabránit potopení alespoň části lodí, ale podařilo se jim jen odtáhnout na břeh bitevní loď SMS \"Baden\" a lehké křižníky SMS \"Emden II\" a SMS \"Frankfurt\". Z 50 torpédoborců se 32 potopilo na hluboké vodě. Čtyři byly obsazeny a jejich potopení bylo zabráněno.\n\nJádro německého námořnictva tak zaniklo. Světová veřejnost byla, stejně jako zástupci Francie, celou událostí pobouřena. Naopak Britové a Američané byli ve výsledku rádi, že se diplomatický problém německého námořnictva vyřešil. Německo v té době již nemělo jiné moderní válečné lodě, které by mohlo Dohodě vydat náhradou, a proto kromě dalších pěti lehkých křižníků odevzdalo jako náhradu za 400 000 ztracených tun výtlaku válečných lodí stejný výtlak plovoucích doků, jeřábů, remorkérů a rypadel.\n\n"}
{"id": "344395", "url": "https://cs.wikipedia.org/wiki?curid=344395", "title": "Třída Scharnhorst (1936)", "text": "Třída Scharnhorst (1936)\n\nTřída Scharnhorst nebo třída Gneisenau byla třída válečních lodí Třetí říše. Po třídě Deutschland byla Scharnhost první po I. světové válce, která se plnohodnotně mohla postavit jako rovnocenná protivníkovu loďstvu. Díky uvolněním v omezení versailleské smlouvy mohla Kriegsmarine přijmout první dvě bojové lodě s výtlakem víc jak 30 000 tun. Nevýhoda této třídy bylo vybavení hlavního dělostřelectva, které mělo sice devět děl hlavní ráže, ale jen 280 mm (11 palců). Plánovala se výměna za vyšší ráži, ale nikdy k ní nedošlo.\n\nTřída \"Scharnhorst\" měla dvě jednotky. První \"Scharnhorst\", druhá \"Gneisenau\". Obě byly pojmenovány po prvoválečných pancéřových křižnících, které byly potopeny britskými silami v bitvě u Falkland v roce 1914.\n\nNejednotnost v názvu třídy způsobuje, že je většinou pojmenovaná po prvním plavidle, které se plánuje postavit. Vzhledem na problémy, které vznikly po položení základů jednotky Scharnhorst 30. června 1934, byla znovu rozebrána; později byl položen kýl jednotky Gneisenau (8. prosince 1934), a následně znovupoložen kýl Scharnhorsta (15. června 1935).\n\nDruhá nejednotnost je v zařazení mezi bitevní křižníky a bitevní lodě. Podle Washingtonské smlouvy později doplněné Londýnskou smlouvou může mít křižník výtlak maximálně 10 000t. Avšak výraz bitevní křižníky se ustálil i pro lodě, které byly svým výtlakem a výzbrojí zařazovány mezi bitevní lodě, ale jejich pancéřování bylo obětováno na úkor rychlosti. Nejznámější příklad byl křižník \"Hood\", jehož pancéřování bylo obětováno na úkor výzbroje a rychlosti, i když byl, až do postavení \"Bismarcku\", výtlakem největší válečnou lodí; slabé pancéřování se mu později stalo osudným. S ohledem na tyto smlouvy i s ohledem na definici bitevních křižníků (která není dodnes přesná), vzhledem na výtlak třídy \"Scharnhorst\" (přes 30 000 t), pancéřování 320 - 350 mm i plánovanou výzbroj (406 mm, která však nikdy nebyla nasazena), jinak dočasně 280 mm, se třída Scharnhorst uvádí jako třída bitevních lodí.. Argumentem za zařazení mezi bitevní křižníky je vysoká rychlost 32 uzlů, která byla v té době na úrovni křižníků, později i bitevní lodě dosahovaly porovnatelnou, ba i vyšší, např. americká \"Missouri\" až 33 uzlů). Také hlavní výzbroj byla na úrovni bitevních křižníků, ale s plánem na přezbrojení na vyšší ráži.\n"}
{"id": "344396", "url": "https://cs.wikipedia.org/wiki?curid=344396", "title": "Eduard Kokojty", "text": "Eduard Kokojty\n\nEduard Džabejevič Kokojty (osetsky \"Кокойты Джабейы фырт Эдуард\", rusky \"Эдуа́рд Джабе́евич Коко́йты\"), někdy také Kokojev (* 31. října 1964) je bývalý prezident republiky Jižní Osetie, jednostranně vyhlášené v severní části Gruzie.\n\nNarodil se v Cchinvali. Po ukončení střední školy pracoval jako elektrikář. Byl členem sovětského zápasnického týmu a roce 1980 vyhrál mistrovství Gruzínské SSR a získal titul mistr sportu. V letech 1983–1985 sloužil v sovětské armádě. Po vojně vystudoval Jihoosetskou státní univerzitu a stal se učitelem těsné výchovy. Před rokem 1989 byl ve Cchinvali prvním sekretářem sovětského Komsomolu, mládežnické organizace sovětské komunistické strany. V roce 1992 se přestěhoval do Moskvy a stal se podnikatelem.\n\nBěhem události gruzínsko-osetinského konfliktu (1990–1991), vytvořil a vedl vojenskou skupinu obránců Osetie, která vstoupila do bojové skupiny Gris Kochiev .\n\nOd roku 1990 až 1993 – poslanec parlamentu Jižní Osetie.\nOd roku 1993 do 1997 pracoval jako asistent náměstka Státní dumy Ruské federace pro Severní Osetii.\n\nV únoru 1997 na základě dekretu prvního prezidenta Jižní Osetie Ljudviga Chibirova byl jmenován zástupcem Jižní Osetie v Ruské federaci v hodnosti ministra republiky Jižní Osetie.\n\nV roce 2001 se vrátil do Jižní Osetie a byl zvolen prezidentem vzniklé separatistické republiky, která vyhlásila nezávislost na Gruzii. V listopadu 2006 byl znovuzvolen prezidentem Jižní Osetie, ale jeho opozice zorganizovala paralelní volby, ve kterých zvítězil bývalý jihoosetský premiér Dmitrij Sanakojev.\n\nPatří mezi tvrdé zastánce nezávislosti Jižní Osetie na Gruzii. Před prezidentskými volbami v roce 2006 prohlásil, že gruzínsko-osetínský konflikt není mezietnický, ale politický, způsobený gruzínskou snahou nadřadit normy západní demokracie nad „tradiční kavkazské právo“.\n\n\n"}
{"id": "344397", "url": "https://cs.wikipedia.org/wiki?curid=344397", "title": "Louis Lucemburský", "text": "Louis Lucemburský\n\nPrinc Louis Lucemburský (\"Louis Xavier Marie Guillaume\"; 3. srpen 1986, Lucemburk) je třetím synem lucemburského velkovévody Henriho a jeho ženy Marie Teresy. Jeho kmotry jsou jeho teta princezna Margaretha Lichtenštejnská a Xavier Sanz.\n\nPrinc má dva starší bratry (Princ Guillaume a Princ Félix, mladší sestru (Princezna Alexandra) a mladšího bratra (Sébastien). Studoval v Lucembursku a ve Švýcarsku, v USA se účastnil leteckého výcviku. Momentálně se svou ženou a dětmi žije ve Velké Británii, kde studuje univerzitu.\n\nDne 29. září 2006 si Louis v kostele v Gilsdorfu vzal Tessy Antony. Po sňatku se princ Louis vzdal nároků na lucemburský trůn, o které přišly i všechny jeho současné a budoucí děti. Zůstal mu ale titul lucemburského prince a královské výsosti. Rodina nosí příjmení \"de Nassau\" a žije ve Velké Británii, kde princ a jeho žena studují.\n\nPrinc Louis a Tessy de Nassau mají společně dvě děti:\n\nGabriel a Noah jsou zároveň prozatím jedinými vnuky lucemburského velkovévodského páru.\n\n"}
{"id": "344399", "url": "https://cs.wikipedia.org/wiki?curid=344399", "title": "Alexandra Lucemburská", "text": "Alexandra Lucemburská\n\nPrincezna Alexandra Lucemburská (\"Alexandra Joséphine Teresa Charlotte Marie Wilhelmine\"; * 16. února 1991, Lucemburk) je čtvrté dítě a jediná dcera lucemburského velkovévody Henriho a jeho manželky Marie Teresy. Princezna má čtyři bratry – Guillaumea, Félixe, Louise a Sébastiena.\n\nDo nedávné doby ženy nemohly stát panovnicemi Lucemburského velkovévodství, ačkoli její prababička a praprateta byly vládnoucími lucemburskými velkovévodkyněmi. Podle nového nařízení se může stát lucemburskou velkovévodkyní.\n\nStudovala Lycée Vauban v Lucemburku, kde odmaturovala roku 2009. Momentálně studuje psychologii a společenské vědy na univerzitě mimo Lucembursko.\n\nAlexandra Lucemburská hovoří lucembursky, německy, francouzsky a anglicky. Také ovládá španělštinu, mateřský jazyk své matky.\n\n"}
{"id": "344402", "url": "https://cs.wikipedia.org/wiki?curid=344402", "title": "Sébastien Lucemburský", "text": "Sébastien Lucemburský\n\nPrinc Sébastien Lucemburský (\"Sébastien Henri Marie Guillaume\"; 16. duben 1992) je pátým a nejmladším dítětem lucemburského velkovévody Henriho a jeho ženy Marie Teresy. Jeho kmotry jsou jeho bratr princ Guillaume a princezna Astrid Belgická.\n\nKromě Guillaumea má ještě další dva bratry - prince Félixe a prince Louise - a sestru - princeznu Alexandru. V současné době je čtvrtý v pořadí na lucemburský trůn po svých dvou starších bratrech a sestře; princ Louis se vzdal nároků.\n\nStudoval v Lucembursku a Velké Británii. Momentálně studuje marketing v USA. Hovoří plynně lucembursky, francouzsky, německy a anglicky, také umí dobře španělsky. Je patronem plavecké asociace \"Fédération luxembourgeoise de natation et de sauvetage\".\n\n"}
{"id": "344404", "url": "https://cs.wikipedia.org/wiki?curid=344404", "title": "Skandagupta", "text": "Skandagupta\n\nSkandagupta († 467) byl vládce Guptovské říše, země na severu Indie. Bývá považován za posledního z velkých guptovských vládců. V době své vlády byl Skandagupta nucen čelit vpádu kmene Pušjamitrů, před kterými se nakonec dovedl úspěšně ubránit. Za jeho doby vlády však na Guptovskou říši začali ze severu najíždět Hefthalité neboli „Bílí Hunové“, v Indii známí jen jako „Hunové“. Kolem roku 455 se Skandaguptovi podařilo Bílé Huny porazit a na dlouhou dobu odrazit hrozbu jejich útoku. Říše však tehdy velmi utrpěla, začala ztrácet své výsadní postavení v severní Indii a pomalu upadat.\n\nSkandagupta zemřel pravděpodobně v roce 467 a jeho nástupcem se stal jeho syn Púrugupta. Mezi hlavní prameny, které se o Skandaguptovi zmiňují, patří dobové mince a různé, většinou skalní nápisy.\n"}
{"id": "344408", "url": "https://cs.wikipedia.org/wiki?curid=344408", "title": "Karel Emanuel I. Savojský", "text": "Karel Emanuel I. Savojský\n\nKarel Emanuel I. Velký, vévoda savojský, italsky \"Carlo Emanuele I\", (12. ledna 1562 – 26. července 1630) byl vévoda mezi lety 1580–1630. Nejednou se také účastnil bojů, v nichž získal přízvisko \"Testa d' feu\" (Ohnivá hlava), nedosáhl velkých úspěchů. Byl také jedním z možných kandidátů na českou korunu, této možnosti se však sám vzdal. Byl vzdělaný a podporoval umění.\n\nV politice kolísal mezi Francií a Španělskem, zprvu se držel Filipa II., jehož dceru Kateřinu pojal roku 1585 za manželku a téhož roku byl pasován na rytíře Řádu zlatého rouna. Využívaje rozervanosti Francie zmocnil se na podzim roku 1588 markrabství Saluzza a v letech následujících obsadil také Provenci a pomýšlel i na to, hlásit se o korunu francouzskou. Když však byl uznán Jindřich IV. králem, donutil Karla k míru, v něm sice Karel podržel Saluzzo, ale ostatní výboje, dokonce i části Savojska, musel postoupit Francii (1601).\n\nBoje, které Karel v této době vedl proti protestantským kantonům švýcarským, hlavně výpravy (roku 1602 a 1609) proti Ženevě, skončily se bez úspěchu. Roku 1610 se Karel spolčil s Francií, ale po smrti Jindřicha IV. klonil se zase hned k Španělsku, hned k Francii. Po smrti císaře Matyáše (1619) se chtěl stát císařem a byl by za tím účelem rád zvolen býval též králem českým, měl také částečně zásluhu o vypravení pomocného sboru Mansfeldova do Čech, ale nebyl zvolen ani ve svaté říši ani v Čechách.\n\nVe snahách o rozšíření svého panství v Itálii byl rovněž nešťasten. Pokusil se opanovati roku 1613 Montferrat, roku 1623 Veltlin, roku 1627 Janov, ale veskrze bez účinku. Když vymřel knížecí rod mantovský (1627), snažil se Karel s pomocí rakouskou získati z dědictví aspoň Montferrat, ale vojsko francouzské vtrhlo do jeho zemí, opanovalo Pinerolo i Savojsko a ohrožovalo Turín. V té kritické chvíli Karel zemřel raněn mrtvicí.\n\nByl přítelem věd a umění, jež za své vlády horlivě podporoval, ale jeho četné neprospěšné války velmi škodily blahobytu země.\n\n"}
{"id": "344412", "url": "https://cs.wikipedia.org/wiki?curid=344412", "title": "Tutu", "text": "Tutu\n\nTutu byl babylonský a akkadský bůh. Byl patronem či poručnickým bohem města Borsippa nedaleko Babylónu v době vlády krále Chammurapiho. V této roli byl nahrazen dalším bohem, Nabu.\nV mýtu Enúma eliš se o něm uvádí, že: \"je nositelem kouzla, díky němuž mohou bohové odpočívat\", a dále že \"on je nejvyšší mezi shromážděnými bohy a žádný z nich nedosahuje jeho výšin\". Jiná verze uvádí, že Tutu \"utěšuje plačící, vnáší radost do smutných a nemocných srdcí\".\n"}
{"id": "344413", "url": "https://cs.wikipedia.org/wiki?curid=344413", "title": "Haifa Wehbe", "text": "Haifa Wehbe\n\nHaifa Wehbe هيفا وهبي (také Haifaa Wehbe, Haifa Wahbi, Hayfa Wehbeh, Hayfa Wehbi), (10. března 1976, Mahrouna, Libanon) je libanonská zpěvačka a modelka, herečka.\n\nHaifa pochází z jižního Libanonu, ale vyrostla v libanonském hlavním městě Bejrút, kde ji spolu s jejími 3 sestrami a bratrem vychovávala matka, původem Egypťanka, a otec Libanonec. Od mládí se zajímala o hudbu; její začátky ovlivnil velmi jazz a RnB. Mimo to se již ve svých 16 letech stala Miss jižního Libanonu. V roce 1995 se přihlásila do celonárodní soutěže Miss Libanon, kterou i vyhrála, ale později se zjistilo, že je již provdaná a titul jí byl tudíž odebrán. Na skandál se časem zapomnělo a Haifa rozjela velmi slibnou kariéru modelky – roku 2006 ji čtenáři časopisu People vybrali mezi 50 nejkrásnějších lidí světa – a posléze i zpěvačky arabské hudby. \n\nHaifa má z bývalého manželství jednu dceru Zeináb Zazu, kterou však od rozvodu již nikdy neviděla a nepodílí se ani na její výchově.\n\n\n"}
{"id": "344417", "url": "https://cs.wikipedia.org/wiki?curid=344417", "title": "DASA", "text": "DASA\n\nDASA (DaimlerChrysler Aerospace AG) byla dceřinou společnosti firmy Daimler AG (později DaimlerChrysler).\n\nV červenci 2000 se firma DaimlerChrysler Aerospace sloučila s firmami Aérospatiale-Matra a CASA do European Aeronautic Defence and Space Company EADS N.V. (EADS).\n\nDASA se počátkem 90. let podílela na modernizaci 24 kusů původně východoněmeckých letounů MiG-29 na standardy NATO. Firma také byla součástí konsorcia vyrábějícího víceúčelový bojový letoun Eurofighter Typhoon a prováděla modernizaci německých letounů Panavia Tornado a dalších typů (např. McDonnell Douglas F-4 Phantom II a Boeing E-3 Sentry).\n\n"}
{"id": "344422", "url": "https://cs.wikipedia.org/wiki?curid=344422", "title": "Technická výchova", "text": "Technická výchova\n\nTechnická výchova je:\n\n\nVe výchovném pojetí je technická výchova systematický, záměrný a cílevědomý proces formování osobnosti jedince tak, aby vychovávaný získal správné postoje k technice a jejímu užívání v běžném životě. Je součástí technického vzdělávání, které v celkovém rámci zaměřeno na vytváření znalostí o technice, rozvoj technické gramotnosti, technické tvořivosti a kladných postojů k technice. V této souvislosti často užíván pojem „technické myšlení“. \n\nRealizuje se na základních školách, v tzv. obecně technických předmětech, které mohou v jednotlivých školách nést různé názvy – např. Praktické činnosti, Technika, Dílenské práce. Moderní pojetí technického vzdělávání na základních školách však akcentuje označení předmětu technika, jak uvádí kurikulární vize RVP. Na středních školách je technické vzdělávání aktuálně realizováno v rámci všeobecného základu v nedostatečné míře, v odborné složce se na vysoké kvalitativní úrovni realizuje např. v odborných předmětech jako Technické kreslení, Základy elektrotechniky nebo Mechatronika. V souvislosti se základními školami ale J. Dostál a Veena Prachagool upozorňují, že „název samotný pravděpodobně nikdy nebude přesně vystihovat to, co vše se v jeho rámci odehrává – vzdělávání, výchova; rovina znalostí o technice/artefaktech, činností s technikou, rozvoj řemeslného umu, vytváření kladného vztahu k práci jako nejvyšší lidské hodnotě, rozvoj zájmů, profesní orientace, rozvoj osobnosti žáka a další“. \n\nV současnosti je společností předmět technika realizovaný na základních školách vnímán jako vysoce perspektivní a existují oprávněné požadavky na navýšení časové dotace pro výuku. Jednak proto, že je protiváhou k předmětům, které jednostranně kognitivně zatěžují žáka, vedle toho ale rozvíjí dovednosti uplatnitelné v každodenním životě a pozitivně přispívá k profesní orientaci. Žáci mají možnost se seznámit s podstatou technických povolání. Díky existenci předmětu technika na základních školách je možné objevovat technicky talentované děti a dále na jejich rozvoji pracovat. Proto např. ve Finsku existuje předmět Řemesla (Crafts) nebo v USA koncept STEM (Science, Technology, Engineering, Mathematics). Nejtalentovanější děti se účastní technických soutěží, např. TechnoChallenge, RoboTrip nebo TechnoCreative. Současné pojetí technického vzdělávání na základních i středních školách je genderově neutrální a nevytváří se již skupiny chlapců a dívek. Vychází se z faktu, že obě pohlaví mají shodné předpoklady pro práci s technikou. \n\nTechniku jako vyučovací předmět není možné zaměňovat s předměty informatika, fyzika či výtvarná výchova. Každý z předmětů má zcela odlišný smysl a tomu odpovídá i učitelská příprava. Jedná se o odlišné aprobace. Technické vzdělávání a rovněž i jeho výchovná složka zahrnuje praktické činnosti s technickými materiály, kdy základem je konstruování a tvorba technických artefaktů s využitím různých materiálů (především dřevo, plasty, kovy, stavební materiály), dále robotiku, 3D technologie, laserové technologie, počítačem ovládané obrábění materiálů, elektrotechniku, elektroniku, digitální technologie, Průmysl 4.0 aj.\n\nPro technické vzdělávání na úrovni základních škol lze vysledovat dvě vzájemně související strategie. Jak autoři J. Dostál, A. Hašková, M. Kožuchová a kol. uvádějí, „obě směřují k osvojení činnosti žákem či k jeho kompetenci, avšak u tradiční strategie je východiskem obsahu především vlastní činnost s technikou, jde tedy zejména o bezprostřední zvládání činnosti. Použité technické objekty představují méně zásadní aspekt. Východiskem druhé, z hlediska nižších stupňů škol novější strategie je nezbytné seznámení s relativně komplikovaným technickým objektem, alespoň v míře potřebné pro následující dobré činnosti s ním.“\n\nPro učitele techniky a praktických činností existuje metodická podpora, která je velmi podstatná. Umožňuje učitelům získávat cennou inspiraci pro realizaci kvalitní výuky. Jako příklad lze uvést skupinu „Učitelé sobě – náměty pro výuku techniky a praktických činností na ZŠ“ nebo „TechnoMet“. \n\nRozvoj technické gramotnosti mladé generace neprobíhá pouze ve školách. Existují veřejné dílny, které mnohdy umožňují přístup lidem všech věkových kategorií – např. TechnoLab. Zde mohou volně tvořit a rozvíjet svoji zručnost. Veřejné dílny jsou přínosné zejména pro lidi, kteří bydlí v bytech či rodinných domech a nemají k dispozici dílnu, jak tomu bývalo dříve. Dále významnou úlohu sehrávají zájmové kroužky existující při domech dětí a mládeže a nebo i školách. \n\nV současnosti je technická výchova v kontextu rozvoje technické gramotnosti a technické tvořivosti vnímána jako již překonané pojetí, jelikož je kladen důraz i na vzdělávací složku a rozvoj znalostí. Na toto reagují i instituce připravující učitele a nově akreditují programy odpovídající nejmodernějším trendům s názvem \"Technika a praktické činnosti\", které zajišťují vysokou uplatnitelnost absolventů. Jedná se o bakalářský a následně navazující magisterský studijní program, který má u studenta vytvořit soubor didaktických kompetencí opravňujících ho realizovat obecně-technické vzdělávání na základních a středních školách. Velký důraz je kladen na začlenění praxe již během studia. Obor připravuje pro výuku vyučovacích předmětů, tematických celků, kurzů či projektů z oblasti učiva o technice ve školských institucích poskytujících vzdělávání. Absolventi studijního oboru získávají příslušné znalosti a dovednosti v oblasti techniky a praktických činností, digitálních technologií, soudobých didaktických koncepcí a metodických přístupů k výuce technicky zaměřených vyučovacích předmětů.\n\nAbsolventi se mohou uplatnit jako učitelé povinných a volitelných vyučovacích technických a prakticko-činnostně orientovaných předmětů na školách zajišťujících nižší sekundární nebo vyšší sekundární vzdělávání (ISCED 2, ISCED 3, speciální školy, dále zejména technická lycea, střední odborná učiliště, střední odborné školy a praktické školy). Dále se mohou uplatnit jako lektoři či organizační pracovníci ve školicích institucích a sféře podnikového vzdělávání.\n\nZ pohledu vědní disciplíny jsou řešeny teoretické problémy spojené s realizací odborně-technického vzdělávání na základních a středních školách. Jsou využívány výzkumné metody teoretického i empirického charakteru. Tato vědní disciplína má společenskovědní charakter. V současnosti je pro tento obor vydáván vědecko-odborný časopis \"Journal of Technology and Information Education\" a pořádány mezinárodní vědeckoodborné konference (např. Trendy ve vzdělávání: informační technologie a technika nebo DIDMATTECH).\n\n\n\n"}
{"id": "344426", "url": "https://cs.wikipedia.org/wiki?curid=344426", "title": "Bitva u Arsufu", "text": "Bitva u Arsufu\n\nBitva u Arsufu (též bitva u Arsoufu) - byla významným vítězstvím anglického krále Richarda I. Lví srdce, jednoho z čelních vůdců třetí křížové výpravy, nad muslimským vládcem Saladinem. Její význam spočívá zejména v tom, že to bylo první velké vítězství křižáků nad Saldinem od bitvy u Hattínu a více méně otevřelo cestu pro vyjednávání mezi oběma kulturami, které vyvrcholilo zpřístupněním Božího hrobu západním poutníkům.\n\nPo kapitulaci Akkonu v červenci roku 1191, se Richard I. vydal na pochod k jihu Palestiny. Aby mohl znova dobýt Jeruzalém, bylo pro něj velmi důležité zmocnit se přístavního města Jaffa. Saladin, kterému se právě podařilo vypudit křižácká vojska z téměř celého území Svaté země, shromáždil svou hlavní vojenskou moc u města Arsufu a rozhodl se zde svést s křižáky rozhodující bitvu. Kristovým vojákům trvalo za krajně vysilujících pochodů a stálého atakování Saladinovým jezdectvem dosáhnout místa střetnutí celých čtrnáct dní, ale i přesto byli schopní muslimského panovníka drtivě porazit.\n\n24. srpna roku 1191 vyrazil Richard I. se svou armádou po pobřežní cestě na jih k Jaffě a Askalonu. Po opuštění Akkonu byli jeho muži soustavně odstřelováni šípy vystřelenými zpoza pahorků nebo obtěžováni drobnými přepady saladinových jezdců. Zadní voje, tvořené francouzskými rytíři pod vedením burgundského vévody Huga, byly dokonce v jednu chvíli obklíčeny a odříznuty od hlavní armády. Pouze díky Richardově včasné pomoci se jim podařilo prstencem záškodníků prorazit. Vzhledem k přetrvávajícímu nebezpečí, byli od té doby pověřováni obsazováním nebezpečných a odpovědných pozic na čele vojska a v jeho zadním voji pouze členové rytířských řádů templářů a johanitů. Hlavní odpovědnost za obranu pochodových linií pak připadla pěchotě. Těchto zhruba 14 000 ozbrojenců bylo rozděleno do dvou pochodových proudů. Mezi nimi se přesunovala jízda a ekvipáže. Navíc po celé dlouhé linii byli rozmístěni střelci z kuší, kteří drželi v šachu neustále dotírajícího protivníka. Richard obě křídla pravidelně střídal. Jeden den vojáci odolávali neustálým útokům muslimů, zatímco ten druhý pochodovali v relativním bezpečí podél pobřeží. Zodpovědnost za zásobování armády převzalo silné křižácké loďstvo, které brázdilo Středozemní moře po pravici kristových bojovníků a dodávalo jim potraviny a vodu kdekoliv to profil pobřeží jen trochu dovoloval. Podmínky pochodu byly mimořádně kruté, a to především právě pro pěší vojsko. Horko se stávalo pro muže, kteří dlouhé hodiny vláčeli těžkou zbro], téměř nesnesitelným a mnoho z nich následkem přehřátí a žízně zemřelo. Proto jim Richard dopřával během dne mnoho přestávek, které střídal s krátkými pochody. Křižákům trvalo čtyři dny než se dostali do města Haify, vzdáleného od Akkonu pouhých 16 kilometrů. V Haifě si křižáci odpočinuli a zanechali zde vše nepotřebné. Záhy pokračovali dál k městu Caesarea, ke kterému dorazili poslední den měsíce srpna. Město sice bývalo obehnáno opevněním, ale Saladinovi vojáci ho zcela pobořili. Křižákům tak nezbylo nic jiného, než postupovat stále kupředu a zastavovat pouze u vodních toků, kde se tažné zvířectvo, koně a muži, dehydratování po celodenním pochodu, mohli dostatečně napojit. 5. září se Richard I. setkal se Saladinovým bratrem Malikem. Za podmínek, že muslimové podstoupí křižákům celou Palestinu, byl ochoten přistoupit na příměří. Uražený Malik, který nedokázal na tuto troufalost odpovědět, ihned rokování ukončil a odjel zpět k bratrovi.\n\nKdyž křižácké vojsko dorazilo na dotek s hlavní armádou nepřítele, Richard zjistil, že se Saladin snaží vynutit si bitvu v otevřeném terénu, který byl vhodný pro jeho jízdní oddíly. Taková krajina se rozkládala právě poblíž Arsufu. Navíc se zde rozprostíral zalesněný pobřežní pás, v němž bylo možné připravit křižákům překvapení buď tím, že by sem Saladin umístil skryté houfy nebo by les, při postupu křižáků, mohl zapálit. S tím vším však Richard I. počítal a byl pevně rozhodnut bitvu přijmout.\n\nKřižácký pěší ozbrojenec byl obvykle vystrojen ve lněném kabátci a na hlavě nosil koženou nebo kovovou přilbu. K jeho výzbroji patřilo těžké kopí, válečná sekera, kyj nebo krátký meč. V boji byla křižácká pěchota velmi tvrdým protivníkem schopným klást urputný odpor. Díky víře a pevnému přesvědčení o správnosti svého poslání bojovala s neumdlévajícím hrdinstvím. Pokud byli pěší bojovníci přinuceni okolnostmi k ústupu, nepřítel je ohrožoval z týla nebo si to strategie boje vyžadovala, byli schopni bojovat i zády ve směru pochodu. Pružnost křižácké pěchoty učinila velký dojem i na muslimské kronikáře:\n\nZbroj rytířů na koních představovala zejména těžká kroužková košile, která většinou kryla celé tělo. Pod tímto drátěným pancířem měli na sobě navlečené plátěné prádlo, koženou kazajku a kožené nohavice. Ke zbraním rytíře patřilo lehké kopí, dlouhý dvoubřitý meč a těžká válečná sekera. V bitvě u Arsufu sehráli velkou roli i rytíři vojenských řádů, jejichž morálka a přísná disciplína v bitvě dovolila těžkou jízdu využívat k velmi složitým bojovým operacím.\n\nSaladinova armáda byla velice kosmopolitní a bojovali v ní muži celé jeho říše. Jádro jeho vojska tvořila těžká a lehká jízda. Itinerarium, další popis určitého svědka, přibližuje nebezpečí, které představovaly střely muslimů:\n\nPěchota v Saladinově vojsku nebyla příliš zastoupena. Příslušníci pěších oddílů účastnící se bitvy byli většinou naverbovaní žoldnéři, kteří však dokázali na protivníka tvrdě dorážet používáním střelných a vrhacích zbraní.\n\nKdyž se armáda křižáků vynořila z Arsúfského lesa, věnoval Richard mimořádnou pozornost jejímu uspořádání. Už předem ji rozdělil do pěti skupin. Do čela postavil lučištníky a teprve za ně rytířskou jízdu. Templáři zaujali postavení na pravém křídle, vedle nich stáli bojovníci z Anjou a oddíly Guye z Lusignanu a jeho bratra Geoffroie. Sám Richard se svými Angličany, střežícími Dračí standartu, a Normany zaujal postavení ve středu armády. Vlevo od něj pak stáli vlámští a místní baroni vedení Jakubem z Avesnes a Francouzi pod velením Huga Burgundského. Špitálníci zaujali postavení na křídle levém. Obě křídla byla navíc posílena silnými oddíly pěchoty.\n\nSaladin útočil po celý den. Nejprve do boje vyslal pěchotu, která křižáky zasypala střelami z praků i luků a lehkými oštěpy. Masa jezdectva obešla pochodovou linii křižáků zleva a neustálými útoky, zejména na týl sestavy, se pokoušela narušit její uspořádání. Řev trumpet a rachot bubínků naplňoval křesťany téměř fyzickou zuřivostí. Čas od času se přiblížila muslimská obrněná jízda a dorážela na křižáky svými palcáty na dlouhých násadách. Největší tlak doléhal na zadní voj, v němž těžce strádali Maltézští rytíři, kteří ztratili mnoho koní. Jejich velmistr, Garnier de Naplous, se několikrát obrátil na Richarda s žádostí o povolení výpadu a rozprášení muslimů. Richard jeho návrhy prozatím odmítal. Čekal na chvíli, kdy budou rychlí koně muslimů unaveni, a jeho pomalejší rytíři je budou schopni dostihnout. Útok směl být proveden až ve chvíli, kdy k němu osobně vydá rozkaz. S postupujícím dnem na křižáky opět stále víc doléhala úmornost palestinského slunce. Rozvířený prach a neustálý rachot muslimských trumpet a bubnů i stoupající počet obětí, především mezi koňmi, stále více nahlodával trpělivost křižáků. Během bojů postoupili kupředu pouze o necelé tři kilometry.\n\nMaltézští rytíři v zadních řadách se tlačili na francouzské oddíly před nimi a záhy hrozilo porušení pochodové formace. Velmistr špitálníků navíc cítil, že již není dále schopen snášet potupu, kterou pro něj znamenalo vyčkávání bez možnosti opětování útoku. Spolu s rytířem Baldwinem z Carew se tedy rozhodl neuposlechnout Richardova rozkazu a zaútočit.\nZbytek Maltézských rytířů a některé francouzské oddíly se hnaly za nimi. Tento akt vzpoury však nezpůsobil katastrofu, jak by se mohlo za jiných okolností stát. Richard na neposlušnost johanitů zareagoval s ráznou rozhodností (je také docela možné, že v tuto chvíli se již sám rozhodoval o provedení protiútoku). Osobně se postavil do čela vojska a mohutným úderem během několika minut rozprášil Saladinovu armádu do všech stran.\n\nKřižáci pronásledovali prchajícího nepřítele celé míle. To pro ně byl nejnebezpečnější okamžik. Ocitli se bez podpory pěchoty, jelikož taktika muslimů závisela především na principu ústupu, rychlého shromáždění a opakovaného útoku. Richardovi se však podařilo vítězstvím opojené vojáky udržet na uzdě a nedovolil jim příliš se rozptýlit.\n\nBitva u Arsufu byla sice velkým křižáckým úspěchem, avšak tento úspěch nemohl být srovnáván s drtivým vítězstvím Saladina v bitvě u Hattínu. Saladinovo vojsko, i přes ztrátu 7000 mužů, stále nebylo zničeno. Shromáždilo se již druhý den po bitvě a pro Saladina nebyl ve zdejších krajích problém naverbovat nové vojáky. I přesto se však muslimové soustředili už jen na obranu Jeruzaléma. Pro obě strany měla porážka a vítězství spíš morální účinek. Saladin se po této zkušenosti, kdy přišel o nimbus neporazitelného válečníka, již nikdy nepokusil o bitvu s Richardem na otevřeném prostranství.\n\nZáhy po vítězství u Arsufu se Richardovi podařilo dobýt Jaffu. Zde se s vojskem na nějakou dobu usadil. Toho využil Saladin k tomu, aby rozbořil vzkvétající Askalon. Nemohl si dovolit, aby toto město padlo do rukou křižáků. K dalšímu postupu na Jeruzalém neměl Richard I. dost sil. Muslimský vládce při dalším tažení křižáků ke Svatému městu důsledně uskutečňoval taktiku spálené země a Richard dal nakonec přednost vyjednávání. Saladin tedy předložil anglickému králi mírový návrh, podle něhož zpřístupní Boží hrob západním poutníkům a uzná hranice stávajících křižáckých držav. Richard tento návrh asi po roce složité diplomacie přijal a vrátil se zpět do Anglie.\n\n\n"}
{"id": "344430", "url": "https://cs.wikipedia.org/wiki?curid=344430", "title": "Kratochvíle (zámek)", "text": "Kratochvíle (zámek)\n\nKratochvíle ( ) je renesanční zámek 2 km severozápadně od města Netolice v okrese Prachatice. Patrová vila byla využívána jako lovecké letní sídlo. Zámek je ve správě Národního památkového ústavu a je veřejně přístupný.\n\nNa místě dnešního zámku původně stával hospodářský dvůr nazývaný Leptáč, který v roce 1569 věnoval Vilém z Rožmberka regentu rožmberského dominia a budovateli jihočeských rybníků Jakubu Krčínovi z Jelčan. Krčín zde postavil nový dvůr, kolem něhož zřídil rozsáhlou loveckou oboru. Takto půvabně položený dvůr se rožmberskému vladaři zalíbil natolik, že ho v roce 1579 směnil s Krčínem za městečko Sedlčany s deseti vesnicemi.\nDo současné podoby po vzoru italských vil nechal zámek vystavět Vilém z Rožmberka v letech 1583–1589, výstavbou pověřil vlašského stavitele Baldassara Maggiho z Arogna. Nejokázalejší místností zámku je velký přijímací zlatý sál. Reliéfní výzdobu patra vily a zámecké kaple provedl v letech 1588–1589 italský štukatér Antonio Melana. Autorem malířských prací na zámku z roku 1589 je Georg Widman.\n\nV době pře 1. pozemkovou reformou čítal nemovitý majetek krumlovského majorátu knížete Jana Nepomuka ze Schwarzenberka 176 379 ha a byl rozčleněn do 12 velkostatků: v jižních Čechách - Český Krumlov, Hluboká nad Vltavou, Třeboň, Netolice, Protivín, Vimperk, Chýnov a Dlouhá Ves a v severozápadních Čechách - Citoliby, Mšec, Lovosice a Postoloprty s lesním okrskem Domoušice. Hned v první etapě pozemkové reformy mu byl v roce 1921 konfiskován velkostatek Chýnov (celé panství); Libějice (všechna zem. půda); Netolice (všechna zem. půda); Český Krumlov (celé panství). \n\nNa zámku Kratochvíle sídlil přídělový komisariát pro velkostatky Netolice-Libějovice-Radomilice-Hluboká. Velkostatek Netolice-Libějice-Radomilice o celkové rozloze 4 097,22 ha sestával ze 17 dvorů. Z půdy, která zbyla po odečtení rybníků s jejich zátopovou plochou, bylo pro drobný příděl použito 1 908 ha (57%), pro zbytkové statky 1 440 ha (43%). Celkem bylo zřízeno celkem 16 zbytkových statků a sice na dvorech Schwarzenberg, Petrův Dvůr, Nový Dvůr u Lhenic, Štětín, Bavorov, Blanice, Čechtice, Sedlec, Grejnarov, Záhorčí, Rabín, Radomilice, Libějice, Háj, Svobodné Hory a Žitná. \n\nStát (ministerstvo zemědělství) si ponechal zbytkové statky„ Schwarzenberg”, „Grejnarov” a „Libějice”, jakož i veškeré rybníky se zátopovou plochou. Zbytkové statky Schwarzenberg a Grejnarov se staly dvory státního lesního hospodářství, které na Netolicku převzalo též rybniční hospodářství. Na zbytkovém statku v Libějovicích zřídilo ministerstvo zemědělství pokusné stanice. Zbytkové statky Bavorov, Blanice, Čechtice, Sedlec, Háj a Žitná měly být přiděleny jednotlivým zaměstnancům, kteří v důsledku pozemkové reformy přišli o svá místa, zbytkový statek Rábín s výměrou 200 ha byl přidělen nově utvořenému pachtovnímu družstvu ze zaměstnanců Netolického velkostatku.\n\nDvůr Záhorčí byl přidělen městu Vodňany s podmínkou, že přiměřené výměry vlastní zemědělské pudy využije k účelům pozemkové reformy. Zbytkové statky Nový Dvůr u Lhenic, Štětín a Radomilice byly přiděleny do pachtu nájemcům, kteří byli pozemkovou reformou zbaveni dosavadního nájmu. Nejmenší zbytkový statek Svobodné Hory s 20 ha půdy byl přidělen místnímu uchazeči. O příděl zbytkového statku Petrova Dvora mělo být rozhodnuto v nejbližší době. Zaměstnancům velkostatku bylo přiděleno 552 ha půdy u zbytkových statků a 323 ha v drobném přídělu, celkem 875 ha, tudíž 26% z veškeré půdy. Přídělem půdy byli zaopatřeni: 3 úředníci, 10 zřízenců, 24 deputátníků a 94 denních dělníků. Vedle těchto 131 zaměstnanců, hospodařilo 35 zaměstnanců družstevně. Ostatní zaměstnanci, pokud by nebyli penszionováni, měli být zaměstnáni u nabyvatelů zbytkových statků nebo peněžně odškodněni.\n\nS velkostatkem Netolice-Libějice převzal Státní pozemkový úřad také průmyslové podniky: cihelnu v Petrově Dvoře, kterou ponechal u zbytkového statku, cihelnu v Rábíně, kterou přidělil tamnímu cihláři, lihovar v Rábíně, který přidělil tamnímu lihovarskému družstvu a pivovar v Petrově Dvoře - ten byl nakonec přidělen družstvu hostinských a zaměstnanců pivovaru. \n\n\nZámek Kratochvíle zůstal v majetku státu, ministerstva zemědělství, které při provádění pozemkové reformy obdrželo rybníky, dva zbytkové statky a převzalo lesy velkostatku Netolice. Několik obytných budov v blízkosti zámku pro zaměstnance velkostatku ministerstvo zemědělství určilo k ubytování několika rodin penzionovaných zaměstnanců velkostatku. V letech 1926-1933 zde bylo Správou statků zřízeno malé zemědělské muzeum, které vedl správce Státních statků inž. Svoboda (strážil zahradník p. Faktor). Muzeu ale konkurovalo městské muzeum na radnici se sbírkami školního ředitele p. Hampla. Na konci druhé světové války zámek sloužil k uchovávání sbírek Městského muzea v Českých Budějovicích.\n\nVila je obklopena zdí s baštami, v průčelí s hospodářskými stavbami, kaplí a vstupní věží. Vnitřní zahrada zámku byla založena v renesančním slohu s fontánami. Od vily je oddělena vodním příkopem. Podle uspořádání přízemí obytného stavení se Maggi přiblížil jednomu z vilových návrhů Francesca di Giorgio Martini a podobná je i dispozice známé římské vily Farnesiny od Baldassare Peruzziho z let 1505–1511.\n\nVe vile byla od roku 1981 jedinečná expozice českého animovaného filmu s vystavenými originály prací mj. Václava Čtvrtka, Břetislava Pojara, Jiřího Trnky, Hermíny Týrlové a Karla Zemana. Expozice byla v roce 2007 uzavřena a odvezena, kvůli finančním problémům majitele sbírky, společnosti Krátký film.\n\nPo dokončení přestavby zámku do původní podoby z konce 16. století v roce 2011 navštívilo téměř 42 000 lidí, ve srovnání s rokem 2010 se návštěvnost zvýšila o 40 %. V dalších dvou letech sice znovu poklesla − v roce 2012 přes 32 000 lidí a v roce 2013 téměř 28 000 lidí, ale v roce 2014 se znovu zvýšila – přes 36 000 lidí. Zámek se tak zařadil na sedmé místo v návštěvnosti mezi 13 kulturními památkami ve správě Národního památkového ústavu v Jihočeském kraji, zatímco o rok dříve byl desátý a v roce 2011 osmý.\n\nV roce 1934 sem Vladislav Vančura umístil děj románu Konec starých časů. Jiří Menzel však v roce 1989 pro filmovou podobu použil zámek Krásný Dvůr.\n\n\n"}
{"id": "344431", "url": "https://cs.wikipedia.org/wiki?curid=344431", "title": "Zlatníky", "text": "Zlatníky\n\nNázev Zlatníky má více sídel:\n\n\n"}
{"id": "344432", "url": "https://cs.wikipedia.org/wiki?curid=344432", "title": "Zond 6", "text": "Zond 6\n\nZond 6 (Зонд 6) byla bezpilotní kosmická loď SSSR vyslaná k Měsíci roku 1968, šestá oficiální z programu Zond. Měla vyzkoušet možnost dopravy sovětských kosmonautů na Měsíc. Byla katalogizovaná v COSPAR jako 1968-101A. Po obletu Měsíce se loď vrátila na Zemi.\nLoď vyprojektovalo středisko Koroljova. Byl to typ kosmické lodě zcela odlišný od průzkumných sond Zond 1–3. Hmotnost lodě byla 5375 kg. Kabina vyšla konstrukčně z kabiny lodí Sojuz.\n\nPo startu z kosmodromu Bajkonur 10. listopadu 1968 za pomoci rakety Proton K/D se dostala na nízkou parkovací dráhu kolem Země, odtud díky zapálení motoru posledního stupně po hodině od startu se vydala na dráhu kolem Měsíce. Ve vzdálenosti 246 000 km od Země byla dne 12. listopadu provedena korekce dráhy. Dva dny poté loď obletěla Měsíc ve vzdálenosti 2 420 km od jeho povrchu a nastoupila zpáteční let. Fotografické snímky začala pořizovat ještě před příletem k Měsíci a během průletu pořídila také fotografii Země zapadající za Měsíc.\n\nBěhem zpátečního letu byly provedeny dvě letové korekce 16. a 17. listopadu s cílem se zaměřit do přistávacího koridoru o šíři 10 km.\n\nDne 17. listopadu se návratová kabina v druhé kosmické rychlosti 11 km/s oddělila od zbytku sondy (který shořel) a i s pomocí padákového systému přistála tvrdě na území Kazašské SSR. Během přistávacího manévru z lodi unikl vzduch, selhalo barorelé, hlavní padák se otevřel předčasně při příliš vysoké rychlosti a roztrhl se. Kabina se při dopadu na zem rozbila a želvy (součást nákladu s biologickými vzorky) zahynuly. Pokud by uvnitř byli kosmonauti, zahynuli by oni.\n"}
{"id": "344433", "url": "https://cs.wikipedia.org/wiki?curid=344433", "title": "Fiat Panda", "text": "Fiat Panda\n\nFiat Panda je malý osobní automobil výrobce Fiat. První generace Fiatu Panda, někdy nazývána též jako „stará Panda“, byla vyráběna v letech 1980 — 2003 a druhá generace, nazývána jako „nová Panda“ se vyrábí od roku 2003 až do současnosti.\n\nNová Panda se stala Evropským autem roku 2004.\n\nPanda byla navržena jako „moderní selské auto“ : levná, jednoduchá a zároveň nenáročná na údržbu a používání. Vůz byl považován za odpověď na odpověď na další jednoduché malé automobily jako byly třeba Citroën 2CV a Renault 4. Jeho krabicový tvar se stal inspirací pro většinu Fiatů 80. let.\n\nMechanicky byla původní Panda zastaralá, protože využívala díly od jiných starších Fiatů. Motor a převodovka byly převzaty z Fiatu 127. Úsilí o mechanicky jednoduché auto bylo tak zřejmé, že například u zadního odpružení byla použita listová pera. Pozdější verze přidaly různé mechanické zlepšení, ale tento duch robustní jednoduchosti byl dodržen po celou dobu produkce modelu.\n\nMnoho detailů prozrazuje, že Panda zastane práci užitkového vozidla: zadní sedadla byla nastavitelná v 7 polohách - dala se i vyjmout, sedačky byly dobře omyvatelné a všechny skleněné plochy byly úplně ploché - kvůli levné a nenáročné výrobě. To všechno dělalo z původní pandy ideálního společníka i do náročnějších podmínek, ale ani ostatní lidé nebyli ochuzeni - Panda se vyráběla i se skládací střechou.\n\nPanda se setkala s velkým úspěchem v celé Evropě (včetně druhého místa za Fordem Escort v anketě Evropské auto roku) a produkce pokračovala v některých regionech až do května 2003.\n\nPrvní Pandy byly vybaveny buď vzduchem chlazeným dvouválcem o objemu 652 cm³ (Panda 30), nebo vodou chlazeným čtyřválcem o objemu 903 cm³ (Panda 45). V září 1982 Fiat přidal do nabídky další motor - vodou chlazený motor o objemu 843 cm³ (Panda 34) původem z Fiatu 850.\n\nV roce 1982 se začal prodávat Fiat Panda 45 Super - od ostatních verzí se lišil speciálním čalouněním, pětistupňovou převodovkou a novou mřížkou chladiče skládající se z pěti „tyček“. Ostatní modely se nové mřížky dočkaly až při dalších úpravách vzhledu. Podobný Fiatu Panda 45 Super byl Fiat 30 Super - představen byl v únoru roku 1983 a nabízel také jiné čalounění, ale slabší motor.\n\nBrzy byla zahájena produkce Fiatu Panda 4×4. Představil se v červnu roku 1983 a poháněl ho motor o objemu 965 cm³ s výkonem 48 k (36 kW), který byl odvozen od automobilu Autobianchi A112. Ve své době byl revoluční - žádné tak malé auto ještě nikdy nemělo pohon na všechna čtyři kola. Součástky jako je spojka, diferenciál, převodovka a brzdy dodávala rakouská firma Steyr-Puch. Konečná montáž probíhala v závodě v italském městě Termini Imerese. Model také dostal zesílený podvozek.\n\nV lednu roku 1986 se Fiat Panda dočkal mnoha mechanických vylepšení. Motor o objemu 652 cm³ byl nahrazen výkonnějším motorem o objemu 769 cm³ (34k) a motor o objemu 903 cm³ byl nahrazen motorem o objemu 999 cm³ (45 nebo 55k - verze 4×4). Oba agregáty byly součástí nové řady motorů FIRE. Upraveno bylo také zadní odpružení - zadní listové pružiny byly nahrazeny modernějším nezávislým odpružením přes tuhou zadní nápravu (známé jako 'Omega' nápravy). U verze 4×4 byla listová pera zachována, patrně proto, aby se nemusel celý podvozek předělávat.\nZlepšení se rovněž dočkal interiér a karoserie. „Kastle“ byla nyní pozinkovaná a lépe tak odolávala rzi. Avšak na spodním lemu dveří si nová verze nepolepšila - rez se zde objevovala i nadále.\n\nDuben 1986 byl svědkem uvedení nového vznětového motoru o objemu 1301 cm³ a výkonu 37k standardně dodávaného s pětistupňovou převodovkou. Představen byl také dodávkový van, dodávaný jak se zážehovými, tak se vznětovými motory. Zadní okna byla nahrazena černým plastem a standardně se montovaly zadní dveře otvírající se vpravo. Na trzích, kde se jezdilo vpravo, nebyl van prodáván.\n\nV roce 1987 se začala prodávat nová verze Panda Young. Její motor OHV o objemu 769 cm³ měl stejný výkon 34k (25kw) jako sofistikovanější 769 cm³ FIRE jednotka. Nedlouho poté se představil Fiat Panda 4×4 Sisley, který byl založen na standardním Fiatu Panda 4×4, navíc však přidával metalický lak, sklonoměr, posuvnou střechu, bílou barvu kol, střešní nosič, stírače světlometů a nové čalounění.\n\nV roce 1987 se Sisley díky své popularitě stal stálým modelem. Dvousedadlová Elettra, představená roku 1990, byla kompletně poháněna elektrickou energií. Baterie nahradily zadní sedadla a motorový prostor obsadil elektromotor o výkonu 18k (13kw). Převodovka a spojka zůstaly nezměněny. Všechny úpravy si však vyžádaly značné zvýšení hmotnosti až na 1150 kg, proto byly instalovány tvrdší tlumiče a účinnější brzdy. V roce 1992 se výkon zvětšil na 28,8 k a snížila se váha, ale Elettra byla ve srovnání se základní Pandou pořád výrazně těžší.\n\nV roce 1991 se 2. generace Pandy dočkala faceliftu (nejviditelnější změna byla nová mřížka chladiče), nového čalounění a specifikace. Nové zákazníky uspokojila verze „Selecta“ s plynule měnitelnými převody a elektromagnetickou spojkou, dostupná buď s běžným 999 cm³ FIRE motorem (jednobodové vstřikování paliva a katalyzátorem) nebo s novým motorem 1108 FIRE (elektronické vstřikování paliva s třípásmovým katalyzátorem a výkonem 51 k (38 kW). Dále následovala verze CLIX přinášející nové čalounění a standardně dodávanou pětistupňovou manuální převodovku.\n\nNabídka se nyní skládala z verzí 750 Young (769 cm³ ohv), 750 a 750 CLIX (oba 769 cm³ FIRE sohc), 900 Dance (903 cm³ ohv), 1000 Shopping, CLIX, CL Selecta a S (všechny s 999 cm³ sohc, které byly k dispozici s nebo bez SPI a katalyzátoru v závislosti na trhu), 1100 CL Selecta (1108 cm³ sohc s SPI) a 4x4 Trekking (999 cm³). Panda Elettra se už dále neprodávala.\n\nFiat Panda Elettra se v roce 1990 představil jako první komerčně vyráběný elektromobil. Jednalo se o jednoduchý dvoumístný automobil se dvěma bočními dveřmi a výklopnou zadní stěnou. S rozměry 3380 × 1460 × 1445 mm se zařadil mezi nejmenší automobily sériově vyráběné v Evropě. Pandu Elettru poháněl trakční elektromotor o výkonu 9,2 kW, s nimž dokázal jet až k rychlostní hranici 70 km/h a dojet 70-100 km při rychlosti 50 km/h. Akumulátory byly uloženy za předními sedadly namísto za zadními. Protože automobil vážil 1150 kg, v roce 1992 proběhla modernizace, při které byla snížena hmotnost o 50 kg a nepatrně zvýšen výkon elektromotoru. Automobil stál 125 000 franků.\n\nOd roku 1996 byla Panda v důsledku zpřísněných bezpečnostních předpisů a velkým emisím postupně stahována z Evropských trhů, v Itálie se však prodávala až do roku 2003. Celková doba prodeje 23 let učinila z Pandy jedno z nejdéle prodávaných aut. Většina aut 1. generace již nejezdí, protože podlehla rzi, avšak 2. generace se v Evropě pořád těší relativně velké oblibě, především v Itálii a Velké Británii. I když Panda nikdy nebyla tak populární jako kultovní VW Beetle a Citroën 2 CV, našla si spousty majitelů kvůli své robustnosti, dostupnosti, jednoduchosti a také nízké ceně.\n\nNová panda používá stejnou podvozkovou platformu jako Fiat Nuova 500 a vyrábí se ve stejném městě — v Tychách v Polsku. Stejně jako on získala i Panda titul Auto roku v roce 2004. V nabídce je jako pětidveřový hatchback s pohonem předních kol. Už v roce 2007 slavila automobilka milion vyrobených vozů. Byla koncipována jako auto do města, proto má malý poloměr otáčení, pouze 4,75 m. Prodává se i sportovní Panda 100HP s tvrdším podvozkem a vyšším výkonem a crossover Panda Cross s pohonem 4x4.\n\nOd roku 2011 (EURO 5) změna parametrů\n\n\nOd roku 2011 (EURO 5) změna parametrů\n\n"}
{"id": "344434", "url": "https://cs.wikipedia.org/wiki?curid=344434", "title": "Kiš", "text": "Kiš\n\nKiš (sumersky: \"Kiš-ki\"; akkadsky:\" kiššatu\"), v současnosti Tell al-Uhajmir (dosl. \"Červený pahorek\"), Irák), bylo starověké sumerské město. Nacházelo se asi 12 km východně od Babylónu, nyní přibližně 80 km jižně od Bagdádu, v provincii Babil. V sumerském seznamu králů je uváděno jako první město po potopě, které mělo krále. Patronem a poručníkem města byl bůh Zababa.\n\n„Král Kiše“ je jedním z prvních titulů užívaných sumerskými panovníky z jiných měst; sloužil k indikaci nadvlády nad tímto regionem. Kiš byl od raných dob obýván Semity, což je možné odvodit od jmen králů prvních dynastií ze seznamu, která jsou semitského původu. V Sumerském královském seznamu jsou vypsány celkem 4 dynastie původem z tohoto města.\n\nVe městě se také nacházel chrám bohyně Inanny, zvaný \"Chursagkalamma\", „hora-země“.\n\nArcheologický výzkum zde byl prováděn v letech 1912–1914 týmem Francouze Henriho de Genouillac a později v letech 1923–1933 anglo-americkou skupinou pod vedením Stephena Langdona.\n\n"}
{"id": "344437", "url": "https://cs.wikipedia.org/wiki?curid=344437", "title": "Forte Coligny", "text": "Forte Coligny\n\nForte Coligny byla pevnost, založená Francouzi pod vedením Nicolase Durand de Villegagnon na malém ostrůvku Serigipe v ústí zátoky Guanabara u Rio de Janeiro roku 1555. Šlo o součást historické události známé jako France antarctique. \n\nVillegagnon přijel spolu s 500 kolonisty na dvou lodích poskytnutých francouzským králem. Účelem pevnosti byla obrana proti útoku Portugalců a nepřátelských Indiánů z moře i z pevniny. Ostrůvek byl kamenitý a bez porostu. Villegagnon nazval pevnost jménem svého přítele a vůdce francouzských hugenotů admirála Gasparda de Coligny.\n\nPevnost začala vadit Portugalcům kolonizujícím Brazílii. Proto byla portugalským námořnictvem pod velením guvernéra Brazílie Mem de Sá při ostřelování roku 1560 zničena. \n\nVillegagnon tam však již nebyl, vrátil se do Evropy roku 1558. \n\nPo založení města Rio de Janeiro roku 1565 a vytlačení Francouzů z Brazílie roku 1567 vybudovali Portugalci na ostrůvku novou pevnost. Ta bránila vjezd do zátoky Guanabara spolu s dalšími pevnostmi Guajará a Santa Cruz na pevnině. \nPři námořní vzpouře roku 1893 byla tato nová pevnost téměř úplně zničena a došlo k jejímu postupnému rušení.\n\nOstrov Serigipe se dnes jmenuje Villegagnon (Ilha de Villegagnon) a je od roku 1938 domovem námořní školy.\n\n\n"}
{"id": "344438", "url": "https://cs.wikipedia.org/wiki?curid=344438", "title": "The Center", "text": "The Center\n\nThe Center (čínsky 中環中心) je čtvrtý nejvyšší mrakodrap v Hong Kongu. Před ním jsou Two International Finance Centre, Central Plaza a Bank of China Tower. Je vysoký 346 metrů a má 73 pater. The Center je jeden z mála mrakodrapů v Hong Kongu, jehož struktura je kompletně z oceli a nemá žádné posílené betonové jádro. Nachází se na Queen's Road Central, v půli cesty mezi stanicemi Sheung Wan a Central.\n\nThe Center je znám také díky tomu, že jsou na něm naaranžovány stovky neonových světel tak, že prstence blíže k vrcholu mají menší mezery. V noci celý mrakodrap mění barvy. Během Vánoc jsou světla umístěna tak, že rozsvícená budova připomíná vánoční stromeček.\n\nPřímý překlad čínského jména budovy zní \"hlavní střed\", přestože není uprostřed čtvrti.\n\nNěkteré historické struktury musely být kvůli projektu zbourány. Mnoho obchodů s oblečením ve Wing On Street bylo přestěhováno do Western Market.\n"}
{"id": "344455", "url": "https://cs.wikipedia.org/wiki?curid=344455", "title": "Ardžunájanové", "text": "Ardžunájanové\n\nArdžunájanové byl starověký kmen v severní Indii v oblasti Mathury. O tomto kmeni se zmiňuje Čánakja ve svém díle \"Arthašástra\". Název kmene je patrně odvozen od Ardžuny, védského hrdiny a jednoho z hlavních postav indického eposu \"Mahábhárata\". \n\nArdžunájanové byli spojenci sousedního kmene Jaudhéjevů a společně s nimi si pravděpodobně někdy v 1. století př. n. l. vybojovali nad Indo-řeckým královstvím nezávislost. V průběhu 5. století byli Ardžunájové i Jaudhéjevové poraženi guptovským králem Samudraguptou a jejich území bylo začleněno do říše Guptů, která byla tehdy na vrcholu svého rozmachu.\n"}
{"id": "344465", "url": "https://cs.wikipedia.org/wiki?curid=344465", "title": "Arabská hudba", "text": "Arabská hudba\n\nArabská hudba označuje klasickou a populární formu hudby z arabského světa (Egypt, Jordánsko, Sýrie, Libanon, Alžírsko, Maroko, Saúdská Arábie, Jemen atd.) K arabské hudbě patří světská tak jako i náboženská hudba.\n\nArabská hudba je známá svou melodičností a rytmem, méně je však pro ni typická harmonie. V arabské hudbě je pro nás Evropany naprosto cizí systém tónů s jeho intervalovou strukturou. V celém arabském světě můžeme najít mnoho pro nás cizích a zajímavých hudebních nástrojů, které tuto melodičnost formují. Arabští hudebníci interpretují muziku na naše poměry až příliš teatrálně.\n\nVedle klasické arabské hudby můžeme najít i hudbu populární, která se v každé arabské zemi, nebo regionu různě rozvinula. Mezi nejznámější styly regionální populární hudby patří například alžírský Raï, marocký styl Gnawa, Kuvajtský Sout a také egyptský al-jil. Všechny tyto hudební styly jsou vytvořeny prolnutím částečně populární hudby ze západu a tradiční arabské hudby.\n\n\n"}
{"id": "344467", "url": "https://cs.wikipedia.org/wiki?curid=344467", "title": "Stephanie Riceová", "text": "Stephanie Riceová\n\nStephanie Riceová (* 17. června 1988, Queensland, Austrálie) je australská sportovkyně-plavkyně, olympijská vítězka z Letních olympijských her 2008 v disciplíně 400 m polohový závod.\n\nNa Letních olympijských hrách 2008 vyhrála zlatou medaili v disciplíně 400 m polohový závod časem 4:29,45 min v novém světovém rekordu a jako první žena v historií této disciplíny zaplavala pod 4:30,00 min. V tomto závodě se to také podařilo i Kirstyn Coventryové časem 4:29,89 min.\n"}
{"id": "344471", "url": "https://cs.wikipedia.org/wiki?curid=344471", "title": "Pěchotní tank", "text": "Pěchotní tank\n\nPěchotní tank je název kategorie tanků vzniklé a rozvinuté ve Velké Británii v letech mezi světovými válkami. Tyto tanky obvykle měly mnohem silnější pancéřování ve srovnání s lehčími tanky další kategorie - rychlý tank - a byly určeny zejména k bezprostřední podpoře postupující pěchoty a k ničení opevněných pozic protivníka. Do vzniklého průlomu měly nastoupit rychlé tanky a s využitím své vysoké rychlosti a většího dosahu vniknout do hloubky nepřátelského území a odříznout zásobovací linie, nebo provést obchvat jeho pozic.\n\nV moderní terminologii pěchotní tanky byly v podstatě těžké tanky, zatímco rychlé tanky plnily roli středních a lehkých tanků nebo obrněných automobilů.\n\nRozdělení tanků na pěchotní a rychlé má svůj počátek v britské armádě období první světové války. Tehdy byly rozděleny zvlášť těžké tanky Mark I, II, III, Mark IV, Mark V a druhou skupinu tvořily rychlejší tanky typu Mark A \"Whippet\", Mark B a Mark C. V meziválečném období britské experimenty v oblasti tankových vojsk dále podporovaly tuto koncepci, protože se shodovala s oficiální válečnou doktrínou. \n\nJelikož pěchotní tanky měly postupovat zároveň s pěchotou pohybující se pouze po vlastních nohou, nebyla zapotřebí vysoká rychlost jízdy a proto byly schopny disponovat silnějším pancéřováním. První britské pěchotní tanky Mk.I Matilda I a Mk.II Matilda II byly vyzbrojeny kulometem respektive dvouliberním protitankovým kanónem (2-pdr OQF). Dále následovaly další typy Mk.III Valentine a Mk.IV Churchill. Toto \"rozštěpení\" v rozdělení rolí mezi tanky pěchotní a tanky rychlé vydrželo v britské armádě až do konce druhé světové války.\nAčkoliv byly tyto tanky schopny odolat zásahům z tankových a protitankových kanónů a jejich konstrukce umožňovala dobrou průchodnost v terénu, v praxi se rozdělení tanků na tyto dvě skupiny neukázalo jako efektivní. Ačkoliv byl pěchotní tank Churchill ve své úloze poměrně úspěšný, idea pěchotního tanku postupně s vývojem nových typů v průběhu války dohasínala. Nakonec byly úplně nahrazeny nástupem nového \"univerzálního tanku\" (Main Battle Tank - MBT) Centurion, který měl pancéřování a palebnou sílu jako pěchotní tanky zároveň s vysokou rychlostí a pohyblivostí jako rychlé tanky. \n\nTato koncepce byla uplatněna rovněž u dalších dvou tankových velmocí třicátých let. V Sovětském svazu byla reprezentována lehkým pěchotním tankem T-26 a později těžkým pěchotním tankem KV-I a KV-II. Ve Francii byly zkonstruovány lehký pěchotní tank Renault R-35 a těžký pěchotní tank Char B1.\n\n\n"}
{"id": "344482", "url": "https://cs.wikipedia.org/wiki?curid=344482", "title": "Křižníkový tank", "text": "Křižníkový tank\n\nKřižníkový tank (anglicky cruiser tank, někdy také rychlý tank nebo jízdní tank) byl název kategorie tanků vytvořené v období po první světové válce ve Velké Británii. \n\nV roce 1936 britský War Office ustanovil dvě hlavní kategorie budoucího rozvoje tanků. První kategorie těžších pěchotních tanků byla určena ke spolupráci a blízké podpoře útočící pěchoty. Pohyblivé rychlé tanky další kategorie byly projektovány k provádění výpadů hluboko do nepřátelského území. \nTento typ tanků se vyznačoval vysokou pohyblivostí a rychlostí a operoval nezávisle na pomalu postupující pěchotě a jejich pěchotních tancích. Byl určen k provádění průzkumu, obchvatům protivníka a rychlým nájezdům ve stylu jízdní kavalerie v souladu s koncepcí tankové války prosazovanou ve Velké Británii generálem Hobartem a kapitánem Liddel-Hartem. Protože princip jejich nasazení měl být podobný jako u tehdejších křižníků, dostaly označení křižníkové tanky.\n\nRychlost zde byla důležitým faktorem, proto z důvodů udržení nízké hmotnosti byly první křižníkové tanky konstruovány s poměrně tenkým pancéřováním a slabou výzbrojí. Toto přenesení důrazu na rychlost způsobilo nevyváženost britských tankových konstrukcí, nedostatečná pozornost byla věnována kvalitě pancéřové ochrany. V této době se ještě v praxi neprojevilo, že lehce pancéřované tanky nemají šanci obstát na moderním válčišti. Ještě větším problémem pro většinu křižníkových tanků byla malá ráže jejich kanónové výzbroje. Většina těchto tanků byla vyzbrojena dvouliberním protitankovým kanónem ráže 40 mm. Tento kanón měl dostatečnou průbojnost (nejlepší ve své době), ale nikdy pro něj nebyla vyvinuta tříštivo-trhavá munice. To způsobovalo, že rychlé tanky nebyly schopny účinně ničit protivníkovo protitankové dělostřelectvo. Jakmile byly v průběhu bojů druhé světové války zjištěny nedostatky této koncepce, došlo nejprve k přezbrojení na šestiliberní protitankový kanón ráže 57 mm ihned, jakmile byl dostupný a veliké úsilí bylo vynaloženo na neúspěšný vývoj křižníkového tanku s výzbrojí 17 liberního protitankového kanónu ráže 76 mm. Ironií osudu bylo, že ačkoliv byl u těchto tanků kladen důraz na vysokou pohyblivost, velká část z nich byla soužena technickou nespolehlivostí v provozu. Tento problém byl obvykle zapříčiněn nedostatečným vývojem a nebyl uspokojivě vyřešen až do příchodu křižníkového tanku Cromwell s jeho výkonným a spolehlivým motorem Rolls-Royce Meteor v roce 1944.\n\nV roce 1934 zkonstruoval Sir John Carden v závodě Vickers-Armstrongs nový střední tank A9, který následně dostal označení Cruiser Tank Mark I. U tohoto typu bylo využito zkušeností s předchozími lehkými tanky Light Tank Mk III. Prototyp byl testován v roce 1936 a následujícího roku se rozběhla sériová výroba. V letech 1937 až 1938 bylo vyrobeno celkem 125 kusů. První bojové nasazení 1940 v průběhu bitvy o Francii odhalilo četné nedostatky, zejména nedostatečnou sílu pancéřování a těsný prostor pro osádku. Ve službě se udržel až do roku 1941 na severoafrickém bojišti.\n\nDalší následovník, typ A10 označen jako Heavy Cruiser byl také vyprojektován ve stejné firmě. Do sériové výroby se dostal v roce 1938 pod označením Cruiser Tank Mark II. Podobal se svému předchůdci, měl ale silnější pancéřování a byl nově vyzbrojen kulometem Besa. V letech 1938 až 1940 bylo vyrobeno celkem 175 kusů. Bojově byly nasazeny ve Francii roku 1940, Severní Africe a v Řecku.\n\nVýroba typů Mk I a Mk II byla omezována poté, co se velení britské armády rozhodlo přijmout do výzbroje mnohem pokrokovější a rychlejší tank založený na Christieho konstrukci podvozku a s lepším pancéřováním. Výsledkem vývoje byl tank A13 označený jako Cruiser Tank Mark III, který byl v počtu 65 kusů zařazen do výzbroje roku 1937 a jeho silněji pancéřovaná varianta A13 Mk.II pod názvem Cruiser Tank Mark IV.\n\nV průběhu počáteční fáze druhé světové války byl zřejmě nejznámějším typem křižníkového tanku Cruiser Tank Mk. VI \"Crusader\" používaný ve velkém počtu během severoafrického tažení. K dalším britským konstrukcím tohoto období patří Cruiser Tank Mk. V \"Covenanter\", Cruiser Tank Mk. VII \"Centaur\", Cruiser Tank Mk. VIII \"Cromwell\" a Cruiser Tank \"Comet\". Centaury a Cromwelly byly poprvé nasazeny v průběhu vylodění v Normandii, tanky Comet až začátkem roku 1945. Koncem války se už křižníkové tanky svým pancéřováním a palebnou silou přestaly odlišovat vůči středním tankům. \n\nV průběhu druhé světové války postupné zdokonalování technologie umožňovalo těžším tankům vyrovnat se v rychlosti křižníkovým tankům a celá tato koncepce se stávala zastaralou. Poslední příslušník linie křižníkových tanků byl Centurion. Tento tank kategorie Heavy Cruiser (těžký rychlý tank) spojil pohyblivost křižníkových tanků a silné pancéřování pěchotních tanků na jednom podvozku. Tím vznikla nová kategorie poválečných tanků Main Battle Tank - MBT.\n\nKoncepce rychlých tanků byla uplatněna také v Sovětském svazu ve třicátých letech. Hlavním představitelem byla typová řada rychlých tanků (Bystrochodnyj tank) BT. \n\n\n"}
{"id": "344486", "url": "https://cs.wikipedia.org/wiki?curid=344486", "title": "Pomník Jiřího z Poděbrad", "text": "Pomník Jiřího z Poděbrad\n\nPomník Jiřího z Poděbrad je novorenesanční pomník, který byl vybudován na východní straně Jiřího náměstí v Poděbradech naproti Mariánskému sloupu. Pomník, jehož autorem je Bohuslav Schnirch, je považován za jedno z vrcholných děl české monumentální plastiky 19. století.\n\nO vytvoření pomníku se zasloužil poděbradský Sokol, který v roce 1883 založil Spolek pro vybudování pomníku krále Jiřího, jehož realizací pověřil právě Bohuslava Schnircha. Část peněz se mu podařilo získat pomocí sbírek a dobročinnými akcemi. Socha byla dokončena v roce 1891 a byla vystavena na Jubilejní zemské výstavě v Praze (což urychlilo sběr finančních prostředků) a na výstavišti zůstala až do skončení Národopisné výstavy českoslovanské v roce 1895. V Poděbradech byl pomník za velkých oslav odhalen 15. srpna 1896. V letech 1994–1996 došlo ke kompletní renovaci celého pomníku.\n\nPomníku dominuje jezdecká socha Jiřího z Poděbrad o přibližně dvojnásobku životní velikosti. Pomník zachycuje Jiřího z Poděbrad v okamžiku, kdy po bitvě u Vilémova podává na usmířenou ruku Matyáši Korvínovi.\n\nAby byla výroba sochy co nejlevnější, použil Schnirch místo techniky odlití sochy z bronzu, výrazně levnější technologii vytepání sochy z měděných plátů, které jsou uchyceny na ocelové kostře. Pláty vytepal a na železnou kostru osadil pražský kovotepec Richard Schorcht. Socha se skládá celkem z 12 dílů. Šestimetrový podstavec je pískovcový. V jeho rozích jsou čtyři pážata, štítonoši Čech, Moravy, Lužice a Slezska. Na stranách podstavce jsou emblémy války a míru, doplněné pamětními nápisy. Na podstavci se objevilo i několik pamětních desek. Jedna je připomínkou bitvy u Zborova a druhá znovuodhalení opravené sochy v roce 1996.\n\n"}
{"id": "344489", "url": "https://cs.wikipedia.org/wiki?curid=344489", "title": "Zalitavsko", "text": "Zalitavsko\n\nZalitavsko (\"Translajtánie\", z němčiny \"Transleithanien\"), nepřesně Uhersko, byla jedna ze tří částí Rakousko-Uherska v letech 1867–1918 s hlavním městem Budapeští. Od druhé části, Předlitavska (\"Cislajtánie\") neboli Rakouska, jej zčásti oddělovala řeka Litava.\nPojem „Zalitavsko“ byl neoficiální, jako názvy země se užívaly také Země Koruny svatoštěpánské či Uherská koruna.\n\nSoučástí Zalitavska bylo Uherské království (maďarsky \"Magyar Királyság\"), Království chorvatsko-slavonské (chorvatsky \"Kraljevina Hrvatska i Slavonija\", maďarsky \"Horvát-Szlavónia Királyság\") a svobodný přístav Rijeka (italsky \"Fiume\") a jeho okolí.\n\n\n\n\n"}
{"id": "344492", "url": "https://cs.wikipedia.org/wiki?curid=344492", "title": "Sergej Bagapš", "text": "Sergej Bagapš\n\nSergej Bagapš (, \"Sergej Vasyl-ipa Bagapš\"; 4. března 1949, Suchumi, SSSR – 29. května 2011, Moskva) byl prezidentem separatistické, mezinárodně neuznané Republiky Abcházie, která jednostranně vyhlásila svou nezávislost na Gruzii.\n\nV mládí byl Bagapš členem Gruzínské basketbalové reprezentace. Vystudoval subtropické zemědělství na Gruzínské státní univerzitě v Suchumi a již během studií pracoval v podniku na zpracování vína. Později si našel práci jako člen ochranky gruzínské státní banky. Po absolvování vojny v roce 1972 začal pracovat jako předseda sovchozu a s tím přišla i funkce instruktora v zájmových kroužcích, organizovaných Komsomolem.\n\nV roce 1978 dostal v komsomolu nové pravomoci a byl zodpovědný za informování gruzínského ústředního výboru této mládežnické organizace o aktivitách abchazské větve a jejích členů. Potom za dva roky se stal prvním tajemníkem abchazské regionální organizace Komsomolu, čímž vlastně vstoupil do politiky. V roce 1982 se stal okresním tajemníkem sovětské komunistické strany v Očamčyře, kde setrval až do rozpadu SSSR. Po pádu komunismu opustil politiku a coby podnikatel reprezentoval Abcházii v Moskvě.\n\nJeho moskevská mise skončila v roce 1995, když si ho nový premiér jeho vlasti Gennady Gagulia, která jednostranně vyhlásila nezávislost, kterou tehdy nikdo z mezinárodního společenství neuznával, vybral za svého místopředsedu vlády. Dne 9. prosince 1995 byl na Bagapše v Suchumi spáchán atentát, kdy vyvázl s vážnými zraněními. V tu dobu totiž probíhala tvrdá jednání mezi Abcházií, Gruzií a Ruskem o statusu Abcházie a o mandátu mírových jednotek OSN, a Bagapš opakovaně navrhoval plán návratu gruzínských uprchlíků do Abcházie, čímž se dostal do opozice vůči prezidentovi Ardzinbovi.\n\nDne 29. dubna 1997 se stal premiérem separatistické republiky, když jeho předchůdce Gennady Gagulia odstoupil z funkce ze zdravotních důvodu. Premiérem setrval až do 20. prosince 1999, kdy se v Suchumi opět odehrály bombové útoky, navíc prezident Ardzinba byl znovuzvolen prezidentem, takže bylo nutné jmenovat nového premiéra. Jeho politika již však nebyla a nemohla být tak umírněná, jako když byl ve funkci místopředsedy vlády. Jeho administrativa totiž musela řešit napjatou situaci, kdy v květnu 1998 došlo ke konfliktům na hranicí separatistické republiky s gruzínskými extrémisty usilujícími o opětovné připojení Abcházie ke Gruzii silou (někdy je tato krize nazývaná jako „šestidenní válka“).\n\nTo vedlo k vypalování stovek domů na abchazské straně a k úprku asi 30 tisíc Gruzínců z příhraničních okresů. Tato složitá situace vedla k tomu, že Tbilisi vyslalo k řece Inguri armádu, čímž ještě více vzrostlo napětí, ale to bylo krátce na to zažehnáno, když gruzínská armáda pozatýkala účastníky boje s Abcházy.\n\nPo odstoupení z funkce premiéra na nějaký čas zmizel z politiky a stal se na léta 2000 - 2004 výkonným ředitelem abchazského státního elektrárenského podniku Černomorenergo. Ke konci tohoto období se pozvolna vracel do politiky a byl vnímán jako kandidát opozice do prezidentských voleb v roce 2004. Už na začátku roku 2004 se stal jedním ze tří nejvlivnějších osobností v nově založené straně Jednotná Abcházie. Po sjednocení této strany s hnutím válečných veteránů Amcachara se stal jejich společným kandidátem na prezidenta, když ho obě strany upřednostnily před jinými možnými kandidáty jako třeba před bývalým ministrem zahraničí Sergejem Šambou.\n\nPrezidentské volby Bagapš vyhrál velmi těsným výsledkem 50,3 % hlasů, což se setkalo s problémy a jak Bagapš, tak jeho hlavní protikandidát Raul Chadžimba podali protest. Abchazská volební komise totiž za vítěze původně prohlásila Chadžimbu s tím, že se Bagapš umístil až druhý daleko za vítězem, což se nezakládalo na pravdě. Abchazský nejvyšší soud proto nařídil přepočítání hlasů a vyšlo najevo, že ve skutečnosti vyhrál Bagapš s oněmi 50,3 % hlasů. Nejvyšší soud však vzal tento verdikt zpět poté, co do budovy soudu vtrhli příznivci Chadžimby. V nastalé krizi Bagapš pohrozil, že 6. prosince 2004 provede vlastní prezidentskou inauguraci bez ohledu na dění v zemi, ale rychle vzal tuto hrozbu zpět. Bagapš usedl s Chadžimbou k jednacímu stolu a výsledkem byla dohoda, že se budou volby opakovat s tím, že oba budou kandidovat společně jako symbol národní jednoty: Bagapš na prezidenta a Chadžimba na viceprezidenta.\n12. ledna 2005 byl tedy nakonec zvolen prezidentem Abcházie s podporou 91,5 % obyvatel a o měsíc později byl slavnostně inaugurován. Jeho vláda byla po toto funkční období charakteristická stabilitou na personálním poli s minimem změn ve vládě. Ale vztahy s Gruzií vřely, neboť docházelo k provokacím z gruzínské strany (kvůli údajnému prodeji lukrativního majetku, jenž původně patřil Gruzíncům vyhnaným z Abcházie), hlavně k průnikům jejích pohraničníků do okresu Tkvarčeli a Gali, kde docházelo k přestřelkám s abchazskými vojáky s několika mrtvými, takže Bagapš nařídil po zasedání bezpečnostní rady přesunout část abchazské armády k hranicím s Gruzií. V roce 2008 se jeho vláda zapojila do rusko-gruzínského konfliktu o Jižní Osetii, když označil gruzínský útok za genocidu osetinského národa. Abcházie se od Ruska a dalších zemí konečně dočkala částečně mezinárodního uznání, ovšem mezinárodní společenství stále uznávalo Abcházii jako nedílnou součást Gruzie, proti čemuž Bagapš v dubnu 2009 kontroval prohlášením, že by si zejména Evropská unie měla uvědomit, že je nezávislost Abcházie vyřešena jednou provždy, ale okamžité uznání od ostatních států světa žádat nebude a připomněl případ mezinárodního uznání Kosova. Bezpečnostní situace byla po válce o Jižní Osetii stále napjatá a kvůli pokračujícím provokacím z konce října 2008 ze strany Gruzie vydal Bagapš příkaz, aby bezpečnostní složky adekvátně zasáhly, přičemž prohlásil, že Gruzie rozpoutala teroristické akce na území Abcházie a obvinil Evropskou unii z tendenčního přístupu k vyhodnocování situace a z nespravedlivého hodnocení činů gruzínské vlády, jež podle jeho názoru pozvedla terorismus na úroveň státní politiky.\n\nV létě 2009 však musel řešit politickou krizi, když Abcházii zasáhly protesty obyvatel a rezignoval tajemník bezpečnostní rady státu. Tato situace komplikovala naplánované prezidenstké volby, jež se měly konat v prosinci téhož roku, do kterých Bagapš už v dubnu oznámil na tiskové konferenci v Moskvě, že využije své ústavní právo a bude se ucházet o druhý mandát. Navíc Gruzie zahájila námořní blokádu Abcházie, což Bagapš označil za pirátství, a dal pokyn abchazskému námořnictvu, aby na gruzínské lodě střílelo, pokud vplují do abchazských výsostných vod.\n\n27. října téhož roku byl nominován svou stranou Jednotná Abcházie jako kandidát na prezidenta a jeho premiér Aleksandr Ankvab ze strany Aitaira byl nominován na post viceprezidenta. Poté, co se 18. listopadu Bagapšovi povedlo získat další podporu od Komunistické strany Abcházie, bylo jeho znovuzvolení již téměř jisté a získal podporu 59,37 % voličů. 13. prosince 2009 po svém znovuzvolení Bagapš prohlásil, že se inaugurace bude konat 12. února 2010 a proběhne rychle, skromně a bez pompézností. Rovněž prohlásil, že bude při svém druhém mandátu snažit o hlubší spolupráci s Ruskou federací, přičemž je připraveno k realizaci několik projektů jako zavedení nového plynovodu do Suchumi a další fáze rekonstrukce tratí abchazských železnic. Musel však čelit kritice, že rozprodává Rusům majetek abchazského národa. Gruzínský prezident Michail Saakašvili však volby označil za frašku a komedii v režii Moskvy.\n\n12. února 2010 se tak stalo a k obhájení mandátu obdržel gratulace od ruského prezidenta Dmitrije Medvěděva. Už o pět dnů později Bagapš podepsal mezivládní dohodu o využití vojenské základny v Gudautě na území Abcházie ruskou armádou na dobu 49 let s možností prodloužení o dalších 15 let, jež byla předjednána už v září předešlého roku. Gruzie označila dohodu a přítomnost Rusů v Abcházii i Jižní Osetii za ruskou okupaci pětiny svého území. Byly rovněž podepsány dohody o tom, že se budou Rusové podílet na hlídání abchazských hranic.\n\nV této době byla rovněž znovu otevřena otázka ohledně odprodeje nemovitostí gruzínských obyvatelů, kteří byli z Abcházie vyhnáni v letech 1992-1993. Bagapš uznal, že skutečně docházelo k ilegálnímu odprodeji ruským zájemcům, avšak osobně se zasadí o spravedlnost. Proto ustanovil komisi, do jejíhož čela se nominoval sám, a osobně dohlížel spolu s ruským ministrem zahraničí Lavrovem a přizvanými generálními prokurátory Abcházie a Ruska na námitky Gruzínů, z jejichž podnětu se záležitost vůbec začala řešit, a mnohé případy komise uzavřela jako opodstatněné a ex offo přiznala těmto Gruzínům vlastnictví nemovitosti nebo finanční kompenzaci. Bagapš také prohlásil, že budou gruzínským vyhnaným obyvatelům jejich nemovitosti vráceny až poté, co vláda Gruzie zaplatí Abcházii válečné reparace ve výši 13 miliard amerických dolarů (zhruba 250 miliard korun) za škody, které Gruzíni způsobili během války v Abcházii v letech 1992-1993. Již dříve Bagapš také odmítnul návrhy o urovnání gruzínsko-abchazského konfliktu, o nichž se v květnu 2008 hlasovalo v OSN, i které přednesl už v roce 2008 německý ministr zahraničí Frank-Walter Steinmeier, který jednostranně prosazoval návrat gruzínského obyvatelstva do Abcházie, což Bagapš označil za nepřijatelný návrh, který by pouze vyústil v další válku.\n\nV květnu 2011 mu však lékaři našli výrůstek na jedné z plic, takže musel do Moskvy podstoupit operaci, která byla provedena 21. května. Ačkoliv se výrůstek na plicích podařilo úspěšně odstranit, zemřel Sergej Bagapš 29. května v nemocnici v Moskvě na selhání srdce. Dva dny před úmrtím náhle nastaly pooperační komplikace a Bagapš upadl do bezvědomí. Po operaci totiž doktoři zjistili, že měl Bagapš kromě problému s plicí též rakovinu. Jeho úřad poté vykonával viceprezident Aleksandr Ankvab a do tří měsíců byly dle abchazské ústavy vypsány předčasné prezidentské volby. Suchumský primátor Alias Labachua poté navrhl, aby bylo Náměstí ústavy SSSR přejmenováno po Bagapšovi. Jeho návrh byl městskou radou přijat 26. ledna 2012.\n\n"}
{"id": "344494", "url": "https://cs.wikipedia.org/wiki?curid=344494", "title": "Plagiopyla frontata", "text": "Plagiopyla frontata\n\nPlagiopyla frontata je nálevník z třídy Plagiopylea. Nemá mitochondrie, místo nich metabolizuje pomocí hydrogenozomů. Také je v úzkém symbiotickém vztahu s metanogenními archei, které tvoří metan ze zplodin metabolismu tohoto prvoka.\n\n"}
{"id": "344499", "url": "https://cs.wikipedia.org/wiki?curid=344499", "title": "Sportovní střelba na Letních olympijských hrách 2008 - vzduchová pistole na 10 m mužů", "text": "Sportovní střelba na Letních olympijských hrách 2008 - vzduchová pistole na 10 m mužů\n\nSoutěž ve střelbě vzduchovou pistolí na 10 metrů mužů na Letních olympijských hrách 2008 se odehrály 9. srpna, 2008 v Beijing Shooting Range Hall.\n"}
{"id": "344500", "url": "https://cs.wikipedia.org/wiki?curid=344500", "title": "Zdeňka Veřmiřovská", "text": "Zdeňka Veřmiřovská\n\nZdeňka Veřmiřovská (27. června 1913, Kopřivnice – 13. května, 1997 Praha) byla česká sportovní gymnastka a olympijská vítězka.\n\n"}
{"id": "344501", "url": "https://cs.wikipedia.org/wiki?curid=344501", "title": "Choltice (Litultovice)", "text": "Choltice (Litultovice)\n\nSídlo Choltice (německy \"Choltitz\", polsky \"Chołcice\") je základní sídelní jednotka městyse Litultovice, nacházející se v okrese Opava, v Moravskoslezském kraji.\n\nOsada byla založena roku 1846 Antonínem Sedlickým z Choltic. Původně patřily Choltice k Jezdkovicím, od roku 1948 k Litultovicím.\n\n"}
{"id": "344505", "url": "https://cs.wikipedia.org/wiki?curid=344505", "title": "Ordnance QF 2 pounder", "text": "Ordnance QF 2 pounder\n\nKanón OQF 2 pounder (\"Ordnance Quick Fire 2-pounder\" neboli \"\"dvouliberní kanón\"\") byl britský protitankový a tankový kanón ráže 40 mm používaný během druhé světové války. Byl bojově použit v průběhu bojů ve Francii v roce 1940 a v severoafrickém tažení.\n\nS postupným zesilováním tankových pancířů přestala jeho průbojnost vyhovovat a od roku 1942 byl nahrazován kanónem OQF 6 pounder. Ve své tankové variantě se stal nejrozšířenějším britským tankovým kanónem počátečního období války a tvořil typickou hlavní výzbroj středních a těžkých obrněných automobilů až do konce války.\n\n\n"}
{"id": "344507", "url": "https://cs.wikipedia.org/wiki?curid=344507", "title": "Vyhlášení války", "text": "Vyhlášení války\n\nVyhlášení války a vypovězení války je formální akt (psaný nebo formou projevu) nebo psaný dokument, kterým je vyhlášen válečný stav mezi dvěma nebo více státy. Jedná se o termíny právnické a je tedy velmi podstatný obsah obou aktů, který se může shodovat. V takovém případě, že se v obsahu shodují, může jít o pojmy, které se mohou zaměňovat, ale bude to jednání jazykově zavádějící.\n\nVaníček ve své knize odkazuje na III. Haagskou úmluvu o počátku nepřátelství z roku 1907, která stanoví, že vypovězení války je veřejně deklarovaný akt nepřátelství, kterým se oznamuje, že mezi znepřátelenými stranami nastal válečný stav.\n\nV roce 1945 přijatá Charta Spojených národů nicméně učinila vyhlášení války z jiných než obranných důvodů z hlediska mezinárodního práva nezákonným a proto dnes útočící státy válku již nevyhlašují.\n\nV odborné české i zahraniční literatuře se lze setkat s volným zaměňováním termínu: válka (ang. \"war\") a válečný stav (ang. \"state of war\").\n\nVálka je otevřený ozbrojený konflikt vyhlášený mezi dvěma státy nebo společenskými komunitami, který se projevuje přerušením normálních politických a diplomatických aktivit mezi oběma stranami, případně mobilizací všech jejich dostupných zdrojů. V oblasti, kde ke střetu dochází, může vyústit ve vyhlášení válečného stavu nebo válečné situace.\n\nCarl von Clausewitz definuje válku jako akt násilí s cílem protivníka podřídit se naší vůli. Organizované násilí uskutečňované politickou jednotkou proti jednotce druhé. Pokud toto násilí nemá politický charakter, nemůže se hovořit o válce. Válka je konflikt politický, ve kterém se střetávají ozbrojené síly dvou i více stran.\n\nVedení války by měla mít svá pravidla, která jsou vymezena v Úmluvě o zákonech a obyčejích pozemní války, která byla podepsaná 18. října 1907 v Haagu a Řád pozemní války (Řád zákonů a obyčejů pozemní války), který je přílohou této úmluvy. Smluvní strany se v preambuli této úmluvy shodli na tom, že při všem úsilí hledat prostředky, aby byl zabezpečen mír a zamezeny ozbrojené konflikty mezi národy, přece je důležité mít na zřeteli případy, kde odvolání se zbraní je přivozeno událostmi, které nemohly být odvráceny jejich úsilím. V dalším textu zejména žádají, aby i v tomto nejkrajnějším případě byly zachovány zájmy lidskosti a stále stoupající požadavky civilizace.\n\n\nOSN 1968 – potvrdilo usnesení konference Červeného kříže, že musí existovat zásady vedení akce za ozbrojeného konfliktu:\n\nStav vzniklý mezi znepřátelenými stranami (státy nebo jinými subjekty mezinárodního práva) vypuknutím ozbrojeného konfliktu, a to bez ohledu na to zda byla vypovězena válka. Ústava ČR jej definuje jako situaci, kdy je ČR napadena, nebo je-li třeba plnit mezinárodní smluvní závazky o společné obraně proti napadení. Válečný stav vyhlašuje Parlament České republiky (Ústavní zákon č. 1/1993 Sb., Ústava České republiky).\n\nÚstava České republiky vyhlášení války neumožňuje. V Česku lze válečný stav vyhlásit pouze v případě napadení nebo je-li třeba plnit smlouvy o společné obraně. Válečný stav vyhlašuje Parlament České republiky, k přijetí usnesení o vyhlášení válečného stavu je nutná nadpoloviční většina obou komor parlamentu. Pokud je Poslanecká sněmovna rozpuštěna, vyhlašuje válečný stav Senát. Prezident je poté povinen nařídit mobilizaci. Prezident nemůže v době válečného stavu nebo stavu ohrožení státu vetovat zákony přijaté ve zkráceném řízení.\n\nPodle českých zákonů je příprava a podněcování útočné války a agrese podle § 405a § 406 a § 407 českého trestního zákoníku trestné.\n\nVyhlášení války se řídí třetí Haagskou úmluvou o vypuknutí nepřátelství.\n\n\n"}
{"id": "344510", "url": "https://cs.wikipedia.org/wiki?curid=344510", "title": "Válečný stav", "text": "Válečný stav\n\nVálečný stav je stav, kdy dvě a více stran jsou ve vzájemném ozbrojeném konfliktu. Jedná se především o stav vzniklý mezi státy nebo jinými subjekty mezinárodního práva. Jeho průběh a způsob vyhlášení se liší stát od státu, záleží na jeho zakotvení v Ústavě nebo jiných právních dokumentech daného státu.\n\nV České republice se jedná o stav, kdy je Česká republika napadena ozbrojenou složkou jiného státu nebo o stav, kdy je Česká republika povinna plnit mezinárodní smluvní závazky o společné obraně proti napadení. Vyhlašuje jej Parlament České republiky a k jeho vyhlášení je zapotřebí souhlas nadpoloviční většiny všech poslanců a souhlas nadpoloviční většiny všech senátorů. Jedná se o nejvyšší stav z krizových stavů, které mohou orgány České republiky vyhlásit v reakci na mimořádnou událost či ohrožení státu.\n\nVálečný stav tak znamená už opravdové vedení války (nebo její vypovězení), které s sebou přináší řadu nutných opatření. Tato opatření mohou zahrnovat omezení základních práv a svobod, uložení různých povinností, mobilizaci a další prostředky, které výrazně mění vnitřní uspořádání státu. V rámci mezinárodních stavů jde například i o omezování diplomatických kontaktů, uzavření hranic a vypovězení některých mezinárodních smluv. V tomto případě se klade důraz na akceschopnost řídících a výkonných složek státu.\n\nV případě, že je Česká republika ohrožována útokem ozbrojených složek jiného státu, nebo je takovému ohrožení vystaven stát, se kterým má Česká republika smluvní závazek týkající se společné obrany proti napadení, Parlament České republiky vyhlašuje válečný stav. Jeho platnost je okamžitá a týká se celého území České republiky. Dále Parlament uděluje souhlas s vysláním ozbrojených sil státu mimo území České republiky a jejím setrváním na daném území. \n\nDalším subjektem, který má pravomoc rozhodovat v případě vyhlášení válečného stavu je Vláda České republiky. Ta rozhoduje o vyslání ozbrojených sil v případě, jedná-li se o plnění smluvních závazků s jinými státy, vyslání vojska za účelem mírové operace nebo účast vojsk na záchranných pracích při živelních pohromách. Dále také rozhoduje o průjezdu nebo přeletu ozbrojených složek jiných států přes území České republiky. \n\nRozhodnutí Vlády může Parlament zrušit nesouhlasným rozhodnutím jedné nebo obou komor Parlamentu.\n\nV období válečného stavu má Vláda možnost požádat Parlament o projednání návrhu zákona (nejedná-li se však o ústavní zákon) v tzv. \"zkráceném jednání\", kdy obě komory Parlamentu mají zkrácenou dobu na projednání návrhu zákona. Poslanecká sněmovna má 72 hodin na usnesení se ohledně návrhu a poté, co návrh postoupí, má Senát 24 hodin k vyjádření. Nevyjádří-li se k návrhu, znamená to, že je návrh zákona přijat. Takový zákon nemůže prezident republiky vetovat.\n\nČeská republika zajišťuje suverenitu své územní celistvosti v rámci kolektivní obrany, která je tvořena smlouvou Severoatlantické aliance (NATO). V rámci této smlouvy se dané státy zavazují ke společné obraně - útok proti jednomu z těchto států je brán jako útok proti všem. Stát má pak dále možnost se aktivně podílet na obraně, včetně použití ozbrojených sil, v takovém případě se zodpovídá Radě. Na udržování míru a zachování bezpečnosti se státy podílejí samostatně, tak i vzájemnou výpomocí, za účelem kolektivní obranyschopnosti při ozbrojeném útoku.\n\nNa základě Ústavy z roku 1920 mohl válečný stav stanovit prezident republiky a to až po vyhlášení války. Jednalo se tedy spíše o formalitu, pro kterou nebyl nutný souhlas parlamentu.\n\n16. prosince roku 1941 prezident Edvard Beneš spolu s předsedou exilové vlády vyhlásili, že Československá republika se nachází ve válečném stavu s Německem a Maďarskem a to od doby, kdy se tyto státy dopustily násilnických činů proti suverenitě Československa. K válečnému stavu se na stranu Československa připojila také Velká Británie, SSSR a USA.\n\n"}
{"id": "344512", "url": "https://cs.wikipedia.org/wiki?curid=344512", "title": "Ordnance QF 6 pounder", "text": "Ordnance QF 6 pounder\n\nKanón OQF 6 pounder (\"Ordnance Quick Fire 6-pounder\" neboli \"\"rychlopalný šestiliberní kanón\"\") byl britský protitankový a tankový kanón ráže 57 mm. Tvořil primární výzbroj britského protitankového dělostřelectva v prostředním období druhé světové války a v tankové verzi se stal součástí výzbroje mnoha typů britských tanků a obrněných vozidel. Poprvé byl použit v Severní Africe v dubnu 1942 a rychle nahrazoval předchozí kanóny OQF 2 pounder v jejich protitankové úloze.\n\nArmáda USA rovněž zavedla tento kanón do své výzbroje pod označením 57 mm Gun M1.\n\n"}
{"id": "344514", "url": "https://cs.wikipedia.org/wiki?curid=344514", "title": "Edit Headová", "text": "Edit Headová\n\nEdit Headová, rozená Edith Claire Posener (28. října 1897 San Bernardino – 24. října 1981 Los Angeles) byla americká kostýmní návrhářka a designérka, která během své dlouhé umělecké kariéry byla mnohokrát nominována na cenu Akademie filmového umění a věd Oscar a stala se v tomto ohledu nejúspěšnější ženou v dosavadní americké filmové historii.\n\nNa Oscara byla nominována celkem 35 krát, z toho osmkrát zvítězila a stala se v tomto směru dodnes nepřekonanou osobností. Její působení v Hollywoodu je spojeno zejména se studiem Paramount Pictures a v závěru jejího života též s filmovým studiem Universal Pictures. Během svého života spolupracovala přibližně na 700 filmech.\n\nByla oceněna hvězdou na hollywoodském Chodníku slávy, její hvězda je na 6504 Hollywood Blvd.\n\n\n\n"}
{"id": "344515", "url": "https://cs.wikipedia.org/wiki?curid=344515", "title": "Gosudar-imperátor", "text": "Gosudar-imperátor\n\nGosudar-imperátor ( ) či všeruský imperátor ( ) je oficiální pojmenování nebo oslovení ruského cara používané mezi léty 1721–1917. \nSlovo vzniklo spojením staršího ruského titulu pro panovníka gosudar ( ) a západního (původně římského) panovnického titulu imperátora ( , překládáno též jako císař) v době Petra I. Velikého. Slovo gosudar mělo původně význam pána, ve smyslu majitele všeho živého a neživého, a pravděpodobně ve středověku (ve 14. století) bylo přeneseno na pojmenování ruských vladařů. Titul imperátora začali ruští carové postupně užívat po vyhlášení Ruska říší v roce 1721.\n\nOficiální krátké oslovení či označení ruského cara bylo v 18. a 19. století vždy následující: „\"Jeho Imperátorské Veličenstvo gosudar imperátor N. N.\"“ ( ).\nTento titul je také někdy uváděn jako car gosudar. A méně oficiálně, ale v mnoha případech se u tohoto titulu vypouští slovo gosudar. Ale slovo \"car\" (pro vládce Ruska s velkou iniciálou) nebylo nikdy v říšské oficiální titulatuře. Jde o tradiční, ale prakticky lidové označení. V překladech (literatury, filmů, počítačových her) se \"car\" používá jako ruská obdoba titulu \"král\".\n\n\n"}
{"id": "344517", "url": "https://cs.wikipedia.org/wiki?curid=344517", "title": "Ordnance QF 75 mm", "text": "Ordnance QF 75 mm\n\nOQF 75 mm (\"Ordnance Quick Fire 75 mm\") nebo ROQF 75 mm (\"Royal Ordnance Quick Fire 75 mm\") byl britský tankový kanón používaný v konečné fázi druhé světové války. Vznikl zkřížením amerického kanónu M3 ráže 75mm a britské lafety. Na rozdíl od předešlého typu tankového kanónu OQF 6 pounder měl lepší charakteristiky při palbě na pěchotu a nepancéřované cíle podobně jako americký 75 mm kanón M3 použitý v tancích M4 Sherman.\n\n"}
{"id": "344518", "url": "https://cs.wikipedia.org/wiki?curid=344518", "title": "Ústavní zákon o bezpečnosti České republiky", "text": "Ústavní zákon o bezpečnosti České republiky\n\nÚstavní zákon o bezpečnosti České republiky č. 110/1998 Sb. je ústavní zákon, který upravuje zajištění bezpečnosti České republiky prostřednictvím regulace nouzového stavu, stavu ohrožení státu a válečného stavu. Dále zřizuje Bezpečnostní radu státu a umožňuje zkrácené projednávání vládních návrhů zákonů. Je součástí ústavního pořádku České republiky.\n\nÚstavní zákon o 13 článcích byl přijat a nabyl účinnosti v roce 1998. První novela byla přijata v souvislosti s novelizací Ústavy v roce 2000 jako ústavní zákon č. 300/2000 Sb., šlo o zpřesnění čl. 11, který reguluje pravomoci Senátu v době, kdy je rozpuštěna Poslanecká sněmovna.\n\nRoku 2017 byla navržena další novela zákona, a to jako iniciativa skupiny poslanců a dále projednávána jako sněmovní tisk č. 1021. Poslanecká sněmovna ji schválila 28. června 2017. Smyslem návrhu je doplněním čl. 3 zakotvit ústavní právo občanů podílet vlastními zbraněmi na zajišťování bezpečnosti státu.\n\nNavrhovatelé druhé novely:\n\n"}
{"id": "344520", "url": "https://cs.wikipedia.org/wiki?curid=344520", "title": "Školní web", "text": "Školní web\n\nŠkolní web je skupina vzájemně souvisejících webových stránek, které zprostředkovávají informace školy určené rodičům, školským pracovníkům, žákům a široké veřejnosti.\n\nObsah komunikace realizované prostřednictvím školního webu nemusí být přenášen pouze jednostranně, ale může umožňovat oboustrannou komunikaci (formuláře pro přihlašování na kurzy a zájmové kroužky, školní chat, přístup do databázového systému stravování atp.). Školní web umožňuje komunikaci nejen mezi školou a jejím okolím (rodiče, uchazeči o studium, veřejnost, zřizovatel školy…), ale i mezi interními účastníky školního života (žáci, pedagogičtí pracovníci, vedení školy…). \n\n\n"}
{"id": "344522", "url": "https://cs.wikipedia.org/wiki?curid=344522", "title": "Kostel Povýšení svatého Kříže (Poděbrady)", "text": "Kostel Povýšení svatého Kříže (Poděbrady)\n\nKostel Povýšení sv. Kříže je trojlodní kostel církve římskokatolické, vystavěný v Poděbradech na místě staršího (snad dřevěného) kostelíka v gotickém slohu ve 14. století. Až do 18. století kostel obklopoval hřbitov. V 16. a 19. století byl výrazně upravován. Na neznámém místě je v kostele pochována Kunhuta ze Šternberka první manželka krále Jiřího z Poděbrad. V blízkosti kostela stojí i budova poděbradského děkanství.\n\nNejstarší části kostela je presbytář, pětiboce uzavřený křížovou hvězdicovou žebrovou klenbou. Má pět oken s pískovcovým ostěním. Hlavní trojlodní prostor je nesen čtyřmi pilíři, které nesou devět polí křížové klenby. Svou podobu tento prostor získal v letech 1552–1562, kdy kostel upravoval italský renesanční stavitel Giovanni Battista Aostalli de Salla, který se podílel i na přestavbě poděbradského zámku a je v kostele také pohřben.\n\nBarokní kaple Panny Marie Bolestné, na jižní straně budovy, pochází z roku 1689 a její oltář obsahuje reliéf znázorňující Povýšení sv. Kříže. Nachází se v ní hrobka panských úředníků Longmanů z Auen.\n\nNejcennější součástí především rokokového a pseudogotického interiéru je renesanční olověná křtitelnice z roku 1563, vyrobená kutnohorským zvonařem Matějem. Hlavní oltář je pozdně barokní, tepaný z postříbřené mědi, pochází ze 70. let 18. století a do kostela byl přenesen ze zrušené kaple v Nových Mlýnech. Barokní kazatelna byla vyrobena v roce 1732, taktéž barokní zpovědnice v roce 1730. Oba postranní barokní oltáře byly z kostela převezeny do Havířského kostelíčka.\n\nV západním průčelí kostela byla v roce 1818 postavena věž, která nahradila původně vedle stojící zvonici. Ve věži je zavěšen zvon Vojtěch z roku 1759 a zvon z roku 1974, který ulila Laetitie Dytrychová v Brodku u Přerova. V roce 1863 byly ke kostelu přistavěny sakristie a oratoř kaple sv. Cyrila a Metoděje. Na konci 19. století byl kostel regotizován.\n\nU zdi kostela se od roku 1884 nachází socha svatého Václava od V. B. Šejbala. Na přilehlém Náměstí Anežky České byl v březnu 2012 odhalen pomník svaté Anežky České od sochařky Zuzany Čížkové. Hlavice pomníku byla vytvořena na motivy sloupové hlavicí s motivem světice ze 13. století z Anežského kláštera v Praze.\n\n"}
{"id": "344523", "url": "https://cs.wikipedia.org/wiki?curid=344523", "title": "Nancy Ajram", "text": "Nancy Ajram\n\nNancy Ajramová (arabsky: نانسي عجرم), nepřechýleně \"Nancy Ajram\" (* 16. května 1983 v Bejrútu, Libanon) je arabská zpěvačka. Je často zvána do arabských televizních show, kde je nazývána „Královnou arabského popu“.\n\nNarodila se v roce 1983 v Al Ashrafiyeh v křesťanské části města Bejrút. O rok později se jejím rodičům Nabilu a Raymondě Ajramovým narodila Nancyina mladší sestra Nadine. Ve dvanácti letech se účastnila televizní show \"Noujoum Al Mostakbal\" (hvězdy budoucnosti), kterou vyhrála a získala první cenu. Nancy se posléze začala učit hudbě u nejlepších libanonských učitelů hudby. Ještě než se stala plnoletou byla přijata do syndikátu libanonských profesionálních umělců. V roce 1998 vydala své první album \"Mihtagalak\" (Potřebuji tě), v roce 2001 následovalo druhé album Sheel \"Oyoonak Anni\" (Přestaň se na mě dívat).\n\nProslavila ji píseň z jejího třetího alba \"Ya Salam\" (Fantastické), ke které byl velmi rychle natočen jeden z jejích prvních videoklipů. V roce 2004 vydala další album \"Ah We Noss\" (Ano, určitě). V roce 2005 podepsala smlouvu s firmou Coca-Cola a její dvě písničky (Oul Taany Keda, Moegaba) byly hrány v pozadí reklamy na nápoje Coca-Coly. V tomto roce také podepsala smlouvu s arabskou šperkařskou firmou Damas.\n\nArabský Magazín \"Zahrat el Khalij\" ji označil za nejlepší arabskou zpěvačku pro rok 2003/2004. Totéž ocenění obdržela i v následujícím roce 2005. V únoru roku 2006 vydala další album \"Yatabtab...Wa Dalla\". Především písnička \"Zahrat el Khalij\" obletěla opět celý arabský svět, ve kterém Nancy prodala přes 12 miniliónu alb. Nancy je již teď na třetím místě žebříčku mezi ženami, které v dějinách arabské hudby prodaly nejvíce alb.\n\n\n"}
{"id": "344524", "url": "https://cs.wikipedia.org/wiki?curid=344524", "title": "Jiří Konstanc", "text": "Jiří Konstanc\n\nJiří Konstanc (1607 Řepín – 24. března 1673 Praha) byl český jezuitský kněz. V roce 1620 konvertoval z evangelické na katolickou víru a o osm let později vstoupil do jezuitského řádu. Tam působil jako učitel, misionář, a posléze i spirituál. Hojně překládal Františka Sáleského, Alfonsa Rodríguesa, Lucase Crasia aj. Napsal i řadu vlastních spisů. Od roku 1670 se spolu s M. V. Šteyerem podílel na úpravě Nového zákona pro Svatováclavskou bibli. \n\n\n\n"}
{"id": "344527", "url": "https://cs.wikipedia.org/wiki?curid=344527", "title": "Válka Bošin", "text": "Válka Bošin\n\nVálka Bošin ( , \"Bošin sensó\") byla japonská občanská válka z let 1868 až 1869, vybojovaná mezi vládnoucím šógunátem Tokugawa a císařskou stranou, usilující o návrat politické moci císařskému dvoru.\n\nPůvod války vycházel z nespokojenosti mnoha šlechticů a mladých samurajů s nakládáním šógunátu s cizinci během otevírání Japonska západnímu světu v dekádě předcházející válce. Zvyšující se vliv Západu v ekonomice vedl k úpadku, podobně jako v asijských koloniích Západu. Spojenectví západních samurajů, především z knížectví Čóšú, Sacumy a Tosy, a dvorských úředníků si zajistilo kontrolu císařského dvora a ovlivňovalo mladého císaře Meidži. Vládnoucí šógun Jošinobu Tokugawa si uvědomil bezvýchodnost své situace a vzdal se svých politických pravomocí ve prospěch císaře. Doufal, že tímto krokem zachová svůj rod s příslibem možné účasti na budoucí vládě.\n\nNicméně vojenské přesuny císařských oddílů, stranické násilí v Edu a císařský dekret prosazený Sacumou a Čóšú a rušící rod Tokugawa přinutil Jošinobua Tokugawu zahájit vojenské tažení na obsazení císařova dvoru v Kjótu. Válečné štěstí se přiklonilo na stranu menší, ale relativně modernizované císařské strany a po sérii bitev vrcholící pádem Eda se šógun vzdal. Ti, kdo zůstali věrní rodu Tokugawa, uprchli do severního Honšú a později na Hokkaidó, kde založili Republiku Ezo. Porážka v bitvě o Hakodate zlomila jejich odpor a císař tak získal svrchovanou vládu nad celým Japonskem, čímž byla ukončena vojenská fáze restaurace Meidži.\n\nBěhem konfliktu bylo mobilizováno okolo 120 000 mužů, z nichž padlo asi 3 500. Nakonec vítězná císařská frakce opustila svůj záměr vyhnat cizince z Japonska a místo toho přijala politiku pokračující modernizace s důrazem na možné budoucí přehodnocení nerovných dohod se západními mocnostmi. Na naléhání Takamoriho Saigóa, prominentního vůdce císařské strany, byla tokugavským stoupencům prokázána shovívavost a mnoha vedoucím osobám šógunátu byly později uděleny posty v nové vládě.\n\nVálka Bošin svědčila o pokročilém stádiu modernizace, které Japonsko již dosáhlo, když využilo a sledovalo úroveň vývoje podobnou industrializovaným západním státům, ale s odmítnutím Západem vnuceného volného obchodu, který by podlomil jeho ekonomiku, vysokého stupně angažování západních zemí, především Velké Británie a Francie, v domácí japonské politice a poměrně bouřlivého zavedení císařské moci. Po čase byla válka Japonci a ostatními, kdo pokládají restauraci Meidži za „nekrvavou revoluci“ i přes počet ztrát, zromantizována.\n\nPo dvě staletí před rokem 1854 Japonsko značně omezovalo výměnu s cizími zeměmi, s výjimkou Koreje skrze Cušimu, čchingskou Čínou skrze Rjúkjú a Nizozemci skrze obchodní stanici v Dedžimě. Roku 1854 otevřel komodor Perry Japonsko celosvětovému obchodu pomocí implikované výhrůžky použití síly, a tím odstartoval éru rychlého rozvoje zahraničního obchodu a pozápadňování. Velkým dílem kvůli ponižujícím podmínkám nerovných dohod brzy čelil šógunát vnitřnímu napětí, které se zhmotnilo do radikálního, xenofóbního hnutí \"sonnó džói\" ( – doslova „uctívejte císaře, vyžeňte barbary“).\n\nCísař Kómei s těmito postoji souhlasil, porušil staletí trvající císařskou tradici a začal zaujímat aktivní roli ve státních záležitostech. Když se objevila příležitost, kritizoval dohody a pokusil se zasáhnout do šógunského nástupnictví. Jeho snahy vyvrcholily v březnu 1863 „Rozkazem na vyhnání barbarů“. Ačkoliv neměl šógunát nejmenší úmysl toto nařízení uvést v praktický život, přesto rozkaz inspiroval útoky vůči němu a cizincům v Japonsku. Například za smrt britského obchodníka Charlese Lennoxe Richardsona musel šógunát nakonec zaplatit odškodné 100 tisíc britských liber. Dalším incidentem bylo ostřelování zahraničních lodí v průlivu Šimonoseki v červnu a červenci 1863.\n\nZahraniční mocnosti odpověděly vojenskou silou, jakou bylo britské ostřelování Kagošimy v srpnu 1863 a mezinárodní ostřelování Šimonoseki v září 1864. Ve stejnou dobu oddíly z Čóšú, společně s xenofóbními róniny, vyvolaly povstání s cílem obsadit město Kjóto, kde se zdržoval císařský dvůr, ale byly odraženy šógunovými vojáky pod velením budoucího šóguna Jošinobua Tokugawy. Šógunát nařídil vést proti Čóšú trestnou výpravu, Čóšú se však vzdalo bez boje a vydalo vůdce povstání. Počáteční odpor k šógunátu ve vedení knížectví Čóšú a na císařském dvoře se zmírnil, ale následujícího roku šógunát již neuhájil celkovou moc nad zemí, jelikož většina daimjó začala ignorovat rozkazy a dotazy z Eda.\n\nNavzdory ostřelování Kagošimy se knížectví Sacuma sblížilo s Brity a s jejich podporou začalo modernizovat svou armádu a námořnictvo. Skotský obchodník Thomas Blake Glover prodal značné množství válečných lodí a zbraní jižním knížectvím. Američtí a britští vojenští experti, většinou bývalí důstojníci, mohli být přímo zapojeni do vojenských záležitostí. Britský velvyslanec Harry Smith Parkes podporoval protišógunské síly v úsilí ustanovit legitimní jednotnou císařskou vládu v Japonsku, aby vyrušil francouzský vliv na šógunát. Během této doby jihojaponští vůdci, jako byli Takamori Saigó ze Sacumy či Hirobumi Itó a Kaoru Inoue z Čóšú, pěstovali osobní vztahy s britskými diplomaty, hlavně s Ernestem Masonem Satowem.\n\nTaké šógunát se připravoval na další konflikt modernizací svých vojsk. V souladu s Parkesovými plány se Britové, v té době hlavní partner šógunátu, zdráhali poskytnout pomoc. Tokugawové se tedy hlavně spoléhali na francouzskou odbornost, povzbuzeni tehdejší vojenskou prestiží císaře Napoleona III. vydobytou francouzskými úspěchy v krymské a druhé italské válce za nezávislost.\n\nŠógunát podstoupil významné kroky k vybudování a modernizaci silného vojska; námořnictvo s jádrem osmi parních válečných lodí bylo vystavěno za několik let a již tehdy bylo nejsilnější mezi asijskými státy. Roku 1865 byl dostavěn první japonský moderní námořní arzenál v Jokosuce, jehož stavbu vedl francouzský stavitel Léonce Verny. V lednu 1867 dorazila do země francouzská vojenská mise, jejímž cílem byla reorganizace šógunovy armády a vytvoření elitní jednotky Denšútai. Navíc Japonci chtěli zakoupit americkou pancéřovou loď CSS \"Stonewall\", pozůstatek americké občanské války. Kvůli deklarované nezávislosti západních zemí však Američané odmítli loď prodat, ale po změně americké politiky tuto loď získala císařská strana a nasadila ji v námořní bitvě u Hakodate pod jménem \"Kótecu\".\n\nPo převratu v Čóšú, kde se na vedoucí pozice vrátily extrémistické frakce, rozhlásil šógunát svůj záměr vést další výpravu proti této části země. Tento krok přiměl Čóšú uzavřít tajné spojenectví se Sacumou. V létě 1866 byl šógunát poražen, což mělo za následek značnou ztrátu autority. Ke konci téhož roku ale zemřeli jak šógun Iemoči Tokugawa, tak i císař Kómei. Na jejich postech je nahradili Jošinobu Tokugawa a císař Meidži. Dne 9. listopadu 1867 byl Sacumou a Čóšú vytvořen tajný příkaz ve jménu císaře Meidži, nakazující „zmasakrování zrádného poddaného Jošinobua“. Nicméně ještě před tímto se Jošinobu – na návrh daimjó z Tosy – vzdal svého postu a předal své pravomoci císaři. Souhlasil také s tím, že bude „nástrojem pro vykonávání“ císařských příkazů. Tokugawský šógunát tak přestal existovat.\n\nAčkoliv Jošinobuova rezignace vytvořila nepatrné prázdno na nejvyšším stupni vlády, jeho státní aparát přetrval. Navíc vláda šógunátu, zvláště rod Tokugawa, zůstala přední silou ve vyvíjejícím se politickém řádu a podržela si mnoho výkonných pravomocí. Tuto vyhlídku shledali zastánci tvrdé linie ze Sacumy a Čóšú jako nepřijatelnou a 3. ledna 1868 obsadili císařský palác v Kjótu. Následujícího dne prohlásil patnáctiletý císař Meidži plnou obnovu své vlády. Ačkoliv byla většina císařského poradního sboru spokojena s formálním vyhlášením přímé vlády a tíhla k podpoře pokračující spolupráce s Tokugawy pod pojetím „spravedlivé vlády“ (, \"kógiseitai\"), Takamori Saigó přiměl hrozbami sbor zrušit titul šóguna a přikázat konfiskaci Jošinobuových zemí.\n\nZpočátku s těmito požadavky Jošinobu souhlasil, ale dne 17. ledna 1868 prohlásil „že nebude vázán vyhlášením restaurace a vyzývá dvůr, aby je odvolal.“ Dne 24. ledna se Jošinobu rozhodl připravit útok proti Kjótu, v té době obsazenému silami ze Sacumy a Čóšú. Toto rozhodnutí bylo uspíšeno poté, co se dozvěděl o sérii žhářských útoků v Edu, počínaje vypálením předhradí zdejšího hradu, hlavní residence Tokugawů. Z tohoto činu byl obviněn sacumský rónin, který ten den zaútočil na sídlo vlády. Následujícího dne šógunovy jednotky odpověděly útokem proti místní rezidenci daimjó ze Sacumy, kde se skrývalo na Saigóův příkaz mnoho šógunových odpůrců. Palác byl spálen a mnoho oponentů bylo zabito nebo později popraveno.\n\nDne 27. ledna 1868 vojsko šógunátu napadlo jednotky z Čóšú a Sacumy poblíž Toby a Fušimi na jižním přístupu ke Kjótu. Část 15tisícové šógunovy armády byla vycvičena francouzskými vojenskými poradci, ale většina sestávala ze středověkých samurajských oddílů. Zatímco jednotky Čóšú a Sacumy, přečíslené 3:1, byly plně modernizovány a vyzbrojeny houfnicemi Armstrong, puškami Minié a několika Gatlingovými kulomety. Po počátečním nerozhodnutém střetu byl druhý den propůjčen bránícím jednotkám císařský prapor a císařův příbuzný Komacu Akihito byl jmenován jejich formálním vrchním velitelem, čímž se z nich oficiálně stala císařská armáda (官軍, \"kangun\"). Navíc několik daimjó, dosud věrných šógunovi, po přesvědčování dvořany přeběhlo na stranu císařského dvora. Byli to daimjó z Joda (5. února) a z Cu (6. února), kteří nakonec převážili vojenskou rovnováhu na císařskou stranu.\n\nDne 7. února šógun, očividně rozrušen císařským uznáním akcí Sacumy a Čóšú, opustil Ósaku na palubě \"Kaijó Maru\" a stáhl se do Eda. Šógunovy jednotky, demoralizovány jeho útěkem a také zradou Joda a Cu, ustoupily, čímž prakticky darovaly vítězství u Toby a Fušimi císařským, ačkoliv měly mít dostatek sil k jejich porážce. Hrad Ósaka byl následujícího dne oblehnut. Zhruba ve stejný čas jako tyto události se dne 28. ledna odehrála námořní bitva u Awy mezi šógunovým loďstvem a částí sacumské flotily. Jednalo se o teprve druhý střet moderních lodí v dějinách Japonska. Bitva skončila vítězstvím šógunátu.\n\nNa začátku února se v otevřeném přístavu Hjógo (dnešní Kóbe) sešli zástupci zahraničních zemí a vydali deklaraci označující šógunát jako jedinou právoplatnou vládu v Japonsku. To dalo Jošinobuovi naději, že zahraniční mocnosti (především Francie) mohou zvažovat intervenci v jeho prospěch. Nicméně o několik dní později navštívila zástupce císařská delegace, která prohlásila, že šógunát byl zrušen, přístavy zůstanou otevřeny podle mezinárodních smluv a cizinci budou ochráněni. Vyslanci díky tomuto nakonec uznali novou vládu. Nárůst proticizineckých nálad však vedl k několika útokům na cizince v následujících měsících. Jedenáct francouzských námořníků z korvety \"Dupleix\" bylo 8. března 1868 zabito samuraji z Tosy. O patnáct dní později byl napaden britský velvyslanec Harry Parkes skupinou samurajů na ulici v Kjótu.\n\nV únoru byl s pomocí francouzského velvyslance Léona Rochese formulován plán na zastavení postupu císařského vojska v Odawařem posledním strategickém vstupním místě do Eda, ale Jošinobu se vyslovil proti tomuto plánu. Šokovaný Roches rezignoval na svou pozici. Na počátku března podepsaly zahraniční mocnosti pod vlivem britského vyslance Harryho Parkese striktní dohodu o neutralitě, podle níž neměly intervenovat nebo poskytovat vojenské zásoby žádné straně konfliktu, dokud se tento sám nevyřeší.\n\nTakamori Saigó zatím vedl vítězné císařské oddíly na sever a východ Japonska. Zvítězil v bitvě u Kóšú a Kacunumy. V květnu 1868 nakonec obklíčil Edo, což vedlo k jeho pádu poté, co ministr šógunovy armády Kaišu Kacu vyjednal bezpodmínečnou kapitulaci. Některé skupinky pokračovaly v odporu i po této kapitulaci, ale byly dne 4. července 1868 poraženy v bitvě u Uena. Velitel šógunova loďstva Takeaki Enomoto odmítl odevzdat všechny své lodě. Předal pouze čtyři lodě (mezi nimi i parní fregatu \"Fudžijama\"), ale poté uprchl na sever se zbytkem flotily (osmi parními válečnými loděmi \"Kaiten\", \"Banrjú\", \"Čijodagata\", \"Čógei\", \"Kaijó Maru\", \"Kanrin Maru\", \"Mikaho\" a \"Šinsoku\") a 2000 námořníky v naději, že zde přípraví protiútok spolu se severními daimjó. Byl doprovázen hrstkou francouzských vojenských poradců, mezi nimi i Julesem Brunetem, který oficiálně opustil francouzskou armádu, aby mohl následovat povstalce.\n\nPo Jošinobuově kapitulaci většina Japonska přijala císařovu vládu, ale jádro knížectví na severu, podporující klan Aizu, pokračovalo v odporu. V květnu 1868 zformovalo několik severních daimjó alianci pro boj s císařskými jednotkami. Koalice severních knížectví zahrnovala hlavně oddíly z knížectví Sendai, Jonezawy, Aizu, Šónai a Nagaoky s celkovou sílou 50 000 mužů. Císařský princ Kitaširakawa Jošihisa uprchl na sever se stoupenci tokugawského šógunátu a stal se formálním vůdcem Severní aliance, občas titulován jako „císař Tóbu“.\n\nEnomotovo loďstvo vplulo do přístavu Sendai 26. srpna 1868 a spojilo své síly s aliancí. Ačkoliv byly síly Severní aliance početné, byly chabě vyzbrojeny a spoléhaly na tradiční metody vedení boje. Moderní výzbroj byla vzácná, a proto se objevily snahy vyrobit děla ze dřeva vyztužené provazy a střílející kamenné koule. Takováto děla, umístěná na obranných strukturách, mohla vystřelit pouze čtyři až pět koulí před tím, než praskla. Naproti tomu se daimjó z Nagaoky povedlo zajistit dva ze tří Gatlingových kulometů v Japonsku a 2 000 moderních francouzských pušek od německého obchodníka se zbraněmi Henryho Schnella.\n\nV květnu 1868 způsobil daimjó z Nagaoky těžké ztráty císařským vojskům v bitvě u Hokuecu, ale jeho hrad nakonec přesto padl dne 19. května. Císařské oddíly pokračovaly ve svém postupu na sever. Porazily jednotky Šinsengumi v bitvě v průsmyku Bonari, což otevřelo cestu k jejich útoku na hrad Aizuwakamacu v říjnu 1868. Pozice aliance v Sendai se stala neudržitelnou. Aliance se rozpadla a 12. října 1868 opustila Enomotova flotila Sendai a vydala se k Hokkaidu. Ještě před tím se jí podařilo získat dvě další lodě (\"Oe Maru\" a \"Hóó Maru\"), původně zapůjčené knížectví Sendai šógunátem, a okolo 1 000 nových mužů: zbývajících šógunových jednotek pod velením Keisukeho Ótoriho, oddílů Šinsengumi v čele s Tošizóem Hidžikatou a partyzánů (\"jugekitai\") vedených Kacutaróem Hitomim a také několik dalších francouzských poradců (Fortanta, Gardeho, Marlina a Bouffiera).\n\nDne 26. října bylo Edo přejmenováno na Tokio a oficiálně začalo období Meidži. Na začátku tohoto měsíce bylo oblehnuto Aizu, což vedlo k hromadné sebevraždě 20 mladých válečníků z Bjakkotai. Po zdlouhavé měsíční bitvě se Aizu konečně dne 6. listopadu vzdalo.\n\nPo porážce na Honšú uprchl Takeaki Enomoto se zbytky loďstva na Hokkaidó. Spolu s francouzskými poradci vytvořil vládu s cílem utvořit nezávislý ostrovní stát na Hokkaidu. Dne 25. prosince 1868 byla oficiálně vyhlášena Republika Ezo, postavená na americkém modelu. Jednalo se o první a jedinou republiku kdy v Japonsku vyhlášenou. Enomoto byl zvolen výraznou většinou novým prezidentem. Republika se pokusila oslovit zahraniční poselstva, která se nacházela v Hakodate, jako např. Američany, Francouze a Rusy, ale nezajistila si žádné mezinárodní uznání nebo podporu. Enomoto navrhl udělit toto území tokugawskému šógunovi pod císařskou vládou, ale jeho návrh byl zamítnut císařskou vládnoucí radou.\n\nBěhem zimy opevnili vzbouřenci své pozice okolo jižního poloostrova Hakodate, s nově postavenou pevností Gorjókaku ve středu. Jednotky byly uspořádány pod francouzsko-japonským velením (vrchnímu veliteli Keisukemu Ótoriovi sekundoval francouzský kapitán Jules Brunet) a rozděleny do čtyř brigád. Každá z nich byla vedena francouzským poddůstojníkem (Fortant, Marlin, Cazeneuve, Bouffier) a dále dělena do osmi půlbrigád pod japonským velením.\n\nCísařské námořnictvo dorazilo v přípravě invaze do přístavu Mijako na severu Honšú dne 20. března 1869. Vzbouřenci, očekávající příjezd těchto lodí, vymysleli plán na zajetí \"Kótecu\", nejsilnější lodě sestavy. V čele s velitelem Šinsengumi Tóšizou Hidžikatem byly vyslány tři paroplachetní lodě k překvapivému útoku na Mijako. Bitva skončila nezdarem vzbouřenců, především kvůli špatnému počasí, problémy s motorem a ráznému použití Gatlingových kulometů proti útočícím samurajům.\n\nCísařské oddíly brzy upevnily své postavení na Honšú a v dubnu 1869 byla proti Ezu vyslána flotila a pozemní jednotky o síle 7 tisíc mužů. Vypukla rozhodující bitva. Císařské vojsko postupovalo rychle a vyhrálo námořní střetnutí v Hakodatském zálivu. Pevnost Gorjókaku s posádkou 800 mužů byla obklíčena. Francouzští poradci, když viděli bezvýchodnost situace, uprchli na francouzskou loď \"Coëtlogon\" pod velením kapitána Dupetit-Thouarse, kotvící v Hakodate. Odtud se přes Jokohamu dostali do Francie. Japonci požadovali, aby tito poradci byli ve Francii souzeni, avšak díky lidové podpoře jejich činů nebyli nakonec potrestáni.\n\nEnomoto byl odhodlán bojovat do konce a poslal své cennosti protivníkovi na úschovu. Nakonec jej ale Ótori přesvědčil, aby se vzdal, neboť mu řekl, že rozhodnutí žít v porážce je skutečně odvážná cesta: „Jestli je smrt to, co chceš, můžeš ji mít kdykoliv.“ Enomoto se vzdal 18. května 1869 a přijal vládu císaře Meidži. Republika Ezo přestala existovat 27. června 1869.\n\nPo vítězství se nové vedení snažilo sjednotit zemi pod jedinou, legitimní a silnou vládou císařského dvora. Císařovo sídlo bylo na konci roku 1868 přeneseno z Kjóta do Tokia. Vojenská a politická moc jednotlivých knížectví byla postupně eliminována a samotná knížectví byla brzy přeměněna na prefektury, jejichž správci byli jmenováni císařem. Významnou reformou se stalo vyvlastnění a zrušení třídy samurajů, což umožnilo mnoha samurajům získat administrativní a podnikatelské posty, ale mnoho dalších odsoudilo k chudobě. Jižní knížectví Sacuma, Ćóšú a Tosa, která se rozhodujícím způsobem podílela na císařově vítězství, získala většinu klíčových míst ve vládě na několik poválečných desetiletí. Tomuto rozvržení sil se někdy říká „oligarchie Meidži“. Roku 1869 byla postavena svatyně Jasukuni v Tokiu k uctění památky obětí války Bošin. \n\nNěkteří vedoucí straníci bývalého šógunátu byli uvězněni a jen tak tak unikli popravě. Tato shovívavost pocházela z naléhání Takamoriho Saigóa a Tomomi Iwakury, ačkoliv velká váha byla přikládána také radě britského vyslance Parkese. Ten tvrdil Saigóovi (slovy Ernesta Satowa), „\"že přísnost vůči Keikimu\" (Jošinobuovi Tokugawovi) \"nebo jeho stoupencům, obzvláště ve formě osobního potrestání, by poškodila reputaci nové vlády u evropských mocností.\"“ Po dvou až třech letech věznění byla většina potrestaných povolána k službě v nové vládě a několik z nich mělo skvělou kariéru. Například Takeaki Enomoto později zastával post vyslance v Rusku a Číně a ministra školství.\n\nCísařská strana dále neprosazovala svůj záměr vypudit zahraniční vlivy z Japonska, ale namísto toho přešla k progresivnější politice, která se zaměřovala na pokračující modernizaci země a znovuvyjednání nerovných dohod se zahraničními mocnostmi pod pozdějším heslem „\"bohatá země, silná armáda\"“ (富国強兵, fukoku kjóhei). Změna postoje k cizincům přišla během prvních dnů občanské války; dne 8. dubna 1868 byly vyvěšeny nové informační tabule v Kjótu (a později v celé zemi), které výhradně zavrhovaly násilí vůči cizincům. Během konfliktu přijímal císař Meidži osobně evropské vyslance, původně v Kjótu, později v Ósace a Tokiu. Bezprecedentní bylo také císařovo přijetí Alfréda, vévody z Edinburku „\"jako sobě rovného pokud jde o krev.\"“\n\nAčkoliv počátek éry Meidži byl svědkem zlepšování vztahů mezi císařským dvorem a zahraničními mocnostmi, vztahy s Francií byly dočasně zakaleny faktem, že Francie původně v konfliktu podporovala šóguna. Ale již brzy poté, roku 1872, byla do Japonska pozvána druhá francouzská vojenská mise a roku 1884 třetí. Vzájemné vztahy se zlepšovaly a Francie pomáhala s vybudováním prvního velkého moderního císařského válečného námořnictva pod dohledem námořního konstruktéra Louise Émila Bertina. Modernizace země sice započala již v posledních letech šógunátu, ale díky více zredukované a centralizované byrokracii bylo císařství v tomto úsilí úspěšnější.\n\nPo své korunovaci vydal císař Meidži \"Přísahu pěti článků\", ve které se dožadoval vytváření poradních shromáždění, sliboval lepší příležitosti pro obyčejný lid, odstraňoval „špatné zvyky minulosti“ a zavázal se získávat znalosti ze světa, aby „posílily základy císařské vlády“. Hlavní reformy období Meidži zahrnovaly zrušení systému knížectví v roce 1871, kdy byla feudální panství a jejich dědiční vládci nahrazeni prefekturami se správci jmenovanými císařem, zavedení povinné školní docházky a zrušení výhod konfuciánské třídy. Reformy vyvrcholily roku 1889, kdy byla vydána ústava Meidži. Nicméně i přes podporu císařského dvora ze strany samurajů bylo mnoho prvotních reforem Meidži vnímáno jako škodlivých jejich zájmům. Vytvoření branné armády z prostých občanů a ztráta dědičné prestiže a příjmů popudila mnoho bývalých samurajů. Napětí vzrůstalo především na jihu, kde vyústilo roku 1874 v Sagské povstání a roku 1876 v Čóšúské povstání. Bývalí samurajové v Sacumě vedení Takamorim Saigóem, kteří opustili vládu kvůli neshodám v politice vůči cizincům, rozpoutali roku 1877 Sacumské povstání. Bojovali za zachování samurajské třídy a mravnější vládu, jejich heslem bylo „\"nová vláda, vysoká morálka\"“ (新政厚徳, šinsei kótoku). Jejich rebelie skončila totální porážkou v bitvě u Širojamy.\n"}
{"id": "344530", "url": "https://cs.wikipedia.org/wiki?curid=344530", "title": "Království Kunindů", "text": "Království Kunindů\n\nKrálovství Kunindů se nacházelo někdy od 2. století př. n. l. do 3. století v centrální oblasti Himálají na území dnešních států Uttarákhand a Himáčalpradéš. Zmínky o této zemi pochází z Purán a staroindických eposů. Podle \"Mahábháraty\" bylo kunindské království přemoženo samotným Ardžunou, jednou z hlavních postav \"Mahábháraty\".\n\nZ dob království Kunindů se dochovala řada numismatického materiálu, který poskytuje cenné informace o tehdejší době. Tyto mince jsou v zásadě dvojího druhu. První byly vydány okolo 1. století př. n. l. a další okolo 2. století našeho letopočtu. Starší druh mincí vykazuje vlivy mincí Indo-řeckého království a jsou na nich vyobrazovány buddhistické symboly jako je např. triratna. Bývají nacházeny společně s mincemi Indo-řeckého království a mají většinou stejnou váhu i rozměr.\n\nMnoho zpráv se o království nedochovalo, jedny z hlavních zdrojů informací o Království Kunindů poskytují právě mince. Království zaniklo někdy ve třetím století.\n\n"}
{"id": "344536", "url": "https://cs.wikipedia.org/wiki?curid=344536", "title": "Ivan Těrenťjevič Peresypkin", "text": "Ivan Těrenťjevič Peresypkin\n\nIvan Těrenťjevič Peresypkin (;\nbyl sovětský vojevůdce, maršál spojovacích vojsk (1944), náčelník spojů Rudé armády za druhé světové války i po ní až do roku 1957.\n\nPocházel z rolnické rodiny, od roku 1916 pracoval v dole. V dubnu 1919 první den po vstupu Rudé armády do Gorlovky dobrovolně vstoupil do jejích řad. Bojoval v občanské válce, po jejím skončení pracoval v milici i jako dělník. V roce 1923 se vrátil do armády, sloužil u spojovacích vojsk. V letech 1932 – 1937 studoval na Vojensko – elektrotechnické akademii S.M.Buďonného v Leningradě, po té zaujal vysoké politické funkce ve spojovacích vojscích.\n\nV květnu 1939 se stal členem sovětské vlády (v pětatřiceti letech) jako lidový komisař spojů.\nPo začátku války stanul i v čele vojenských spojů. Byl zodpovědný za rychlé překonání chaosu prvních válečných dnů, po zbytek války pracovali vojenští spojaři ke spokojenosti vedení armády i státu. Vládní post opustil v roce 1944, v čele spojovacího vojska zůstal ještě dlouhá léta po válce.\n\nZemřel 12. října 1978 v Moskvě, pohřben je na Novoděvičím hřbitově.\n\n\n\n\n\n\n\nŽivotopis I. T. Peresypkina\n"}
{"id": "344540", "url": "https://cs.wikipedia.org/wiki?curid=344540", "title": "Školní informační systém", "text": "Školní informační systém\n\nŠkolní informační systém je soubor lidí, metod a technických prostředků, zajišťujících sběr, uchování, analýzu a prezentaci dat určených pro poskytování informací v oblasti vzdělávání. Umožňují výrazně zefektivnit fungování celé vzdělávací instituce. V současnosti se již převážně nejedná o izolované aplikace, ale o robustní a komplexní systémy, které jsou navzájem kompatibilní. Jeden školní informační systém tak může současně zahrnovat evidenci žáků (tzv. školní matrika) a zaměstnanců, evidenci klasifikace, tisk vysvědčení a třídních výkazů, grafické zpracování prospěchu, přípravu úvazků, sestavení rozvrhu hodin, plánování akcí školy, suplování, inventarizaci majetku, rozpočet školy, evidenci knih v knihovně a jejich půjčování, tvorbu tematických plánů atd.\n\n\n\n"}
{"id": "344542", "url": "https://cs.wikipedia.org/wiki?curid=344542", "title": "Karel III. Francouzský", "text": "Karel III. Francouzský\n\nKarel III. Francouzský (17. září 879 – 7. října 929 Péronne), zvaný též Prostý či Prosťáček (\"Simplex\"), byl v letech 898 až 923 západofranským králem z dynastie Karlovců. Jeho otec Ludvík II. Koktavý zemřel ještě před jeho narozením, Karel tak byl pohrobkem. Matkou Karla III. byla druhá Ludvíkova manželka Adéla z Frioul.\n\nPo smrti Karlova nevlastního bratra Karlomana II. v roce 884 byl uvolněný trůn šlechtou nabídnut východofranskému králi Karlovi Tlustému. Po jeho sesazení si šlechta naopak v roce 888 zvolila za svého krále Oda Pařížského, příslušníka místního šlechtického rodu. Ten si ale brzy některé příznivce znepřátelil rozšiřováním svého majetku a také posilňováním královské moci. Proto vznikla šlechtická opozice v čele s remešským arcibiskupem Fulkem, který roku 893 korunoval Karla III. jako protikrále.\n\nVeškerou šlechtou byl Karel III. uznán za západofranského krále po Odově smrti v roce 898. V roce 911 obdržel po porážce Normanů území okolo Rouenu a na pravém dolní břehu Seiny, díky čemuž přestaly neustálé útoky vikinských nájezdníků na říši. Téhož roku, po vymření východofranských Karlovců, získal také Lotharingii, které později ubránil před útoky Konráda I.\n\nV roce 922 se část šlechty vzbouřila a zvolila si za svého krále Roberta, mladšího bratra někdejšího západofranského krále Oda. Roku 923 byl v bitvě u Soissons Robert zabit, nicméně Karel III. byl sesazen, uvězněn a za krále byl zvolen Rudolf Burgundský. Karlova manželka se synem Ludvíkem ale stačili uprchnout do Anglie.\n\nKarel III. zemřel na podzim 929 ve vězení v Péronne, kde byl také pohřben.\n\nKarlovou první manželkou byla Frederuna (svatba 907), sestra biskupa ze Châlons-sur-Marne. Po její smrti se oženil s Edwigou, dcerou anglického krále Eduarda I.\n\n1. manželka Frederuna\n\n2. manželka Edwiga z Wessexu\n"}
{"id": "344550", "url": "https://cs.wikipedia.org/wiki?curid=344550", "title": "Počítačová gramotnost", "text": "Počítačová gramotnost\n\nPočítačová gramotnost je soubor znalostí, schopností a dovedností zaměřených na ovládání a využívání počítače v životě. Počítačově gramotný člověk umí ovládat osobní počítač s běžným programovým vybavením včetně jeho periferií a využívat počítačové sítě (především Internet). Přesné definování pojmu počítačová gramotnost například vymezuje strukturovaný sylabus ECDL (European Computer Driving Licence), který je doplněn o mezinárodně uznávanou, nezávislou, objektivní a standardizovanou metodu pro ověření počítačové gramotnosti pomocí praktických testů. Jedná se o mezinárodně úspěšný koncept, jehož garanty kvality jsou mezinárodní profesní společenství Council of European Professional Informatics Societies (CEPIS) sdružující odborníky v oblasti počítačových věd a nezisková organizace ECDL Foundation (ECDL-F).\n\nPočítačovou gramotností se z obecného hlediska myslí způsobilost k ovládání a využívání osobního počítače. \"Počítačově gramotný jedinec umí využívat technologie pro jeho profesní i osobní život takovým způsobem, že se necítí počítačově handicapovaný, není za digitální přehradou a jeho osobní i profesní rozvoj prostřednictvím počítače je otázkou jeho volby.\" \n\nPodle Šindeláře lze za počítačově gramotného jedince považovat toho, kdo je schopnen \"vyhledat a zpracovat informace za použití obvyklého počítačového vybavení a je dále schopen orientovat se v různých oblastech práce s počítačem a efektivně ho používat.\" \nVšechny tyto činnosti umí zvládat alespoň na základní úrovni.\n\nPočítačově gramotný člověk by měl mít osvojeny následující schopnosti a dovednosti jako:\n\nPočítačovou gramotnost lze zjišťovat mnoha způsoby:\n\nPojem počítačová gramotnost bývá často zaměňován s pojmem informační gramotnost. Jedná se však o dva různé pojmy, které se nesmí zaměňovat. Informační gramotnost je širším pojmem než počítačová gramotnost. Počítačová gramotnost se zaměřuje pouze na obecné schopnosti a dovednosti práce s počítači. Informační gramotnost vychází z gramotnosti funkční. Ta zahrnuje literární gramotnost, dokumentovou gramotnost, gramotnost numerickou a také schopnost domluvit se v cizím jazyce, tedy gramotnost jazykovou. \n\n"}
{"id": "344551", "url": "https://cs.wikipedia.org/wiki?curid=344551", "title": "Požární hadice", "text": "Požární hadice\n\nPožární hadice (dále jen PH) jsou hadice určené k dopravě vody zejména při zdolávání požárů, odčerpávání vody ze zaplavených prostor a při požárním sportu. Jsou využívány jednotkami profesionálních i dobrovolných hasičů.\n\nTlakové PH slouží k dopravě vody (případně i jiných kapalin) při požárních zásazích. Jsou utkány z přírodní (dnes již výjimečně) nebo umělé příze, na koncích jsou opatřeny spojkami pro spojení s další PH nebo armaturou. Z přírodních vláken se užíval len, konopí, bavlna a ramie, z umělých umělé viskózové hedvábí, deriváty buničiny, polyamidy a polyestery. PH musí být dostatečně pevná aby odolávala pracovnímu tlaku do 12 barů a musí dobře těsnit. U hadic z přírodních vláken těsnila přímo tkanina díky jejich bobtnání, u PH z umělých vláken se musí použít vložka z polyvinylchloridu, polyuretanu nebo pryže. Někdy se PH opatřují stejným materiálem, z jakého je vložka i na povrchu, kvůli větší odolnosti vůči oděru a agresívním látkám.\n\nRozeznáváme celkem 5 druhů PH:\n\nSavice se používají pro dopravu vody z vodního zdroje (káď, rybník, potok) k čerpadlu (PS 8, PS 12, PS 18), jako tzv. přívodní vedení. Na jednom konci savice je upevněn sací koš. Savice má průměr nejčastěji 110 mm (PS 8, PS 12, DS 8, DS 12, DS 16, AS 16, CAS 16, CAS 32), ale také 52 mm, 75 mm, 125 mm a 150 mm (CAS 24) a délku 1,6, 2 a 2,5 metru.\n\nPH A je využívána k dopravě značného množství vody na velké vzdálenosti při rozsáhlých požárech a při katastrofách. Kromě větších požárních jednotek ji používají zejména záchranné složky armády.\nPrůměr je 110 mm, základní délka je 25 metrů.\n\nTyto PH jsou především určeny na tzv. dopravní vedení pro dopravu vody od požární stříkačky (PS, DS, AS, CAS) k rozdělovači, pro dálkovou dopravu vody mezi stroji, případně pro zásobení požární proudnice B, často se také používají pro doplňování cisternových automobilových stříkaček pomocí stříkaček nebo plovoucích čerpadel.\nPrůměr je 75 mm, délka 5, 10, 15 , 20 a 40 metrů. Pro soutěžní účely se používají také průměry 70 mm a 65 mm.\n\nJe nejpoužívanější u hasičských jednotek jak při zásahu tak při požárním sportu.\nPH C se používají hlavně pro tzv. útočné vedení od rozdělovače k proudnici, ale také jako součást starších typů nástěnných hydrantů a jako dopravní vedení od PS 2 a menších plovoucích čerpadel.\nPrůměr je 52 mm, délka 10, 15 a 20 metrů. Pro soutěžní účely se používají také průměry 42 mm a 38 mm.\n\nPH D se používá na dohašování. Má malý průtok ale velký tlak. Je součástí nástěnných a skříňových hydrantů, ručních džberových stříkaček a některých hasicích přístrojů, z toho vyplývá, že je nejčastěji užívána pro první zásah před příjezdem požárních jednotek.\nPrůměr je 25 mm, délka 5, 10, 15, 20 a 25 metrů.\n"}
{"id": "344552", "url": "https://cs.wikipedia.org/wiki?curid=344552", "title": "Triatlon na Letních olympijských hrách 2008", "text": "Triatlon na Letních olympijských hrách 2008\n\nTriatlon na Olympijských hrách v Pekingu 2008 se uskutečnil 18. srpna a 19. srpna kousek od Pekingu v Ming Tomb Reservoiru. Soutěží se ve dvou kategoriích, ženském triatlonu a mužském triatlonu. Do závodů se kvalifikovalo 55 závodníků a 55 závodnic.\n\n"}
{"id": "344554", "url": "https://cs.wikipedia.org/wiki?curid=344554", "title": "Halil Mutlu", "text": "Halil Mutlu\n\nHalil Mutlu (* 14. červenec 1973 v Postniku, Bulharsko jako Huben Hubenov), je bývalý turecký vzpěrač. Je jedním ze čtyř vzpěračů, kteří třikrát vyhráli Olympijské hry. Získal pět zlatých medailí na mistrovství světa a devět zlatých na mistrovství Evropy a dvacetkrát překonal světový rekord v hmotnostních kategoriích do 52 kg, 54 kg a 56 kg.\n\nHalil Mutlu měl v dubnu roku 2005 po mistrovství Evropy v Sofii pozitivní dopingový test na steroid nandrolon. Od Mezinárodní vzpěračské federace dostal dvouletý distanc, který vypršel 20. dubna 2007.\n"}
{"id": "344555", "url": "https://cs.wikipedia.org/wiki?curid=344555", "title": "Frederuna", "text": "Frederuna\n\nFrederuna (887 – 10. prosince 917) byla západofranská královna, první manželka krále Karla III.\n\nFrederuna byla sestrou hraběte Dietricha z rodu Immendingerů a Matildy z Ringelheimu, která se později provdala za východofranského krále Jindřicha I. Ptáčníka.\n\nV roce 907 si Frederuna vzala západofranského krále Karla III., se kterým měla celkem šest dcer. Silně věřící a nábožná Frederuna byla svým manželem zapuzena a zemřela v roce 917 v Lotrinsku. Pochována byla v bazilice v Remeši.\n\n"}
{"id": "344559", "url": "https://cs.wikipedia.org/wiki?curid=344559", "title": "Vok I. z Rožmberka", "text": "Vok I. z Rožmberka\n\nVok I. z Rožmberka, \"„Woko de Rosenberch“\" († 4. června 1262, Štýrský Hradec) byl český šlechtic z rozrodu Vítkovců, nejvyšší maršálek Českého království a zakladatel hradu Rožmberk, podle něhož se jeho potomstvo nadále psalo. Poprvé je zmiňován v listinách Václava I. z 22. června 1250 jako \"„Woko de Rosenberch“\".\n\nNarodil se jako syn Vítka z Prčice a Plankenberka. Poté, co na trůn nastoupil Přemysl Otakar II., obdržel Rožmberk funkci nejvyššího maršálka, ve které je doložen již roku 1255, kdy se společně s králem účastnil křížové výpravy do Pruska. Roku 1256 se Vok z Rožmberka dostal s ozbrojenými oddíly až k městu Burghausen a v téže době byl také jmenován hejtmanem v Horních Rakousích. Roku 1257 se zúčastnil nečekaného vpádu českého vojska do Bavorska, ale v bitvě u Mühldorfu došlo k proboření mostu na řece Inn a tak se za slib volného odchodu vzdal. Koncem roku 1260 získal od krále za věrné služby hrabství Raabs v Rakousech. Aktivní účast ve vítězné bitvě u Kressenbrunu vynesla Vokovi hejtmanství ve Štýrsku. Účast v bitvě u Lávy zapříčinila zaznamenání Rožmberka a jeho honosného doprovodu v díle \"Fürstenbuch\" vídeňského měšťana Janse Enikela.\n\nVokovou manželkou byla Hedvika ze Schaunberga, vdova po Jindřichovi z Kuenringu. Ke svatbě došlo v souvislosti s převzetím rakouských zemí Přemyslem Otakarem II., který byl provázen řadou sňatků mezi šlechtickými rody vládnoucími pohraničí obou zemí. Byla to zřejmě právě Hedvika, která měla podíl na založení Vokovy cisterciácké fundace ve Vyšším Brodě, nově založený klášter měl jako mateřský klášter rakouský Wilhering z kraje ovládaného Schaunbergy. \n\nDále se z Vokova života a jeho činů mnoho nedochovalo. Jeho jméno Wocco de Rosenberch je uvedeno na listině z 16. ledna roku 1256 v Olomouci jako svědka potvrzení krále Přemysla Otakara II. dopisem Václava I. z 18.ledna roku 1232 o svrchovanosti Velehradského opatství. Zachovaná je např. listina z června 1260 založení Vyšebrodského kláštera, listina z května 1261 rozšíření majetku vyšebrodského kláštera a závěť z června 1262 sepsaná ve Štýrském Hradci, kde také zemřel. Byl pohřben v rodinné hrobce ve vyšebrodském klášteře a regentkou nezletilých synů se stala vdova Hedvika.\n\n\n"}
{"id": "344564", "url": "https://cs.wikipedia.org/wiki?curid=344564", "title": "Informační gramotnost", "text": "Informační gramotnost\n\nInformační gramotností (information literacy) je znalost a uvědomění si, kdy a proč potřebujeme informace, kde je najít a jak je vyhodnotit, použít a jak je sdělovat etickým způsobem. Informační gramotnost nesmíme v žádném případě zaměňovat s počítačovou gramotností, protože informační gramotnost je širší pojem. U informačně gramotného jedince se předpokládá počítačová gramotnost, naopak počítačově gramotný jedinec nemusí být nutně informačně gramotný.\n\nPoprvé byl termín informační gramotnost použit tehdejším prezidentem Information Industry Association Paulem Zurkowskim v roce 1974. Informačně gramotný byl podle něj jedinec \"připravený používat informační zdroje při práci, který se při řešení problémů naučil využívat širokou škálu technik a informačních nástrojů stejně jako primární zdroje.\"\n\nRoku 1989 byla zveřejněna ve zprávě Komise pro informační gramotnost ase nejčastěji používaná definice. \"K dosažení informační gramotnosti musí být jedinec schopen rozeznat, kdy potřebuje informace, a dále je vyhledat, vyhodnotit a efektivně využít. Informačně gramotní lidé se naučili, jak se učit. Vědí, jak se učit, protože vědí, jak jsou znalosti pořádány, jak je možné informace vyhledat a využít je tak, aby se z nich další mohli učit. Jsou to lidé připravení pro celoživotní vzdělávání, protože mohou vždy najít informace potřebné k určitému rozhodnutí či k vyřešení daného úkolu.\" \n\nPodle Dombrovské se informační gramotnost rovná součtu funkční a informační gramotnosti, přičemž počítačová gramotnost je \"jednak součástí informační gramotnosti a jednak základnou pro rozvoj funkční gramotnosti ve společnosti, která je na informačních a komunikačních technologiích založena.\"\nPodle Odborné komise pro informační vzdělávání a informační gramotnost na vysokých školách je informační gramotnost chápána jako \"funkční gramotnost v informační společnosti, společnosti na rozvoji takových technologií založené. K funkční gramotnosti proto přidáváme ICT gramotnost, jako schopnost uživatelské práce s počítačem (a dalšími nástroji) a sítěmi (zejména internetem), zdůrazňujeme však, že práce s ICT je vždy práce s nástroji a podporuje ostatní složky informační gramotnosti.\" \n\nZ praxe knihovníků a informačních knihovníků se ukazuje potřeba zdůraznit ještě jeden aspekt práce s informacemi, a to etický přístup a znalost práv a povinností, které s informacemi souvisí. Tedy je nutno vědět, že použité zdroje je třeba řádně citovat a nakládat s nimi bez porušování autorského práva.\n\nVe dnech 24.-28. června 2012 proběhla v Moskvě mezinárodní konference o mediální a informační gramotnosti pro znalostní společnost, organizována Ministry of Culture of the Russian Federation, the Federal Agency for Press and Mass Communications, the Commission of the Russian Federation for UNESCO, UNESCO Information for All Programme and UNESCO Secretariat, the International Federation of Library Associations and Institutions (IFLA), the UNESCO Institute for Information Technologies in Education, the Russian Committee of the UNESCO Information for All Programme, and the Interregional Library Cooperation Centre, v rámci předsednictví Ruska v programu UNESCA Intergovernmental Information for All Programme.\nKonference se zaměřovala na zvýšení povědomí veřejnosti o významu, rozsahu a aktuálnosti úkolů mediální a informační gramotnosti (dále jen MIG); jejich prosazování mezi informačními, mediálními a vzdělávacími odborníky, vládními úředníky a širokou veřejností a na identifikaci klíčových problémů, navržení politické a profesionální strategie v této oblasti a přispět tak ke zlepšení mezinárodní, regionální a národní reakci na problémy MIG.\nZúčastnilo se přes 130 účastníků ze 40 zemí celého světa. Zastoupeny byly všechny možné sféry vládních i nevládních organizací, institucí, sdružení i předních světových odborníků, kterých se může MIG dotýkat. \nÚčastníci konference se shodli na následujícím:\n\nRůzné definice informační gramotnosti se navzájem liší, přesto mají jisté společné prvky, podle nichž by informačně gramotný člověk měl mít osvojeny následující způsobilosti a měl by dokázat:\n\nKe zvýšení gramotnosti vede informační výchova. Zatímco informační gramotnost je cílem, informační výchova je proces, který k tomuto cíli vede. Získání informační gramotnosti není jednorázovou záležitostí, ale má kontinuální a dlouhodobý charakter, z toho důvodu nemůže být ani informační výchova omezena na určitou fázi vývoje osobnosti ani na určitý stupeň vzdělávání, avšak měla by fungovat ve všech stadiích vývoje člověka a na všech stupních vzdělávání.\nV rámci informační výchovy na vysokých školách byly Odbornou komisí pro informační vzdělávání a informační gramotnost stanoveny standardy pro znalosti, schopnosti a dovednosti informačně gramotného vysokoškolského studenta, které se však týkají pouze jeho studia a odborné práce v oboru, tak že:\n\n\n"}
{"id": "344567", "url": "https://cs.wikipedia.org/wiki?curid=344567", "title": "Edwiga z Wessexu", "text": "Edwiga z Wessexu\n\nEdwiga z Wessexu, též Eadgifu ( \"Ēadgifu\", 902/903, Wessex – po 955) byla západofranská královna, druhá manželka krále Karla III.\n\nEdwiga byla dcerou anglického krále Eduarda I. a jeho druhé manželky Ælfflæd. 10. února 919 se provdala za západofranského krále Karla III., jehož první manželka Frederuna zemřela poté, co ji Karel vyhnal po narození šesti dcer.\n\nKarlovi porodila následníka trůnu Ludvíka. Karel byl ale v bojích o moc v roce 923 sesazen a uvězněn, Edwiga proto uprchla i se synem k příbuzným do Anglie, kde Ludvíka vychovávala. Po Ludvíkově nástupu na trůn v roce 936 se vrátila do Západofranské říše a stala se abatyší v klášteře v Laonu. Roku 951 klášter opustila a provdala se za Herberta III., hraběte z Vermandois. Manželství bylo bezdětné. Zemřela po roce 955.\n"}
{"id": "344568", "url": "https://cs.wikipedia.org/wiki?curid=344568", "title": "Dorothy Day", "text": "Dorothy Day\n\nDorothy Day (8. listopadu 1897– 29. listopadu 1980) byla americká novinářka zaměřená na sociální aktivity, pacifistka a oddaná členka katolické církve. Také spolu s Petrem Maurinem založila Catholic Worker movement. Je autorkou několika knih, na veřejnosti často hovořila o víře a sociální spravedlnosti.\n"}
{"id": "344570", "url": "https://cs.wikipedia.org/wiki?curid=344570", "title": "Colorfactory", "text": "Colorfactory\n\nColorfactory byla česká hudební skupina, která je známá zejména hudbou k filmu \"Šeptej\" Davida Ondříčka. Skupina získala v roce 1996 cenu Česká Gramy za objev roku.\n\nSkupina byla založena v roce 1990 Colinem Stuartem v Kalifornii, ale ve svém původním složení se již po prvním koncertu rozpadla. Colin Stuart přivezl demo nahrávku do Prahy v roce 1992, kde později došlo k vzniku nových Colorfactory, kteří prvně koncertovali v listopadu 1993 v klubu Belmondo.\n\nVe vlastní produkci začalo nahrávání v Rudolfinu a nabízení nahraného materiálu hudebním vydavatelstvím. Termín vydání desky se několikrát posunul, debutová deska s názvem \"Colorfactory\" vyšla v říjnu 1996. Sedm písní z desky bylo použito jako doprovodná hudba k českému filmu \"Šeptej\" režiséra Davida Ondříčka.\n\nPři natáčení druhé desky \"Second Infinity\" se obměnila sestava skupiny, což se projevilo i na koncertech, kde vystupovali členové spíše podle času. V roce 1999 vyšla druhá deska \"Second Infinity\", kapela se na koncertních pódiích objevovala sporadicky, většinou se uskutečnilo jednou za rok vystoupení na podzim. Postupem času bylo pro členy kapely čím dál větší problém se sejít a od roku 2002 kapela mizí z hudební scény úplně (v letech okolo roku 2004 ještě kapela vystupovala na festivalu Mezi ploty).\n\n\n"}
{"id": "344580", "url": "https://cs.wikipedia.org/wiki?curid=344580", "title": "Bohumil Burian", "text": "Bohumil Burian\n\nBohumil Burian (1904 – 1958) byl katolický kněz, duchovní správce farnosti Velké Meziříčí v brněnské diecézi, který se stal jednou z obětí komunistického režimu v Československu.\n\nNarodil se 25. listopadu 1904 v obci Drnovice u Lysic. Jeho rodiče vlastnili malé hospodářství. Jeho otec zastával ve farnosti službu kostelníka a varhaníka a byl angažován v lidové straně. \n\nAbsolvoval gymnázium v městečku Boskovice a nějaký čas uvažoval o studiu lékařství. Byl ale přijat do kněžského semináře a 5. července 1929 byl v Brně v katedrále sv. Petra a Pavla vysvěcen na kněze.\n\nPrvní mši svatou (tzv. primici) slavil novokněz doma v Drnovicích. Jeho prvním kněžským působištěm se staly Lysice. Poté byl povolán k výkonu vojenské služby. Po vojně vystřídal několik působišť (Černá Hora, Netín, Obyčtov). Ke dni 1. září 1931 byl ustanoven kaplanem ve Velkém Meziříčí. V letech 1935 – 1937 byl kooperátorem (pomocným duchovním) v Kunštátě a v roce 1937 se vrátil do Velkého Meziříčí, opět jako kaplan, neboť místní farář, P. Josef Skácel byl těžce nemocen a P. Burian mu byl určen ku pomoci.\nP. Skácel v roce 1939 zemřel – dne 15. března vstoupili první němečtí vojáci do Velkého Meziříčí a P. Skácel zemřel v noci z 15. na 16. března (je doložen jeho výrok, který došel tragického naplnění: \"Jakmile první německý voják překročí naše hranice, bude to má smrt\"). Pater Burian nastoupil místo něj službu meziříčského faráře.\n\nHned první den nového faráře byl poznamenán nepříjemnostmi. Jelikož hned ráno 16. března 1939 byl zvoněn umíráček za P. Skácela a na kostelní věži zavlály černé prapory, považovali to noví němečtí páni za provokaci a P. Burian byl odvlečen na radnici a vyslechnut. Uvedl věci na pravou míru a byl propuštěn poté, co slíbil, že prapory dá z věže sejmout. V hrůze války jediným světlým bodem byla benedikce (svěcení) nově zbudované kaple ve filiální obci Hrbov. Hrbovská kaple je zasvěcena sv. Václavovi a Isidorovi, což svědčí o vlastenectví P. Buriana, protože jeden z patronů kaple je i patronem našeho národa.\nV roce 1943 se projevilo jeho vlastenectví nejvýrazněji. Město totiž 21. června 1943 navštívil ministr školství – kolaborant Emanuel Moravec a farář byl jako příslušník místní honorace pozván na oběd s ministrem. Odmítl. \nA přišlo tragické datum v dějinách Velkého Meziříčí, neděle 6. května 1945, kdy po ukvapeném pokusu o převzetí moci a ustanovení národního výboru byli revolucionáři zatčeni německými vojáky, postříleni a naházeni do řek Oslavy a Balinky. Tyto události vešly do dějin jako Velkomeziříčský masakr. Pak přijeli Rusové a zatkli německé vojáky. Německý důstojník stačil ještě vystřelit do vzduchu světlici, čímž zmátl ruské bombardéry nad městem a jejich posádka, domnívajíc se, že Rusové dole mají potíže, začala město bombardovat. \nV neděli 13. května – již po válce, P. Burian pohřbíval oběti bombardování. O nedělích sloužil bohoslužby a zpovídal v meziříčském špitálním kostelíku sv. Kříže pro německé zajatce, kteří byli internováni v prostorách synagogy. Některé kolaboranty také doprovázel před jejich popravami.\n\nPo válce navázal četné kulturní styky. Jedním z jeho dobrých známých byl kněz a spisovatel Jakub Deml, jenž dlel již od poměrně mladého věku \"na penzi\" v celkem nedalekém městečku Tasov. Demla P. Burian také nezřídka doslova držel nad vodou, když půjčoval peníze na jeho žádost potřebným lidem z jeho okolí. Přátelství pojilo P. Buriana také s farářem vedlejší farnosti Uhřínov, kterým byl P. Jan Dokulil, který byl též básník a překladatel. Podporoval rovněž rodinu Jana Zahradníčka, která v Uhřínově žila.\n\nBrzy poté, co komunisté převzali moc v únoru 1948, stává se na Velkomeziříčsku, dá se říci, nepřítelem číslo jedna. Přes státní zákaz četl z kazatelny pastýřský list československých biskupů \"\"V hodině velké zkoušky\"\" a byl za to pokutován. Byl pod bedlivým dohledem okresního církevního tajemníka Přibyla, jenž se později stal příčinou jeho smrti. Pater byl označován jako \"vyslovený reakčník\", jeho podpis by se našel např. na protestu proti intervenci v Koreji. V \"kádrových materiálech\" o něm čteme:\n\"\"Povahy je mírné, veselé, ve věcech náboženských však neústupný. Na veřejnosti nezná třídních rozdílů, na faře se stýká s příslušníky strany lidové reakčního zaměření. Jeho vliv na věřící a mládež, zejména z venkova je veliký. Má kladný postoj k církevní hierarchii a často cestuje k brněnskému biskupovi. Naprostá neochota k zapojení do lidosprávy nebo masových organizací.\"\"\nV důsledku hrůzného dění v okolí – proběhl \"zázrak v Čihošti\", ve vězení byl surově usmrcen čihoštský farář P. Josef Toufar, uskutečnila se akce K (likvidace klášterů) a proběhl případ Babice – vše poměrně nedaleko, utekl ze své fary v Uhřínově kněz a básník Dokulil a skrýval se přes 7 let po sklepích u známých. Pater Burian o místě jeho pobytu věděl a pomáhal mu. \nOdmítl se účastnit otevření velkomeziříčského \"Domu zdraví\" proto, že jej otvíral kolaborant s komunistickým režimem a současně ministr zdravotnictví, exkomunikovaný a suspendovaný kněz Josef Plojhar. \nV těžkých letech dokázal dát meziříčskému kostelu krásu, jíž dodnes lidé do kostela přicházejí – zařídil rekonstrukci historicky cenného vstupního portálu. To bylo v roce 1954, kdy zajistit potřebná povolení pro sakrální stavbu nebylo vůbec jednoduché.\n\nDne 29. dubna 1958 byl předvolán na MNV k náhlému výslechu, který vedl církevní tajemník Přibyl. Dodnes nikdo neví, jak \"výslech\" probíhal, jisté je jen to, že po něm se z posledních sil doslova dopotácel na faru. Bylo vidět, že je to s ním zlé a bylo potřeba jej zaopatřit svátostmi. Kaplan P. Bohuslav Vitula zaopatření odmítl provést s odůvodněním, že opravuje auto, aby mohl faráře odvést do nemocnice. Zaopatření provedl tedy druhý z meziříčských kaplanů P. Jaroslav Procházka. Chvíli poté zemřel. Komunisté se mu pomstili ještě po smrti tím, že kvůli oslavám prvního máje nařídili odložit jeho pohřeb. \nPohřební obřady se staly jakousi tichou manifestací. Spolusloužilo je cca 100 kněží. Ve školách za účast na pohřbu vyhrožovali mocipáni ředitelskými důtkami. A nemálo jich skutečně pak bylo uděleno.\n\n\nNěkolik zápisů P. Buriana ve farní kronice:\n\n\n"}
{"id": "344588", "url": "https://cs.wikipedia.org/wiki?curid=344588", "title": "Bankomat", "text": "Bankomat\n\nBankomat je samoobslužné zařízení, které vydává držitelům platebních karet peněžní hotovost z běžných nebo úvěrových účtů, popřípadě poskytuje další služby.\n\nPřed rozšířením bankomatů byl bezproblémový výběr hotovosti možný pouze na pobočkách stejné banky, u které měl klient vedený účet. Klient tak byl omezen úředními hodinami a rozmístěním poboček banky. (Některé banky mají své pobočky pouze ve větších nebo jen ve velkých městech.) Naproti tomu většina současných bank umožňuje svým klientům vybírat peníze v libovolnou denní i noční dobu, z jakéhokoli bankomatu, které jsou již hojně rozšířeny.\n\nPrvní bankomat byl vyvinut a postaven americkým vynálezcem Lutherem Georgem Simjianem. Byl instalován v roce 1939 v New Yorku. První bankomat vydávající hotovost byl umístěn v bance Barclays v Enfieldu (VB) 27. června 1967. Systém DACS (De La Rue Automatic Cash System) přijímal jednorázové poukázky, které si automat ponechal a vydával za ně obálky s deseti librami. Prvním zákazníkem bankomatu byl herec Reg Varney (VB). První on-line bankomat na území Česka (Československa) byl nainstalován pro Komerční banku a to 19. února 1992 v Praze na náměstí Republiky (Na Příkopě 28, dnes Česká národní banka).\nBankomat je vybaven\n\nŘada bankomatů je navíc vybavena kamerou (buď záznamovou nebo CCTV), sledující například, zdali se někde nesnaží k penězům dostat násilím či instalovat prvek pro sledování zákaznických PIN kódů, popř. dalšími technickými zařízeními.\n\nBěžnou praxí je též u bankomatu umístit dodatečné informace, například upozornění, že je bankomat sledován kamerou, doporučení, aby klienti dodržovali diskrétní vzdálenost a svůj PIN zadávali bez přítomnosti jiných osob; ale též adresy nejbližších jiných bankomatů v okolí a – v případě, že by měl bankomat poruchu – kontaktní telefonní čísla na servis.\n\nSoučasné bankomaty jsou napojeny na autorizační systém, který:\n\nTypický výběr probíhá tak, že klient:\n\nMonitor současných bankomatů v době, kdy z něj nikdo nevybírá, a též u některých časově náročnějších operací (jako ověřování PIN kódu) zobrazuje různé akční nabídky nebo nově zavedené služby své klientské banky – slouží tak tedy jako atypické reklamní médium.\n\nPIN kód je většinou čtyřmístné číslo, které musí klient, vybírající peníze ze svého účtu, při výběru z bankomatu zadat. Představuje tak další opatření proti odcizení jeho platební karty, neboť pomocí samotné karty nebude zloděj schopen se k penězům na kartě dostat. PIN kód by si měl klient ihned zapamatovat a nosit jej pouze „v hlavě“. V ojedinělých případech klienti svůj PIN kód nosí zapsaný na papírcích ve svých peněženkách nebo přímo zapsaný na kartě, což se považuje za hrubou bezpečnostní chybu.\n\nPři zadání chybného PIN bankomat většinou umožní typicky dvě další možnosti opravy. Po třetím chybném zadání se karta zablokuje a možnost ji odblokovat má klient pouze na pobočce své klientské banky.\n\nPlatební karty jsou vydávány na dobu omezenou, typicky na několik let. Při výběru na kartu s prošlou platností se bankomat typicky zachová tak, že kartu po zasunutí „spolkne“ a zobrazí vysvětlující chybovou hlášku o prošlosti doby platnosti karty a možnosti získat novou (popřípadě vyřešení celé situace) na pobočce klientovy banky. Samotné klientské banky ovšem tuto situaci nenechávají dojít až do této fáze, expiraci platebních karet svých klientů sledují, a několik týdnů před vypršením platnosti klientovi zašlou dopis, ve kterém jej o expiraci informují, popřípadě v něm rovnou zasílají kartu novou.\n\nSoučasné bankomaty nemusejí sloužit pouze k výběru peněz… Jejich druhou nejvyužívanější funkcí je informování klienta o zůstatku na jeho účtu.\nOd začátku 90. let přibyly postupně i další funkce:\n\n"}
{"id": "344589", "url": "https://cs.wikipedia.org/wiki?curid=344589", "title": "Patice procesoru", "text": "Patice procesoru\n\nPatice neboli Socket či Slot je konektor na základní desce určený pro připojení procesorů. V roce 2007 patřila většina procesorů serverových a desktopových počítačů k těm určeným do socketu, obzvlášť procesory architektury x86.\n\nVětšina dnešních patic jsou založeny na tzv. pin grid array (PGA) (krátké piny procesoru jsou uspořádány do čtvercového pole tak, aby souhlasily s otvory v patici).\n\nOd roku 2007 se zvyšuje popularita tzv. land grid array (LGA). Zde se pracuje s dotykem kontaktních plošek.\n\nV pozdních 90. letech se využívaly častěji sloty než sockety. Procesorové sloty jsou podobné klasickým rozšiřujícím kartám, tzn. podlouhlá deska s plošnými spoji. Tyto sloty ostatně připomínají vzhledem například AGP. Řešení se sloty mělo některé výhody, umožňovalo doinstalovaní další L2 Cache na desku slotu a často bývala instalace slotu jednodušší než v případě socketu. Nicméně slot vyžaduje delší trasu od čipsetu k procesoru a to znemožňuje použití s procesory o vyšších taktech. S příchodem Socketu A a Socketu 370 byly sloty definitivně zapomenuty.\n\nPatice často v názvu obsahuje třímístné číslo, které udává počet pinů procesoru či patice.\n\n\n\n\n\n\n\n\n\n"}
{"id": "344596", "url": "https://cs.wikipedia.org/wiki?curid=344596", "title": "Radek Chalupa (manažer)", "text": "Radek Chalupa (manažer)\n\nRadek Chalupa (* 15. srpna 1968) je manažer a odborník na řízenou komunikaci public relations a public affairs.\n\nVěnuje se managementu dobré pověsti (reputation management), zvládání krizových situací, strategickému poradenství (externí a interní komunikace) pro zahraniční i české společnosti a práci v médiích a ve veřejné správě. Dlouhodobě publikoval články o médiích a komunikačních trendech v deníku E15. Od roku 2008 je autorem blogu Krize a krizová komunikace. Je autorem knihy Efektivní krizová komunikace – pro všechny manažery a PR specialisty. V současnosti je jednatelem firmy RCC Europe.\n\nRadek Chalupa pracoval pět let jako tiskový mluvčí koncernu Karbon Invest, respektive Českomoravských dolů, Metalimexu a OKD (Ostravsko-karvinských dolů). Řadu cenných zkušeností nasbíral jako ředitel francouzské PR agentury Euro RSCG Corporate Communications, respektive Account Director americké PR agentury GCI Prague, kde působil zároveň jako člen Center of Corporate Excellence v rámci GCI Europe. Podnětné zkušenosti nasbíral také díky práci pro Fond ohrožených dětí, Informační centrum nadací, aj.\n\nPráci v řízené komunikaci přecházela aktivní kariéra v elektronických médiích, v jejichž rámci Radek Chalupa pracoval v České televizi a v privátním zpravodajském Rádiu Alfa. Na počátku své kariéry pracoval jako osobní asistent poradce ministra zahraničních věcí ČSFR, respektive ČR. Aktivně se podílel mimo jiné na misi jejímž výsledkem byl zisk tzv. zvacího dopisu z někdejšího Sovětského svazu a účastnil se historicky prvého formulování českých národní zájmů.\n\nJeho studia zahrnují mj. marketing, politologii, psychologii, sociologii, mezinárodní politiku a ekonomiku, vývoj a historii politiky.\n\nRadek Chalupa, Efektivní krizová komunikace – pro všechny manažery a PR specialisty, Praha, Grada Publishing 2012, 176 stran, ISBN 978-80-247-4234-2\n\n"}
{"id": "344598", "url": "https://cs.wikipedia.org/wiki?curid=344598", "title": "Basketbal na Letních olympijských hrách 2008", "text": "Basketbal na Letních olympijských hrách 2008\n\nBasketbalový turnaj na Letních olympijských hrách 2008 probíhal od 8. srpna do 24. srpna 2008. Turnaj se odehrál v hale Wukesong v Pekingu.\n\nNa hrách byly rozděleny 2 sady medailí v těchto soutěžích:\n\n\nPrvní čtyři družstva z každé skupiny postoupila do čtvrtfinále.\n"}
{"id": "344600", "url": "https://cs.wikipedia.org/wiki?curid=344600", "title": "Enron", "text": "Enron\n\nEnron Corporation byla americká energetická společnost se sídlem v městě Houston, Texas, USA. Před vyhlášením bankrotu v lednu 2002 zaměstnávala přes 22 tisíc zaměstnanců a byla jedna z vedoucích světových společností podnikajících v oblasti dodávek elektřiny, zemního plynu a komunikací. Od 90. let její akcie zaznamenávaly stabilní, neustálý růst a Enron byl vzorem moderní silné společnosti. Z původních cca 10 mld dolarů aktiv dosáhla v roce 2000 hodnotu 111 miliard dolarů. Časopis Fortune ji šestkrát za sebou jmenoval „nejinovativnější společností Ameriky“. Ke konci roku 2001 se ale v účetnictví společnosti našla zásadní pochybení (podvody). 25. ledna 2002 společnost oznámila bankrot, zaměstnanci byli propuštěni. Hodnota akcií společnosti, do kterých investovaly tisíce lidí, spadla z 90 dolarů na 50 centů. Enron se stal symbolem podvodného podnikání a předmětem soudních žalob ze strany desítek třetích stran. V následném vyšetřování skandálu se navíc proti některým energetikům Enronu objevily důkazy o jejich účasti na prohlubování tzv. kalifornské energetické krize. Od roku 2007 se společnost jmenuje Enron Creditors Recovery Corporation (obdoba společnosti v likvidaci, snažící se o uspokojení věřitelů, o což se v současnosti stará cca 40 lidí). Hlavní představitelé společnosti byli v soudních procesech, které po jejím bankrotu následovaly, vesměs pravomocně odsouzeni a většina z nich dnes vykonává trest odnětí svobody. Jeden z účetních, Cliff Baxter, spáchal sebevraždu. Velká část dokumentace případu, která byla toho času v newyorské pobočce IRS, v budově č. 7 Světového obchodního centra, byla zničena 11. září 2001.\n\nPůvod společnosti lze vysledovat od společnosti Northern Natural Gas Company, založené v roce 1932, která se v roce 1979 stala hlavní dceřinou společností holdingu InterNorth. Když ten v roce 1985 koupil texaský podnik Houston Natural Gas, změnil si jméno na Enron. Do jejího vedení se postavil CEO společnosti Houston Natural Gas, Kenneth Lay.\n\nEnron měl v této době aktiva ve výši 10 mld. dolarů, a předmětem jejího podnikání byla především distribuce energie na území Spojených států. Svou hodnotu ale systematicky zvyšoval tím, že budoval vlastní elektrárny, produktovody, kupoval své obchodní partnery a začal pronikat do souvisejících oblastí. V pozdějších 90. letech se podnikání Enronu podstatně rozšířilo i do oblasti služeb, která zahrnovala nově se vynořující on-line komunikace a ve stále větší míře službám spojeným s burzami a trhy.\n\nOd roku 1987 v Enronu začal pracovat Jeffrey Skilling jako konzultant v oblasti trhu se zemním plynem. Jeho postoje a vize ohledně toho, jak by měl Enron transformovat svůj způsob obchodu s energiemi a ostatními komoditami, na Kennetha Laye dělal dojem, takže v hierarchii společnosti povyšoval až se v únoru 2001 stal výkonným ředitelem (Lay si zachoval status vlastníka společnosti). Skilling záhy v Enronu zavedl několik podstatných změn. Například, upřednostňoval tzv. \"forward market\" („dopředný obchod“), počítající s budoucími dodávkami energie a služeb, které měl Enron teprve v budoucnu dodat; a typ účetnictví, zvané mark-to-market, které umožňovalo zaznamenávat předpokládaný budoucí zisk z podepsaných smluv a uskutečněných podniků v okamžiku podepsání smlouvy. Tyto poskytly určitou zástěrku za skutečným obchodním počínáním společnosti podle objektivnějších ukazatelů jako výdaje a výnosy. To však začalo vykazovat spíše neúspěchy (např. Dabholská elektrárna, na které se v Indii Enron podílel, znamenala na konci ztrátu asi miliardy dolarů). Ve výrazný neúspěch se proměnily zejména některé nápady samotného Skillinga, např. obchodování s šířkou pásma (\"bandwidth business\") a trh s počasím (\"weather market\"). V pozdějších fázích, kdy byl Enron 30 miliard dolarů v dluhu, se do skandálu zapojily finanční machinace a podvody finančního šéfa společnosti Andrewa Fastowa, který si založil fiktivní společnosti (Jedi, Chewco Raptors, LJM), mezi kterými převáděl větší množství stávajících aktiv Enronu a vytvářel neuskutečněné částky na straně výnosů a výdajů. Spirála obchodních neúspěchů a stále zoufalejší snahou z nich vybřednout se nedala udržet. Dne 14. srpna 2001 Skilling náhle rezignoval na post výkonného ředitele Enronu (kde ho nahradil Ken Lay). O den později jedna z účetních našla závažné neshody mezi tím, co společnost vykazovala za finanční výsledky a skutečným stavem.\n\n\n"}
{"id": "344610", "url": "https://cs.wikipedia.org/wiki?curid=344610", "title": "Velký Korab", "text": "Velký Korab\n\nVelký Korab ( , ) je se svou nadmořskou výškou 2764 metrů nejvyšší vrchol pohoří Korab. Leží na albánsko-severomakedonské státní hranici a je nejvyšší horou obou zemí.\n\nVýstup na vrchol je možný ze severomakedonské i albánské strany. Dříve se však musela vyřizovat složitá byrokratická procedura. Dnes tyto nepříjemnosti odpadly a výstup na vrchol je třeba jen hlásit na policejní stanici státu, ze kterého vystoupíme.\n\nOblíbený je výstup ze severomakedonské strany s horským klubem PSD „Korab“ - Skopje, který zde každoročně v září organizuje mezinárodní výstup na vrchol. Východiskem je obec \"Pobeda\", odkud je to na vrchol vzdušnou čarou asi 6 km západním směrem. Značená trasa mezinárodního výstupu je dlouhá včetně zpáteční cesty asi 22 km.\n\nZ albánské strany je nejvýhodnějším východiskem obec \"Razimirë\", odkud je vrchol také asi 6 km vzdušnou čarou, ale jihovýchodním směrem.\n\nNejvětšími průkopníky v tomto pohoří jsou Češi, kteří objevují stále více balkánských pohoří. Korab je jednou z posledních divočin tohoto poloostrova.\n\n"}
{"id": "344617", "url": "https://cs.wikipedia.org/wiki?curid=344617", "title": "Prověrka výpovědi na místě", "text": "Prověrka výpovědi na místě\n\nPrověrka výpovědi na místě je kriminalistická metoda, při níž je srovnáván objektivní stav místa a souvisejících objektů s dříve učiněnou výpovědí vyslýchané osoby, přičemž tato osoba (dobrovolně) na místě zpravidla popíše a ukáže lokace, objekty a činnosti (demonstrace v případě nutnosti) spojené s vyšetřovanou událostí, kterážto fakta jsou přezkoumána a zadokumentována vyšetřujícím a porovnána s předchozí výpovědí. Tato metoda se však liší od prosté výpovědi či rekonstrukce činu.\n"}
{"id": "344620", "url": "https://cs.wikipedia.org/wiki?curid=344620", "title": "Bogoria", "text": "Bogoria\n\nBogoria starším názvem Hannington ( ) je slané bezodtoké meromiktické jezero v africkém státě Keňa. Leží asi 30 km severně od rovníku a 50 km severně od města Nakuru, v oblasti tektonicky aktivního Velkého riftového údolí v rezervaci Bogoria. Jeho rozloha činí asi 45 km².\n\nJezero má podlouhlý tvar, protáhlý v severojižním směru. Obvod je přibližně 40 km dlouhý. Východní břeh lemuje zlomové pásmo hor.\n\nVoda je velmi slaná a zásaditá - její pH má hodnotu okolo 10.\n\nDo střední oblasti jezera vyvěrají četné horké prameny v místě zvaném Hot springs.\n\nJezero je mělké a je proto vhodným biotopem mnoha ptáků: mj. plameňáka malého, marabu afrického, tenkozobců, kladivoušů, žije zde i výr bělavý, největší z afrických sov. Protože jezero nemá odtok, hromadí se v něm všechny látky rozpuštěné ve vodě přitékající z okolí. Jedno z největších rizik pro křehký ekosystém jezera tak představuje turismus.\n"}
{"id": "344621", "url": "https://cs.wikipedia.org/wiki?curid=344621", "title": "Triatlon na Letních olympijských hrách 2008 - muži", "text": "Triatlon na Letních olympijských hrách 2008 - muži\n\nTriatlon mužů na Olympijských hrách v Pekingu 2008 se uskuteční 18. srpna nedaleko od Pekingu v Ming Tomb Reservoiru. \n"}
{"id": "344622", "url": "https://cs.wikipedia.org/wiki?curid=344622", "title": "Amr Dijáb", "text": "Amr Dijáb\n\nʿAmr ʿAbdal Básaṭ ʿAbdalʿazíz Dijáb (* 11. října 1961 v Port Said, Egypt, arabsky: عمرو عبد الباسط عبد العزيز دياب) je egyptský zpěvák, skladatel a herec. V letech 1998, 2002 , 2007 a 2009 získal cenu na World Music Award za nejlépe se prodávajícího zpěváka arabského světa. Velkou popularitu zažívá také v Evropě, Americe a Asii. Hrál i v několika arabských filmech, většinou to byly hlavní role, ve kterých ztvárnil také nějakého zpěváka. Narodil se do umělecké rodiny a jeho otec jej od mládí vedl k hudbě a zpěvu.\n\n\n"}
{"id": "344626", "url": "https://cs.wikipedia.org/wiki?curid=344626", "title": "Vladimír Kolár", "text": "Vladimír Kolár\n\nVladimír Kolár (* 22. června 1947 Praha) je český prozaik, novinář, publicista a literární kritik.\n\nNarodil se v rodině spisovatelky, dramatičky a scenáristky Jaromíry Kolárové a novináře a publicisty Františka J. Kolára. Po absolvování Střední všeobecně vzdělávací školy v Ostravě vystudoval v letech 1965–1970 obor filozofie-čeština na Filozofické fakultě Univerzity Karlovy v Praze. Doktorát filozofie získal v roce 1975, kdy obhájil práci věnovanou existenciální filozofii Nikolaje Berďajeva a její reflexi.\n\nVojenskou základní službu vykonával v armádním vysílání Československého rozhlasu, v letech 1972–1974 byl redaktorem Československé televize, v dalších dvou letech působil v \"Literárním měsíčníku\" (teorie, kritika, společenské vědy). V letech 1975–1980 byl odborným pracovníkem Ústavu pro českou a světovou literaturu ČSAV v Praze, kde se věnoval literární teorii a filozofickým aspektům literární tvorby v souvislosti s působením vědeckotechnické revoluce. V rámci odborné činnosti ústavu publikoval také studie literárněhistorické. V letech 1981–1988 byl šéfredaktorem revue \"Film a doba\", v letech 1989–1990 působil v \"Literárním měsíčníku\", v prvním roce jako šéfredaktor a předseda redakční rady. V dalších letech se věnoval převážně pedagogické činnosti na základní a střední škole. Krátce pracoval také v kulturních rubrikách denního tisku (\"Haló noviny\" 1991–1992, \"Práce\" 1997), poté působil v oblasti public relations a znovu jako středoškolský učitel. V současnosti pracuje jako jazykový redaktor.\n\nPublikovat začal v časopise \"Červený květ\" v Ostravě (básně, 1964), od roku 1965 přispíval do Univerzity Karlovy, později do \"Tvorby\", \"Literárního měsíčníku\", \"Rudého práva\", \"Mladého světa\", \"Mladé fronty\", \"Světa práce\", \"České literatury\", \"Filmu a doby\" aj. Přispěl též do četných sborníků a kolektivních literárněvědných prací, např. \"Dobrý deň Lacovi Novomeskému\" (Bratislava 1975), \"Sborník z mezinárodní literárněvědné konference Bezručova Opava 1978, Umění a kritika\" – Sborník příspěvků z brněnského sympozia o kritice konaného v červnu 1979, \"Wolker dnešku\" – Z diskuse na vědecké konferenci u příležitosti 80. výročí narození Jiřího Wolkra v roce 1980 v Prostějově, \"Vedeckotechnická revolúcia a literatura\" (Bratislava 1982), Vlašín, Š. a kol. : \"Spoluvytvářet pravdu zítřka\" (Praha 1982), Zeman, M. a kol.: \"Rozumět literatuře I\" – Interpretace základních děl české literatury (Praha 1986, 1989) aj.\n\n\n\n"}
{"id": "344627", "url": "https://cs.wikipedia.org/wiki?curid=344627", "title": "Zuzana Rehák Štefečeková", "text": "Zuzana Rehák Štefečeková\n\nZuzana Štefečeková (15. ledna 1984, Nitra) je slovenská sportovní střelkyně, dvojnásobná stříbrná olympijská medailistka a mistryně světa ve střelbě na trap z roku 2010.\n\nVítězkou mistrovství světa ve sportovní střelbě 2010 v Mnichově se stala po dramatickém finále, ve kterém udělala šest chyb, a přesto porazila o dva terče někdejší světovou šampionku Liou Jing-c' z Číny.\n\nNa LOH v Pekingu v roce 2012 získala stříbrnou medaili v disciplíně trap, kterou o čtyři roky později obhájila na LOH v Londýně. Je členkou klubu ŠKP Bratislava.\n\n\n\n"}
{"id": "344628", "url": "https://cs.wikipedia.org/wiki?curid=344628", "title": "Západní kšatrapové", "text": "Západní kšatrapové\n\nZápadní kšatrapové či Západní satrapové byli mezi lety 35–405 šakští vládci západní a střední části Indie (v oblasti Málvy a Šaurásthry; v oblastech dnešního Gudžarátu, jižního Sindhu, Maháráštry, Rádžasthánu a Madhjapradéše). Západní kšatrapové byli v oblasti nástupci Indo-Skythů a současníci Kušánů, kteří vládli na severu Indického subkontinentu, a zároveň Sataváhanovů, kteří ovládali jižnější část poloostrova.\n\nPřídomek „západní“ se ke jménu kšatrapů přidává pro kontrastní rozlišení „severních“ Indo-Skythských vládců, kteří ovládali oblast kolem Mathury. Sami Západní kšatrapové se na svých mincích označují jako „satrapové“, Ptolemaios je však ve svém spise \"Geographia\" označuje za Indo-Skythy.\n"}
{"id": "344636", "url": "https://cs.wikipedia.org/wiki?curid=344636", "title": "Tepelný napáječ Mělník – Praha", "text": "Tepelný napáječ Mělník – Praha\n\nTepelný napáječ Mělník – Praha je horkovodné potrubí spojující Elektrárnu Mělník s Prahou. Je klíčovou součástí kogenerační soustavy umožňující využívat odpadní teplo z elektrárny k vytápění budov a ohřevu teplé vody.\n\nStavba hlavního potrubí z Elektrárny Mělník do teplárny Třeboradice započala roku 1988; provoz byl zahájen roku 1995. Od roku 1998 probíhá postupné rozšiřování teplovodné sítě. Postupně k ní byly připojeny teplárny Malešice a Michle a jejich prostřednictvím pak sídliště Jižní Město, Krč, Novodvorská, Lhotka-Libuš a Modřany. V roce 2002 byly připojeny samostatným potrubím Neratovice, v roce 2003 byla napojena výtopna Invalidovna kterou poškodila rozsáhlá povodeň. Roku 2005 byly připojeny Horní Počernice. V roce 2009 byla připojena oblast Petrovice a v roce 2010 další část oblasti Lhotka – Libuš v okolí ulice Papírníkova. V současnosti horkovodní soustava, pojmenovaná Pražská teplárenská soustava (PTS), zajišťuje ohřev vody a vytápění více nežli třetině obyvatel hlavního města.\n\nJedná se o dvojici 34 kilometrů dlouhých trubek o průměru 1,2 metru z nichž jedna slouží pro přenos horké vody a druhá pro návrat vody ochlazené. Zprovoznění soustavy si vyžádalo rekonstrukci elektrárny Mělník I – čtyři kondenzační turbíny, každá o výkonu 55 MW, byly přeměněny na dvě protitlakové a dvě odběrové. Elektrárna je schopna poskytovat pro vytápění až 700 MW tepelného výkonu a asi polovinu této hodnoty pro výrobu elektrické energie.\n\nPotrubí vede přibližně severojižním směrem, částečně po zemi, z větší části na několik metrů vysokých podpěrách. Pro vyrovnání změn délky vlivem teplotní roztažnosti je jednak uloženo kluzně na pojezdových kovových válcích, jednak je v pravidelných odstupech několika stovek metrů meandrovitě lomené. Oběhová voda je třístupňově ohřívána na konečnou teplotu 160 stupňů Celsia; díky velmi účinné izolaci \npotrubí vychladne při průchodu trasou pouze o dva stupně. Objem oběhové vody je asi 75 tisíc m³.\n\nTrasa potrubí prochází většinou okrajovými částmi obcí nebo okolo těchto obcí: Podvlčí, Cítov, Býkev, Zelčín; zde překonává po mostní konstrukci laterální plavební kanál Mělník - Vraňany a řeku Vltavu a pokračuje přes Zálezlice, Chlumín, Horňátky, Kojetice, Zlonín, Měšice a Hovorčovice do výtopny Třeboradice.\n\nVýhodou kogenerační soustavy je i rozmanitost využívaných tepelných zdrojů: kromě hnědého uhlí spalovaného v elektrárně Mělník je možno spalovat také:\n\nTato diverzifikace zajišťuje velkou spolehlivost dodávek tepla i v případě výpadku některého zdroje tepla.\n\n"}
{"id": "344637", "url": "https://cs.wikipedia.org/wiki?curid=344637", "title": "1. tanková armáda (Wehrmacht)", "text": "1. tanková armáda (Wehrmacht)\n\n1. tanková armáda (německy \"1. Panzer-Armee\") byla německá armáda za druhé světové války.\n\nK připravované operaci Barbarossa, mimo regulérních armád, byly připraveny i čtyři rychlé tankové skupiny (Kleistova 1. tanková skupina, Guderianova 2. tank. sk., Hothova 3. tank. sk. , Höpnerova 4. tanková skupina), které měly sehrát hlavní roli v bleskové válce na východní frontě. Od podzimu roku 1941 bylo uvažováno o přejmenování na stálé „tankové“ armády. Kleistova 1. tanková skupina za vítězství u Kyjeva obdržela označení 1. tanková armáda dne 25. října 1941. V té době se tato tanková armáda nacházela již hluboko na území východní Ukrajiny a měla problémy se ztrátama z minulých bojů, ale hlavně se zásobováním, které vázlo na naprosto neodhadnutých logistických potřebách německých armád hluboko v SSSR. Přes tyto problémy a rychle se blížící ruskou zimu, dostala 1. tanková armáda další úkol, měla dobýt sovětské přístavní a průmyslové město Rostov na Donu. Přes situační Kleistovu zprávu, která kritizovala další postup do SSSR s nedostatečnými prostředky, zahájila Skupina armád Jih (pod kterou Kleistova armáda spadala) postup na Charkov a Rostov na Donu. Po dalších vyčerpávajících bojích vstoupil III. motorizovaný sbor (von Mackensen) 1. tankové armády koncem prosince 1941 do Rostova. Ale logistické problémy a nápor sovětských vojsk donutil německé jednotky začátkem ledna 1942 k urychlenému ústupu z města a stáhnutí do obranných postavení na řece Mius, kde se sovětská zimní ofenzíva zastavila. Tento ústup, který nebyl posvěcen vrchním velením (Adolfem Hitlerem) znamenal odvolání generála polního maršála von Rundstedta z velení Skupiny armád Jih a silně otřásl postavením generálplukovníka Ewalda von Kleista ve funkci velitele 1. tankové armády.\n\nNa léto 1942 byla naplánována nová ofenzíva s názvem Operace Blau, jejíž hlavní cíl bylo dosáhnutí ropných polí v oblasti Baku. V květnu toho roku čelila 1. tanková armáda největšímu náporu sovětských vojsk v druhé bitvě o Charkov. V druhé polovině května byly postupně všechny sovětské útoky zastaveny a německé jednotky přešly do ofenzívy, která obklíčila a zničila zbylá vojska Rudé armády v oblasti. Sovětská ofenzíva, která se roztříštila o připravené německé jednotky, otevřela cestu na znovudobytí Rostova a dalšího postupu na Kavkaz. Ale po dosažení Kavkazských roklí se objevila opět stará slabina velkých ofenzív, zásobování uvázlo téměř na mrtvém bodě, což spolu se sílícím odporem sovětských vojsk znamenalo zastavení postupu ještě před dosažením hlavního cíle ofenzívy. 1. tanková armáda tak od srpna 1942 přešla do obrany a chystala se přezimovat v podhůří Kavkazu. 19. listopad všechno změnil, toho dne přešla sovětská vojska u Stalingradu do nové ofenzívy, která později ovlivnila celou jihovýchodní frontu. O dva dny později byl von Kleist jmenován velitelem Skupiny armád A, pod kterou v té době spadala 1. tanková armáda. Novým velitelem armády byl jmenován Eberhard von Mackensen. Z počátku se nic zásadního u 1. tankové armády nezměnilo, mimo několika divizí, které byly přesunuty na sever, ke Skupině armád Don, ale již následující měsíc byla situace v Donské oblasti velmi vyhrocená. V druhé polovině prosince byl nařízen všeobecný ústup z Kavkazu na Kubáň, kde mělo zůstat německé předmostí bráněné 17. armádou. 1. tanková armáda pak byla v lednu 1943 stažena, přes Rostov na Donu na východní Ukrajinu, kde se účastnila obranných bojů a následně v únoru Mansteinovy jarní ofenzívy, která skončila znovudobytím Charkova a udržením starých obranných postaveních na řece Mius.\n\nNa jaře 1943 byla situace na celé východní frontě stabilní, v té době podléhala 1. tanková armáda staronové Skupině armád Jih. Na léto roku 1943 byla naplánována další nová ofenzíva s názvem operace Citadela, které se ovšem 1. tanková armáda neúčastnila. Koncem první poloviny července, kdy tato operace vrcholila, přešla sovětská vojska Jižního a Jihozápadního frontu do útoku, proti obraným postavením 6. armády a 1. tankové armády. Německá armáda, soustředěná v oblasti operace Citadela, neměla dostatečné rezervy pro nasazení na ohrožených místech na řece Mius. Po proražení linie a ústupu hlavních sil Skupiny armád Jih z Bělgorodu a následně z Charkova, bylo jasné že není v silách německých armád zastavit sovětský postup před řekou Dněpr. Po tvrdých bojích, které trvaly od července do října, se stáhla vyčerpaná 1. tanková armáda za řeku Dněpr. Ale i sovětská vojska dokázala vytvořit v pásmu 1. tankové armády předmostí na německé straně řeky, které nedokázali Němci odstranit. V té době byl generálplukovník Mackensen poslán na italskou frontu a jako velitele 1. tankové armády jej vystřídal generálplukovník Hube, veterán od Stalingradu. Ani po stáhnutí se za Dněpr neustal sovětský nápor. Brzy Sověti překonali Dněpr i na sever od Kyjeva a téměř bez boje se zmocnili města. Současně začala sovětská aktivita i na předmostí u Dněpropetrovska v pásmu 1. tankové armády, která měla udržet spojení s Nikopolskou oblastí a zároveň udržet linii s 8. armádou na severu. V lednu roku 1944 se podařilo Rudé armádě obklíčit dva německé sbory v pásmu 8. armády. I když došlo k vyproštění větší části mužů, byly oba sbory nebojeschopné a německá snaha o jejich vyproštění znamenala oslabení ostatních úseků Skupiny armád Jih. 1. tanková armáda spolu s 6. armádou byly nuceny následně vyklidit Nikopol a ustupovat dále na západ k řece Bug, kde se ovšem Němcům nepodařilo udržet. Po dalším průlomu se dostaly jednotky 1. tankové armády u Podolska do obklíčení, které ovšem následně prorazily směrem na západ ke Karpatům. Poté nápor sovětských vojsk až do začátku července ochabl, vojska 1. tankové armády se tak do té doby nacházela v oblasti západně od Tarnopolu. V dubnu byl velitel 1. tankové armády Hube na poradě v Hitlerově „orlím hnízdě“ v Obersalzbergu, při návratu jeho letadlo havarovalo po startu a generálplukovník Hube podlehl na místě zraněním. Dočasně se stal velitelem 1. tankové armády generál pěchoty von der Chevallerie, jenž byl v polovině května 1944 vystřídán Erhardem Rausem, původně velitelem 4. tankové armády.\n\nPo velkých ztrátách, která utrpěla 1. tanková armáda téměř po 3/4 roku těžkých bojů, od července 1943 do dubna 1944, nastalo pár klidnějších týdnů. V červnu toho roku zahájila sovětská vojska velkou operaci Bagration proti Skupině armád Střed, která znamenala de facto její zničení. Na zacelení fronty u Skupiny armád Střed bylo od Skupiny armád Severní Ukrajina včetně 1. tankové armády staženo velké množství jednotek, které zde pak chyběly. Právě na to čekala vojska 1. ukrajinského frontu, která zahájila 13. července 1944 novou ofenzívu s názvem Lvovsko-sandoměřská operace. Sovětská vojska zahnala 1. tankovou armádu až hluboko do Podkarpatské Rusi, kde se podařilo sovětský nápor v karpatských průsmycích zastavit. V polovině srpna byl na velitelském postu Erhard Raus vystřídán Gotthardem Heinricim, kterému záhy v týlu vypuklo Slovenské národní povstání. Přes svízelnou situaci německých vojsk v Karpatech se v září Heinriciho 1. tankové armádě a 1. maďarské armádě podařilo zastavit novou sovětskou Karpatsko-dukelskou operaci, která měla pomoci SNP. Této operace se účastnil na sovětské straně i 1. československý sbor. Následně během podzimu a zimy 1944-1945, bojovala vojska 1. tankové armády obranné boje na území Slovenska. V závěru války došlo ještě k střídání velitelů, když byl „obránce“ Heinrici převelen k Odře (kde měl „spasit“ Berlín před konečným dobytím), nastoupil na velitelský post jeden ze spolupracovníků Guderiana, spoluzakladatel tankové taktiky Walther Nehring, ale než válka skončila, byl ještě v dubnu vystřídán Wilhelmem Hassem. Konec války zastihl zbytky 1. tankové armády v Čechách, kde se ještě nedobrovolně účastnili bojů na Ostravsku a konečné likvidace Skupiny armád Střed, během Pražské operace.\n\n25. říjen 1941 - 8. květen 1945\n\nVelitelé\n\nNáčelníci štábu\n\n1. tanková armáda - generálplukovník Ewald von Kleist / náčelník štábu generálmajor Kurt Zeitzler\n\n1. tanková armáda - generálplukovník Ewald von Kleist / náčelník štábu generálmajor Ernst Fäckenstedt\n\n1. tanková armáda - generál jezdectva Eberhard von Mackensen / náčelník štábu generálmajor Walther Wenck\n\n1. tanková armáda - generál tankových jednotek Hans Valentin Hube / náčelník štábu generálmajor Walther Wenck\n\n\n"}
{"id": "344640", "url": "https://cs.wikipedia.org/wiki?curid=344640", "title": "Neomura", "text": "Neomura\n\nNeomura je navrhovaná vývojová větev, která zahrnuje domény archea a eukaryota. Příbuznosti těchto dvou skupin si všiml například Carl Woese již dříve, formálně však název ustanovil až Thomas Cavalier-Smith. Část vědců soudí, že se Neomura vyvinula z aktinobakterií, tedy složitých grampozitivních bakterií (viz také článek eukaryogeneze).\n\nV překladu Neomura znamená nové stěny, protože archea a eukarya mají ve své buněčné stěně originální molekuly, jako N-vázané glykoproteiny.\n"}
{"id": "344646", "url": "https://cs.wikipedia.org/wiki?curid=344646", "title": "Velikaja", "text": "Velikaja\n\nVelikaja může znamenat:\n"}
{"id": "344648", "url": "https://cs.wikipedia.org/wiki?curid=344648", "title": "Karel Herfort (1871)", "text": "Karel Herfort (1871)\n\nKarel Herfort (8. srpna 1871, Praha – 29. března 1940, Praha) byl zakladatel české dětské psychiatrie a profesorem psychopatologie dětského věku. Také se habilitoval v oboru hygieny a stomatologie, které přednášel na Učitelském ústavu v Praze.\n\nOd roku 1902 pracoval jako lékař v prvním pražském ústavu pro výchovu slabomyslných Ernestinum (ve Šternberském paláci v Praze na Hradčanech) a později se stal i jeho ředitelem. V roce 1925 založil odborný časopis Úchylná mládež, zaměřený na výzkum a výchovu slabomyslné, hluchoněmé, slepé, mravně vadné a zmrzačelé mládeže. Je pohřben na pražském hřbitově v Šárce.\n\n\n\n"}
{"id": "344649", "url": "https://cs.wikipedia.org/wiki?curid=344649", "title": "Martináč bukový", "text": "Martináč bukový\n\nMartináč bukový (\"Aglia tau\"), dříve nazývaný také martináček bukový či paví oko bukové je noční motýl z čeledi martináčovitých, kam patří i největší evropský motýl, martináč hrušňový. Latinské druhové jméno \"tau\" přiřadil martináči bukovému přírodovědec Carl Linné. Inspirovala jej přitom bílá skvrna ve tvaru řeckého písmene \"tau\" (T) na křídlech motýla.\n\nJe rozšířen v celé Evropě, zasahuje také do Asie. V České republice je místy považován za hojný druh.\nVyskytuje se ve starých listnatých, zejména bukových lesích, a to i v horských oblastech.\n\nPodobně jako u jiných martináčovitých, i martináč bukový vykazuje pohlavní dimorfismus. Přední křídla samců jsou dlouhá okolo 26 mm, u samic je to až 44 mm. Samci jsou spíše lehce stavění, samice jsou robustnější. Základní zbarvení obou pohlaví je žluté až okrové, přičemž samice jsou světlejší. Zbarvení je ale variabilní a v přírodě se lze setkat i s melanistickou formou – jedinci výrazně tmavšími. Křídla obou pohlaví jsou při vnějším okraji lemována tenkou černohnědou příčkou, nejvýraznějším znakem jsou ale modrofialová, černě obroubená oka, umístěná po jednom ve středu všech čtyř křídel. Uvnitř ok se nachází bílá skvrnka ve tvaru písmene T (případně jakési šipky, trojúhelníčku či jen bílé čárky). Okrově zbarvená tykadla jsou nejjistějším rozlišovacím znakem mezi pohlavími – u samců jsou výrazně více hřebenitá než u samic.\n\nVajíčka mají hnědočervenou barvu.\n\nHousenky procházejí v průběhu života výraznou proměnou vzhledu. Od vylíhnutí až do 4. instaru jsou zelené s červenohnědou hlavou a pěti dlouhými, červeno-bílými rozvětvenými ostny na těle (jeden pár na prvním článku těla, jeden pár na třetím článku těla a jeden dozadu směřující osten na zádi). Po 4. svlékání se vzhled housenky mění – trny se ztrácejí a housenka získává zavalitý tvar těla se zrnitou pokožkou a výraznými zářezy mezi jednotlivými tělními články. Hlava je zelená a po stranách těla probíhá bílý pruh, na 4. článku ozdobený malým červeným očkem. Dorostlá housenka měří cca 6 cm.\n\nKukla je černohnědá, matná, uložená v řídkém zámotku.\n\nDospělci se vyskytují v jediné generaci, která létá někdy už od března, zpravidla však až od dubna do května. V horských oblastech je celý interval posunut a aktivita ustává až v červenci. Motýli poletují v lesích a na jejich okrajích. Podobně jako u příbuzného martináče habrového jsou aktivnějším pohlavím samci, kteří létají i ve dne, aby vyhledali samičky. Ty přes den posedávají v podrostu a nelétají. V noci jsou aktivní obě pohlaví, často přiletují k umělým zdrojům světla. Tak jako ostatní martináčovití, ani martináč bukový nemá vyvinuté funkční potravní ústrojí. Po spáření kladou samičky vajíčka na různé listnaté dřeviny a následně hynou.\n\nHousenky se z vajíček líhnou přibližně po dvou týdnech od nakladení. Jsou polyfágní – je známo, že se mohou živit listím buku, dubu, lípy, hlohu, trnky, vrby, olše, břízy a pravděpodobně i jiných rostlin. V přírodě se vyskytují od června do začátku srpna, kdy slézají ze stromů a kuklí se v mechu.\n\nKukla je přezimujícím stádiem. Je uložena v řídkém zámotku, ze kterého se před líhnutím motýla aktivně vysouvá.\n\n"}
{"id": "344650", "url": "https://cs.wikipedia.org/wiki?curid=344650", "title": "Velikaja (přítok Anadyrského zálivu)", "text": "Velikaja (přítok Anadyrského zálivu)\n\nVelikaja, Bolšaja nebo Oněmen ( , , ) je řeka v Čukotském autonomním okruhu v Rusku. Je dlouhá 556 km od pramene zdrojnice Kylvygejvaam. Plocha povodí měří 31 000 km².\n\nVzniká soutokem řek Kujimveem a Kylvygejvaam, které pramení na Korjacké planině. Značnou část toku poté řeka protéká Anadyrskou nížinou, přičemž se rozvětvuje na množství ramen a průtoků. Ústí do zálivu Oněmen, jež je částí Anadyrského zálivu Beringova moře.\n\nZdrojem vody jsou sněhové a dešťové srážky. Zamrzá v polovině října a rozmrzá na konci května až na začátku června.\n"}
{"id": "344651", "url": "https://cs.wikipedia.org/wiki?curid=344651", "title": "Carrauntoohil", "text": "Carrauntoohil\n\nCarrauntoohil (též \"Carrantuohill\", ) je nejvyšší hora Irska. Nachází se v hrabství Kerry, v pohoří Macgillycuddy's Reeks. Dosahuje nadmořské výšky 1041 m n. m. (někdy bývá uváděno 1038 m n. m.). Na vrcholu se nachází 5 m vysoký kovový kříž.\n\nJméno „Carrauntoohil“ je odvozeno z irského \"Corrán Tuathail\", což znamená „Tuathalův srp“.\n\nNejvyužívanější výstupová cesta na vrchol vede ze severovýchodu přes \"Hag's Glen\" a \"Devil's Ladder\". Lze též podniknout hřebenovou túru ve směru ze západu na východ a zdolat i zbylé dvě tisícovky v pohoří – Beenkeragh (1010 m n. m.) a Caher (1001 m n. m.).\n\n"}
{"id": "344653", "url": "https://cs.wikipedia.org/wiki?curid=344653", "title": "Elektronické hodiny", "text": "Elektronické hodiny\n\nElektronické hodiny jsou přesné přístroje na měření času, využívající elektronický oscilátor, nejčastěji řízený křemenným výbrusem (krystalem). Odtud název křemenné hodiny, obchodní označení quartz.\nStejně, jako mechanické hodiny a hodinky se liší podle několika kriterií: účel, velikost, druh zobrazení a napájení pohonu.\n\nPodle účelu se zpravidla mění i jejich tvar a provedení, např.:\n\nPodle zobrazení času lze elektronické hodiny rozdělit na:\n\nPohon je elektrický a zdrojem energie může být zejména:\n\nElektronické hodiny vznikly v polovině 20. století a brzy začaly používat jako časový normál křemenný oscilátor, využívající piezoelektrický jev. Z původně rozměrných a drahých laboratorních zařízení vznikly v 60. letech ve Švýcarsku první přenosné a náramkové hodinky, které začala hromadně vyrábět v roce 1969 japonská firma Seiko. Svou přesností, spolehlivostí i cenou postupně téměř úplně vytlačily mechanické hodinky, které zůstávají doménou milovníků a sběratelů. Z počátku se laciné elektronické hodinky ještě vyráběly s RC oscilátorem, ale hromadná výroba elektronických součástek zlevnila quartzové hodinky tak, že se dnes už jiné nevyrábějí. Typické quartzové hodinky a budíky jsou poháněny miniaturní knoflíkovou baterií, která vydrží několik let. Jejich oscilátor používá piezoelektrický výbrus s frekvencí 32 kHz, která se elektronicky dělí až na frekvenci 1 Hz a převádí na indikační zařízení. Lepší quartzové hodinky obsahují dva oscilátory, jež umožňují teplotní kompenzaci, a odchylka chodu pak nepřesahuje 10 sekund za rok.\n\nÚdaj času se indikuje buď v číslicové (digitální) podobě na displeji LED nebo LCD, anebo pomocí krokového motorku převádí na ozubené převody a klasické ručičky. Výhodou číslicové indikace je, že hodinky neobsahují žádné pohyblivé součástky a odečítání času je jednoznačnější, nicméně analogová indikace ručkami je přehlednější a jsme na ni zvyklí, takže dnes zřetelně převládá. Hodinky mohou být vybaveny indikací data, případně mohou být vybaveny zařízením na odměřování kratších intervalů (stopky, chronograf). Hodinky s digitální indikací obsahují často i miniaturní kalendář, kalkulačku atd.\n\nJeště vyšší přesnosti dosahují rádiové hodinky, které místo vlastního oscilátoru obsahují miniaturní rádiový přijímač a \"počítají\" kmity přesného vysílače, obvykle na dlouhých vlnách (v Evropě například DCF77).\n\n\n"}
{"id": "344655", "url": "https://cs.wikipedia.org/wiki?curid=344655", "title": "Československá hokejová liga 1990/1991", "text": "Československá hokejová liga 1990/1991\n\n48. ročník 1990/91 se hrál pod názvem 1. celostátní liga.\n\n14 účastníků hrálo v jedné skupině nejprve čtyřkolově systémem každý s každým.\n\nPo takto odehraných 52 kolech se hrálo systémem play-off, kdy se utkali soupeři umístění na 1. a 4. místě a soupeři na 2. a 3. místě na 3 vítězná utkání. Vítězové postoupili do finále, které se hrálo na 3 vítězné zápasy. Poražení hráli o 3. místo na 2 vítězná utkání.\n\nMužstva umístěná na 5. až 14. místě dále nehrála, poslední dvě mužstva (AC Nitra a Motor České Budějovice) přímo sestoupila. Jejich místa pro příští ročník zaujali vítěz I. české národní hokejové ligy Zetor Brno a vítěz I. slovenské národní hokejové ligy HK Poprad.\n\n\n\n"}
{"id": "344656", "url": "https://cs.wikipedia.org/wiki?curid=344656", "title": "Bolšaja (přítok Ochotského moře)", "text": "Bolšaja (přítok Ochotského moře)\n\nBolšaja na horním toku Bystraja ( , ) je řeka na jihozápadě poloostrova Kamčatka v Kamčatském kraji v Rusku. Je dlouhá 275 km od pramene zdrojnice Kylvygejvaam. Plocha povodí měří 10 800 km².\n\nPramení na Ganalském hřbetu. Nad soutokem s řekou Plotnikova, jež se nachází ve vzdálenosti 58 km od ústí se nazývá \"Bystraja\". Na mnoha místech podél toku řeky se nacházejí horká zřídla a minerální prameny. Ústí do Ochotského moře.\n\nPrůměrný roční průtok vody ve vzdálenosti 96 km od ústí činí přibližně 123 m³/s.\n\nVodní doprava je možná na dolním toku.\n"}
{"id": "344661", "url": "https://cs.wikipedia.org/wiki?curid=344661", "title": "Quartz", "text": "Quartz\n\nSlovo quartz znamená\n"}
{"id": "344666", "url": "https://cs.wikipedia.org/wiki?curid=344666", "title": "Gosudar", "text": "Gosudar\n\nGosudar (rusky: государь) je označení ruského vladaře existující od poloviny 14. století až do roku 1917. Původní význam slova gosudar byl majitel, resp. hospodář (rusky: господарь) nebo pán (rusky: господин). Tyto tři termíny byly užívány ve staroruských textech bez většího rozdílu a týkaly se výlučně nepolitické oblasti. Například vlastník otroků byl často označován za gosudara a stejně tak sedlák, který pronajímal půdu jiným, byl nazýván gosudarem. Teprve od poloviny 14. století slovo gosudar začalo pronikat do politické terminologie v přeneseném smyslu jako titul pro ruské vládce. Tato skutečnost není nijak překvapivá vzhledem k tomu, že ruská knížata patřila k největším zemědělcům a majitelům půdy i otroků v zemi. Slovo gosudar je základem pro slovo gosudarstvo (rusky: государство) – stát.\n\nV době Ivana III. (1462–1505) bylo slovo gosudar asociováno s neomezenou (samoděržavnou) mocí moskevských carů. Po roce 1721 je slovo gosudar doplněno slovem imperátor.\n"}
{"id": "344667", "url": "https://cs.wikipedia.org/wiki?curid=344667", "title": "Radek Šírl", "text": "Radek Šírl\n\nRadek Šírl (* 20. března 1981 v Rudné u Prahy) je bývalý český fotbalový obránce či záložník, který naposledy nastupoval v dresu Bohemians Praha 1905. Mimo Česko působil na klubové úrovni v Rusku v Zenitu Petrohrad, s nímž vyhrál mj. Pohár UEFA 2007/08 a Superpohár UEFA 2008.\n\nSvoji fotbalovou kariéru začal v TJ Rudná, odkud v průběhu mládeže přestoupil nejprve do Admira/Slavoj Praha a poté do FC Bohemians Praha. V roce 2000 podepsal smlouvu s AFK Semice, odkud odešel do Bohemians Praha 1905. V létě 2001 podepsal kontrakt s AC Sparta Praha. Obratem byl poslán na hostování do Bohemky.\n\nV prosinci 2002 podepsal smlouvu s ruským klubem Zenit Petrohrad, který se pro hráče stal prvním zahraničním angažmá. V ročníku 2007/08 získal s mužstvem Poháru UEFA, když Zenit ve finále porazil skotský klub Glasgow Rangers 2:0. V témže roce své úspěchy rozšířil, když vyhrál se svým týmem Zenitem Petrohrad Superpohár UEFA nad vítězem Ligy mistrů Manchesterem United 2:1.\n\nV září 2010 zamířil do FK Mladá Boleslav. V létě 2012 přestoupil do FC Viktoria Plzeň, odkud odešel hostovat zpět do Mladé Boleslavi, kde odehrál 12 zápasů (branku nevstřelil). Pro následující sezónu 2013/14 šel hostovat do týmu nováčka Gambrinus ligy Bohemians Praha 1905. V létě 2014 do klubu přestoupil.\n\nV prosinci 2015 mu vypršela smlouva, poté oznámil konec hráčské kariéry. Vedení Bohemians 1905 oznámilo, že s ním počítá na některé pozici ve svých strukturách.\n\nNa jaře 2016 šel na půlroční hostování do klubu FK Zbuzany 1953 hrajícího středočeskou 1.A třídu. Po dvou postupech až do divize se rozhodl před sezónou 2017/18 přestoupit do Sokola Nespeky hrající středočeský krajský přebor. Dne 28. 10. 2017 inzultoval rozhodčího v zápase proti SK Vysoké Mýto a dostal zákaz činnosti na 2 roky.\n\nZúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\n\nV A-mužstvu ČR debutoval 15. listopadu 2006 v přátelském utkání v Praze proti reprezentaci Dánska (remíza 1:1).\nZranění ho připravilo o účast na Mistrovství Evropy 2008 v Rakousku a Švýcarsku. Celkem odehrál v letech 2006–2009 za český národní tým 8 zápasů, gól nevstřelil.\n\n"}
{"id": "344673", "url": "https://cs.wikipedia.org/wiki?curid=344673", "title": "Fiat Doblò", "text": "Fiat Doblò\n\nFiat Doblò je italský osobní automobil vyráběný automobilkou Fiat. Byl uveden na trh v roce 2000 v užitkovém a osobním provedení.\n\nVůz ihned zaujal nabídkou vnitřního prostoru a množstvím odkládacích míst. Z počátku dodávané základní pohonné jednotky o objemu 1,2 litru byly ale příliš slabé a tak je později nahradil motor o objemu 1.4 litru. V roce 2004 absolvoval vůz bariéový test euro NCAP se ziskem tří hvězdiček z pěti možných a 23 bodů. Následující rok prošel model faceliftem. Tento užitkový vůz je držitelem ocenění Van of the year 2006.\n\nNa podzim roku 2009 byla představena nová generace. První neoficiální fotografie se několik dní před oficiálním představením dostaly na server Wikimedia Commons.\n"}
{"id": "344677", "url": "https://cs.wikipedia.org/wiki?curid=344677", "title": "Sofiin svět", "text": "Sofiin svět\n\nSofiin svět, neboli román o dějinách filosofie je dílem norského autora Josteina Gaardera a poprvé vyšel v roce 1990.\n\nDnes je přeložen do více než 50 jazyků a stal se světovým trhákem.\n\nJedná se o román oscilující mezi filosofickou příručkou pro začátečníky a poutavým dětským příběhem. Autor se snaží přiblížit základní filosofické problémy a otázky širokému publiku a snad prostřednictvím této nové znalosti rozšířit i humanitu a lidské hodnoty.\n\nSofie je obyčejná 14letá dívka. Jednou, když se vrátí ze školy domů, nalezne ve schránce lístek, na kterém je napsáno: \"Kdo jsi?\" Byl to první papírek, kterým započal kurz filosofie. Sofie dostávala každý den obálku, ve které byla část filosofické historie. Nedostávala však jen obálky. Dostávala také dopisy pro Hildu Knagovou (kterou neznala), ve kterých Hildě její otec psal přání k narozeninám. Sofie začne pátrat po učiteli filosofie, až zjistí, že je to Alberto Knox. Potom se ale stane převrat. Sofie a Alberto jsou jen vymyšlené postavy v příběhu Alberta Knaga, který ho poslal své dceři Hildě k patnáctým narozeninám. Alberto však zjistí, že se mohou z příběhu dostat a nakonec se mu to se Sofií podaří. Setkají se se skutečnou Hildou. Ona je však nevidí, protože pro lidi jsou Alberto a Sofie neviditelní.\n"}
{"id": "344679", "url": "https://cs.wikipedia.org/wiki?curid=344679", "title": "Elena Kaliská", "text": "Elena Kaliská\n\nElena Kaliská (* 19. ledna 1972 Zvolen) je slovenská vodní slalomářka, kajakářka závodící v kategorii K1.\n\nJe držitelkou dvou zlatých, dvou stříbrných a jedné bronzové medaile z mistrovství světa. Na evropských šampionátech získala celkem 15 cenných kovů, z toho osmi zlatých. Šestkrát vyhrála celkové pořadí Světového poháru v závodech K1. Čtyřikrát startovala na letní olympiádě, v Atlantě 1996 byla devatenáctá, na LOH 2000 v Sydney dojela čtvrtá. Dvě zlaté medaile získala v roce 2004 v Athénách a v Pekingu 2008. Stala se tak první sportovkyní v historii samostatného Slovenska, která získala zlatou olympijskou medaili. Během slavnostního ceremoniálu na olympiádě v Pekingu nesla slovenskou vlajku.\n\n\n\n\n"}
{"id": "344682", "url": "https://cs.wikipedia.org/wiki?curid=344682", "title": "Andrea Pininfarina", "text": "Andrea Pininfarina\n\nAndrea Pininfarina (narozen jako \"Andrea Farina\", 26. června 1957, Turín – 7. srpna 2008, Trofarello) byl italský podnikatel, majitel a výkonný ředitel rodinné karosářské firmy Pininfarina, kterou založil v roce 1930 jeho děd Battista \"Pinin\" Farina.\n\nJeho otcem byl Sergio Pininfarina. Andrea studoval na polytechnice v Turíně. Promoval v roce 1981. Poté krátce pracoval pro společnost Fruehauf Trailer Corporation v USA. Od července 1983 působil jako koordinátor a později program-manažer na studii vozu Cadillac Allanté v rodinné firmě \"Industrie Pininfarina S.p.A.\". Od roku 1987 zastupoval generálního ředitele a následujícího roku se stal generálním ředitelem firmy. Od roku 1994 byl obchodním ředitelem a 1. července 2001 nastoupil po svém otci do funkce výkonného ředitele. V roce 2006 byl zvolen předsedou představenstva společnosti.\n\nPininfarina, mimo mnoha dalších funkcí, byl také viceprezidentem italského svazu zaměstnavatelů Confindustria. Byl ženat s Cristinou Pellion di Persano, se kterou měl tři děti (Benedetta, Sergio a Luca).\nAndrea Pininfarina zahynul 7. srpna 2008 při srážce svého mopedu Vespa s automobilem Ford Fiesta, jehož řidič mu nedal přednost v jízdě, v blízkosti sídla firmy v Cambianu.\n\n\n"}
{"id": "344685", "url": "https://cs.wikipedia.org/wiki?curid=344685", "title": "Europeade", "text": "Europeade\n\nEuropeade je festival evropského folklóru, konaný každý rok v jiné evropské zemi. Tato tradice trvá již od roku 1964. V roce 2008 se tato akce konala ve švýcarském Martigny, kde se jí zúčastnilo přes 200 souborů z celé Evropy, z toho 8 českých.\n\n\n\n"}
{"id": "344686", "url": "https://cs.wikipedia.org/wiki?curid=344686", "title": "DNA polymeráza", "text": "DNA polymeráza\n\nDNA polymeráza je označení pro takový enzym účastnící se replikace DNA, který katalyzuje polymeraci řetězce DNA. V replikační vidlici vkládá deoxyribonukleotidy (typ nukleotidů obsahující deoxyribózu) a prodlužuje tak řetězec.\n\nDNA polymeráza umí přidávat nové nukleotidy pouze na 3' konec nově vznikajícího řetězce DNA. Díky tomu se tento řetězec prodlužuje ve směru 5'-3'. Dále platí, že DNA polymeráza nikdy nesyntetizuje nový řetězec DNA nanovo (de novo), vždy potřebuje zmíněný 3'-OH konec. Z tohoto důvodu se DNA polymeráza musí navázat na primer, který tento 3' konec již obsahuje (tvorby primeru se účastní enzym primáza).\n\nNěkteré DNA polymerázy jsou schopné opravy chyb vzniklých při replikaci. Když tyto polymerázy objeví chybný pár bází, vyjmou ho a nahradí správným.\n\nVětšina DNA polymeráz potřebuje tzv. templát, tedy nějakou sekvenci nukleové kyseliny, podle jejíhož vzoru provádí polymeraci (řadí nukleotidy podle komplementarity bází). K výjimkám v tomto směru patří např. terminální deoxynukleotidyltransferáza. Rozlišujeme DNA-dependentní DNA polymerázy, které jako templát využívají DNA, a RNA-dependentní DNA polymerázy (tzv. reverzní transkriptázy), které využívají jako templát RNA.\n\nU bakterií známe sice pět druhů DNA polymeráz, z \"E. coli\" však byly izolovány jen Pol I, II a III:\n\n\nPříslušné DNA polymerázy jsou podobné spíše eukaryotním DNA polymerázám.\n\nU Eukaryotických organizmů, k nimž patří např. člověk, bylo nalezeno nejméně 15 různých DNA polymeráz. Ty se účastní nejen v replikaci chromozomů, ale i v opravě DNA, crossing-overu chromozomových ramen a replikaci mitochondriální DNA. Mezi známé DNA polymerázy eukaryot patří:\n\nV genetickém inženýrství se běžně využívají zejména čtyři druhy DNA polymeráz. DNA polymeráza I, izolovaná obvykle z \"E. coli\", která má 5'-3' polymerizační a obousměrnou exonukleázovou aktivitu. Klenowův fragment je upravená DNA polymeráza I, jenž ztratila část svých exonukleázových aktivit. Třetí hojně využívanou polymerázou je Taq polymeráza, která odolává vysokým teplotám a používá se např. při PCR. Často se používají i různé reverzní transkriptázy, umožňující syntézu DNA podle RNA vzoru.\n\n"}
{"id": "344689", "url": "https://cs.wikipedia.org/wiki?curid=344689", "title": "Citroën Xsara Picasso", "text": "Citroën Xsara Picasso\n\nCitroën Xsara Picasso je osobní automobil francouzské automobilky Citroën, byl představen v roce 1999. Výroba skončila 10. září 2010 s celkovým počtem 3 362 154 kusů. Je postaven na bázi modelu Xsara, jde o první kompaktní MPV v nabídce firmy Citroën a mělo takový úspěch, že bylo 4 roky vyráběno souběžně s následníkem C4 Picasso.\nJméno nese po španělském malíři Pablu Picassovi.\n\nKompaktní minivan řadící se celkovou délkou téměř 4,3 m mezi typy Xsara a Xantia, má zavazadlový prostor od 0,550 až 2,128 m³.\nMezi předními sedadly se nachází průchozí ulička ke třem samostatně ukotveným, vyjímatelným zadním sedadlům.\nVůz má širší vnitřní prostor než populární protivník Renault Megane Scénic. Všechna tři zadní sedadla jsou stejně velká a mají běžnou velikost. Navíc v některých případech je právě širší zavazadlový prostor velkou devizou tohoto vozu.\nK variabilitě Xsary přispívají odkládací prostory. Bezpečnost vozu byla potvrzena v roce 2001 čtyřmi hvězdičkami v testech Euro NCAP.\n\nVůz prošel dvěma facelifty.\nVelký facelift byl proveden v roce 2004.\nMalý facelift byl proveden v závěru výroby – zde se změnila zpětná zrcátka (jsou užší, ale vyšší) a zadní stěrač je krátký a nezasahuje do celého zadního okna.\n\nXsara Picasso byla nabízena s benzínovým motorem 1,6 8V 66kw a poté 1,6i 16V 80kW (110k), 1,8i 16V 85kW (115k) a třemi naftovými motory 1,6 HDi 16V 66kW (90k), 1,6 HDi 16V 80kW (110k) a 2,0 HDi 66kW (90k). „Dvoulitr HDi“ zaznamenal také největší prodejní úspěch, nejspíš asi proto, že byl v nabídce hned od začátku výroby.\n"}
{"id": "344690", "url": "https://cs.wikipedia.org/wiki?curid=344690", "title": "Dodávka", "text": "Dodávka\n\nDodávka může mít vícero významů:\n\n"}
{"id": "344692", "url": "https://cs.wikipedia.org/wiki?curid=344692", "title": "Dohlednost", "text": "Dohlednost\n\nDohlednost je meteorologický termín, označující vzdálenost, v níž je kontrast daného objektu a jeho pozadí právě roven prahu kontrastové citlivosti oka pozorovatele . Rozlišujeme dohlednost meteorologickou, dráhovou (RVR, Runway Visual Range), šikmou, vertikální, letovou.\n\nMeteorologická dohlednost je ve dne taková vzdálenost, na kterou lze spolehlivě rozeznat černý předmět o úhlové velikosti 0,5–5°, umístěný u země na pozadí mlhy nebo oblohy; v noci je to největší vzdálenost, na kterou jsou spolehlivě rozeznatelná světla určité stálé a směrově málo proměnlivé svítivosti.\n\nHodnota meteorologické dohlednosti se měří subjektivně, tzn. závisí např. na vlastnostech oka pozorovatele. Dále závisí na osvětlení předmětu, oblohy, poloze slunce, pokrytí oblohy oblačností, apod. V současné době se dohlednost v rozsahu 0–10 km měří přístroji, založenými na vyhodnocení rozptylu světla ve vzduchu. Dráhová dohlednost je měřena objektivně přístroji (transmisometry), rozmístěnými u vzletových a přistávacích drah na letištích, zpravidla poblíž počátku, středu a konce dráhy.\n\nDohlednost závisí na několika faktorech, zejména na relativní vlhkosti vzduchu, obsahu znečišťujících příměsí, intenzitě padajících srážek; obecně na hodnotě rozptylu světla na mikroskopických kapičkách vody nebo vodní páře, obsažené v atmosféře. Dohlednost se obtížně předpovídá, přestože je jedním z nejdůležitějších meteorologických prvků v letectví. Dohlednost a výška oblačnosti jsou meteorologické parametry, které mají vliv na kategorii přiblížení letadel k letišti (podle doporučení ICAO. Letiště Praha-Ruzyně umožňuje tzv. přesné přiblížení a přistání za kategorie IIIb ICAO, což znamená výšku rozhodnutí 50 stop (15 m), dráhovou dohlednost méně než 210 m, ale ne méně než 46 m. K přistání letadla za této kategorie jsou však nutné ještě i další, nemeteorologické předpoklady.\n\nLetadla, která létají podle VFR, tj. za vnější viditelnosti, mají podle předpisu L 2 předepsánu minimální dohlednost 5 km, resp. dohlednost = indikovaná vzdušná rychlost v km/h dělená číslem 100, avšak ne nižší než 1500 m (příklad: letadlo letí indikovanou vzdušnou rychlostí 200 km/h, pak v neřízeném vzdušném prostoru může letět při dohlednosti 2 km. Žádné letadlo ale nesmí létat podle VFR za dohlednosti nižší než 1,5 km, s výjimkou vrtulníků, které mohou létat při dohlednosti minimálně 800 m.\n\nNěkdy jsou neodborníky zaměňovány pojmy dohlednost a viditelnost. Viditelnost je však určována možností daný předmět vůbec vidět, nikoliv jej rozeznat od pozadí. Například v noci může být výborná dohlednost, ale špatná viditelnost. Tato záměna má zřejmě původ v anglickém výrazu \"visibility\", který lze přeložit jako \"dohlednost\" i \"viditelnost\".\n\n\n"}
{"id": "344693", "url": "https://cs.wikipedia.org/wiki?curid=344693", "title": "Heřman Kryštof Russworm", "text": "Heřman Kryštof Russworm\n\nHeřman Kryštof Russworm, také zmiňován jako Hermannus Christoph Ruessworm, nebo Hermann von Rußwurm, Ruesswurm, Rosswurm, Rusworm, (srpen 1565 Hellingen – 29. listopadu 1605 Praha) byl hrabě, generál, maršálek císařských vojsk Rudolfa II., tajný rada, násilník a vrah.\n\nPocházel z protestantského hraběcího rodu, doloženého ve Frankách jako panský rod od roku 1349 a usedlého na panstvích mezi Frankami a Durynskem. Narodil se jako syn Otty Russworma na rodovém sídle Hellingen v srpnu 1565. Ve svých dvaceti letech sloužil jako kornet ve vojsku Adolfa, hraběte z Moersu a zúčastnil se dobývání města Neussy. V roce 1586 vstoupil do služeb lotrinského vévody a přestoupil na katolictví. O tři roky později se stal velitelem osobní stráže maršálka Christopha Bassompierra. Mladý důstojník Russworm si mezi ostatními vojáky rychle získal pověst odvážného, ale vznětlivého a surového člověka násilnické povahy. Díky svému chování málem skončil na šibenici. Nejprve se dopustil vraždy mladého důstojníka a následně znásilnil mladou šlechtickou dívku, kterou měl za úkol chránit. Na příkaz maršálka Bassompierra byl za tyto činy uvězněn a odsouzen k trestu smrti. Z vězení se mu podařilo utéct a z vojska francouzské katolické ligy přeběhl do vojska jiného katolického vládce, císaře Rudolfa II. Ve svých osmadvaceti letech bojoval v nové službě jako hejtman v Uhersku proti Turkům. Postupem času si i v císařském vojsku vybudoval pověst zkušeného a neohroženého vojáka a nepřátelští Turci vyslovovali jeho jméno s úctou. Jako plukovník se vyznamenal při obléhání Ostřihomi a útok jeho jezdců se stal rozhodujícím úderem vedoucím ke zničení tureckého ležení. Tehdy také získal od císaře patent, umožňující mu naverbovat vlastní pluk, čímž se stal velitelem a majitelem samostatného vojenského uskupení, na které získával od císaře finance. V roce 1594 se úspěšný důstojník dostal až do nejužšího velení a štábu, kterému předsedal císařův bratr Matyáš, vrchní velitel habsburských vojsk v horních Uhrách. Za zásluhy v bojích byl Russworm následně jmenován generálvachmajstrem (Generalwachtmeister) a spolu s vojáky hraběte a plukovníka Viléma Trčky z Lípy a na Opočně lstí dobyl 3. září 1596 pevnost Hatvan, kterou předtím marně dva roky obléhalo vojsko Matyáše Habsburského. Slavného dobytí Rábu se Russworm nezúčastnil, ale u dalšího tažení proti Budínu už nechyběl. Během tohoto tažení se dostal opakovaně do sporu se svým nadřízeným velitelem, maršálkem Adolfem ze Schwarzenbergu, s jehož taktikou nesouhlasil a otevřeně ji kritizoval. V létě roku 1598 si Russworm dokonce na svého nadřízeného stěžoval u nejvyššího velitele Matyáše Habsburského. Ten nabídl nespokojenému generálovi službu ve svém vojsku, což ale Russworm odmítl a zůstal nadále věrný císaři.\n\nSchwarzenberg se po čase rozhodl dlouhodobé spory se svým vzpurným a svéhlavým podřízeným ukončit jednou provždy a obvinil generála Russworma ze vzpoury. Ten se tak ocitl již podruhé ve svém životě ve vězení – v Ostřihomu, pak v Komárně a nakonec na Rábu. Na Schwarzenbergův osobní příkaz byl Russworm zcela izolován od svých blízkých, byli zatčeni i jeho sloužící a zabavena jeho plukovní pokladna a osobní majetek. Uvězněnému generálovi se ale podařilo rozeslat listy přátelům a dokonce stížnost samotnému císaři Rudolfovi II., v níž se ohradil proti vymyšlenému obvinění ze vzpoury a tvrdě kritizoval vojenskou taktiku maršálka Adolfa Schwarzenberga. Na stranu uvězněného generála se písemně postavili také velitelé říšských pluků, hejtmani a nižší velitelé. Russworm ale odmítal čekat na nejistou milost od císaře a s pomocí přátel uprchl z vězení do Prahy. Zde se snažil císaře přesvědčit o své nevině a výsledek se zanedlouho dostavil. Císař rozhodl, že Russworm má být postaven před soud v Uhrách, tedy tam, kde se nacházelo polní ležení a kde mohla druhá strana proti jeho osobě intrikovat méně, než třeba v Praze. Okamžitě byli také propuštěni jeho sloužící a byl mu navrácen zabavený majetek včetně osobních klenotů. Císařův dekret o vrácení Russwormova majetku však dvakrát záhadně zmizel a generál jej obdržel až na třetí pokus. Bylo zjevné, že i přátelé maršálka Schwarzenberga mají svůj vliv u dvora a nezastaví se před ničím. Nebezpečná situace se sama vyřešila roku 1600, když byl maršálek Adolf ze Schwarzenbergu zastřelen vlastními vojáky v pevnosti v Pápě. Po jeho smrti byl Russworm omilostněn.\n\nRussworm se vrátil do Prahy a ve službách císaře pokračoval v budování své kariéry. Doba byla víc než vhodná, jelikož císař Rudolf II. prožíval v období kolem roku 1600 těžkou psychickou krizi a důvěřoval pouze svým vojákům. Russworm byl v tu dobu císaři často nablízku a jeho loajalita přinesla plody. 15. července 1601 byl jmenován polním maršálkem dalšího uherského tažení proti Turkům. Významně se podílel na dobytí Stoličního Bělehradu (Székesfehérvár), zúčastnil se i dobytí Pešti a v listopadu 1601 porazil čtyřnásobnou přesilu tureckých vojsk. Až do roku 1605 se Russworm zdržoval střídavě v Uhrách a v Praze, kam se často vracel, aby neztratil kontakt s dvorem a také aby si tu užil radovánek. V čele svých přátel a důstojníků pak táhl Prahou od hospody k hospodě a tyto výpravy často končily konfliktem s místními obyvateli. Ze svědectví jednoho z Russwormových přátel, Francoise Bassompierra, se nám dochovala historka z roku 1604, kdy se Russworm pokusil v hostinci na Novém Městě v Praze znásilnit dceru hostinského. Roku 1605 skončil Russworm nakrátko opět ve vězení, když se opilý s přáteli hlučně veselil na ulici v době masopustu, a to i přesto, že Rudolf II. oslavy masopustu zakázal. Císař ale svému věrnému maršálkovi odpouštěl a Russworm měl i nadále jeho plnou důvěru, což se projevilo i tím, že se svými vojáky osobně hlídal komnaty císaře. V té době už se ale začala situace u dvora pozvolna měnit. Počet Russwormových nepřátel pomalu ale jistě narůstal a stále většímu počtu osob vadil jeho silný osobní vliv na Rudolfa II.\n\nVzájemná žárlivost mezi Russwormem a dalšími císařovými oblíbenci, vysokými důstojníky italského původu, v jejichž čele stáli bratři Jan Jakub a Francesco Belgioiosové, se nakonec stala osudnou pro všechny zúčastněné. Ve Vlašské ulici v Praze si v červenci 1605 na Russworma a jeho přátele počíhala skupinka ozbrojenců vedená Franceskem Belgioiosem. Došlo k boji. Šarvátka skončila smrtí italského útočníka a Russwormovým zatčením. Souboje byly sice přísně zakázány, ale Russworm byl přesvědčen, že vězení brzy opustí, jelikož bylo zřejmé, že se stal obětí léčky a provokace. Císař se ale zachoval zcela nečekaně. Neudělal vůbec nic pro záchranu svého věrného Russworma a ten čekal dlouhé týdny ve vězení. Jeho nepřátelé se zatím snažili ze všech sil císaře přesvědčit, aby údajného provinilce co nejpřísněji potrestal. Tvrdý trest požadoval především bratr zavražděného Francesca, Jan Jakub, hrabě Belgioioso a dále mocní Lobkovicové, kteří Russworma činili odpovědným za sebevraždu Adama Havla z Lobkovic, k níž došlo v roce 1605. Nenávist k uvězněnému údajně pociťoval i tehdy vlivný nejvyšší komoří Rudolfa II. Filip Lang a také císařův bratr Matyáš. V listopadu 1605 císař odsoudil Heřmana Kryštofa Russworma k trestu smrti.\nKe stejnému trestu byli odsouzeni i tři Russwormovi služebníci, kteří se incidentu zúčastnili. Údajný hlavní viník, Russwormův sluha Furlani, který prý Franceska Belgioiosa osobně zabil, byl sám zabit ozbrojenci při svém zatčení.\n\nBrzy ráno 29. listopadu 1605 byl Heřman Kryštof Russworm popraven ve velké síni Staroměstské radnice, když mu kat Jan Mydlář uťal hlavu. Russworm byl pochován v kostele Panny Marie Sněžné. Několik hodin po popravě (snad údajně pouhou hodinu po ní) dorazil na Staroměstskou radnici spěšný posel s osobním listem od Rudolfa II., který udělil Russwormovi milost a žádal jeho okamžité propuštění. Krátce po popravě se všechny úřední spisy o soudním procesu s Heřmanem Kryštofem Russwormem záhadně ztratily.\n\n\n\n"}
{"id": "344694", "url": "https://cs.wikipedia.org/wiki?curid=344694", "title": "Pavel Hrúz", "text": "Pavel Hrúz\n\nPavel Hrúz (14. června 1941, Banská Bystrica, – 15. srpna 2008, Banská Bystrica) byl slovenský spisovatel.\n\nNarodil se v rodině krejčího a své vzdělání získával v Banské Bystrici a v Bratislavě, kde studoval na slovenské Vysoké škole technické elektrotechniku. Od roku 1968 se stal redaktorem v Matičnom čítaní, odkud byl v roce 1971 propuštěn. Od roku 1974 pracoval jako dělník. Od roku 1990 působí ve Slovenském rozhlasu v Banské Bystrici.\n\nSvá první díla začal uveřejňovat už v době svých středoškolských studií ve slovenském deníku Smer a později i v Mladé tvorbě. Po roce 1974 se věnoval vydávání samizdatové literatury, na Slovensku svá díla začal znovu vydávat až po roce 1989, kdy mu kromě nových děl vyšla i díla napsaná a vydaná samizdatem.\n\n\n\n"}
{"id": "344695", "url": "https://cs.wikipedia.org/wiki?curid=344695", "title": "Třída Bismarck", "text": "Třída Bismarck\n\nTřída Bismarck byla třída bitevních lodí německé Kriegsmarine, která se skládala z lodí Bismarck a Tirpitz. Její vznik spadá do poloviny 30. let minulého století, kdy Adolf Hitler začal zvyšovat zbrojní výrobu, včetně námořnictva a ve snaze vyrovnat námořní převahu Spojeného království. Když Washingtonská a Versailleská smlouva (podepsaná po konci první světové války) byly vůči poválečnému Německu a Třetí říši velmi omezující, Třetí říše po podpisu britsko-německé dohody o válečném loďstvu v roce 1935 dostala příležitost ke zbrojení na moři a to až do výtlaku 420 000 tun, což bylo podle smlouvy 35 % tonáže britského loďstva. Už na Londýnské konferenci v roce 1930 bylo dokonce upuštěno od omezující podmínky výtlaku loďstev. To už dávalo možnost Německé říši vybudovat si loďstvo podle vlastních představ a možností.\n\nV roce 1936 začala Třetí říše stavět třídu válečných lodí, s velkou rychlostí, akčním rádiusem a silnou pancéřovou výzbrojí, třídu, jaká neměla do té doby na světě obdoby: Bismarck. První jednotka nesla jméno po bývalém „železném kancléři“ Otto von Bismarckovi, druhá po císařském admirálovi a bývalém ministru války Alfrédu von Tirpitzovi. Odborník Anthony Preston konstatuje, že konstrukce vycházela z válečných lodí první světové války německé třídy Bayern. A to hlavně výzbrojí, skládající se ze čtyřech dvouhlavňových věží hlavní ráže 380 mm označovaných (od přídě po kormidlo) A (Anton), B (Bruno), C (Caesar) a D (Dora) s hmotností vystřelených dělostřeleckých granátů až sedm tun (podle druhu munice) s dostřelem až 20 námořních mil (přibližně 37 km).\n\n"}
{"id": "344696", "url": "https://cs.wikipedia.org/wiki?curid=344696", "title": "Londýnská konference", "text": "Londýnská konference\n\nLondýnskou smlouvu 22. dubna 1930 uzavřely po Washingtonské smlouvě námořní velmoci – Spojené království, USA, Japonsko . Odmítli ji podepsat Francie a Itálie.\n\nNa konferenci stanovili celkové tonáže nižších tříd národních loďstev jednotlivých států. Londýnská konference doplnila Washingtonskou smlouvu, která zůstala v platnosti až do nástupu nacistů v Německu a na východě do zvýšené militarizace Japonska v letech 1934–1935, kdy tyto dva státy porušily ustanovení Washingtonské smlouvy, a tím jí vlastně anulovaly.\n\nPodle výsledné londýnské smlouvy (a po doplnění do Washingtonské smlouvy) nesměla jednotlivá námořnictva k 31. prosinci 1936 přesáhnout následující povolené limity (definované v imperiálních tunách standardního výtlaku):\n\n"}
{"id": "344698", "url": "https://cs.wikipedia.org/wiki?curid=344698", "title": "Crenarchaeota", "text": "Crenarchaeota\n\nCrenarchaeota (též Crenarchaea, z řeckého κρήνη znamenající pramen) je jeden z kmenů archeí. Původně byla všechna Crenarchaeota považována za extrémofilní (termofilové, psychrofilové), podle nedávných studií jich však obrovské množství žije především v moři. Původně byla tato skupina odlišováína od ostatních na základě sekvenací rRNA, všechny však ale také sdružuje absence histonových proteinů. Donedávna byla všechna kultivovatelná Crenarchaeota termofilní či hypertermofilní, některá mohou růst i při 113 °C (viz též Strain 121). Crenarchaeota se barví gramnegativně a jejich buňky mohou mít tyčinkovitý, kokovitý, vláknitý i jiný tvar.\n"}
{"id": "344702", "url": "https://cs.wikipedia.org/wiki?curid=344702", "title": "Martin Fronc", "text": "Martin Fronc\n\nMartin Fronc (* 28. listopadu 1947, Košice, Československo) je slovenský politik a vysokoškolský učitel, poslanec Národní rady Slovenské republiky, místopředseda KDH a bývalý ministr školství Slovenské republiky.\n\nMartin Fronc je ženatý a má tři děti.\n\n\n\n\n"}
{"id": "344710", "url": "https://cs.wikipedia.org/wiki?curid=344710", "title": "Stanislav Balík", "text": "Stanislav Balík\n\nStanislav Balík je jméno více encyklopedicky významných osobností:\n\n"}
{"id": "344713", "url": "https://cs.wikipedia.org/wiki?curid=344713", "title": "Esagila", "text": "Esagila\n\nEsagila, sumerské slovo znamenající \"\"É (chrám), jehož vrch je povznesen, vyvýšen\"\", (doslovný překlad: dům se zvednutou hlavou) byl název chrámu, zasvěceného Mardukovi, bohu-ochránci Babylonu. Nachází se jižně od známého zikkuratu Etemenanki, památce, které je některými badateli připisován biblický název Babylonská věž.\n\nV tomto chrámu byl uložen kultovní obraz (napodobenina, obraz nebo socha) boha Marduka, spolu s dalšími kultovními zobrazeninami bohů měst, které spadaly pod hegemonii Babylonské říše od 18. století př. n. l.; dále zde bylo jezírko nazývané babylonskými kněžími \"Abzu\". Abzu představovalo Enkiho, Mardukova otce, který byl bohem vodstva a žil právě v takovýchto Abzu.\n\nEsagila komplex, který byl dostavěn do konečné podoby v době vlády Nebukadnesara II (604-562 př. n. l.) zahrnul i místní původní výstavbu a stal se centrem Babylonu. Areál se skládal z velké dvorany (asi 40 x 60 metrů), menší dvorany (25 x 40 metrů) a konečně z hlavní svatyně; ta zahrnovala předsíň a vnitřní oltář se sochami Marduka a jeho družky Sarpanity.\n\nPodle Hérodota, Xerxés I. dal sochu Marduka z Esagily odstranit během svého vpádu do Babylonu r. 482 př. n. l., znesvětil chrám a poničil město. Alexandr Veliký přikázal renovaci chrámu, který byl poté užíván po celé 2. století př. n. l.; byl jedním z opěrných bodů babylonské kultury, centrem literatury a klínového písma. V době Parthské říše byl postupně opouštěn, a jeho vliv výrazně upadal v průběhu 1. stol. př. n. l.\n\nPřes enormní vrstvou hlušiny, která ležela nad troskami, Esagila byla znovu objevena Robertem Kodeweyem v listopadu 1900, ale se seriozními pracemi na nalezišti se začalo až v roce 1910. Stoupající hladina podzemní vody zlikvidovala většinu sluncem sušených cihel a další nejstarší materiály. Většina z nálezů v Babylonu tak pochází z novobabylonského období. Údaje z tzv. \"Esagilské tabulky\", vytvořené dle starších textů v 229 př. n. l., pomohla při rozsáhlé rekonstrukci. Tabulka, popsaná Georgem Smithem v r. 1872, zmizela v soukromých sbírkách, pak se opět objevila a byla přeložena. Při vykopávkách zde byl nalezen i Kýrův válec.\n\n"}
{"id": "344714", "url": "https://cs.wikipedia.org/wiki?curid=344714", "title": "Smolná (Rotava)", "text": "Smolná (Rotava)\n\nSmolná () je osada ležící v Karlovarském kraji, v okrese Sokolov a představující jednu ze dvou částí města Rotava, od něhož je vzdálena 1,5 km severozápadním směrem. V roce 2011 zde trvale žilo 56 obyvatel.\n\nPrvní písemná zmínka o vesnici pochází z roku 1602. Název \"Pechbach\" byl původně pojmenováním potoka, který poháněl škrabák na smůlu.\n\n"}
{"id": "344716", "url": "https://cs.wikipedia.org/wiki?curid=344716", "title": "Horská bouda", "text": "Horská bouda\n\nHorská bouda () je typ horské chaty, který se vyskytuje převážně v Krkonoších. Původně se jednalo o ochranné horské příbytky pro pastevce dobytka. Obvykle se jednalo o roubenky postavené z na sebe položených klád se šindelovou střechou se dvěma místnostmi a chlévem. V létě sloužili jako příbytky pro pastevce a dřevorubce.\n\nOkolo roku 1850 začaly být zajímavé i pro horskou turistiku. Okolo konce 19. století už mnohé sloužily jako hostely pro turisty a za tímto účelem byly rozšiřovány, aby mohly pohostit a ubytovat rostoucí množství hostů. Zároveň také vznikaly úplně nové horské boudy.\n\nMnohé historické horské boudy musely být po roce 1990 z důvodu havarijního stavu uzavřeny a zbourány. Jiné byly renovovány, přizpůsobeny nové době a znovu otevřeny.\n\nV Polsku jsou horské boudy označované jako \"Schronisko turystyczne\".\n\nKrkonoše:\nJizerské hory:\nKrkonoše:\nJizerské hory:\nHorní Lužice:\nKrušné hory:\n"}
{"id": "344718", "url": "https://cs.wikipedia.org/wiki?curid=344718", "title": "Letecká pošta", "text": "Letecká pošta\n\nLetecká pošta je pošta, při níž se poštovní zásilky dopravují letadlem. Jedná se o nejrychlejší přepravu pošty na delší vzdálenosti. \n\nPředchůdcem pošty letecké byla pošta balónová. První přeprava zásilky byla uskutečněna balónem 7. ledna 1785 z Doveru do Francie. Balónová pošta byla použita během Prusko-francouzské války v letech 1870–71. Francouzi využili balóny na doručení pošty z odříznutých měst Paříž a Méty. V Německu byly pro přepravu pošty ve druhé a třetí dekádě 20. století využívány řiditelné vzducholodě. \n\nNa území Čech, konkrétně v Haidě – dnešním Novém Boru poprvé přistála vzducholoď v roce 1913. Byl to komerční let a byla k němu vyhotovena i pamětní razítka pro filatelistickou potřebu. \n\nPrvní oficiální použití letounu pro přepravu pošty proběhlo roku 1911 u města Iláhabad v britské Indii. Bylo přepraveno 6 500 dopisů na vzdálenost 13 km.\n\nPravděpodobně první úspěšný pokusný let s poštovními zásilkami v Československu se uskutečnil 13.7.1919.\n\nV předválečném Československu došlo k rozsáhlému využívání letadel k přepravě pošty a tento trend pokračoval i v poválečném Československu.\n\nLetadlovou poštou byl označován druh leteckého poštovního kurzu. Na území Československa byla v letech 1952 až 1981 zároveň poštou ambulantní, protože na palubě letadla pracovníci pošty přijímali, zpracovávali a vypravovali (poštovní) závěry.\n\nDne 4. června 1956 byla zřízena letadlová pošta Praha-Bratislava-Košice 2001, ve zpátečním směru pak měla číslo 2002.\n\nDne 8. dubna 1957 byla zřízena letadlová pošta Praha-Přerov-Bratislava-Zvolen 2005, která byla od roku 1960 vedena po trase Praha-Brmo-Ostrava-Zvolen a letadlová pošta Zvolen-Bratislava-Brno-Přerov-Praha 2006, která byla od roku 1960 vedena po trase Zvolen-Brno-Přerov-Praha.\n\nV roce 1960 byla zřízena letadlová pošta Praha-Ostrava 2011, ve zpátečním směru pak měla číslo 2012.\n\n"}
{"id": "344721", "url": "https://cs.wikipedia.org/wiki?curid=344721", "title": "Jozef Urban", "text": "Jozef Urban\n\nJozef Urban (29. listopadu 1964 Košice, Československo – 28. dubna 1999 Zvolen, Slovensko) byl slovenský básník, textař, publicista a novinář.\n\nVzdělání získával na Vysoké škole ekonomické v Bratislavě, kde studoval obor ekonomika zahraničního obchodu. V letech 1988–1989 pracoval jako redaktor časopisu \"Literárny týždenník\", později se stal také šéfredaktorem literárního měsíčníku \"Dotyky\", šéfredaktorem týdeníku \"Mladé rozlety\" a ředitelem galerie Bibiana, poté se přestěhoval do Zvolena. Tragicky zahynul dne 28. dubna 1999.\n\nDebutoval básnickou sbírkou \"Malý zúrivý Robinson\" v roce 1985, za kterou získal Cenu Ivana Kraska. V 2. polovině 80. let 20. století, kdy působil jako šéfredaktor časopisu \"Dotyky\", ho požádal na textařskou spolupráci zpěvák Miroslav Žbirka. Mezi jejich první společné hity patřila písnička \"Len s ňou\". Je podepsán také pod zapomenutý hit skupiny Broken Heart \"Neplač\" a megahit skupiny Money Factor \"Vráť trochu lásky medzi nás\", na albu Petra Lipy \"Naspäť na stromy\" má krom titulní písně na kontě i text písně \"Caracas\".\nV době své textařské kariéry spolupracoval s mnoha slovenskými interprety. Patří mezi ně i Beata Dubasová, Marcel Palonder, Oľga Záblacká, Vašo Patejdl, skupiny Money Factor, Dorian Gray, Broken Heart nebo Elán. \nJe autorem libreta k původnímu slovenskému muzikálu \"Kráľ Dávid\". Autorsky se podílel i na soundtracku k třetímu pokračování filmové série \"Fontána pre Zuzanu\", na kterém lze nalézt i kultovní píseň v podání Joža Ráže \"Voda čo ma drží nad vodou\".\n\n\n\n\n\n\n"}
{"id": "344727", "url": "https://cs.wikipedia.org/wiki?curid=344727", "title": "Bogdan Lobonț", "text": "Bogdan Lobonț\n\nBogdan Ionuț Lobonț (* 18. ledna 1978, Hunedoara, Rumunsko) je rumunský fotbalový brankář a bývalý reprezentant, hráč italského klubu AS Řím.\n\nMimo Rumunsko působil na klubové úrovni v Nizozemsku a Itálii.\n\nBogdan Lobonț odchytal 10 zápasů za rumunskou mládežnickou reprezentaci U21.\n\nV A-mužstvu Rumunska debutoval 2. 9. 1998 v kvalifikačním zápase v Bukurešti proti reprezentaci Lichtenštejnska, který Rumunsko vyhrálo 7:0.\n\nByl v nominaci na EURO 2000 v Nizozemsku a Belgii, ale nehrál, byl brankářskou dvojkou. O 8 let později na EURU 2008 v Rakousku a Švýcarsku byl jedničkou v brance. Proti Francii udržel čisté konto (remíza 0:0). V utkání proti Itálií dostal branku od Christiana Panucciho, utkání skončilo remízou 1:1. V závěrečném zápase skupiny inkasoval dvakrát od hráčů Nizozemska, Rumuni prohráli 0:2 a nepostoupili ze základní skupiny.\n\nV prvním barážovém utkání o MS 2014 15. listopadu 2013 proti Řecku chytal místo zraněné brankářské jednotky Cipriana Tătărușanu, Rumuni však porušili pravidla, když na 23členné soupisce měli nominované pouze dva brankáře, přičemž podle regulí FIFA musí mít každý tým 3 brankáře. Řecko zápas vyhrálo 3:1. V případě podání protestu řeckého týmu (což se nestalo) by Rumunsku hrozila kontumace 0:3 a Řekové by šli do odvety s lepší pozicí. Odveta skončila remízou 1:1 a Rumunsko tak na Mistrovství světa ve fotbale 2014 v Brazílii nepostoupilo.\nCelkem odchytal v letech 1998–2013 za rumunský národní tým 85 zápasů.\n\n"}
{"id": "344729", "url": "https://cs.wikipedia.org/wiki?curid=344729", "title": "Monodická lyrika", "text": "Monodická lyrika\n\nMonodická lyrika, také monodie (druhý termín se ale používá i v hudbě ve smyslu jednohlasu), je termín, používaný v souvislosti se starořeckou literaturou. Označuje zde básně, které byly určeny k jednohlasému zpěvu či recitaci (odtud název) s doprovodem hudebního nástroje (zejména lyry) oproti písním, které měly být zpívány celým sborem (používá se termín sborová lyrika). V souvislosti s tím má tedy většinou subjektivní téma (milostná, elegická, náboženská apod.). K nejvýznamnějším autorům té doby patří básnířka Sapfó, autorka milostné monodické poezie. \n"}
{"id": "344736", "url": "https://cs.wikipedia.org/wiki?curid=344736", "title": "ARMAN", "text": "ARMAN\n\nARMAN (zkratka slov Archaeal richmond mine acidophilic nanoorganisms) je nedávno objevená skupina archeí s nevyjasněnou klasifikací. Tyto extrémně acidofilní organismy žijí v kyselých dolech v severní Kalifornii. O jejich objevení se zasloužil Brett Baker z University of California Berkeley.\n\nJednotlivé nalezené skupiny archeí se zatím označují jako ARMAN-1, ARMAN-2 a ARMAN-3 a řadí se do kmene Euryarchaeota. Jsou přítomné v kyselých důlních vodách s pH pod 1,5. Jejich abundance v rámci mikrobiální komunity však nepřesahuje 5-25%. \n\nVelikost jejich buněk (asi 200 nm) je na hranici možností pro život. Buňky obsahují jen asi 92 ribozomů, ve srovnání například s 10 000 ribozomy bakterie \"E. coli\".\n\n\n"}
{"id": "344737", "url": "https://cs.wikipedia.org/wiki?curid=344737", "title": "Kolínský dálniční okruh", "text": "Kolínský dálniční okruh\n\nKolínský dálniční okruh (německy \"Kölner Autobahnring\"), zkráceně Kolínský okruh (německy \"Kölner Ring\") sestává z úseků dálnic A3, A4, A1 a nachází se v Kolíně nad Rýnem. Právě Kolínský dálniční okruh patří mezi nejvíce přetížené dálniční úseky v Německu.\n\nKolínský okruh křižuje dálnice A559, A555, A59 a A57. Dálnice A59 je napojena ze směru Düsseldorf na křižovatku Leverkusen-West a ze směru Bonn na křižovatku Dreieck Heumar. Dreieck Heumar je nejvzdálenější křižovatka od středu města.\n"}
{"id": "344740", "url": "https://cs.wikipedia.org/wiki?curid=344740", "title": "Pernatuška trnková", "text": "Pernatuška trnková\n\nPernatuška trnková (\"Pterophorus pentadactyla\") je sněhově bílý, široce rozšířený motýl z čeledi pernatuškovitých.\nVe střední Evropě se můžeme setkat s několika příbuznými druhy.\n\nPernatuška trnková má sněhově bílé zbarvení s velmi řídce roztroušenými černohnědými šupinkami. Ty bez pečlivějšího pozorování snadno přehlédneme. Dosahuje velikosti 17 mm, rozpětí křídel je 34 mm.\n\nKřídla pernatušek jsou typická svým tvarem. Přední křídla pernatušky trnkové jsou rozčleněna do dvou, zadní potom do tří cípů (pentadactylus = pětiprstý). Cípy jsou zpeřené – z hlavních paprsků vybíhají jemné řasy, které tvoří vlastní plochu křídel. Morfologicky připomíná stavba křídel ptačí pero, odtud jméno – pernatuška. Křídla zůstávají i při odpočinku rozložená, tvar těla pernatušky tak vytváří podobu písmene \"T\". Nohy pernatušky jsou velmi dlouhé a tenké, na holeních lze pozorovat dva páry nápadných ostruh. Pokud je motýl v klidu, sedí obvykle na dvou párech nohou, přičemž je zadní pár přiložen k tělu. Tykadla jsou bílá, nitkovitá, oči jsou černé.\n\nS tímto drobným motýlkem se můžeme setkat kdekoliv v otevřené krajině. Často ji potkáme také v zahradách, na pasekách, křovinatých stráních, okrajích lesů atd. Vyskytuje se od května do srpna či září jak v nížinách, tak i v teplejších horských oblastech.\nJejím domovem je celá Evropa, Malá Asie i Írán.\n\nDospělci jsou aktivní především za soumraku, pernatušku tedy řadíme mezi noční motýly. Často ji v noci přiláká otevřené okno a vlétne do místnosti za světlem. Ve dne odpočívá v trávě či na listech.\n\nHousenky pernatušky jsou zelenavé s černými tečkami a řídkými bílými chloupky. Jsou polyfágní a živí se především svlačcem, ale také jetelem, růžemi, trnkou (odtud jméno) a dalšími rostlinami. Housenky se kuklí na spodní straně listů. Na hrbolcích kukly můžeme pozorovat dlouhé bílé chlupy.\n\n"}
{"id": "344743", "url": "https://cs.wikipedia.org/wiki?curid=344743", "title": "První čínsko-japonská válka", "text": "První čínsko-japonská válka\n\nPrvní čínsko-japonská válka (1894–1895) byla válka mezi čínskou dynastií Čching a Japonskem o nadvládu nad územím Korejského poloostrova a přilehlých oblastí.\n\nStřetnutí skončilo drtivou porážkou Číny, která ztratila nejen svůj vliv v Koreji, ale též ostrov Tchaj-wan a postavení první asijské velmoci, které převzalo Japonsko. Válka nepřímo položila základ pozdější rusko-japonské války. Ruské impérium totiž nejenže využilo oslabení Číny a čínsko-japonské války k ovládnutí části Mandžuska, ale dokonce i k tomu, aby s podporou Francie a Německa přinutilo Japonsko, aby mu předalo Port Arthur, který mu Čína v Šimonosecké mírové smlouvě také postoupila.\n\nObě strany si vyhlásily válku 1. srpna 1894, avšak sporadické pobřežní střety probíhaly již od 25. července. První polovina střetu se vedla především na území Koreje. Japonci postupovali korejským poloostrovem, který byl již pod značným japonským vlivem.\n\nNěkterá území však byla spíše čínská: hlavně kolem města Pchjongjang, Soul a dál severně. Bez problému byl obsazen Pusan. Po několika bitvách pozemních a námořních zejména o Asan (1894) a Pchjongjang ve stejném roce. Po bitvě o Pchjongjang musela čínská vojska opustit Koreu. Po námořní bitvě u řeky Jalu postoupila japonská armáda až do Mandžuska. Mezi tím Japonci obsadili Tchaj-wan.\n\nVýhra Japonska byla důsledkem modernizace a industrializace Japonska započaté o dvacet let dříve na počátku období Meidži. Vítězství zajistilo Japonsku pozici asijské velmoci.\n\nPorážka ze strany Japonska, tradičního vazala Číny, dále podkopala čínské národní sebevědomí, už tak dost pošramocené snadnými porážkami ze strany západních mocností, především Velké Británie v obou opiových válkách. Nespokojenost se o pět let později projevila v proticizineckém Boxerském povstání.\n\n\n"}
{"id": "344753", "url": "https://cs.wikipedia.org/wiki?curid=344753", "title": "Tobias Smollett", "text": "Tobias Smollett\n\nTobias George Smollett (pokřtěn 19. března 1721 - 17. září 1771) byl skotský spisovatel, známý především pro svůj pikareskní román \"Dobrodružství Rodericka Randoma\" (\"The Adventures of Roderick Random\", 1748), který je pokládán za vůbec nejlepší dílo tohoto žánru v celé anglické literatuře.\n\nNarodil se v dnešním Rentonu v oblasti West Dunbartonshire v rodině soudce. Vystudoval medicínu, zkoušel v Londýně štěstí jako dramatik, nebyl ale úspěšný a stal se proto lodním lékařem. V této funkci se zúčastnil několika námořních bitev a získal hořké zkušenosti ohledně lidstva. Usadil se na Jamajce, posléze se vrátil a zřídil si praxi v Londýně. V roce 1747 se oženil s bohatou Jamajčankou.\n\nJiž dříve publikoval několik básní (z nichž nejvýznamnější je báseň Slzy Skotska, Tears of Scotland), ale úspěch získal až pro svůj nejslavnější román, \"Dobrodružství Rodericka Randoma\", v němž využil svých zkušeností ze služby u námořnictva. Po velkém úspěchu vydal ještě několik dalších úspěšných pikareskních románů, \"Dobrodružství Peregrina Pickla\" (\"The Adventures of Peregrine Pickle\", 1751) a \"Dobrodružství Ferdinanda, hraběte Fathoma\" (\"The Adventures of Ferdinand Count Fathom\", 1753).\n\nStal se jednou z vůdčích literárních osobností své doby, přeložil do angličtiny mimo jiné Cervantesova Dona Quijota a Voltairova Candida, vydával literárněkritický časopis Kritická revue (\"The Critical Review\"). V letech 1757–1765 pracoval na rozsáhlém historickém spisu \"Úplná historie Anglie\" (\"A Complete History of England\"). V roce 1760 byl krátce uvězněn pro pomluvu, ve vězení napsal další román. Po tragické smrti své dcery cestoval po Francii a Itálii, o čemž vydal cestopis, v němž ale obě země hodnotí dost skepticky. Napsal ještě několik románů, poslední z nich byla \"Výprava Humphryho Clinkera\" (\"The Expedition of Humphry Clinker\", 1771), žádný z nich ale nepřekonal jeho prvotinu.\n\nJeho romány představují realistický, až naturalistický vhled do soudobé anglické společnosti, kterou hodnotí velmi pesimisticky, bezohledně ji kritizuje. Nepostrádají sice smysl pro humor, ale jsou velmi hořkou a cynickou satirou. Zobrazuje groteskní a podivínské postavy, ukazuje brutální a hořké obrazy z anglického života. Má ale velmi kladný vztah k rodnému Skotsku, které ve svých dílech vášnivě obhajuje.\n\n"}
{"id": "344755", "url": "https://cs.wikipedia.org/wiki?curid=344755", "title": "Arnold Gehlen", "text": "Arnold Gehlen\n\nArnold Gehlen (29. ledna 1904 Lipsko – 30. ledna 1976 Hamburg) byl německý sociolog a filosof, jeden z klasiků filosofické antropologie. \n\nPo maturitě studoval jazyky a psychologii v Lipsku a v Kolíně nad Rýnem, kde roku 1927 promoval u vitalistického biologa Hanse Driesche. Roku 1930 se habilitoval prací o „absolutní fenomenologii“ a roku 1933 vstoupil do NSDAP. Od roku 1934 byl asistentem kulturních dějin a sociologie v Lipsku, od roku 1938 byl profesorem v Královci (\"Königsberg\", \"Kaliningrad\") a od roku 1940 ve Vídni. Roku 1941 byl povolán do armády a sloužil jako úředník v Praze, ke konci války musel jako důstojník na frontu a byl těžce zraněn. V letech 1947-1961 byl profesorem na vysoké škole ve Speyeru a v letech 1962-1969 na Technické vysoké škole v Cáchách (\"TH Aachen\").\n\nVe 30. letech se Gehlen zapletl s nacismem. Byl aktivním členem sdružení nacistických docentů a zastával místa po pronásledovaných profesorech. Nikdy však nebyl antisemita a ve vyšších nacistických kruzích si důvěru nezískal. Po krátké přestávce se roku 1947 mohl vrátit na vysokou školu.\n\nGehlenovo myšlení bylo ovlivněno H. Drieschem, Nicolai Hartmannem a zejména Maxem Schelerem. Ve svém nejznámějším díle „Člověk“ (\"Der Mensch\", poprvé vyšlo 1940, mezitím v mnoha vydáních a překladech) podává široce založenou syntézu biologických, etologických a antropologických poznatků s fenomenologickým výkladem. \n\nČlověk je podle Gehlena především „jednající bytost“, která pracuje a přetváří své prostředí. Zároveň je ale anatomicky v nevýhodě tím, že není specializován pro žádný určitý způsob života a obživy a navíc oproti svým nejbližším příbuzným primátům ztratil v průběhu evoluce (ve fylogenezi) velkou část instinktů. Jeví se tedy jako „nedostatečná bytost“ (\"Mängelwesen\"), což musí nahrazovat jednak mimořádnou schopností přijímat podněty ze svého okolí a učit se (\"Weltoffenheit\"), jednak kulturou, technikou, tradicí a zejména vytvářením institucí, které ho chrání před přílišným a nebezpečným experimentováním. \n\nIndividuální lidský vývoj (ontogeneze) je už od narození charakterizován sbíráním zkušeností, které je člověk schopen zpracovávat abstrakcemi, takže si brzy získá jistý odstup a nadhled. Věci, které už prozkoumal a zvládl, může pokládat za známé a nemusí jim věnovat velkou pozornost. Naopak pohyby a jednání, které se dobře naučil, dokáže automatizovat, čímž dosahuje značného „odlehčení“ (\"Entlastung\") z nesmírného tlaku všemožných vjemů, jež na něj stále útočí. \n\nSchopnost odstupu, zobecnění a abstrakce se ještě stupňuje řečí, která vstupuje jako prostředník mezi člověka a přímou zkušenost, zároveň člověka mimořádně silně socializuje a umožňuje přesné a účinné předávání zkušeností a znalostí, včetně osvědčených způsobů jednání. Pouze člověk je díky řeči schopen kumulovat, uchovávat a účinně předávat bohatství zkušenosti, kterou sám neudělal. To je základ lidské kultury, která se předává tradicí a upevňuje v institucích. Bez nich by člověk nemohl přežít.\n\nZejména v pozdějších letech se Gehlen zabýval dějinami lidské kultury a jejím ohrožením technikou v současné době. Patřil tak k výrazným postavám „kulturní kritiky“ modernity. Ostře kritizoval hnutí roku 1968 a vedl četné polemiky, včetně veřejné debaty s Adornem, s nímž se ale ve svém kulturním pesimismu shodl.\n\nSedmdesát let po svém prvním vydání zůstává Gehlenův „Člověk“ velmi užitečnou syntézou našich vědomostí o člověku. Pojem „zahlcení podněty“ (\"Reizüberflutung\") přešel do obecného jazyka, pojem „nedostatečné bytosti“ převzali američtí sociologové Peter Berger a Thomas Luckmann, s jistou kritikou filosof Hans Blumenberg a mnoho dalších. O významu kultury a institucí podobně soudil i filosof Jürgen Habermas, sociolog Niklas Luhmann a jeho škola, stejně jako současní badatelé v oblasti kulturní evoluce. Kritikové Gehlenovi vytýkají, že jeho pojetí příliš zdůrazňuje nedostačivost člověka a na druhé straně přeceňuje význam institucí. \n\n\n\n"}
{"id": "344756", "url": "https://cs.wikipedia.org/wiki?curid=344756", "title": "Václav Veselý", "text": "Václav Veselý\n\nVáclav Veselý (13. srpna 1900, Praha - 10. prosince 1941, tamtéž) byl československý gymnasta, olympionik, který získal stříbrnou medaili z Olympijských her. V Amsterdamu 1928 získal stříbro v soutěži družstev.\n\n\n"}
{"id": "344757", "url": "https://cs.wikipedia.org/wiki?curid=344757", "title": "Ladislav Tikal", "text": "Ladislav Tikal\n\nLadislav Tikal (25. května 1905, Soběslav – 30. června 1980, Praha) byl československý gymnasta, olympionik, který získal stříbrnou medaili z Olympijských her. V Amsterdamu 1928 získal stříbro v soutěži družstev.\n\n"}
{"id": "344758", "url": "https://cs.wikipedia.org/wiki?curid=344758", "title": "Jan Gajdoš", "text": "Jan Gajdoš\n\nJan Gajdoš (27. prosince 1903 Brno-Židenice – 19. listopadu 1945 tamtéž) byl československý gymnasta, olympionik, který získal stříbrnou medaili z Olympijských her. \n\nV Amsterdamu 1928 získal stříbro v soutěži družstev. Na LOH 1936 obsadil v soutěži družstev 4. místo. Vrcholem jeho kariéry bylo Mistrovství světa v Praze 1938, kde se stal trojnásobným mistrem světa.\nV létech 1929–1930 působil jako cvičitel v Sokole Plzeň Chicago v USA. Zde na II. americkém sletu sokolů vybojoval 1. místo, jako cvičitel nastudoval skladbu pro muže, kterou sám složil, a rovněž vybojoval 1. místo. Do USA se pak vrátil ještě jednou s velkou československou sokolskou výpravou v roce 1933.\nŠel spolu s dalšími význačnými sportovci své doby v čele slavnostního průvodu Prahou při X. Všesokolském sletu v roce 1938.\n\nPo okupaci nacisty působil v odbojovém hnutí v sokolské odbojové organizaci Jindra jako vedoucí odbojové skupiny v Brně. Počátkem roku 1944 byl zatčen gestapem a vězněn ve třech nacistických káznicích. Zemřel v roce 1945 na následky věznění v koncentračním táboře.\n\nV roce 1943 se Jan Gajdoš stal jedním ze zakládajících členů Jachetního odboru Českého veslařského klubu v Brně, z něhož po osvobození vznikl Yacht klub Brno. Byl jeho prvním kapitánem a podílel se na organizaci prvního závodu plachetnic na Kníničské přehradě na podzim 1943. Na jeho památku se pak až do 60. let vypisoval závod Gajdošův memoriál, původně pro třídu Olympijská jola, později i pro ostatní lodní třídy.\n\nRoku 2018 byl prezidentem Milošem Zemanem in memoriam oceněn Řádem bílého lva. \n\nMěl nadání na řadu sportů, hrál také fotbal. Ve 20. letech 20. století byl několik let brankářem SK Židenice, po konfliktu s jedním z funkcionářů přešel ke gymnastice. Ulice, na níž je dnes původní stadion ČAFC Židenice a také židenická sokolovna, ve které Jan Gajdoš začínal cvičit, byla na jeho počest v roce 1946 přejmenována na ulici Gajdošovu.\n\n\n"}
{"id": "344759", "url": "https://cs.wikipedia.org/wiki?curid=344759", "title": "Josef Effenberger", "text": "Josef Effenberger\n\nJosef Effenberger (18. října 1901, Praha - 11. listopadu 1983, tamtéž) byl československý gymnasta, olympionik, který získal stříbrnou medaili z Olympijských her. V Amsterdamu 1928 získal stříbro v soutěži družstev.\n\n\n"}
{"id": "344760", "url": "https://cs.wikipedia.org/wiki?curid=344760", "title": "Velká cena Austrálie silničních motocyklů 2007", "text": "Velká cena Austrálie silničních motocyklů 2007\n\nVelká cena Austrálie 2007 se uskutečnila od 12. října – 14. října 2007 na okruhu Phillip Island grand prix circuit.\n\nMistrovství světa silničních motocyklů tak přijelo do Phillip Island s novým světovým šampiónem ve tříde MotoGP Caseym Stonerem. Mladý Australan chtěl na domácí trati jednoznačně vyhrát a oslavit tu svou mistrovskou korunu.\n\nV Motegi zůstaly japonské továrny, aby dva dny testovaly. První den byl nejrychlejší Chris Vermeulen a druhý den Nicky Hayden, který zároveň zajel nejrychlejší kolo testů 1:42,277. Suzuki zkoušela nový prototyp na rok 2008 GSV-R. To samé měl za úkol i Valentino Rossi a Yamaha začala pracovat na dotáhnutí náskoku Ducati.\n\nTým d'Antin oznámil, že do konce sezóny bude druhý motocykl vedle Alexe Barrose sedlat Brit Chaz Davies, který už v Laguna Seca zaskakoval za Alexe Hofmanna.\n\nItalský exmistr světa Valentino Rossi začal tlačit na Yamahu, aby na příští rok více zapracovala na rychlosti motocyklu. Rossi byl po prozatímních letošních výkonech hodně nespokojený a dokonce naznačoval možnost odchodu v případě, že mu Yamaha nepostaví konkurenceschopný stroj.\n\nI přes spekulace o odchodu týmu Roberts do Mistrovství světa superbiků plánuje Kenny Roberts zůstat i nadále v MotoGP a to se dvěma jezdci. To znamená konec spolupráce s Hondou. Jaké bude tým používat motory v příští sezóně, není ještě jasné.\n\nByla zveřejněna smutná zpráva o smrti slavného japonského závodníka Noricka Abeho, který zemřel při silniční nehodě. Podle japonských zdrojů měl Abe narazit do kamiónu, který se otáčel na místě, kde to bylo zakázané. Celý padock MotoGP držel za japonského závodníka minutu ticha.\n\n\nCasey Stoner se stal prvním australanem od vítězství Micka Doohana v roce 1998,který vyhrál domácí velkou cenu.\n\nTým Marlboro Ducati získala první Double od Velké ceny Valencie 2006.\n\n"}
{"id": "344761", "url": "https://cs.wikipedia.org/wiki?curid=344761", "title": "Zond 7", "text": "Zond 7\n\nZond 7 - (Зонд 7) byla bezpilotní kosmická loď SSSR vyslaná k Měsíci roku 1969, sedmá oficiální z programu Zond. Byla katalogizovaná v COSPAR jako 1969-067A. Po obletu Měsíce se loď vrátila k Zemi.\n\nSondu - loď vyprojektovalo středisko Koroljova. Byl to typ kosmické lodě, zcela odlišný od průzkumných sond Zond 1-3, s nímž se počítalo pro přistání sovětského kosmonauta na Měsíci. Hmotnost lodě byla 5979 kg. Kabina vyšla konstrukčně z kabiny lodí Sojuz.\n\nPo startu z kosmodromu Bajkonur 8. srpna 1969 za pomoci rakety Proton K/D se dostala na nízkou parkovací dráhu kolem Země, odtud díky zapálení motoru posledního stupně hodinu po startu se vydala na dráhu kolem Měsíce. Ve vzdálenosti 260 000 km od Země byla dne 9. srpna (tedy den po startu) provedena korekce dráhy. Dva dny poté loď obletěla Měsíc ve vzdálenosti 2000 km od jeho povrchu a nastoupila zpáteční let. Fotografické snímky (poprvé barevné) začala pořizovat ještě dlouho před příletem k Měsíci Byly pořízeny snímky Země i Měsíce vč.jeho odvrácené strany.\n\nZpátky se sonda vrátila k atmosféře Země 14. srpna 1969, zprvu se oddělila návratová kabina a i pomocí padákového systému a motoru na pevné palivo měkce přistála na území Kazašské SSR. Nebrzděná sonda bez lodě v atmosféře shořela.\n\n"}
{"id": "344766", "url": "https://cs.wikipedia.org/wiki?curid=344766", "title": "Anammox", "text": "Anammox\n\nAnammox (z anglického výrazu \"anaerobic ammonium oxidation\", tedy anaerobní oxidace amoniaku) je jeden z procesů v zemském koloběhu dusíku. V rámci této biologické reakce se mění dusitanové a amonné ionty na molekulární dusík a vodu. Díky anammoxu se z moří odčerpává velké množství dusíku a limituje se primární produkce oceánů. \n\nRovnice anammoxu vypadá takto:\n\nAnammox je výhradně biologický proces a podílí se na něm zejména bakterie z kmene Planctomycetes, a to zejména sladkovodní rody \"Brocadia\", \"Kuenenia\", \"Anammoxoglobus\", \"Jettenia\" a mořský rod \"Scalindua\". U všech probíhá anammox ve zvláštním tělísku uchyceném na membráně, tzv. anammoxozomu.\n"}
{"id": "344771", "url": "https://cs.wikipedia.org/wiki?curid=344771", "title": "Etemenanki", "text": "Etemenanki\n\nEtemenanki (sumersky \"É.TEMEN.AN.KI\" \"chrám základů nebe a země\") bylo pojmenování velkého zikkuratu zasvěceného Mardukovi, ve městě Babylón zhruba v 6. stol. př. n. l.. Z původně sedmipatrové stavby dnes zůstaly jen ruiny základů. Podle některých současných názorů (prezentovaných např. Stephenem L. Harrisem), biblický příběh o Babylonské věži byl inspirován právě stavbou \"Etemenanki\" během židovského babylonského zajetí. Jiní naopak prohlašují, že podle knihy Genesis by tato stavba měla být podstatně starší.\n\nNení zcela jasné, kdy byl chrám Etemenanki poprvé postaven, ale pravděpodobně existoval již před vládou Chammurapiho (1792–1750 př. n. l.). Obecně je přijímána teze, že mýtus Enúma eliš o stvoření světa/Babylonu byl napsán během či krátce po Chammurapiho panovnictví; protože mýtus uvádí, že Esagila, Mardukův chrám, byl postaven ihned po stvoření světa a zmiňuje i existenci \"Etemenanki\", obě stavby patrně existovaly dosti dlouho na to, aby mohly být popsány v eposu.\n\nMěsto Babylón bylo zničeno roku 689 př. n. l. králem Sinacheribem, který tvrdil, že zničil i Etemenanki. Město bylo obnoveno za vlády Asarhaddona a později Nabopolasara a jeho syna Nebukadnesara II. Obnova města trvala 88 let; jeho centrálním prvkem byl Mardukův chrám Esagila, se kterým byl spojen zikkurat \"Etemenanki\". Zikkurat samotný nechal obnovit Asarhaddon a Nebukadnesar II. Sedm pater zikkuratu dosahovalo výšky 91 metrů (podle tabulky z Uruku), a na vrcholu byla umístěna chrámová svatyně.\n\nOkolo roku 478 př. n. l. dal Xerxes I. odstranit sochu Marduka a možná zničil i chrám. Za Alexandra Velikého už byl zikkurat každopádně pouhou ruinou, kterou dali odstranit, aby mohli postavit novou budovu. Práce nedokončili pro Alexandrovu smrt, ale ze zikkuratu již zůstaly jen spodní části. Zkázu dokončili ve středověku Arabové, kteří použili cihly ze zikkuratu na jiné stavby. V 19. století byly základy stavby náhodou znovu objeveny.\n\nNovobabylonský nápis (citující Nabukadnesara II.) ze stély nalezené v roce 1917 Robertem Koldeweyem při vykopávkách v Babylonu uvádí:\n\nEtemenanki je zobrazeno mělkým obrysem, znázorňujícím jeho první patra s dvojitými schodišti, pět dalších pater a chrám, který korunuje celou stavbu.\nNajdeme zde i plánek přízemí, znázorňující zesílené vnější stěny a vnitřní síně obklopující jádro stavby.\n\n\"Etemenanki\" popisuje i tabulka z Uruku napsaná v klínovém písmu, pocházející z roku 229 př. n. l. (nyní uložená v pařížském Louvre, jde o kopii ještě staršího textu). Ta uvádí i výšku věže – sedm pater (91 metrů) se čtvercovou základnou o rozměrech 91x91 metrů. Existenci této stavby z nepálených cihel potvrdil svými vykopávkami Robert Koldewey po roce 1913. Velké schodiště bylo objeveno na jižní straně budovy, v místech kde měla být trojitou bránou spojena s chrámem Esagila. Větší brána na východě spojovala Etemenanki se svatou procesní cestou (nyní zrekonstruovanou v Pergamonském muzeu v Berlíně).\n\n"}
{"id": "344774", "url": "https://cs.wikipedia.org/wiki?curid=344774", "title": "Ludvík z Évreux", "text": "Ludvík z Évreux\n\nLudvík z Évreux (3. května 1276 – 19. května 1319 Paříž) byl třetím synem francouzského krále Filipa III. Smělého a jeho druhé manželky Marie Brabantské a polorodý bratr Filipa IV. Sličného.\n\nRoku 1298 Ludvík získal od staršího bratra krále hrabství Évreux, Étampes, Beaumont-le-Roger, Meulan a Gien. Roku 1316 obdržel ještě hrabství Longueville. V lednu 1317 jako hrabě z Evreux dostal titul francouzského paira.\n\nOkolo roku 1301 uzavřel Ludvík manželský sňatek s Markétou, sestrou hraběte Roberta z Artois. Během jedenáct let trvajícího manželství se narodilo pět dětí, mezi nimi i budoucí král Navarry Filip a také Jana, královna Francie.\nPodle současníků byl Ludvík z Évreux tichý a mírumilovný člověk. Svou ženu přežil o pouhých osm let a byl pohřben po jejím boku v pařížském klášteře jakobínů.\n\n"}
{"id": "344776", "url": "https://cs.wikipedia.org/wiki?curid=344776", "title": "Poděbrady (nádraží)", "text": "Poděbrady (nádraží)\n\nŽelezniční stanice Poděbrady je hlavní železniční stanicí v Poděbradech na adrese náměstí T. G.Masaryka 210/17, doplňuje ji ještě zastávka v městské části Velké Zboží.\nVýpravní budova stanice byla postavena v roce 1926 ve funkcionalistickém slohu podle projektu architekta Vojtěcha Krcha. Jedná se o první skutečně funkcionalistickou stavbu na českých železnicích, která byla dlouho považována za nejhezčí nádražní budovu v Československu. Soubor nádražních budov je od prosince 2010 chráněn jako kulturní památka České republiky.\n\nDopravní obsluhu Poděbrad zpočátku zajišťovala železniční stanice v 9 kilometrů vzdálených Pečkách. V roce 1870 byla na okraji města zprovozněna významná železniční trať z Kolína do Nymburka, která byla součástí Rakouské severozápadní dráhy. Původní nádražní budova pocházela také z roku 1870, ale v době rychlého rozvoje města po objevení minerálních pramenů v roce 1905, už kapacita staré budovy nedostačovala a proto bylo rozhodnuto vystavět nádraží nové. První návrhy nové budovy z roku 1924 byly ředitelstvím železnic odmítnuty. Definitivní projekt vypracoval v roce 1928 architekt Vojtěch Krch.\n\nStavební povolení ke stavbě nové nádražní budovy bylo vydáno dne 16. srpna roku 1929, přičemž stavbu v hodnotě 6 207 204 Kč realizovala pardubická firma A. Kratochvíl a Ing. J. Veselý. Provoz nové nádražní budovy byl slavnostně zahájen 29. července 1931 za přítomnosti přednosty odboru ministerstva železnic Ing. Ladislava Otty, starosty města Josefa Caňkáře a předsedy správní rady lázní profesora dr. Hráského.\n\nBudova se nachází v centru města při severním okraji lázeňského parku a její tvar je inspirován tvarem parní lokomotivy. Konstrukci budovy tvoří cihly a železobeton. Hlavní vchod i východ kryje železobetonový přístřešek. Hlavní hala má rozměry 28 x 10 m a výšku 13 m. Dolní části stěn jsou obloženy modrými obkladačkami. Z hlavního prostoru vede spojovací chodba do nádražní restaurace. Východní křídlo budovy obsahuje služební byty. První nástupiště kryje ocelová konstrukce s dřevěným stropem (druhé nástupiště je moderní). Střechy jsou ploché.\n\nBudova jako taková postrádá jakékoliv dekorace či ornamenty. Mezi vstupy je umístěn žulový reliéf státního znaku od prof. Karla Štipla. Okna v hlavní hale zdobí sklomalby od R. Gajdoše přibližně z roku 1960. Naproti pokladnám je umístěn rozměrný ciferník a v hale je umístěna také socha \"Elektrifikace železnic\" od Jana Kodeta.\n\nNa konci 90. let byl v prostoru stanice vybudován podchod, který slouží ke spojení centra města a městské části Žižkov, stejně jako ke vstupu cestujících na druhé nástupiště. Spolu s podchodem sem byl nainstalován automatický vizuální a rozhlasový systém HIS voice společnosti mikroVOX. Tomuto systému propůjčil svůj hlas herec a režisér Václav Knop.\n\n\n"}
{"id": "344777", "url": "https://cs.wikipedia.org/wiki?curid=344777", "title": "Nokia E71", "text": "Nokia E71\n\nNokia E71 je smartphone řady E společnosti Nokia, má operační systém S60, Feature Pack 1 druhé generace. Nokia E71 má QWERTY klávesnici. Přístroj je navržen pro managerskou práci. Nokia E71 je nástupcem modelu E61.\n\n"}
{"id": "344778", "url": "https://cs.wikipedia.org/wiki?curid=344778", "title": "Ghost Riders in the Sky", "text": "Ghost Riders in the Sky\n\nGhost Riders in the Sky nebo jen Riders in the Sky (česky:\"Nebeští jezdci\" nebo \"Ďáblovo stádo\") je country píseň z roku 1948. Jejím autorem je Stan Jones. Píseň se stala velmi populární a dočkala se cover verzí od více než padesáti různých hudebníků.\n\nPíseň vypráví o kovbojovi, který má vidění stáda pekelných krav s červeně žhnoucíma očima uhánějících po nebi, stádo je pronásledováno duchy zatracených jezdců. Jeden ze zatracených kovboje varuje, že pokud se nezmění, bude odsouzen ke stejnému trestu jako oni – na nekonečných pláních honit věčně ďáblova stáda krav.\n\nNěkdy po roce 1949 vyšla u nás na desce píseň \"Nebeští jezdci\", obsahově odlišná od výšeuvedené nejznámější tzv. \"Cortésovy\" verze. Tato první poválečná česká verze mluví o zářných jezdcích na modrých koních se zlatými kopyty, kteří berou umírajícího starého kovboje na poslední cestu. \nProtože šlo o stejný hudební zdroj, názvy pozdějších verzí v obecném povědomí zjevně splynuly. \n\nTato verze byla rovněž v modifikované podobě (autor modifikací Evžen Illín) použita jako filmová hudba v českém filmu \"Nebeští jezdci\" (scénář a námět Filip Jánský, režie Jindřich Polák, Barrandov 1968). \n\nMezi umělce, kteří tuto píseň nazpívali, patří například Burl Ives (původní verze z února 1949), Vaughn Monroe (1949), Sons of the Pioneers (1949), Bing Crosby (1949), Peggy Lee (1949), Spike Jones (1949), The Ramrods (1961, populární ve Velké Británii), Johnny Cash (1979) a další. Většina verzí se drží stylu country, několik verzí je rockových, ale píseň se dočkala i několika heavy metalových verzí – Impaled Nazarene (1993), Die Apokalyptischen Reiter (2006) nebo Children Of Bodom (2008). Verze rockové skupiny Spiderbait se objevila na soundtracku k filmu Ghost Rider.\n\nPíseň \"Riders on the Storm\" skupiny The Doors byla také inspirována touto písní.\n\n\nKarel Gott (LP Písně z televizního seriálu Zpívá Karel Gott, Supraphon 1976)\n"}
{"id": "344785", "url": "https://cs.wikipedia.org/wiki?curid=344785", "title": "TN", "text": "TN\n\nSpojení písmen T a N může mít různé významy:\n\n\n"}
{"id": "344788", "url": "https://cs.wikipedia.org/wiki?curid=344788", "title": "Richard Glover", "text": "Richard Glover\n\nRichard Glover (1712 – 25. listopadu 1785) byl anglický básník a politik. Narodil se v rodině kupce v Londýně. Poezii začal psát už za studií, v šestnácti letech, kdy napsal oslavnou báseň na Isaaca Newtona. V roce 1737 napsal epos \"Leonidas\", oslavující svobodu a obsahující mnohé narážky na soudobou politiku. Báseň byla velmi úspěšná. V roce 1739 publikoval Glover báseň \"Londýn aneb vývoj obchodu\" (\"London, or the Progress of Commerce\"), ve stejném roce také ve své době velmi populární spirituální baladu \"Duch admirála Hosiera\" (\"Hosiers Ghost\"), která byla do češtiny přeložena Jaroslavem Vrchlickým. V témže roce se navíc stal jedním ze zakladatelů dobročinné instituce jménem \"Foundling Hospital\", která se starala o opuštěné děti. Dále napsal dvě tragédie, \"Boadiceu\" (1753) a \"Medeu\" (1761), napodobující řecké vzory. V roce 1761 byl už jako úspěšný literát zvolen členem parlamentu. V roce 1787 publikoval \"Athenaidu\" (\"The Athenaid\"), epickou báseň o třiceti zpěvech, v roce 1813 byl pod názvem \"Vzpomínky význačné literární a politické osobnosti\" (\"Memoirs of a distinguished literary and political Character\") vydány jeho deníky z let 1742–1757.\n"}
{"id": "344789", "url": "https://cs.wikipedia.org/wiki?curid=344789", "title": "Josef Rudolf Winkler", "text": "Josef Rudolf Winkler\n\nJosef Rudolf Winkler (13. března 1930, Praha, Československo – 19. února 1993, Praha) byl český zoolog – entomolog, koleopterolog a akarolog, muzejní pracovník a publicista.\n\nPo skončení základní školní docházky studoval na gymnáziu v Praze. Po maturitě nastoupil na Přírodovědeckou fakultu Univerzity Karlovy v Praze. Zde byl žákem Júlia Komárka a Jana Obenbergera.\n\nNa katedře systematické zoologie se zaobíral studiem mikrofauny lesních půd. Po skončení studií se začal zaobírat hlavně akarologií a entomologií. V rámci akarologie se zaobíral především půdními roztoči (Oribatei a Trombidiformes). Ve své entomologické práci se věnoval zejména řádu brouků, z nich pak čeledi Cleridae v rámci jejího celosvětového rozšíření a čeledí Lycidae v rámci palearktické zoogeografické oblasti. Pro začínající entomology a sběratele napsal příručku: \"Sbíráme hmyz a zakládáme entomologickou sbírku\", která měla vícero vydání a používali ji entomologové v celém Československu. Byl také autorem mnoha dalších významných entomologických prací. Jeho sbírka brouků (Coleoptera), hlavně z čeledí Cleridae a Lycidae se dnes nachází v Moravském muzeu v Brně.\n\n\n"}
{"id": "344791", "url": "https://cs.wikipedia.org/wiki?curid=344791", "title": "Ludvík IV. Francouzský", "text": "Ludvík IV. Francouzský\n\nLudvík IV. Francouzský (920 – 10. září 954 Remeš), zvaný též Zámořský, z dynastie Karlovců byl králem Západofranské říše v letech 936 až 954. Jeho otcem byl dřívější západofranský král Karel III., jeho matka Edwiga z Wessexu byla dcerou anglického krále Eduarda I.\n\nLudvík IV. byl jediným mužským potomkem Karla III. Narodil se v době, kdy začínal odboj šlechty vůči jeho otci, který vyvrcholil zvolením protikrále Roberta v roce 922, jeho smrtí o rok později a zároveň sesazením Karla III. ze západofranského trůnu. Králem byl zvolen Bosovec Rudolf Burgundský, který vládl až do své smrti roku 936. Karel III. zemřel v roce 929 ve vězení, jeho manželka Edwiga ale s malým Ludvíkem utekla při převratu k příbuzným do Anglie, kde jej později vychovávala.\n\nNávratu na evropský kontinent se Ludvík dočkal v roce 936, kdy jej po Rudolfově smrti část šlechty povolala zpět do země, aby usedl na uvolněný trůn. Tato akce byla zřejmě organizována Hugem Velikým, který chtěl zabránit, aby říši nadále vládli Bosovci. Ludvík IV. byl korunován 19. června 936 v Laonu remešským arcibiskupem. Jeho moc však byla zpočátku omezena pouze na okolí Laonu a na některé oblasti v severní Francii. Časem ale dokázal oblast své vlády rozšířit, když na svou stranu získal další příslušníky šlechty. Nevyhýbal se ani konfliktům, např. s pařížským hrabětem Hugem Velikým, který na něj měl na počátku vlády velký vliv.\n\nLudvík IV. zemřel 10. září 954 v Remeši, kde byl také pohřben.\n\nLudvík IV. se v roce 939 oženil s Gerbergou, dcerou východofranského krále Jindřicha I. a sestrou pozdějšího císaře Oty I. Celkem spolu měli sedm dětí (Karel a Jindřich byli dvojčata):\n\n"}
{"id": "344793", "url": "https://cs.wikipedia.org/wiki?curid=344793", "title": "David Kopřiva", "text": "David Kopřiva\n\nDavid Kopřiva (18. října 1979, Praha) je český veslař, reprezentant České republiky, olympionik, který získal stříbrnou medaili z Olympijských her. V Athénách 2004 získal stříbro ve veslování, v párové čtyřce společně s Jakubem Hanákem, Tomášem Karasem a Davidem Jirkou.\n\n\n"}
{"id": "344794", "url": "https://cs.wikipedia.org/wiki?curid=344794", "title": "Jakub Hanák", "text": "Jakub Hanák\n\nJakub Hanák (* 26. března 1983, Uherské Hradiště) je český veslař, reprezentant České republiky, olympionik, který získal stříbrnou medaili z olympijských her. V Athénách 2004 získal stříbro ve veslování, v párové čtyřce společně s Davidem Kopřivou, Tomášem Karasem a Davidem Jirkou.\n\n\n"}
{"id": "344795", "url": "https://cs.wikipedia.org/wiki?curid=344795", "title": "Tomáš Karas", "text": "Tomáš Karas\n\nTomáš Karas (* 16. května 1975, Praha) je český veslař, reprezentant České republiky, olympionik, který získal stříbrnou medaili z olympijských her. V Athénách 2004 získal stříbro ve veslování, v párové čtyřce společně s Davidem Kopřivou, Jakubem Hanákem a Davidem Jirkou.\n\n\n"}
{"id": "344796", "url": "https://cs.wikipedia.org/wiki?curid=344796", "title": "David Jirka", "text": "David Jirka\n\n\n"}
{"id": "344803", "url": "https://cs.wikipedia.org/wiki?curid=344803", "title": "Aristotelovo pojetí demokracie", "text": "Aristotelovo pojetí demokracie\n\nAristotelovo pojetí demokracie\n\nAristotelés nahlížel na demokracii podobně jako Platón, tedy považoval ji za závadný typ státního zřízení. Ve svém hodnocení jednotlivých ústav člení druhy státních zřízení podle dvou parametrů:\n\nPokud jde vládcům jen o své blaho, pak lze považovat tuto za \"despotickou\" (tj. má stejný základ jako panství pána (= \"despotés\") nad jeho otroky). Tento druh vládnutí ale náleží do privátní sféry domácnosti, v politice státu či obce nemá mít žádné místo.\n\nAristotelés ve své klasifikaci státních zřízení považuje demokracii za špatnou a \"zvrácenou\" formu. On ji přímo nazývá \"\"politeia\"\", což může vyvolat špatné pochopení, protože \"politeia\" se v řečtině obvykle používá pro označení\" ústavy\" nebo \"státního zřízení\". Naopak \"\"politeia\"\" jako prospěšná a zdravá forma státního zřízení by měla být vládou množství v zájmu obecného blaha tvořena mnohými občany, kteří smí nosit zbraň, čemuž odpovídají jejich vojenské ctnosti. Demokracii naopak definuje jako vládu množství ve prospěch chudých.\n\nZ této klasifikace vyplývá, že Aristotelés zúžil pojem lidu v demokratických zřízeních na většinu chudých, která nedisponuje všemi právy ani prosazením svých zájmů. To je důvodem, uvažuje Aristotelés jako Platón, proč demokracie nemůže být stabilním systémem, pokud v ní existují takové rozdíly mezi bohatými a chudými. Demagogové rádi zneužijí své moci nad chudými a namíří jejich hněv proti bohatým, kteří jsou přinuceni se bránit, což ve výsledku vede ke zhroucení demokracie. Nejzávadnějším faktorem tohoto zřízení není ani tak nestabilita, jako spíše skutečnost, že demokracii a vládnoucí většině chudých v ní nejde o obecné blaho, což je důležitá charakteristika všech zdravých forem zřízení. Opakem demokracie je v tomto duchu \"oligarchie\", tedy vláda malé skupiny bohatých na úkor chudých, která je dalším typem zvráceného ústavního zřízení. \n\nAristotelés se opět shoduje s Platónem, když za hlavní princip demokracie považuje svobodu. Ta je charakterizována dvěma principy:\n\nPrvní bod ukazuje jednu z konstant demokracií, tedy že každý se může podílet na obsazování řídících postů v obci. \n\nDalší důležitou charakteristikou je pojetí spravedlnosti. Ta je v demokratickém zřízení aritmetická, protože při rozdělování statků náleží každému členu obce stejná část. Další shodu Aristotéla a Platóna nacházíme v pohledu na nepřirozenou nerovnost v charakteru a vědění, které se liší u všech jedinců. \n\n\"Aristotelés definoval základní vlastnosti demokracie:\"\n\n\nZ toho vyplývá, že politická moc je v rukou lidu (1., 2., 3.), dále je realizován ideál aritmetické rovnosti, tím že žádný jedinec obce nemá schopnost koncentrovat větší moc na delší dobu (4., 5., 6.), komparativní výhoda v odbornosti je minimalizována na nejmenší míru (7.) a je znemožněno uchopení moci bohatými (8., 9.).\n\nNejslabší místo vidí Aristotelés, jako mnoho dalších myslitelů, v možnosti manipulace většiny lidu ze strany demagogů, jejichž stádní chování může vést k poškození menšiny bohatých. \n\n\"Aristotelés popisuje čtyři typy demokracie:\"\n\n\nVe druhém a třetím typu demokracie také vládne zákon.\n\n\nObecně lze říci, že demokracie bude ctnostná, pokud se lid zajímá o svou práci a nehledí na intriky a pletichaření proti bohatým.\n\nAristotelés rozvinul politickou teorii, v níž popisuje nauku o podmínkách stability ústavních zřízení včetně demokracie, která je obsažena v \"5. a 6. knize Politiky\". Zde zmiňuje ideu, že jakákoliv jednostranná vláda má vždy usilovat o to, aby zabránila znevýhodňování menšin. V případě demokratického zřízení, tak má vyjma majetkové nerovnosti platit rovnost, nebo dokonce i zvýhodňování bohatých. Velmi důležité je i zajistit a podporovat co nejsilnější střední třídu v obce, která má blahodárný vliv na stabilitu státních zřízení. Konflikt vždy hrozí z rozdílného postavení chudých a bohatých. De facto platí, že středně majetní nezávidí bohatým a zároveň nejsou jako oni arogantní a tedy tvoří nejlepší základ pro stabilní režim (i ten demokratický).\n\n\n"}
{"id": "344804", "url": "https://cs.wikipedia.org/wiki?curid=344804", "title": "Coma Pedrosa", "text": "Coma Pedrosa\n\nComa Pedrosa je s výškou 2942 m n. m. nejvyšší horou knížectví Andorra. Nachází se na severozápadě státu u hranice se Španělskem, v blízkosti vesnice Arinsal, která je součástí farnosti La Massana. Coma Pedrosa leží na hlavním hřebeni Pyrenejí.\n\n"}
{"id": "344805", "url": "https://cs.wikipedia.org/wiki?curid=344805", "title": "Písečník", "text": "Písečník\n\nSlovo písečník má více významů:\n\n\n\n\n"}
{"id": "344806", "url": "https://cs.wikipedia.org/wiki?curid=344806", "title": "Agoti", "text": "Agoti\n\nAgoti, také Cagoti, Gahoti, Gafeti, Gafos, Caconi, Caheti, Caqueux, Caquini atd. byl diskriminovaný národ, žijící v Navaře, Baskicku, Béarnu, Gaskoňsku a Bretani, jakýsi ekvivalent indických nedotknutelných. Původ tohoto národa není zcela jasný, spekuluje se o vizigótském či saracénském původu. První zmínka o nich pochází z roku 1288, patrně ale na tomto území žili dlouho před rokem 1000. Strach z nich souvisel se středověkými obavami z lepry - Agoti byli totiž pokládáni za malomocné.\n\nVe středověku na ně bylo obecně nahlíženo jako na slabomyslné, malomocné, kacíře a dokonce jako kanibaly, byli nenáviděni a oddělováni, museli žít v oddělených částech měst (většinou to byly místa u řek, kde bylo zvýšené riziko malárie), zvaných \"cagoterie\", a v ubohých chatrčích mimo vesnice, dokonce museli být pochováváni na zvláštních hřbitovech. Byli zbaveni všech politických a společenských práv, do kostela mohli vstoupit pouze zvláštními dveřmi a museli být odděleni od ostatních. Bylo jim zakázáno se zúčastnit eucharistie nebo jim byla hostie podávána na holi. Mohli také používat svěcenou vodu jen z oddělené nádoby. Museli nosit zvláštní oblečení, podobně jako malomocní na sebe také museli upozorňovat zvonem či řehtačkou. Jejich dotek byl pokládán za nečistý a tak nesměli po veřejných cestách chodit bosi, aby neposkvrnili ostatní chodce. Mohli vykonávat jen málo řemesel, zejména pracovali jako řezníci či tesaři. Manželství mezi Agoty a Neagoty bylo zcela nemožné. Většinou byli také obviňováni ze zločinů, které se v příslušné vesnici staly. Pokud některý z nich porušil tato nařízení, byl velmi krutě potrestán. Někteří z nich přesto vynikli jako skvělí řezbáři, jejich práce mnohdy zdobily pyrenejské kostely.\n\nPo Velké francouzské revoluci v roce 1793 byla učiněna opatření, která diskriminaci Agotů zakázala. Agoti se asimilovali, mnoho z nich emigrovalo. Přesto ještě v roce 1847 existovalo údajně asi 10 000 diskriminovaných Agotů, a v některých horských oblastech údajně přetrvávají pozůstatky dávných předsudků dodnes.\n\n"}
{"id": "344807", "url": "https://cs.wikipedia.org/wiki?curid=344807", "title": "Československá hokejová liga 1991/1992", "text": "Československá hokejová liga 1991/1992\n\n49. ročník 1991/92 se hrál pod názvem Federální hokejová liga.\n\n14 účastníků bylo rozděleno do dvou skupin po sedmi. Skupiny byly vytvořeny na územním principu (Západní skupina a Východní skupina). Ve skupině hráli účastníci mezi sebou čtyřkolově každý s každým, dále dvoukolově každý s každým s mužstvy ze druhé skupiny.\n\nPo takto odehraných 38 kolech se hrálo systémem playoff, kdy mužstva na 1. a 2. místě v každé skupině postoupila přímo do čtvrtfinále. Mužstva na 3. – 6. místě ve skupinách hrála osmifinále křížem proti mužstvům z druhé skupiny, tedy 3. z jedné skupiny proti 6. z druhé skupiny a 4. z jedné skupiny proti 5. z druhé skupiny. Vítězové postoupili do čtvrtfinále, které se hrálo rovněž křížem, tedy vítěz jedné skupiny hrál proti nejhoršímu postupujícímu (rozhodovalo pořadí po 38. kole) z druhé skupiny a druhý z jedné skupiny hrál proti druhému nejhoršímu postupujícímu z druhé skupiny. Vítězové čtvrtfinále hráli semifinále opět křížem, tedy lepší postupující z jedné skupiny hrál proti horšímu postupujícímu z druhé skupiny. Vítězové semifinále hráli spolu finále. Všechny série byly hrány na 3 vítězná utkání.\n\nPoražení semifinalisté spolu hráli o 3. místo v sérii na 2 vítězná utkání.\n\nMužstva umístěná po 38. kole na 7. místě ve skupině spolu hrála sérii na 3 vítězná utkání. Poražený z této série sestoupil, vítěz hrál prolínací kvalifikaci.\n\nVítěz I. české národní hokejové ligy (Motor České Budějovice) a vítěz I. slovenské národní hokejové ligy (AC Nitra) spolu hráli sérii na 3 vítězná utkání. Vítěz postoupil přímo do ligy, poražený hrál prolínací kvalifikaci.\n\n\n\n\n\n\n\n\n\n\n\n\n\n\n\n\n\n"}
{"id": "344808", "url": "https://cs.wikipedia.org/wiki?curid=344808", "title": "Zacharias Kunuk", "text": "Zacharias Kunuk\n\nZacharias Kunuk (*1956) je kanadsko-inuitský režisér a producent, natáčející hrané i dokumentární filmy o životě Inuitů, jako např. \"Atanarjuat, rychlý běžec\" nebo \"Deníky Knuda Rasmussena\".\n\n"}
{"id": "344809", "url": "https://cs.wikipedia.org/wiki?curid=344809", "title": "Vranka obecná", "text": "Vranka obecná\n\nVranka obecná (\"Cottus gobio\") je malá rybka pstruhového pásma evropských vod, většinu života tráví pod kameny.\nV Česku je řazena v Červeném seznamu do skupiny zranitelné.\nJe významným prvkem fauny nejčistších toků (jako bioindikátor signalizuje znečištění vody).\n\nMá velká ústa koncového postavení a vysoko postavené oči.\nVranka je poměrně drobnou rybkou s průměrnou délkou 8-12 cm, nepřesahuje většinou délku 15 cm.\nMá kuželovité tělo bez šupin, postranní čára probíhá středem boků až k bázi ocasní ploutve.\nKvůli absenci plynového měchýře je špatným plavcem, proto se pohybuje jen krátkými poskoky.\nVranka se živí drobnými bentickými organismy jako jsou larvy jepic, pakomárů, pošvatek, chrostíků či muchniček; drobnými korýši (blešivci, beruška vodní).\nJe aktivní především ve večerních a nočních hodinách.\n\nByla rybáři používána jako nástražní rybka při lovu lososovitých ryb, nyní je celoročně hájená.\n\n"}
{"id": "344810", "url": "https://cs.wikipedia.org/wiki?curid=344810", "title": "Josef Hlavatý", "text": "Josef Hlavatý\n\nJosef Hlavatý (4. prosince 1943 Křimice – 25. ledna 1969 Plzeň) byl mladý pivovarský dělník, který se upálil ve večerních hodinách v pondělí 20. ledna 1969 v Plzni, na podstavci tehdy odstraněného pomníku T. G. Masaryka na tehdejším Dukelském náměstí (dnešní Náměstí T. G. Masaryka). Podle svých slov tak protestoval proti „ruským okupantům“. Inspirován byl podobným činem Jana Palacha, který se upálil na Václavském náměstí v Praze o čtyři dny dříve.\n\nJeho otec býval dozorcem v plzeňské věznici na Borech, odkud byl roku 1955 propuštěn a stal se dělníkem. Matka byla v domácnosti, oba rodiče byli dlouholetými členy KSČ.\n\nHlavatý se učil slévačem, ale pro časté absence a problémy s alkoholem byl ze školy vyloučen a poté vystřídal několik zaměstnání, naposledy jako pomocný dělník v pivovaru Prazdroj.. V roce 1964 se oženil a později stal dvojnásobným otcem, ale kvůli stálému alkoholismu (od roku 1960 byl celkem 7x hospitalizován na záchytce.) od něj žena v roce 1968 odešla a on tento fakt těžce nesl, koncem roku přestal chodit do práce a údajně začal mluvit o sebevraždě. Počátkem ledna 1969 pak bylo manželství rozvedeno a děti připadly matce do výhradní péče, což Hlavatého deprese jen prohloubilo.\n\nVztah Hlavatého k vládnoucímu režimu nebyl původně nijak zvláštní, protirežimně se neprojevoval, až po invazi do Československa se účastnil odporu proti okupantům při jejich srpnovém příjezdu do Plzně ve středu 21. 8. 1968 (sundáváním orientačních tabulek, vylepováním protiokupačních plakátů). Zřejmě v té době se také změnilo jeho přesvědčení, údajně začal projevovat antikomunistické uvažování a obdiv k prvorepublikovému Československu. Poté, co se v sobotu 18. ledna dozvěděl o tom, že se v Praze upálil Jan Palach, začal být náhle ještě zasmušilejší než obvykle – například se náhle přestal zajímat o sport, ani nešel „na pivo“, ale nikomu se o nějakém úmyslu Palacha následovat nezmínil, jakkoliv se o jeho čin údajně velmi zajímal (což bylo v té době logické). Rodiče tedy toto jeho chování dávali spíš do souvislosti s rozvodem.\n\nV pondělí 20. ledna dopoledne se Hlavatý odebral do restaurace, kde se seznámil se železničním dělníkem Stanislavem Humlem a spolu pak během odpoledne navštívili několik restaurací – naposledy Lidový dům, kde Hlavatý mezi 14. a 19. hodinou vypil 6 nebo 7 piv. Poté se Hlavatý, Huml a dvě neznámé dívky rozhodli jít do kina na film Farářův konec, Hlavatý se však krátce poté od skupiny oddělil s tím, že jde domů a že se s Humlem sejdou druhý den v hospodě. Po celou dobu údajně nijak nehovořili o politice ani o Palachovi, za kterého se ten den v Praze sloužila smuteční panychida.\n\nPoté, co Hlavatý dorazil domů, bez vysvětlení vzal dvoulitrovou lahev petroleje (ten rodina používala pro doplňování hřbitovních lampiček) a odebral se s ní na zhruba sto metrů vzdálené Dukelské náměstí k podstavci po odstraněné soše T. G. Masaryka. Tam se polil petrolejem a po delší snaze (vyškrtal několik zápalek) se mu povedlo zapálit. Ve tmě nebyla jeho snaha viditelná, až po rozhoření (za studena těžko vznítitelného) petroleje si jej všimli někteří chodci, ale zprvu jej považovali za „tryznu“ – až poté, co podnapilý hořící Hlavatý zavrávoral a udělal několik kroků, přiběhli k němu jako první manželé Štěrbovi, kteří na Hlavatého hodili kabát a po krátké době oheň udusili. Podle svědků Hlavatý nijak nekomentoval svůj čin, pouze žádal o stržení hořícího oděvu. Oznámení o hořící osobě přijala ve 20:12 i linka tísňového volání Veřejné bezpečnosti, hlídkové vozy VB dorazily na místo téměř zároveň s vozem Záchranné služby. \n\nPoté, co záchranář MUDr. Weisz provedl základní ošetření a Hlavatého odvezli do nemocnice, započalo přímo na místě vyšetřování jak kriminální službou VB, tak i Státní bezpečností. Byly zajištěny kriminalistické stopy, fotodokumentace a řada svědeckých výpovědí, nebyl však objasněn motiv činu. Vyšetřovatelé proto ještě týž den zahájili trestní stíhání proti neznámé osobě pro podezření ze spáchání trestného činu účasti na sebevraždě. Na místě činu zůstal hlouček cca 30 osob, který se postupně rozrostl až na cca 150 lidí, postupně se vracejících domů z odpolední směny. Poté, co na místě několik přítomných zapálilo upomínkové svíčky, se společenství pomalu rozcházelo a kolem 23. hodiny již bylo prostranství téměř liduprázdné.\n\nV tehdejší Vojenské nemocnici Na Borech Hlavatého ošetřoval MUDr. Sovák. Hlavatý měl těžké popáleniny na hlavě, rukou, hrudníku, břiše a částečně na stehnech, celkově byly zasaženy 2/3 povrchu těla. Po úvodním ošetření začal lékař sestavovat anamnézu a snažil se zjistit Hlavatého motivaci k sebevraždě upálením – z jeho útržkovitých vyjádření, ovlivněných podaným sedativem Dolsin, vyrozuměl něco o protestu proti ruské okupaci a o nenávisti k Rusům, po odvezení na resuscitační pokoj bylo prý slyšet ještě protiruské nadávky. V důsledku popálenin pak musela být Hlavatému provedena tracheotomie, poté již byl rozhovor s ním nemožný.\n\nHlavatý po sobě nezanechal žádné písemné materiály, objasňující jeho motivaci – jedinou spojitost s politickou situací tak představuje jeho ústní sdělení po převozu do nemocnice, kdy ošetřujícímu lékaři MUDr. Sovákovi sdělil, že ruské okupanty nemá rád.\n\nJeště v den činu, v pondělí 20. ledna 1969 okolo 21:30, vystoupil v živém vysílání Československé televize prezident republiky Ludvík Svoboda. Ten ve svém vzrušeném a emotivním dvanáctiminutovém projevu vyzval mladé lidi, aby přes pokračující okupaci a normalizaci čin Jana Palacha neopakovali – tento projev byl avizován divákům již kolem 19. hodiny, Hlavatého čerstvý sebevražedný pokus byl s ním tedy spojen spíš bezprostřední náhodou a prezident jej už také zmínil: \"„Právě jsem dostal otřesnou zprávu, že v Plzni podobným způsobem vztáhl ruku na svůj život další mladý člověk. Za vaše rodiče, za všechen lid naší země, za sebe, i ve jménu lidskosti, ke které jsme se společně zavázali, vás žádám, zastavte tyto strašlivé činy!“\".\n\nBěhem úterý 21. ledna 1969 začali kriminalisté rozplétat Hlavatého vztahy a životní osudy. Týž den pak ministr vnitra ČSR Josef Grösser na tiskové konferenci mohl uvést vcelku pravdivou informaci, že Hlavatý je alkoholik se závažnými osobními problémy a že jeho čin nelze spojovat s činem pražského vysokoškoláka, se kterým Hlavatý nebyl v žádném kontaktu. Podobně Hlavatého čin vykreslil o den později i ústřední deník ÚV KSČ Rudé právo. Hlavatého sdělení k ošetřujícímu lékaři nebylo zveřejněno, s oficiálními interpretacemi se proto ztotožnila i veřejnost.\n\nVe středu 22. ledna 1969 už náčelník Krajské správy SNB Plzeň pplk. Dvořáček ve zprávě pro ministra vnitra Grössera jednoznačně uvádí: \"„Motiv jeho jednání vyplynul zřejmě z jeho osobních konfliktů a nikoliv politického přesvědčení, i když bylo ovlivněno bezpochyby psychózou činu Palacha. Jeho čin také nevyvolal v Plzni a v kraji celkem žádné vzrušení a po zveřejnění bližších okolnosti se obyvatelstvo dále uklidnilo. Od jeho činu se distancují i studenti a stejné stanovisko mají i dělníci v závodech.“\"\n\nČin Josefa Hlavatého tak byl oficiálně dehonestován jako akt, který poskvrnil čistotu činu Jana Palacha coby „Pochodně č. 1“. Zřejmě proto je jako „Pochodeň č. 2“ považován až čin Jana Zajíce z 25. února 1969.\n\nHlavatý zemřel po pěti dnech, v sobotu 25. ledna večer. Pohřeb se konal v rodinném kruhu bez zájmu veřejnosti a sdělovacích prostředků.\n\nPadesáté výročí těchto událostí si plzeňská veřejnost připomenula na Masarykově náměstí 20. ledna 2019 před sousoším T. G. Masaryka.\n\n"}
{"id": "344811", "url": "https://cs.wikipedia.org/wiki?curid=344811", "title": "Zdeněk Růžička", "text": "Zdeněk Růžička\n\nZdeněk Růžička (15. dubna 1925, Ivančice) byl československý gymnasta, olympionik, který získal dvě bronzové medaile z Olympijských her. V Londýně 1948 získal dvě bronzové medaile za sestavy na kruzích a v prostných. Byl účastníkem také LOH 1952 a LOH 1956. Od roku 1958 do roku 1985 působil jako trenér. \n\n"}
{"id": "344812", "url": "https://cs.wikipedia.org/wiki?curid=344812", "title": "Ultra Violet", "text": "Ultra Violet\n\nUltra Violet, občanským jménem Isabelle Collin Dufresne (6. září 1935 – 14. června 2014) byla francouzsko-americká umělkyně a spisovatelka, jedna z múz amerického výtvarníka Andyho Warhola.\n\nVyrůstala v rodině silně věřících katolíků. Protože byla problémovým dítětem, matka ji již v brzkém věku poslala do katolické školy, kde dělala vše proto, aby se mohla vrátit domů. Doma se jí však přízně a lásky nedostávalo, proto se přestěhovala do New Yorku, od kterého očekávala víc. Díky velkému zájmu o umění si našla práci, ve které měla přístup do newyorských galerií a muzeí. Lidé i tisk zaujala svým neobyčejným zjevem. Brzy se seznámila s mnoha slavnými lidmi všech společenských vrstev – od Johna Lennona a Yoko Ono až po americké kosmonauty či Richarda Nixona. Zanedlouho na jedné z vernisáží také se Salvadorem Dalím. Stala se jeho inspirací v uměleckém směru a také jeho milenkou.\n\nUdržovala stálý kontakt s tehdy začínajícím umělcem Andy Warholem. Ve Warholově továrně se stýkala s hvězdami jako Bob Dylan, John Graham, John Chamberlain. Brzy začala hrát ve Warholových undergroundových filmech, díky kterým si zanedlouho zahrála ve filmech \"Simon\", \"King of the Witches\" a \"An Unmarried Woman\". Dala si umělecké jméno Ultra Violet (ultra fialová), které nalezla v novinovém článku. Začala si navrhovat oděvy, šperky i paruky, vše ve fialové barvě.\n\nV sedmdesátých letech publikovala svou autobiografii \"Slavná na 15 minut\" a brzy napsala knihu \"Má léta s Andy Warholem\". Koncem devadesátých let se vrátila do Francie, kde si otevřela studio v Nice a psala knihy o svých názorech na umění. Na jaře 2007 pořádala retrospektivní přednášky v newyorské technologické instituci. Později se také vrátila ke katolictví a aktivně se účastnila charitativních akcí.\n\n\n"}
{"id": "344813", "url": "https://cs.wikipedia.org/wiki?curid=344813", "title": "Leo Sotorník", "text": "Leo Sotorník\n\nLeo Sotorník (11. dubna 1926, Ostrava – 14. března 1998, Praha) byl československý gymnasta, olympionik, který získal bronzovou medaili z Olympijských her. V Londýně 1948 získal bronzovou medaili za přeskok. Byl účastníkem také LOH 1952.\n\n"}
{"id": "344819", "url": "https://cs.wikipedia.org/wiki?curid=344819", "title": "Voroněžská oblast", "text": "Voroněžská oblast\n\nVoroněžská oblast (rusky \"\") je jedna z oblastí v Rusku. Nachází se na jihozápadu země, na toku řeky Volhy, přibližně 500 km jižně od Moskvy.\n"}
{"id": "344822", "url": "https://cs.wikipedia.org/wiki?curid=344822", "title": "Illbient", "text": "Illbient\n\nIllbient je hudební žánr. \n\nTermín pro tento žánr vymyslel DJ Olive začátkem 90. let, aby tak popsal hudbu producentů okolo Williamsburgu v Brooklynu. Slovo \"illbient\" se skládá z dvou částí: \"ambient\" a \"ill\", což je hip-hopový slangový termín. Je to nejmodernější a nejnovější žánr ambientu. Zůstává u jeho původní myšlenky, ovšem nechává se ovlivnit dalšími hudebními směry s důrazem na nejrůznější efekty – hodně distorze, reverbu a flangeru na bicích a dalších zvucích. Mnoho těchto skladeb upouští od klasického podkresu. Illbient často vychází z dark ambientu ...\n\n\n"}
{"id": "344823", "url": "https://cs.wikipedia.org/wiki?curid=344823", "title": "Gerberga Saská", "text": "Gerberga Saská\n\nGerberga Saská (913 – 5. května 969) byla lotrinská vévodkyně a poté západofranská královna, manželka krále Ludvíka IV.\n\nNarodila se pozdějšímu východofranskému králi Jindřichovi I. a jeho druhé ženě Matyldě z Ringelheimu. Pravděpodobně roku 928 či 929 byla Gerberga provdána za Giselberta Lotrinského, což zdá se společně s uznáním titulu vévody lotrinského zapřičinilo změnu jeho politické orientace. Giselbert byl dlouhá léta věrný tchánově straně a až po jeho smrti, kdy na východofranský trůn nastoupil Ota I., který změnil dosavadní pojetí vlády a na rozdíl od svého otce začal prosazovat zvláštní postavení krále, se rozhodl pro další změnu. Přísahu věrnosti nabídl západofranskému králi Ludvíkovi, což v důsledku vedlo ke Giselbertově smrti na útěku z bitevní pláně. Lotrinský vévoda se neslavně utopil v Rýnu. Vdova Gerberga po letech věnovala opatství v St. Rémy věnovala bohaté statky v oblasti Meersenu, aby získala pravidelné modlitby za spásu své duše i duše Giselbertovy.\n\nKrál Ludvík byl v době Giselbertova náhlého skonu zřejmě již na cestě a na podzim 939 se urychleně oženil s ovdovělou Gerbergou, sestrou Oty I., což Otu zpočátku příliš nenadchlo. Na podzim byla Gerberga korunována v Laonu. Dle svých současníků byla nová královna inteligentní a vzdělaná. Snažila se působit na vztahy mezi svým mužem a bratrem, což se jí i dařilo. Mnich Adso věnoval Gerberze své dílo \"Libellus de Antichristo\". Roku 953 byla její snaha o smír mezi Ludvíkem a Hugem korunována úspěchem. Oba muži v Soissons zpečetili mír, který vydržel do konce Ludvíkova života. Král při pronásledování vlka spadl z koně a při pádu si způsobil vnitřní zranění, jež 10. září 954 zapřičinila smrt.\n\nJako regentka za nezletilého syna Lothara byla Gerberga donucena Hugem Velikým k předání vévodství burgundského a akvitánského. Korunovace mladého panovníka proběhla v listopadu 954 a Hugovi se nepodařilo vojensky získat Akvitánii a Burgundska si příliš neužil, zemřel náhle v létě 956 zřejmě v důsledku morové nákazy. Gerberga poté vládla ve shodě se svou sestrou Hedvikou, vdovou po Hugovi a jejich bratr Bruno, kolínský arcibiskup, byl oběma rádcem. Rovnováha byla porušena roku 965, kdy zemřel Bruno stále se pokoušející o čestné vyrovnání mezi oběma syny svých sester a poté roku 969, když Gerberga zemřela a Lothar se pokusil o získání Lotrinska.\n\nGerberga saská byla vdaná dvakrát. Poprvé si vzala Giselberta, vévodu lotrinského. Po jeho smrti v roce 939 se provdala za západofranského krále z rodu Karlovců Ludvíka IV.\n\n1. manžel Giselbert Lotrinský\n\n2. manžel Ludvík IV. Francouzský\n\n"}
{"id": "344824", "url": "https://cs.wikipedia.org/wiki?curid=344824", "title": "Viola Fischerová", "text": "Viola Fischerová\n\nViola Fischerová (18. října 1935 Brno – 4. listopadu 2010 Praha., provdaná Viola Jedličková) byla česká básnířka a překladatelka. Patřila ke generaci „šestatřicátníků“. Byla dcerou prof. Josefa Ludvíka Fischera a nevlastní sestrou básnířky a filoložky Sylvy Fischerové.\n\nDruhou světovou válku prožila bez otce, který stačil emigrovat, jen s matkou-učitelkou, na venkově v jižních Čechách. Po válce nastoupila na gymnázium. Dále vystudovala slavistiku na univerzitách v Brně a v Praze. Spřátelila se s Jiřím Kuběnou, s nímž od studií sdílela společnost \"Šestatřicátníků\", dále s Václavem Havlem a Jiřím Kolářem. Cenila si Jana Zábrany. V šedesátých letech pracovala v literární redakci Československého rozhlasu, kde se setkala a odvysílala mj. pořad s Bohumilem Hrabalem. \n\nV roce 1968 poznala na Zbraslavi svého budoucího manžela Pavla Buksu (spisovatele Karla Michala) a téhož roku s ním emigrovala do švýcarské Basileje, kde se zprvu živila manuálními pracemi, např. jako podomní prodejce. Dále tam vystudovala germanistiku a historii na Basilejské univerzitě. Po dobrovolné smrti svého manžela (1984) odešla do Německa. Zde pokračovala ve spolupráci s rádiem Svobodná Evropa a časopisem \"Svědectví\". Jejím druhým manželem se zde stal spisovatel Josef Jedlička († 1990). Od roku 1994 žila v Praze. Do konce života předávala své životní zkušenosti jak interpretům, tak začínajícím nakladatelům.\n\nJejí první básnická sbírka \"Propadání\" nemohla v roce 1957 vyjít, takže debutovala až roku 1993 sbírkou \"Zádušní básně za Pavla Buksu\". Po něm následovalo v poměrně rychlém sledu vydávání dalších deseti sbírek. Psala také pro děti. \"Psaním a publikováním se vypsala ze svého tragického osudu a vyrovnala se s ním\". \n\nJejí dílo se dočkalo řady literárních ocenění, dvakrát dostala cenu Magnesia Litera.\n\n\n"}
{"id": "344829", "url": "https://cs.wikipedia.org/wiki?curid=344829", "title": "Ludvík IV.", "text": "Ludvík IV.\n\nLudvík IV. je jméno těchto panovníků:\n\n"}
{"id": "344830", "url": "https://cs.wikipedia.org/wiki?curid=344830", "title": "Informační výchova", "text": "Informační výchova\n\nInformační výchova je záměrný a cílevědomý proces záměrného formování osobnosti jedince tak, aby byl připravený na vytváření získávání, zpracovávání a využívání informací v osobním i pracovním životě. \nJedná se o proces vytváření následujících kompetencí:\n\n\n\n"}
{"id": "344832", "url": "https://cs.wikipedia.org/wiki?curid=344832", "title": "Španělské impérium", "text": "Španělské impérium\n\nŠpanělské koloniální impérium bylo jednou z nejstarších a nejrozsáhlejších koloniálních říší v historii. Španělsko se v průběhu 15. a 16. století stalo průkopníkem v zámořských objevech, na nově objevených územích poté velice často zakládalo vlastní kolonie. Rozsáhlá území v Jižní Americe byla však získána na úkor tamějších kultur: španělští conquistadoři zničili mimo jiné rozvinutou aztéckou a inckou civilizaci. Španělsko dále vybudovalo rozsáhlou obchodní síť, nejčilejší obchodní ruch probíhal mezi Evropou a americkými koloniemi, obchod s Asií zabezpečovaly španělské přístavy na Filipínách.\n\nV průběhu 16. století se Španělsko stalo přední globální supervelmocí. Díky přílivu zlata a stříbra ze svých amerických kolonií si mohlo dovolit vydržovat silnou armádu a námořnictvo, díky nimž dominovalo světovým mořím i evropským a americkým bojištím. V této době zažívá nebývalý rozkvět i španělská kultura, 16. a 17. století se proto označuje za španělský zlatý věk (špan. \"Siglo de Oro\", doslovný překlad \"století zlata\").\n\nOd poloviny 17. století však španělské impérium začalo ztrácet na síle. Ve Středomoří bylo Španělsko konfrontováno s Osmanskou říší, na evropském kontinentě mu rostl významný soupeř – Francie, v zámoří muselo Španělsko čelit konkurenci Portugalců a později i Britů a Nizozemců. Také pirátství sponzorované britskou, francouzskou a nizozemskou vládou, příliš velká rozloha španělských kolonií, zvyšující se míra korupce a ekonomická stagnace měly za následek úpadek španělského impéria.\n\nŠpanělsko definitivně ztratilo status supervelmoci po válkách o dědictví španělské, kdy přišlo o Nizozemí, Sicílii a zbývající území na Apeninském poloostrově. Dokázalo si však uchovat většinu ze svého obrovského koloniálního území, a to až do začátku 19. století, kdy jihoamerické státy využily napoleonských válek v Evropě pro vyhlášení nezávislosti. Španělsku se podařilo uchovat si významná území v Karibiku (Kuba, Portoriko), v Asii (Filipíny) a v Oceánii až do španělsko-americké války v roce 1898, po které bylo Španělsko nuceno postoupit Spojeným státům většinu těchto území. Ze španělské koloniální říše zbývají v současnosti pod španělskou korunou jen Kanárské ostrovy, Ceuta, Melilla a další malá území na marockém pobřeží.\n\nOdkazem španělské koloniální říše je zejména rozšíření španělštiny jako mateřského jazyka většiny obyvatel střední a jižní Ameriky a rozšíření římskokatolické víry do území pod španělskou nadvládou. Dlouhá historie španělské kolonizace jižní a střední Ameriky dále způsobila, že většina tamějších obyvatel má evropské předky; díky přílivu evropských imigrantů a otroků z Afriky se v Latinské Americe výjimečným způsobem prolínají původní indiánské kultury s evropskými a africkými. Z Ameriky byly do Evropy také přivezeny mnohé dnes obvyklé potraviny, mj. brambory, kukuřice, paprika, rajčata, arašídy nebo tabák.\n\nPočátky španělské koloniální expanze sahají hluboko do 15. století, v této době Kastilie konkurovala v severní Africe Portugalsku, Jindřich III. Kastilský v roce 1402 spustil kolonizaci Kanárských ostrovů, po krvavých válkách s domorodými Guanči je Španělsko ke konci 15. století plně ovládlo. Sňatkem Katolických Veličenstev Ferdinanda II. Aragonského a Isabely Kastilské bylo vytvořeno mocné soustátí, které dalo základ pozdější zámořské expanzi.\n\nV roce 1492 byla dobytím Granady završena několik staletí trvající reconquista Španělska od muslimských Maurů, což umožnilo Španělům soustředit se po vzoru Portugalců na dobývání zámoří. V tomto roce španělští monarchové vyslali janovského námořníka Kryštofa Kolumba, aby se pokusil najít západní cestu do východní Asie. Španělské nároky na nově objevená území v Americe byly potvrzeny papežskou bulou \"Inter caetera\" z roku 1493 a Smlouvou z Tordesillas z roku 1494, ve které si Španělé a Portugalci rozdělili sféry vlivu ve světě: Španělsku měla připadnout většina Ameriky, Portugalsku naopak Afrika a většina Asie.\n\nPrvní trvalé osady byly úspěšně zakládány okolo roku 1500 na ostrově Hispaniola (nachází se na něm dnešní Haiti a Dominikánská republika), který se stal základnou pro další expanzi: odtud dobyl Juan Ponce de León Portoriko a Diego Velázquez Kubu. První osadou na americkém kontinentu byla Santa María la Antigua del Darién v dnešní Panamě (založil ji v roce 1510 Vasco Núñez de Balboa). Tři roky poté tento objevitel jako první Evropan překonal po souši Panamskou šíji a spatřil Tichý oceán.\n\nSoučasně s expanzí v zámoří se Španělsko účastnilo válečných střetů na evropské půdě: v italských válkách podporovalo neapolský rod proti Karlu VIII. Francouzskému a angažovalo se v bojích Francouzů s Benátčany. Právě v této době se konstituovala dlouhou dobu prakticky neporazitelná španělská armáda, velkou zásluhu na tom měl generál Gonzalo Fernández de Córdoba.\n\nV 16. a 17. století Španělsko zažívalo nejen rychlý teritoriální rozmach, ale také nebývalý kulturní a politický rozkvět, toto období se označuje jako španělský zlatý věk (špan. \"Siglo de Oro\"). Karel V., císař vnuk Ferdinanda Aragonského a Izabely Kastilské, po otci z habsburského rodu, byl zároveň králem španělským, císařem římským, vévodou burgundským a arcivévodou rakouským; panoval nad rozsáhlými územími v Evropě i v zámoří a jak se tehdy začalo říkat: nad \"„říší, nad kterou slunce nezapadá“\".\n\nZ počátku nebyly zámořské kolonie příliš profitabilní, přestože se podařilo vybudovat rozsáhlou obchodní síť s přístavy na evropském kontinentě. K růstu bohatství výrazně přispělo až otevření stříbrných dolů: v první polovině 16. století v mexickém Guanajuatu a Zacatecas a od roku 1546 v Potosí v dnešní Bolívii. Extrémní bohatství přineslo Španělsku dobytí Incké říše, do Španělska z nově dobytých území začalo proudit ohromné množství zlata. Příliv drahých kovů ale ve Španělsku způsobil útlum investic a přispěl k velkému zvýšení inflace. Ekonomická situace byla již dříve ztížena vyhnáním Židů v roce 1492 a později vyhnáním maurských konvertitů (morisků) v roce 1609, čímž bylo Španělsko ochuzeno o mnoho obchodníků a řemeslníků. Také kvůli těmto skutečnostem se Španělsko mimo jiné stalo závislé na dovozu zboží ze zahraničí.\n\nPo Kolumbových dobách byla kolonizace Ameriky v rukou objevitelů-válečníků: conquistadorů. Jejich hlavní taktikou bylo využívání sporů mezi domorodými indiánskými státy k jejich úplnému ovládnutí. Španělská vítězství byla usnadněna také zavlečením evropských infekčních nemocí do těchto krajin (např. planých neštovic), proti nimž nebyli domorodí obyvatelé imunní a které jejich populace takřka zdecimovaly. Pro rozvoj kolonií však začaly chybět pracovní síly, začali se tedy dovážet otroci z afrických zemí.\n\nJedním z nejúspěšnějších conquistadorů byl Hernán Cortés, kterému se podařilo mezi lety 1519–1521 s relativně malou vojenskou jednotkou podmanit si s pomocí domorodých kmenů Aztéckou říši a založit na jejím území místokrálovství Nové Španělsko. Stejné důležitosti pro pozdější vývoj bylo dobytí Incké říše Franciscem Pizarrem v polovině 16. století a následné založení místokrálovství Peru.\n\nPrvní trvalou kolonií na severoamerickém kontinentu mimo území Mexika byl dnešní St. Augustine na Floridě a záhy se stal důležitým opěrným bodem v oblasti. Od poloviny 16. století byly zakládány první španělské osady na Filipínách, což umožnilo vytvoření obchodních cest propojujících východní Asii s jihoamerickými koloniemi, původně muslimská Manila byla dobyta roku 1570. Filipíny spolu s okolními ostrovy (Guam, Mariany a Karolíny) zůstaly pod španělskou nadvládou až do roku 1898 jako Španělská Východní Indie.\n\nŠpanělsko bylo po celou dobu prakticky v neustálém konfliktu s ostatními evropskými mocnostmi, zejména s Francií a Osmanskou říší a také s protestantskými zeměmi, později sdruženými ve Šmalkaldském spolku. Španělské a benátské lodě vybojovaly v roce 1571 historické vítězství nad Osmany v bitvě u Lepanta, kterou se zastavilo rozšiřování osmanské moci ve Středomoří.\n\nOd roku 1568 probíhaly boje Nizozemců za nezávislost na Španělsku (tzv. osmdesátiletá válka), v roce 1581 vznikla Republika spojených nizozemských provincií, kterou si již Španělé nedokázali podmanit zpět. Španělsko také začalo být konfrontováno s rodící se supervelmocí, Anglií, která se zpočátku spoléhala také na státem podporované pirátství zaměřené zejména na španělské lodě přivážející zlato z Nového světa.\n\nŠpanělsko prodělalo v průběhu 16. století z mnoha příčin několik státních bankrotů (příliš vysoké válečné výdaje Rakouska či pirátství znepřátelených mocností), což se odrazilo na jeho schopnosti udržovat silnou armádu.\n\nPřestože třicetiletá válka skončila roku 1648 (jedním z jejích důsledků bylo, že Španělsko muselo akceptovat nezávislost Nizozemské republiky), španělsko-francouzská válka pokračovala až do roku 1659. Skončila vítězstvím Francie (Španělsko utrpělo významnou porážku v bitvě u Rocroi v roce 1643) a mimo menších územních zisků na úkor Španělska znamenala definitivní ztrátu jeho velmocenského postavení v Evropě.\n\nKdyž v roce 1700 zemřel jako bezdětný poslední ze španělských Habsburků, Karel II. Španělský, rozhořela se válka o dědictví španělské, která nakonec skončila kompromisem: na trůn nastoupil Filip V. Španělský z francouzského rodu Bourbonů, ale Španělsko postoupilo mnohá evropská území Rakousku (mj. Španělské Nizozemí, Neapol a Milán), Anglii (Gibraltar a Menorcu) a Savojsku (část Milánska).\n\nBourboni po svém příchodu začali prosazovat svou ideu centralizovaného státu, snažili se tedy omezit vliv místní aristokracie ve španělských koloniích, kterou tvořili tamější potomci evropských kolonistů. Zaměřili se také proti jezuitskému řádu, který měl ve španělské Americe velice velký vliv, z Ameriky byl tento řád vyhnán v roce 1767. Byly také zakládány nové obchodní společnosti, nejúspěšnější z nich Havana Company.\n\nDíky reformám se podařilo španělské impérium v průběhu 18. století stabilizovat; ve druhé polovině století navíc k růstu obchodu výraznou měrou přispělo uvolnění obchodních kontrol. Přes jisté hospodářské úspěchy však efektivita zemědělství v celém impériu zaostávala za ostatními zeměmi a také průmyslová revoluce se prosazovala jen velice pomalu. Za vlády Bourbonů se Španělsko sice opět stalo relativně silným státem, pozici světové supervelmoci však již definitivně ztratilo.\n\nVětšina území Amazonie měla na základě Smlouvy z Tordesillas z roku 1494 připadnout Španělsku, tuto oblast navíc jako jeden z prvních Evropanů prozkoumal španělský conquistador Francisco de Orellana. Oblast byla však okupovaná portugalskými kolonisty (bandeirantes), kteří ji v průběhu 17. a 18. století začali hospodářsky využívat, zejména k získávání domorodých otroků. Pro Portugalce byla oblast daleko přístupnější než pro Španěly: mohli postupovat od ústí Amazonky proti jejímu proudu. Stav faktické portugalské kolonizace byl legalizován v roce 1750 Madridskou smlouvou.\n\nPro Španělsko bylo první ztrátou velkého území postoupení Louisiany zpět Francii pod vládou Napoleona Bonaparte v roce 1800 (Španělsko ji od Francie obdrželo roku 1763, Napoleon ji posléze v roce 1803 prodal Spojeným státům americkým).\n\nZničení španělské flotily Brity v bitvě u Trafalgaru (v rámci Napoleonských válek) znamenalo výrazné oslabení možnosti kontrolovat rozsáhlá koloniální území. Vpád napoleonských vojsk do Španělska roku 1808 a následná španělská válka za nezávislost znamenala zánik španělského impéria v Americe: rozpoutaly se války za nezávislost španělských kolonií v Americe, jako první získala nezávislost Paraguay (1811) a Uruguay (de facto 1811, definitivní nezávislost získala roku 1825). José de San Martín byl hlavním strůjcem nezávislosti Argentiny (1816), Chile (1818) a Peru (1821), Simón Bolívar do roku 1825 osvobodil území zahrnující dnešní Venezuelu, Kolumbii, Panamu, Ekvádor a Bolívii.\n\nKatolický kněz Miguel Hidalgo y Costilla vyhlásil roku 1810 nezávislost Mexika, která byla uznána v roce 1821. Roku 1819 Španělsko odprodalo Floridu Spojeným státům americkým. V tomto období se osamostatnily i další středoamerické státy, Španělsku z amerických kolonií zbyly pouze Kuba a Portoriko; dále pak Filipíny, Guam s přilehlými ostrovy, Španělská Sahara, části Maroka a Španělská Guinea.\n\nŠpanělsko zdevastované napoleonskými válkami se jen velice těžko vzpamatovávalo a bylo politicky i regionálně fragmentováno. Tato nestabilita zbrzdila slibně nastartovaný rozvoj Španělska v 18. století. Jisté krátkodobé zlepšení celkové situace přinesla jen vláda schopného krále Alfonse XII. v 70. letech 19. století.\n\nO zbytky kolonií přišlo Španělsko po prohrané španělsko-americké válce, ve které se sice obě země střetly zejména o kontrolu nad Kubou, v roce 1898 však Španělsko muselo Spojeným státům postoupit nejen Kubu, ale i Portoriko a část Španělské Východní Indie (Filipíny a Guam, zbytek španělské pacifické kolonie byl prodán Německu, které nově koupené území začlenilo do své kolonie Německá Nová Guinea).\n\nŠpanělsko vlastnilo drobná území na africkém kontinentě již od 16. století, mj. Oran (1509–1708), Tripolis (1510–1551) a Ceutu (1668 – současnost). V roce 1778 získalo od Portugalska ostrov Bioko v Guinejském zálivu, Río Muni (kontinentální část dnešní Rovníkové Guineje) a práva na komerční využívání země mezi řekami Niger a Ogooué, výměnou za některá území v jižní Americe. Po španělsko-marocké válce v roce 1860 uznalo Maroko existenci španělských enkláv na marockém území na pobřeží Středozemního moře a dále mu postoupilo menší oblast Sidi Ifni na pobřeží Atlantiku (přibližně na stejné rovnoběžce jako Kanárské ostrovy).\n\nPo Berlínské konferenci roku 1884 Španělsko dále získalo Západní Saharu. V roce 1912 vzniklo v severní části Maroka tzv. Španělské Maroko, Španělsko ale tlaku místních obyvatel čelilo jen s velkými obtížemi, úspěchy Maročanů v bojích proti nadvládě naplno odhalily špatný stav španělské armády i celé státní správy. V roce 1926 se Bioko a Río Muni spojily do jedné kolonie Španělská Guinea (od roku 1963 s názvem Rovníková Guinea).\n\nPoté, co Francouzské Maroko získalo v roce 1956 nezávislost, svolilo Španělsko k postoupení své části k nově vytvořenému státu, oblast Sidi Ifni a Západní Saharu si však ponechalo (Maroko na ně v roce 1957 oficiálně vzneslo nárok). Po nátlaku OSN a místních obyvatel získala Rovníková Guinea v roce 1968 nezávislost. Roku 1969 vrátilo Španělsko Maroku zpět Sidi Ifni, Západní Saharu kontrolovalo do roku 1975, kdy marocká vláda zorganizovala masový protest, tzv. Zelený pochod. Právní status této oblasti zůstává do dnešní doby nevyřešen.\n\nDnes spadají pod Španělsko pouze malá území mimo evropský kontinent: Kanárské ostrovy, autonomní města Ceuta a Melilla a španělské severoafrické državy, na něž si činí nárok Maroko.\n"}
{"id": "344833", "url": "https://cs.wikipedia.org/wiki?curid=344833", "title": "Besa (kulomet)", "text": "Besa (kulomet)\n\nKulomet Besa ráže 7,92 mm (\"Birmingham Small Arms Company - BSA\") byl britskou verzí československého těžkého kulometu ZB 53 brněnské firmy Čsl. zbrojovka, akc.spol. a tvořil nejrozšířenější kulometnou výzbroj britských tanků a obrněných vozidel v průběhu druhé světové války. Tento kulomet si zachoval původní ráži pro náboj 7,92 × 57mm Mauser, rekonstrukce na britský náboj .303 by byla časově a technicky náročná.\n\nNázev je odvozen od společnosti Birmingham Small Arms Company, zkráceně BSA, která s Československou zbrojovkou podepsala kontrakt na výrobu kulometu v Británii.\n\n"}
{"id": "344834", "url": "https://cs.wikipedia.org/wiki?curid=344834", "title": "Luboš Kalouda", "text": "Luboš Kalouda\n\nLuboš Kalouda (* 20. května 1987, Brno) je bývalý český fotbalový záložník a mládežnický reprezentant. Hráčskou kariéru ukončil v červenci 2017, jeho posledním angažmá byl klub 1. FC Slovácko. Mimo Česko působil na klubové úrovni v Rusku a na Ukrajině.\nNa mistrovství světa do 20 let 2007 v Kanadě získal s českým týmem stříbrné medaile.\n\nLuboš Kalouda začínal s fotbalem v TJ Šaratice, od roku 1996 byl hráčem Boby Brno. Postupně se propracoval až do prvního týmu a 3. prosince 2006 v 19 letech debutoval v 1. česká fotbalová liga v zápase proti Teplicím (2:2).\n\nPo úspěchu v reprezentaci do 20 let a následném povedeném podzimu 2007 v 1. lize, kdy mj. odehrál jedno z nejlepších utkání proti pražské Spartě (25. listopadu 2007, výhra 4:2), v němž vstřelil 2 góly, se o něj zajímaly velkokluby jako Juventus Turín, Newcastle United, Chelsea FC nebo nizozemský PSV Eindhoven. On však překvapivě zvolil cestu na východ do ruského CSKA Moskva. V březnu 2008 podepsal pětiletou smlouvu a Brno za jeho přestup inkasovalo 5,18 milionů eur. Klub se stal hráčovým prvním zahraničním angažmá.\n\nV ruské metropoli se téměř neprosadil. Debutoval sice 25. dubna 2008 v nastavení zápasu s Vladivostokem, ovšem od té doby hrál pouze za B-tým. Na začátku srpna 2008 se spekulovalo o jeho odchodu do španělského Racingu Santander, ale vše zhatilo jeho zranění v druhém zápase za CSKA 6. srpna 2008 (osmifinále ruského poháru proti třetiligovému Torpedu Vladimir). Před sezonou 2009/10 zamířil na hostování do pražské Sparty. S týmem získal v témže ročníku mistrovský titul. V letech 2010-2012 hostoval v Volgaru Astrachaň. V roce 2012 působil na hostování v PFK Oleksandrija.\n\nV létě 2012 přestoupil do Dukly Praha, kde podepsal tříletý kontrakt. V Gambrinus lize za Duklu debutoval 4. srpna 2012 proti Liberci (prohra 2:3). 26. května 2013 v předposledním ligovém kole přispěl gólem k výhře 2:1 nad Mladou Boleslaví. Byl to jeho třetí gól v ročníku, celkem odehrál během něj 16 utkání. 4. března 2014 se s mužstvem dohodl na předčasném ukončení smlouvy.\n\nV červenci 2014 se dohodl s prvoligovým celkem 1. FC Slovácko na tříleté smlouvě. Byl přiveden jako náhrada za Jakuba Petra, který v létě odešel do pražské Slavie. \nV sezónách 2015/16 a 2016/17 odehrál kvůli zdravotním patáliím pouhé dva ligové zápasy. Po skončení ročníku 2016/17 ukončil hráčskou kariéru.\n\nZlomem v Kaloudově kariéře bylo bezesporu MS do 20 let 2007 hrané v Kanadě. Na tomto turnaji čeští mladíci došli až do finále. Sám Kalouda v šesti zápasech vsítil 3 góly a byl jedním z nejlepších hráčů českého týmu.\n\nSvými výkony si řekl i o nominaci do seniorského týmu reprezentace v lednu 2008. V přípravném zápase se však na hřiště nedostal. Působil i v reprezentačních výběrech U-18, U-19 a U-21.\n\n"}
{"id": "344838", "url": "https://cs.wikipedia.org/wiki?curid=344838", "title": "Copa del Rey", "text": "Copa del Rey\n\nCopa del Rey (v překladu \"Královský pohár\"; historicky Copa del Generalísimo) je fotbalová soutěž pořádána Španělským fotbalovým svazem. Je pořádána jako oficiální Španělský fotbalový pohár. Její celý název zní \"Campeonato de España – Copa de Su Majestad el Rey de Fútbol\" (v překladu \"Mistrovství Španělska – Fotbalový pohár Jeho královského Veličenstva\").\n\nPrvní ročník soutěže se odehrál v roce 1902. Nejvíc vítězství v poháru má na kontě FC Barcelona a to celkem 30. Vítěz postupuje do boje o superpohár Supercopa de España.\n\nPrvní ročník soutěže se odehrál v roce 1902. Účastnilo se ho tehdy celkem pět týmů. Finále se odehrálo na stadionu Hipódromo v Madridu a rozhodčím byl pozdější prezident Realu Madrid Carlos Padrós. Jedním z hlavních cílů podniku byla oslava španělského krále Alfonse XIII. Finále se nakonec odehrálo mezi týmy Club Bizcaya a FC Barcelona, přičemž prvně jmenovaný poměrně překvapivě zvítězil 2-1 a zajistil si své dosud jediné vítězství v soutěži. Až do zimy roku 1928 (kdy byla založena La Liga) byla soutěž hned od druhého ročníku považována za Mistrovství Španělska.\n\nV historii soutěže existuje jedna nejasnost. Tou je otázka, komu patří právo pyšnit se prvenstvím z roku 1902. Na přelomu let 1902 a 1903 se uskutečnilo částečné sloučení tří klubů z baskického Bilbaa. Tyto tři kluby (\"Bilbao FC, Athletic Club a Club Bizcaya\") společně vytvořili klub Athletic Bilbao, který vyhrál soutěž 23×. Athletic Bilbao převzal historii i část hráčů od Bizcaya, dokonce i pohár z roku 1902 je uložen v síni slávy Athletic Bilbao. Situace je to podobná jako u českého klubu Dukla Praha.\n\nNa valné hromadě Španělského fotbalového svazu, která se odehrála 22. prosince 2010 v Seville, bylo rozhodnuto, že originální trofej, která sloužila k dekorování vítězů Copa del Rey, bude na památku vítězství španělské reprezentace na Mistrovství světa ve fotbale 2010 přenesena do síně slávy a nahrazena trofejí novou.\n\nNová trofej byla vyrobena madridským zlatníkem Federico Alegrem. Je vyrobena ze stříbra, váží 15 kg a je vysoká 75 cm. 21. dubna 2011 se prvním držitelem této trofeje stal Real Madrid, který porazil ve finále Barcelonu. Během pozápasových oslav však byla trofej upuštěna ze střechy autobusu, který vezl hráče ulicemi Madridu. Trofej se rozbila na deset kusů. Viníkem byl zřejmě obránce Sergio Ramos, ten však vinu popírá. Real nechal zhotovit repliku, která je nyní uložena v síni slávy Realu Madrid.\n\nPozn.: Červená hvězda před názvem klubu znamená desítku titulů. Jedna znamená 10–19 finálových vítězství, dvě 20–29 výher ve finále, atd.\n"}
{"id": "344840", "url": "https://cs.wikipedia.org/wiki?curid=344840", "title": "Ordnance QF 17 pounder", "text": "Ordnance QF 17 pounder\n\nKanón OQF 17 pounder (\"Ordnance Quick Fire 17 pounder\" neboli \"\"sedmnáctiliberní kanón\"\") byl britský protitankový a tankový kanón ráže 76,2 mm vyvinutý ve Velké Británii koncem druhé světové války. Byl to nejvýkonnější spojenecký protitankový kanón. S použitím podkaliberního střeliva (APDS) si byl schopen poradit i s německými těžkými tanky. Byl rovněž montován do britské verze amerického středního tanku M4 Sherman, která se vyráběla pod jménem Sherman Firefly. V úloze protitankového kanónu byl v poválečných letech nahrazen 120mm bezzákluzovým kanónem BAT a jako tankový kanón ho vystřídal modernější 84mm Ordnance QF 20 pounder.\n\n\n"}
{"id": "344842", "url": "https://cs.wikipedia.org/wiki?curid=344842", "title": "Ordnance QF 25 pounder", "text": "Ordnance QF 25 pounder\n\nKanón OQF 25 pounder (\"Ordnance Quick Fire 25-pounder\" neboli \"\"pětadvacetiliberní kanón\"\") byla britská kanónová houfnice ráže 87,6 mm, která vstoupila do služby těsně před začátkem druhé světové války. Ve výzbroji nahradila zastaralé 18liberní dělo (\"Ordnance QF 18-pdr Gun\") a 4,5palcovou houfnici (\"Ordnance QF 4,5 inch Howitzer\"). Stala se základním polním dělem britské armády až do šedesátých let. V mnoha státech Commonwealthu byla ve službě až do sedmdesátých let a několik kusů sloužilo ve Velké Británii k výcvikovým účelům až do let osmdesátých.\n\nTato kanónová houfnice byla vyvíjena s cílem nahradit 18liberní polní dělo (ráže 84 mm) a 4,5palcovou houfnici (ráže 114 mm), které tvořily hlavní výzbroj britského polního dělostřelectva za první světové války. Cílem bylo zkonstruovat zbraň se schopností přímé palby jako 18liberní dělo a zároveň palby s vysokým úhlem náměru jako houfnice.\n\nVývoj v meziválečném období byl brzděn nedostatkem finančních zdrojů a nakonec bylo rozhodnuto použít jako základ 18liberní polní kanón. Výsledkem byla 87,6mm (3,45palcová) kanónová houfnice používající k palbě 25liberní (11kg) tříštivo-trhavé granáty umístěná na upravené lafetě z 18liberky. OQF 25 pounder používala houfnicové dělené střelivo. Nejprve se do nábojové komory vkládal dělostřelecký granát, poté teprve mosazná nábojka s prachovou náplní. Používalo se několik druhů nábojek s odlišným množstvím náplně podle vzdálenosti cíle. Nejsilnější byla náplň Super, další byly náplně číslo 1, 2 a 3.\n\nDůležitou součástí děla byla kolesna (dělostřelecký vozík). Kolesna se při transportu připojovala mezi dělo a tahač, i když dělo mohlo být zapřaženo i přímo k tahači. V kolesně byla převážena zásoba munice (32 ran). Střelivo bylo obvykle naloženo i na dělostřeleckém tahači. Každá sekce (dvě děla s tahači) používala třetí tahač k vezení munice a taženi dvou muničních kolesen.\n\nStandardní obsluhu tvořilo 6 mužů, redukovaná obsluha sestávala ze 4 mužů.\n\nHlavní používanou municí byly tříštivo-trhavé granáty (HE), bylo možno použít rovněž kouřovou a osvětlovací munici nebo propagandistické granáty plněné letáky. Pro účely přímé dělostřelecké palby byl k dispozici rovněž omezený počet 20liberních (9kg) protipancéřových střel (AP), později nahrazených výkonnější variantou s balistickou kuklou. V Kanadě byl rovněž vyvíjen protitankový kumulativní granát, jeho vývoj však byl po zavedení protitankového kanónu OQF 17 pounder zastaven. V období po druhé světové válce byly ve Velké Británii protipancéřové granáty nahrazeny municí typu HESH.\n\nKanónová houfnice OQF 25 pounder byla základním typem polního děla používaného v pěchotních a obrněných divizích Velké Británie a zemí Commonwealthu v průběhu druhé světové války. V průběhu války každá britská pěchotní divize měla ve výzbroji 72 kusů této houfnice. Od poloviny roku 1940 byl každý ze tří pluků divize vybaven 24 děly organizovanými do tří baterií po 8 dělech. Před rokem 1940 měl každý pluk dvě baterie po 12 dělech. Obrněné divize se skládaly ze dvou pluků, od roku 1944 byl jeden z nich vyzbrojen samohybnými děly 25-pdr Sexton.\n\nObyčejně bylo dělo společně s kolesnou přepravováno v závěsu za dělostřeleckým tahačem Morris C8 \"Quad\". Do výzbroje byly zavedeny také samohybné verze tohoto děla. S použitím podvozku z tanku Valentine to bylo samohybné dělo Bishop a později na modifikovaném podvozku z tanku M3 Lee následovalo samohybné dělo Sexton.\n\nPrvní varianta, konverze z 18liberního děla. Ve výzbroji britské armády od konce třicátých let. Mohly používat pouze prachové nábojky č. 1, 2 a 3. Několik bylo ztraceno v průběhu norské kampaně, 704 kusů ztraceno ve Francii v létě 1940. Zbylé dosloužily v Severní Africe do konce roku 1941 a v Malajsii. Zbraně ukořistěné německou armádou byly použity v Normandii v létě 1944.\n\nHlavní výrobní varianta produkovaná ve Velké Británii, Austrálii a Kanadě. Dodávky započaly začátkem roku 1940 a první kusy se dostaly do výzbroje kanadského pluku ve Velké Británii v květnu 1940. Mohly používat všechny velikosti prachových náplní. Později byla za účelem přímé palby proti nepřátelské obrněné technice prachová náplň Super ještě zesílena a na ústí hlavně přidána úsťová brzda. Děla s touto modifikací nesla označení Mark II/1.\n\nV podstatě Mark II s modifikovaným závěrem usnadňujícím nabíjení při vysokém náměru. Děla vybavená úsťovou brzdou nesla označení Mark III/1.\nModifikace vyráběná v Barmě měla užší podvozek umožňující tažení za Jeepem a přepravu v transportních letounech C-47 Dakota.\n\n25 pounder Short Mark I byla australská zkrácená verze OQF 25 pounder používaná jako horský kanón. První kusy byly vyrobeny v roce 1943. Tato verze byla určena pro boj v džungli a ve výzbroji ji měly pouze australské jednotky nasazené v jihozápadním Tichomoří. Toto dělo mohlo být taženo pomocí lehkého automobilu nebo rozloženo na 13 dílů.\n\n\n"}
{"id": "344843", "url": "https://cs.wikipedia.org/wiki?curid=344843", "title": "Farní sbor Českobratrské církve evangelické v Praze 10 – Strašnice", "text": "Farní sbor Českobratrské církve evangelické v Praze 10 – Strašnice\n\nFarní sbor Českobratrské církve evangelické v Praze 10 - Strašnicích je jedním z pražských sborů Českobratrské církve evangelické a spadá pod Pražský seniorát. Nachází se v Kralické ulici č. 1001/4 v Praze 10-Strašnicích.\n\nStrašnický sbor byl založen 30. listopadu 1930. Z této doby pochází i současná modlitebna, zvenčí nenápadná (vchází se činžovním domem, který nijak nevybočuje z fronty ostatních domů, prozrazuje jej kalich na fasádě nad vstupem). \n\nInteriér zaujme architekturou v konstruktivistickém slohu. Prošel několika přestavbami a rekonstrukcemi, na čistotě jeho stylu to však nic neubralo. Naopak, poslední úprava ze začátku 90. let 20. století slohovou jednotnost ještě podtrhuje. Tehdy vznikla čelní stěna, která se zatím stala symbolem strašnického sboru. Ze stejné doby jsou i nové varhany.\n\nKe konci roku 2018 měl sbor 657 členů. Je veden farářem \"Mgr. Martinem Sabem\". Kurátorem sboru je \"Mgr. Martin Šubert\".\n\nSbor se mimo jiné účastní Noci Kostelů.\n\nPravidelné bohoslužby se konají každou neděli od 9:00, navštěvuje průměrně přes sto lidí. Po bohoslužbách je pak věnován ještě prostor k rozhovorům u kávy a čaje.\n\nVečeře Páně se ve sboru slaví o svátcích a také první neděli v měsíci.\n\nVšechna setkání je možné sledovat prostřednictvím vždy aktuálního Google kalendáře.\n\nFaráři sboru:\n\n\nKurátoři sboru:\n\n\nVarhany vybudovala v roce 1938 pražská firma \"Karel Urban\". Generální rekonstrukci provedl varhanář Jiří Bíca v letech 1996–1997. Pneumatická traktura byla nahrazena elektropneumatickou, hrací stůl byl přenesen z původního místa do průčelí modlitebny. Nová dispozice umožňuje liturgický doprovod i koncertní hru. Po rekonstrukci nástroj vyzkoušeli přední čeští varhaníci a hudebníci (Aleš Bárta, Jaroslav Tůma, Jaroslav Krček, Václav Rabas, Dorothea Fleischmannová, Petr Rajnoha, Radek Rejšek, Pavel Černý, a mnozí další).\n\nV roce 2002 vytvořil sochař Ivan Jilemnický pro strašnickou modlitebnu křtitelnici. Materiálem se stalo dubové dřevo, dílo je zdobeno polychromií. Výtvarné zpracování navazuje na interiér modlitebny jak použitým materiálem, tak plastickým prvkem žlutého \"pramene\", symbolizujícího dar Ducha svatého, přicházejícího z nebe (navazuje na vertikální žluté žebroví v průčelí interiéru), navštěvujícího křtěnce při křtu a \"stékajícího\" mezi účastníky bohoslužeb.\n\n\n\n<mapframe latitude=\"50.075616\" longitude=\"14.490312\" zoom=\"16\" width=\"600\" height=\"400\" align=\"center\">{\n}</mapframe>\n"}
{"id": "344844", "url": "https://cs.wikipedia.org/wiki?curid=344844", "title": "Archer (stíhač tanků)", "text": "Archer (stíhač tanků)\n\nArcher (\"Self-Propelled 17-pdr Valentine Mk I \"Archer\"\") je název britského stíhače tanků vyzbrojeného kanónem OQF 17-pdr na podvozku pěchotního tanku Valentine, který byl zkonstruován v průběhu druhé světové války.\n\nBritský sedmnáctiliberní protitankový kanón byl velmi účinný, avšak také značně hmotný a rozměrný, takže mohl být přepravován pouze pomocí tahače. To znamenalo, že měl větší efektivitu v obraně, než v útoku. Tudíž vznikl záměr zvýšit jeho pohyblivost instalací na podvozek nějakého obrněného vozidla. Pro tento účel byl vybrán podvozek tanku Valentine, který byl dosud ve výrobě, ale rychle se stával zastaralým. Zároveň byl zahájen vývoj tanků, které budou vyzbrojeny tímto kanónem (Challenger a Sherman Firefly).\n\nValentine měl poměrně malou korbu, takže nebylo možno použít klasické umístění kanónu v otočné věži. Namísto toho byl kanón instalován v jednoduché nízké a shora otevřené pancéřové nástavbě, přičemž hlaveň kanónu směřovala dozadu. Takovéto řešení umožnilo zachovat poměrně malou celkovou délku vozidla, nicméně to znamenalo, že při výstřelu závěr kanónu zasahoval do prostoru řidiče. Toto záďové umístění se zprvu jevilo jako nedostatek, avšak brzy bylo přeměněno ve výhodu. V kombinaci s celkově nízkou siluetou to tvořilo z Archeru výbornou zbraň k přepadům ze zálohy, kdy jeho osádka po vypálení několika ran mohla rychle ustoupit bez zbytečné ztráty času při otáčení vozidla.\n\nSériová výroba byla zahájena v březnu roku 1943 a trvala až do konce války. Celkem bylo vyrobeno 655 kusů.\n\nPoprvé byl Archer bojově nasazen v říjnu 1944 na západní frontě a v Itálii. Archer byl označen jako samohybné dělo, proto operoval spíše ve výzbroji dělostřeleckých jednotek než u jednotek tankových.\n\nV poválečném období byl součástí výzbroje egyptské armády\n\n"}
{"id": "344845", "url": "https://cs.wikipedia.org/wiki?curid=344845", "title": "Bishop (samohybné dělo)", "text": "Bishop (samohybné dělo)\n\nBishop je název britského samohybného děla na podvozku tanku Valentine používaného v průběhu druhé světové války. Byl to uspěchaný pokus o vytvoření samohybného děla vyzbrojeného kanónovou houfnicí OQF 25-pdr. Vozidlo se potýkalo s četnými problémy a bylo brzy nahrazeno ve výzbroji dokonalejšími typy.\n\nTaktika rychlého manévrového boje používaná na severoafrickém bojišti vedla k požadavku zavést do výzbroje samohybné dělo vyzbrojené 25 liberní kanónovou houfnicí V červnu 1941 byl vývojem pověřen závod Birmingham Railway Carriage and Wagon Company. Výsledkem bylo vozidlo pod označením \"Ordnance QF 25-pdr on Carrier Valentine 25-pdr Mk 1\", známější pod názvem Bishop.\n\nBishop byl postaven na podvozku tanku Valentine. Věž byla nahrazena pevnou hranatou nástavbou s velkými zadními dveřmi. V nástavbě s velmi vysokou siluetou byla umístěna 87,6 mm kanónová houfnice OQF 25-pdr. Maximální náměr byl omezen na 15°, což způsobilo snížení maximálního dostřelu houfnice na přibližně 6400 stop (zhruba polovina dostřelu standardní tažené verze). Minimální náměr zbraně byl 5°a odměr 8°. Jako doplňková zbraň byl ve vozidle umístěn kulomet Bren ráže .303 (7,7 mm).\n\nPůvodní požadavek byl naplněn dodáním 100 těchto vozidel v roce 1942. Dalších 50 kusů bylo objednáno, ale není zcela doloženo, zda byly opravdu vyrobeny.\n\nBishop byl poprvé nasazen do bojů v průběhu druhé bitvy u El Alameinu na severoafrickém bojišti. Stahován z výzbroje byl v počáteční fázi italské kampaně. V důsledku zmiňovaných nedostatků a nízké rychlosti nebyl tento typ příliš oblíben. Kvůli zvýšení poměrně malého náměru osádky často musely umisťovat svá vozidla na vybudované šikmé rampy.\n\nBishop byl nahrazován ve službě americkým 105 mm samohybným dělem Priest a britskou 25 liberní samohybnou houfnicí Sexton, jakmile byly k dispozici v dostatečných počtech.\n\n"}
{"id": "344846", "url": "https://cs.wikipedia.org/wiki?curid=344846", "title": "Nosorožíci", "text": "Nosorožíci\n\nNosorožíci (Dynastinae) jsou podčeleď brouků v čeledi vrubounovití (Scarabaeidae).\n\nPatří mezi největší brouky a jméno mají podle charakteristického rohu, který mají samci mnohých druhů. Samci používají rohu v zápasech se svými soupeři.\n\nJejich larvální stadium je dlouhé, u některých druhů dosahuje až sedmi let. Larvy se živí hnijícím dřevem, zatímco dospělí brouci se živí nektarem, mízou rostlin a ovocem.\n\nNosorožíci jsou proporcionálně nejsilnějšími zvířaty na zemi. Zvednou 850násobek své vlastní hmotnosti. Převedeno do lidských poměrů, člověk průměrné výšky a hmotnosti by musel uzvednout objekt o váze 65 tun, což je například tank M1 Abrams.\n\nPodčeleď obsahuje rody:\ndalší rody:\ndalší rody:\n\nNosorožíci jsou v Asii oblíbenými dětskými mazlíčky. Jsou čistí, lehce a bezpečně se s nimi zachází. Samci jsou v Asii též používáni pro hazardní \"broučí zápasy\".\n\n"}
{"id": "344849", "url": "https://cs.wikipedia.org/wiki?curid=344849", "title": "Fakulta informatiky a managementu Univerzity Hradec Králové", "text": "Fakulta informatiky a managementu Univerzity Hradec Králové\n\nFakulta informatiky a managementu Univerzity Hradec Králové (FIM UHK) je jednou ze čtyř součástí Univerzity Hradec Králové. V roce 2000 se transformovala z původní \"Fakulty řízení a informační technologie\" působící od roku 1993.\n\nFakulta zajišťuje výuku a podílí se na výzkumu v oblasti informačních technologií a managementu. Od května 2008 sídlí fakulta ve vznikajícím kampusu Na Soutoku v nové moderní budově. Na fakultě studuje v současnosti 1600 studentů. Významným způsobem je podporována spolupráce s praxí. Další silnou stránkou fakulty je bohatá mezinárodní spolupráce.\n\n\n\n\n\n\n\n\nFakulta informatiky a managementu nabízí\n\n"}
{"id": "344854", "url": "https://cs.wikipedia.org/wiki?curid=344854", "title": "Rozhledna Barborka", "text": "Rozhledna Barborka\n\nRozhledna Barborka se nachází na severním okraji Železných hor, u vesnice Horní Raškovice (obec Svinčany) vzdálené přibližně 3,5 km severozápadně od Heřmanova Městce. V bezprostřední blízkosti rozhledny prochází cyklotrasa číslo 4128.\n\nMyšlenka stavby rozhledny vznikla v roce 2003 jako doplněk regionální cyklotrasy. Budoucí rozhledna tak měla zázemí v dobrém turistickém informačním systému.\nProjektovou dokumentaci stavby zpracoval Ing. Václav Jakeš. Stavba byla vybudovaná za pomoci grantů a dotací Pardubického kraje a trvala 2,5 měsíce.\n\nRozhledna se nachází v nadmořské výšce 313 m nad mořem v blízkosti Raškovického lesa v zajímavé lokalitě bývalých Raškovických lomů. \nVyhlídková plošina se nachází ve výšce 10 m. a lze z ní - při dobré viditelnosti - dohlédnout na Železné hory i na vrcholky Orlických hor a Krkonoš. Jasně je vidět Kunětická hora u Pardubic. Pro vystoupení na ochoz rozhledny musí návštěvníci zdolat 47 schodů..\n\nJméno Barborka bylo vybráno z historického kontextu. V 16. a 17. století patřil region Horních Raškovic k oblasti těžby kamene, byl místem působení skalníků a jejich mlýnské kameny se řadily k nejlepším v českém království. Těžba kamene je řazena do hornické činnosti a patronem horníků je svatá Barbora. A protože se rozhledna nachází v blízkosti vytěženého lomu (vede tam naučná stezka a červená turistická cesta), dostala jméno Barborka, jako vzpomínka na práci a pot místních dělníků.\n\nV areálu se nachází památný strom chráněný obcí Svinčany. Je jím jeřáb oskeruše, v Čechách vzácný strom, který je proslavený svými plody – surovinou pro oskerušovici.\n\n\n"}
{"id": "344855", "url": "https://cs.wikipedia.org/wiki?curid=344855", "title": "Bishop", "text": "Bishop\n\nBishop (angl. biskup) může znamenat:\n\n\n\n"}
{"id": "344858", "url": "https://cs.wikipedia.org/wiki?curid=344858", "title": "Nesvačily (Bystřice)", "text": "Nesvačily (Bystřice)\n\nNesvačily jsou vesnice v okrese Benešov, je místní částí města Bystřice. Nachází se asi dva kilometry západně od Bystřice. Je zde evidováno 130 adresních míst. V katastrálním území Nesvačily u Bystřice leží i část Petrovice.\n\nPrvní písemná zmínka o vesnici pochází z roku 1318.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat. V roce 2013 vydalo město Bystřice u příležitosti 70. výročí vystěhování publikaci nazvanou Poskládané vzpomínky, sestavenou ze svědectví pamětníků z Nesvačil a okolí.\n\n\n\n"}
{"id": "344871", "url": "https://cs.wikipedia.org/wiki?curid=344871", "title": "Dolet letadla", "text": "Dolet letadla\n\nDolet je maximální vzdálenost, kterou může motorové letadlo za standardních podmínek (tj. např. bez vlivu větru) uletět bez mezipřistání. Je to teoreticky maximální možná vzdálenost mezi místem startu a místem přistání letadla. Dolet je limitován množstvím neseného paliva a spotřebou pohonných jednotek v nejekonomičtějším letovém režimu.\n"}
{"id": "344872", "url": "https://cs.wikipedia.org/wiki?curid=344872", "title": "Pleocomidae", "text": "Pleocomidae\n\nPleocomidae je čeleď brouků, kteří žijí na západě Severní Ameriky. Je do ní zařazován jen jediný rod, Pleocoma. Tito brouci tráví převážnou část svého života pod zemí a objevují se pouze v období deště nebo sněhu. Ve Spojených státech se jim proto obecně říká rain beetles - dešťoví brouci. Dříve byli brouci této čeledi zařazováni do čeledi Geotrupidae.\n\nBrouci mají oválné robustní tělo, podobné ostatním vrubounovitým broukům. Jejich spodní strana je hustě pokryta dlouhými jemnými chlupy, které pokračují na nohách a k okraji hrudi a krovek (rodové jméno je odvozeno z řeckého \"pleos\" - hojný a \"kome\" - vlas, chlup). Zadeček je neochlupený a lesklý. Brouci jsou zbarveni od černé do červeno-hnědé barvy, zatímco chlupy mohou být od žluté přes červenou až k černé. Tykadla jsou 11-segmentová se 4-8 lamelovou paličkou na konci, což je více než u ostatních skupin vrubounovitých. Kusadla nejsou funkční, dospělí brouci nepřijímají potravu.\n\nLarva má tvar písmene \"C\" a krémově bílou barvu, jako ostatní vrubounovití. Larvy se živí kořeny v půdě, často hluboko pod hostitelskou rostlinou. Detaily larválního vývoje jsou známy pouze pro některé druhy; mají devět nebo více instarů a vývoj do plné dospělosti může trvat i 13 let. Koncem léta se larvy zakuklují a dospělá imaga se prodírají na povrch na počátku podzimu nebo zimy, kdy začíná období dešťů, které je typické například pro kalifornské klima; některé druhy brouků se aktivují časně z jara. Samice mají zakrnělá křídla, proto samci létají kolem nich (většinou za deště) a svůj let řídí podle feromonů vydávaných samicemi. Brouci se páří na povrchu nebo v doupatech vyhrabaných samicemi, kam potom samice kladou svá vajíčka. Některé druhy mohou být aktivní pouze jeden den v daném roce.\n\nBrouci rodu \"Pleocoma\" jsou rozšířeni od samého jihu státu Washington, přes hory v Oregonu a Kalifornii až po sever Kalifornské zátoky.\n\n\n"}
{"id": "344875", "url": "https://cs.wikipedia.org/wiki?curid=344875", "title": "Syrůvka", "text": "Syrůvka\n\nSyrůvka je potok pramenící v obci Syrovice, jíž protéká jižním směrem a napájí zdejší Syrovický rybník, dále protéká sousedními Sobotovicemi, v jejichž katastru se v blízkosti osady Pohrázský mlýn vlévá poblíž Sobotovické Nivy do Šatavy. V minulosti sloužil i jako zdroj energie pro vodní mlýny v obou výše uvedených obcích. Potok je v současnosti silně znečištěný.\n"}
{"id": "344879", "url": "https://cs.wikipedia.org/wiki?curid=344879", "title": "Jennifer Capriatiová", "text": "Jennifer Capriatiová\n\nJennifer Capriatiová, nepřechýleně Jennifer Capriati (* 29. března 1976, New York, USA) je bývalá americká profesionální tenistka a bývalá světová jednička žebříčku WTA. V mládí patřila mezi velké naděje světového tenisu, v roce 1990 se ve čtrnácti letech stala nejmladší hráčkou, která hrála semifinále turnaje French Open. V šestnácti vyhrála dvouhru na olympijských hrách v Barceloně. Svůj talent ale zcela nevyužila, brzy po úspěchu na olympiádě propadla alkoholu a drogám.\n\n"}
{"id": "344881", "url": "https://cs.wikipedia.org/wiki?curid=344881", "title": "Konfederace horských národů Kavkazu", "text": "Konfederace horských národů Kavkazu\n\nKonfederace horských národů Kavkazu (rusky: Конфедерация горских народов Кавказа) je severokavkazská vojenská a politická organizace, která byla založena v době rozpadu Sovětského svazu v roce 1990. Organizace proslula hlavně svou klíčovou rolí, kterou sehrálo v krvavé válce v Abcházii v letech 1992-1993 a svými protiruskými a protigruzínskými postoji. V současné době již má Konfederace malý vliv.\n\nV období rozpadu Sovětského svazu se jednotlivé kavkazské národy začaly domáhat plné nezávislosti na Rusku. Tyto národy a etnika byly však příliš malé na to, aby mohly dosáhnout tohoto cíle každý sám. Dne 4. listopadu 1990 se v Kabardsko-Balkarském Nalčiku sešlo shromáždění 16 kavkazských národů ze 7 autonomních republik či oblastí, jehož výsledkem bylo vytvoření \"Konfederace horských národů Kavkazu\" s prezidentem, kterým byl jmenován Musa Šanibov a 16 viceprezidenty, každý reprezentující svůj národ. Dále byl později v roce 1991 zřízen kavkazský parlament, jehož předsedou se stal Čečenec Jisuf Soslanbekov. Konfederace se pod Šanibovovým vedením v roce 1992 pokusila ovládnout Kabardsko-Balkarsko, ale byla v boji o moc poražena vládnoucími bývalými komunisty.\n\nPoprvé se konfederace angažovala v národnostním sporu mezi Gruzínci a Abchazy, kteří byli členy této organizace. Už v roce 1991 si na Moskvě vymohla politické zhodnocení situace. Koncem srpna 1992 se konflikt naplno rozhořel a v Grozném se uskutečnilo 11. zasedání severokavkazského parlamentu Konfederace. Předmětem jednání zde byla pouze abchazská otázka. Výsledkem jednání bylo odsouzení agrese vůči muslimským Abchazům a vyhlášení nepřátelství vůči Gruzii. Konfederace kavkazských národů vytvořila dobrovolnickou armádu, sponzorovanou ruskou armádou, a poslala ji do Abcházie s tím, aby využila „všech možných metod boje proti gruzínským okupantům“. Mnohým pomalu začal být jasný pravý důvod založení této Konfederace.\n\nVedení Konfederace aplikovalo tvrdý přístup vůči všem „nepřátelům Abchazů“, za které byli považováni jak všichni lidé nesouhlasící se separatistickými postoji Abchazů, tak i Gruzínci a jejich sympatizanti, a to bez ohledu na etnickou příslušnost. Takovýto postoj Konfederace, přenesený na kavkazská vojska, se poprvé naplno projevil v bitvě o Gagru na začátku října 1992, která se uskutečnila krátce po krachu mírových jednání v Moskvě. Kavkazští bojovníci, vedení budoucím proslulým kavkazským válečníkem Šamilem Basajevem, společně s abchazskou národní gardou v Gagře zabili stovky civilistů a blíže nespecifikovaný počet gruzínských vojáků, kteří tam zásluhou ruské armády zůstali osamoceni a bez posil. V říjnu potom vedli severokavkazští bojovníci neúspěšně ofenzívu vůči gruzínským posádkám ve vesnicích Kamani a Šroma poblíž toku řeky Gumisty .\n\nZajímavý byl i postoj vedení Ruské federace vůči této kavkazské militantní organizaci, protože Rusové neměli žádných námitek ani proti vzniku konfederace, ani proti její radikalizaci a militarizaci a už vůbec nic proti překračování hranic s Gruzií a vedení války v Abcházii. Rusové snad nechali kavkazskou konfederaci dělat v Abcházii, co chtěla, možná proto, aby odlákali pozornost jejích vůdců od národnostních problémů v jejich vlastních domovinách na Severním Kavkaze a aby oddálili jejich snahy o boj za nezávislost severního Kavkazu. V tomto případě nepřátelství konfederace vůči Gruzíncům bylo plně v souladu se zájmy ruské moci a ruští vojáci se častokrát podíleli na aktivitách severokavkazských bojovníků.\n\n27. září Abchazové úspěšně dokončili obléhání svého hlavního města Suchumi, které bylo obsazeno gruzínskou armádou. Tímto krokem porušili mír vyjednaný v ruském Soči, ve kterém se obě strany konfliktu zavázaly ke klidu zbraní a stažení těžké bojové techniky, a abchazská agrese byla ostře odsouzena OSN. Kavkazské jednotky vtrhly do ulic Suchumi a společně s abchazskými jednotkami zabíjely civilní obyvatelstvo, které se před nimi snažilo zoufale ukrýt v opuštěných domech. Masakr v Suchumi a další etnické čistky v okolí trvaly po celé následující dva týdny. Celkem bylo zabito na 10 až 30 tisíc civilistů a hrubým odhadem dalších 200-250 tisíc lidí opustilo Abcházii.\n\nPo abchazské válce začala Konfederace skomírat, hlavně kvůli vnitřním sporům mezi pro- a protikremelsky orientovanými frakcemi. Krátkou renesanci zažila organizace v počátcích první války v čečensku, když Šanibov zorganizoval po celém Kavkazu tisícihlavou dobrovolnickou armádu, která blokovala příjezdové cesty do Grozného. Avšak díky jeho další prohře v Kabardsku-Balkarsku s místním silně prokremelským vůdcem ztratil svůj vliv a byl v roce 1996 nucen odejít z funkce. Od jeho odchodu již Konfederace horských národů Kavkazu nikdy nezasáhla do politiky na severním Kavkazu. Jeho nástupcem se stal Jisuf Soslanbekov, který byl 27. července 2000 zavražděn. Od jeho smrti je Konfederace neaktivní, ale formálně dosud existuje.\n"}
{"id": "344886", "url": "https://cs.wikipedia.org/wiki?curid=344886", "title": "William Lassell", "text": "William Lassell\n\nWilliam Lassell (18. června 1799 – 5. října 1880) byl anglický astronom-amatér, který v roce 1846 objevil Neptunův měsíc Triton, v roce 1848 Saturnův Hyperion a v roce 1851 dva měsíce planety Uran: Ariel a Umbriel.\n"}
{"id": "344891", "url": "https://cs.wikipedia.org/wiki?curid=344891", "title": "Konkatedrála svatého Mikuláše (Prešov)", "text": "Konkatedrála svatého Mikuláše (Prešov)\n\nKonkatedrála svatého Mikuláše (do roku 2008 Dóm svatého Mikuláše) je kostel v Prešově.\n\nNa místě dnešního kostela stála od roku 1230 jednolodní sakrální stavba, která byla v roce 1347 přestavěna. V letech 1505–1515 dostal chrám raně gotickou podobu, přičemž byl rozšířen na trojlodní chrám a to pod vedením mistra Brengiszena. Po požárech v letech 1624 a 1710 následovaly další přestavby a úpravy. Po požáru v roce 1788 byl kostel znovu opraven, vznikl vstupní klasicistický portál. Věž kostela byla regotizována v letech 1903–1904. V 50. letech 20. století byla v kostele provedena generální oprava, do chrámu byla přidána nová travertinová dlažba, omítka, vitráže, rozhlas a křížová cesta. Poslední kompletní obnova kostela proběhla v letech 1982–1989.\n\nChrám má rozměry: délka 54,7 m, šířka 34,45 m a výška 16 m. Dominantou interiéru je barokní oltář sv. Mikuláše se zachovanou gotickou skříní. Některá výzdoba je z dílny Mistra Pavla z Levoče.\n\n\n"}
{"id": "344893", "url": "https://cs.wikipedia.org/wiki?curid=344893", "title": "Šachový turnaj v New Yorku roku 1924", "text": "Šachový turnaj v New Yorku roku 1924\n\nŠachový turnaj v New Yorku, který se konal ve dnech 16. 3. – 17. 4. 1924, byl jedním z nejslavnějších a nejlépe obsazených turnajů v šachové historii.\n\nTurnaje se účastnila v podstatě kompletní tehdejší světová šachová špička. Nechyběli ani stávající mistr světa Capablanca, exmistr světa Lasker a stále se zlepšující Aljechin. Netrpělivě se čekalo na výsledek boje mezi klasickou šachovou školou reprezentovanou např. Laskerem, Capablancou, Maróczym a moderním pojetím reprezentovaným Aljechinem, Bogoljubovem a Rétim. Turnaj měl též dát najevo, kdo by se měl stát příštím vyzývatelem mistra světa Capablanky.\n\nHrálo celkem 11 hráčů každý s každým 2 partie – jednou bílými, jednou černými. Zajímavostí bylo, že se vždy losovalo, které kolo se bude zrovna hrát, a tak nikdo neznal jméno soupeře (a ani barvu svých kamenů), s nímž se zrovna utká, dopředu. Mohlo se tedy stát, že se například utká s nejsilnějšími soupeři hned na začátku turnaje nebo ke konci či že z posledních šesti partií bude pět hrát černými kameny, jak se to stalo československému velmistru Rétimu.\n\nZa jasného favorita turnaje byl považován tehdejší suverénní José Raúl Capablanca, který již celých osm let neprohrál jedinou partii (naposledy právě v New Yorku 8. 2. 1916) a měl pověst neporazitelného šachisty se strojově přesnou hrou. Již 54letý exmistr světa Emanuel Lasker si dělal ambice dokázat, že ztráta mistrovského titulu v roce 1921 právě s Capablankou byla zaviněna především podmínkami na Kubě, kde se zápas odehrával, a že jeho hra nezaznamenala pokles výkonnosti. Alexandr Aljechin zase potřeboval ukázat, že jeho snahy utkat se o titul mistra světa s Capablankou jsou oprávněné. Československý velmistr Richard Réti chtěl v této konkurenci otestovat svoje moderní šachové ideje a novinky. \n\nTurnaji nakonec překvapivě dominuje už (i pro svůj věk) zatracovaný Lasker a vítězí ve velkém stylu o jeden a půl bodu před druhým Capablankou (s nímž jediným prohrává partii), a dokonce o 4 body před třetím Aljechinem. Úspěchu se však dočkává i Réti, který svými moderními postupy vítězí nad Yatesem, Eduardem Laskerem a nad Bogoljubovem v partii, která je poté oceněna první cenou za krásu. Největší senzací turnaje je však jeho vítězství v 5. kole nad dosud neporazitelným Capablankou. Po 13. kole Réti dokonce celý turnaj vede. Ke konci však přichází polevení, ale i tak se nakonec umisťuje na skvělém 5. místě.\n\nVýsledná tabulka turnaje:\nVýsledek turnaje otřásl jak mýtem o Capablankově neporazitelnosti, tak i Capablankou samotným. Rok na to byl zasažen další ranou, když na velkém turnaji v Moskvě skončil až třetí – znovu za Laskerem – a prohrál hned několik partií. V tomto roce Aljechin vyhrál na turnaji v Baden-Badenu, kde však Lasker ani Capablanca nestartovali. K tehdejší situaci se vyjádřil Tartakower slovy: \"„Capablanca má titul, Lasker výsledky a Aljechin styl mistra světa.“\" Lasker usiloval o uspořádání odvetného zápasu, v němž by se mohl pokusit získat svůj ztracený titul zpět, ale nepodařilo se mu získat finanční podporu na splnění tzv. \"londýnského protokolu\", který zavazoval vyzývatele složit částku 10 000 dolarů. Na tuto dohodu její iniciátor Capablanca paradoxně později sám doplatil, když ji na něj uplatňoval Aljechin. Svoje výsadní postavení Capablanca znovu získal po opět skvěle obsazeném turnaji v New Yorku v roce 1927, kde zvítězil v impozantním stylu.\n\nO turnaji napsal Alexandr Aljechin jednu z nejznámějších knih šachové literatury s ceněnými pečlivými rozbory partií, což hrálo jednu z hlavních rolí jeho úspěchu proti Capablankovi v roce 1927. Po stránce šachové teorie turnaj velkou měrou přispěl k prosazení moderní školy a zejména Rétiho idejí. Ve svém vlastním zahájení podlehl pouze Laskerovi.\n\n\n\n"}
{"id": "344897", "url": "https://cs.wikipedia.org/wiki?curid=344897", "title": "Genesis (sonda)", "text": "Genesis (sonda)\n\nGenesis byla americká kosmická sonda programu Discovery z roku 2001, určená k výzkumu Slunce, resp. k průzkumu slunečního větru.\n\nSonda Genesis byla po sondě SOHO, satelitu TRACE a sondě Ulysses v pořadí čtvrtou z poslední doby, která byla zaměřena primárně na výzkum Slunce. Jako první se pokusila o sběr částic slunečního větru. Plánované náklady na projekt Genesis byly 216 milionů dolarů.. Dílčí pokusy v tomto směru byly prováděny v USA a SSSR 20 let předtím se sondami z programů Explorer a Kosmos.\n\nSonda obsahovala na dálku řízené necelé tři stovky lapačů, které dva roky sbíraly částice slunečního větru. Hmotnost sondy při startu byla 636 kg.\n\nSonda odstartovala z kosmodromu Eastern Test Range na Floridě 8. srpna 2001 s pomocí nosné rakety Delta II 7326. V katalogu COSPAR má označení 2001-034A.\n\nPřistávací pouzdro sondy mělo v plánu přistát v poušti v Utahu s padáky, ale aby se zamezilo sebemenším poškozením, byl připraven vrtulník s dlouhým zavěšeným hákem, který měl sondu zachytit.\n\nPlánované přistání pouzdra sondy se odehrálo 8. září 2004. Návratovému pouzdru sondy Genesis se dle vyšetřování vinou špatné instalace senzoru, indikujících vstup do atmosféry, neotevřel padák. Pouzdro se po pádu rychlostí 311 km/h rozbilo v poušti. Jeho zbytky a vzorky v něm byly převezeny do laboratoří NASA k dalšímu zkoumání. Muselo se určit, k jak velké kontaminaci došlo a jak velká tloušťka materiálu se musela odstranit, aby se vědci dostali na vzorky slunečního větru nekontaminované nečistotami z místa dopadu.\n\nSamotná sonda pak pokračuje dál v letu kolem Slunce.\n\n"}
{"id": "344900", "url": "https://cs.wikipedia.org/wiki?curid=344900", "title": "Peugeot 406", "text": "Peugeot 406\n\nPeugeot 406 je osobní automobil střední třídy francouzské automobilky Peugeot.\n\nV říjnu 1995 se stal nástupcem modelu Peugeot 405. K původnímu sedanu později přibyla i karosářská verze kombi s označením \"Break\" a roku 1997 i \"Coupé\".\n\nV roce 1999 přišel na řadu facelift obsahující mimo jiné čirou optiku předních světel, či přepracování zadní partie. Novinkou byla též multiplexní palubní elektrická síť.\n\nPřednostmi Peugeotu 406 byl solidní podvozek, dobré bezpečnostní vybavení, prostornost a cena. Širokou paletu motorizace zajišťovaly benzínové jednotky o objemech 1.6, 1.8, 2.0, 2.2 a šestiválec 3.0. Naftové verze byly 1.9, 2.1 a po faceliftu pak přišly i špičkové dieselové motory HDI 2.0 a 2.2. Ve své době byl Peugeot 406 lehce nedoceněn, nebyl častým vítězem autotestů, avšak nabízel oproti německé konkurenci velice komfortní svezení a také příjemný design jak exteriéru, tak interiéru. Vyráběn byl do roku 2004 (Coupé do roku 2005), kdy jej nahradil Peugeot 407.\n\nVozidlo hrálo jednu z hlavních rolí ve francouzské sérii filmů Taxi od Luca Bessona.\n\n\nV roce 1997 prošla čtyřistašestka ve verzi sedan nárazovými testy Euro NCAP. Za ochranu posádky při čelním nárazu obdržela 5 bodů (31,0%) a při bočním nárazu 10 bodů (56,0%). S celkovým výsledkem 15 bodů tak obdržela 2 z 5 hvězdiček. V testu ohleduplnosti vůči chodcům byl vůz ohodnocen dvěma ze čtyř možných hvězdiček.\n\nO čtyři roky, v roce 2001, prošel sedan nárazovými testy znovu. Za ochranu posádky při čelním nárazu obdržel tentokrát 8 bodů (50,0%) a při bočním nárazu opět 10 bodů (56,0%), což ve výsledku znamenalo zisk 18 bodů a tří z pěti hvězdiček, v testu ohleduplnosti vůči chodcům pak 14 bodů (39,0%), tedy 2 ze 4 hvězdiček.\n\nZpočátku výroby se vůz nabízel s litinovými zážehovými šestnáctiventilovými řadovými čtyřválci řady XU, a sice 1,8i 16V s výkonem 81 kW a 2,0i 16V 97 kW. Nabídku naftových jednotek pak obstarávaly tzv. „komůrkové“ motory s nepřímým vstřikováním nafty. Základ tvořila jednotka 1,9 SD 55 kW s nízkotlakým přeplňováním bez mezichadiče plnicího vzduchu, ty výkonnější pak 1,9 TD 66 a 68 kW a dvanáctiventilový 2,1 TD, který nabízel 80 kW. O rok později přibyl do nabídky pro sedan nový základní benzínový agregát o objemu 1,6 litru s výkonem 65 kW. S příchodem combi v roce 1997 se rozrostla i paleta nabízených pohonných jednotek o přeplňovaný motor 2,0i Turbo 108 kW s nízkotlakým turbodmychadlem a vrcholný třílitrový vidlicový šestiválec řady ES s výkonem 140 kW. V tomto roce byla ještě modernizována původní osmnáctistovka, které byl snížen počet ventilů z 16 na 8. Dostala přímé vstřikování paliva a výkon 66 kW. Ještě téhož roku se do výroby dostalo dvoudveřové Coupé, pod jehož kapotou se nacházel již zmíněný atmosférický dvoulitr a samozřejmě o litr objemnější šestiválec.\nV roce 1998 se do nabídky dostal zcela nový dieselový motor HDi (\"High pressure Direct Injection\") se systémem vstřikování paliva Common rail, konkrétně 2,0 HDi 80 kW.\n\nPřehled motorů (1995–1999)\n!Model\n!Motorová<br>řada\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Přeplňování\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n!Převodovka\n!Zrychlení<br>(0–100 km/h)<br>[s]\n!Max. rychlost<br>[km/h]\n!Karoserie\n! colspan=\"15\" |Zážehové motory\n\n! colspan=\"10\" |Vznětový motor\n<tr>\n\n</table>\nProvozní vlastnosti se mohou mírně lišit v závislosti na výbavě vozu.\n\n"}
{"id": "344903", "url": "https://cs.wikipedia.org/wiki?curid=344903", "title": "Giurtelecu Şimleului", "text": "Giurtelecu Şimleului\n\nGiurtelecu Şimleului ( nebo prostě Győrtelek, ) je osada ležící v severozápadní části Sedmihradska (Sălaj), Rumunsko.\n\n\n\n"}
{"id": "344904", "url": "https://cs.wikipedia.org/wiki?curid=344904", "title": "Pohádka o caru Saltánovi", "text": "Pohádka o caru Saltánovi\n\nPohádka o caru Saltánovi, o jeho synu, slavném a mohutném bohatýru Vítu Saltánoviči a o čarokrásné carevně Labuti (1831, \"Сказка о царе Салтане, о сыне его славном и могучем богатыре князе Гвидоне Салтановиче и о прекрасной царевне Лебеди\") je veršovaná pohádka ruského romantického básníka, prozaika a dramatika Alexandra Sergejeviče Puškina (1799–1837).\n\nCar Saltán tajně poslouchá pod okny komory rozmluvu tří sester, které si povídají o tom, co by dělaly, kdyby se staly carevnami, a vezme si za ženu tu, která mu chce dát dědice. Obě starší sestry ovšem nejsou spokojené se svým údělem být v carském paláci kuchařkou a tkadlenou. Se zlou babou Baběnou se proto umlouvají, že až jejich nejmladší sestra porodí syna, pošlou carovi, který musel odjet do boje, psaní, že se mu narodila zrůda. Nakonec svými intrikami docílí toho, že je carevna i se svým synem Vítem (Kvidonem) ve smolném sudu hozena do moře.\n\nVlny donesly sud na ostrov Bujan. Carevna se svým synem, už dorostlým mládencem, ze sudu vystoupila. Carevič si udělá luk a hned vidí cíl: ohromného jestřába, který pronásleduje labuť. Zastřelí ho a slyší díky labutě a slib odměny. Nezastřelil totiž jestřába, ale zlého čaroděje, jenž dívku zaklel do labutě. Na ostrově se objeví z očarování osvobozené město, jehož obyvatelé občané nabízejí svému vysvoboditeli knížecí trůn a nabádají ho, aby pěstoval moudrost a krásu duše. Carevič ve slavném průvodu vstupuje do městských bran.\n\nCarevič přesto touží po setkání s otcem. Na radu labutě se ponoří do moře a změněn v komára, letí na koráb, plující do Saltánova města. Zde v carské síni kupci vypravují o nádherném městě na ostrově Bujan. Car Saltán se chce na ostrov jet podívat, ale babizna Baběna mu vypráví o jiném divu, o veverce, která louská zlaté oříšky se smaragdovými jádry. Vít povídá o svém zážitku kouzelné labuti, ta mu vytouženou veverku vyčaruje.\n\nPodruhé letí Vít za otcem v podobě mouchy. Car Saltán se opět chce na Bujan, kde žije zázračná veverka, podívat, ale babice mu povídá o jiném divu, o místě, kde z moře vystupují bohatýři se strýčkem Černomorem. Když se Vít navrátí do svého království, vypráví opět o tomto divu labuti.\nTa bohatýry dobře zná, protože to jsou její bratři, a posílá je k němu.\n\nPotřetí se dostává Vít ke svému otci v podobě čmeláka. A zlé sestry s babicí opět odrazují cara Saltána od cesty na ostrov, tentokrát vyprávěním o překrásné carevně. Když se Vít vrátí smutně domů a vypráví o tom labuti, ta se změní v překrásnou carevnu, kterou si Vít vezme za ženu.\n\nKdyž se car Saltán dozví, že na ostrově Bujan může vidět kouzelnou veverku, že tam z moře vystupují udatní bohatýři a že tam žije carevna, které se žádná jiná žena nevyrovná, konečně na ostrov odjede. Jaké je jeho překvapení, když se zde shledá s milovanou chotí a synem, manželem carevny Labutě. V radosti zlým sestrám i Baběně odpustí.\n\nPodle pohádky složil roku 1900 ruský skladatel Nikolaj Rimskij-Korsakov stejnojmennou operu.\n\n\n"}
{"id": "344905", "url": "https://cs.wikipedia.org/wiki?curid=344905", "title": "Methanobrevibacter smithii", "text": "Methanobrevibacter smithii\n\nMethanobrevibacter smithii je metanogenní archeon z kmene Euryarchaeota. Je součástí normální lidské mikroflóry v tlustém střevě. Zde konzumuje odpadní produkty, které vznikají při rozkladu polysacharidů bakteriemi.\n\nJedinci \"M. smithii\" v lidském střevu jsou často odolní vůči většině známých antibiotik (penicilin G, cefalotin, vankomycin, streptomycin, gentamicin, ciprofloxacin, klindamycin), účinný je metronidazol.\n\nNěkteré studie uvažují, že by se Methanobrevibacter smithii mohl užíval jako prostředek proti lidské obezitě, právě díky schopnosti ovlivňovat příjem živin hostitelem.\n\n"}
{"id": "344909", "url": "https://cs.wikipedia.org/wiki?curid=344909", "title": "Radek Chalupa", "text": "Radek Chalupa\n\nJméno a příjmení Radek Chalupa má více známých nositelů:\n\n"}
{"id": "344910", "url": "https://cs.wikipedia.org/wiki?curid=344910", "title": "Michala Marková", "text": "Michala Marková\n\nMichala Marková (* 1974 Praha) je česká překladatelka.\n\nPřekládá z angličtiny a francouzštiny. Jako překladatelka často spolupracuje s nakladatelstvím Argo. V roce 2003 získala v rámci Ceny Josefa Jungmanna tvůrčí cenu za překlad knihy \"Dáma, která měla ráda čisté záchodky\" od J. P. Donleavyho. V roce 2007 byla nominována na stejnou cenu za překlad knihy Marka Haddona \"Problémové partie\".\n"}
{"id": "344914", "url": "https://cs.wikipedia.org/wiki?curid=344914", "title": "Podkumok", "text": "Podkumok\n\nPodkumok ( ) je řeka ve Stavropolském kraji v Rusku. Je dlouhá 160 km. Plocha povodí měří 2220 km².\n\nPramení na severních svazích Velkého Kavkazu. Úzkou soutěskou protíná Skalistý a Pastbiščný hřbet. Ústí zprava do Kumy.\n\nZdrojem vody jsou převážně sněhové srážky. Průměrný roční průtok vody činí přibližně 8 m³/s. Zamrzá v polovině až na konci října, přičemž na horním toku se led objevuje už v září. Rozmrzá na konci května až na začátku června.\n\nVyužívá se ve velké míře na zavlažování. Na řece se nacházejí města Kislovodsk, Jessentuki, Pjatigorsk, Georgijevsk. V předměstí Jessentuki byla vybudována vodní elektrárna Bjelyj Ugol.\n"}
{"id": "344917", "url": "https://cs.wikipedia.org/wiki?curid=344917", "title": "La Roche-sur-Yon", "text": "La Roche-sur-Yon\n\nLa Roche-sur-Yon je město na západě Francie v departementu Vendée, jehož je hlavním městem. Město se nachází na břehu řeky Yon.\n\n\nSeznam obcí v departementu Vendée\n"}
{"id": "344918", "url": "https://cs.wikipedia.org/wiki?curid=344918", "title": "Karas", "text": "Karas\n\nKaras může být:\n\n\nv geografii\n\n\n\n"}
{"id": "344922", "url": "https://cs.wikipedia.org/wiki?curid=344922", "title": "Velvarská brána", "text": "Velvarská brána\n\nVelvarská brána je součást bývalého středověkého opevnění města Slaný, jediná dochovaná brána ve městě. Stojí několik desítek kroků severně od historického \"Masarykova náměstí\" ve Slaném.\n\nNení přesně známo, kdy byla Velvarská brána postavena, první písemné záznamy o ní pocházejí z roku 1443. Reliéfní nápis pod oknem druhého patra jižního průčelí věže vztahující se k počátkům věže připomíná, že ta byla postavena za Aleše (Krejčího) a Václava Novinky, dlouholetých slánských konšelů.\n\nV době vlády Jiřího z Poděbrad byla opravována a dostala označení „Nová brána“. Na její jižní zdi se z této doby dochoval letopočet 1461.\n\nK bráně původně přináležely ještě předsazené hradby s cimbuřím, bašta a most přes příkop. Během 16. století bránu vícekrát poškodily požáry města. V roce 1795 vyhořela mj. nedaleká radnice, z níž byl poté na bránu přenesen zvon z roku 1514. Byl používán při zvonění na poplach a také odsouzencům, kteří byli bránou odváděni na popraviště.\n\nBrána postupně ztrácela význam pro obranu města. V souvislosti s tím bylo v letech 1823 až 1824 zbořeno při výstavbě silnice do Litoměřic předbraní a podobný osud málem potkal i samotnou bránu. K tomu však nakonec nedošlo; místo toho byla naopak roku 1868 opravena. Na vrchol střechy byl umístěn měděný kohout, kterého zde lze spatřit doposud.\n\nCelková výška brány je 38 metrů, půdorys měří asi 9 x 8 metrů. Nad průjezdem na severní straně je umístěn vytesaný městský znak a znaky šesti městských cechů. Na mnoha kamenech jsou dobře patrné původní kamenické značky. V prostorách brány je umístěno muzeum historie města a jeho opevnění.\n\n\n"}
{"id": "344923", "url": "https://cs.wikipedia.org/wiki?curid=344923", "title": "Sereno Watson", "text": "Sereno Watson\n\nSereno Watson (1. prosince 1826 East Windsor Hill, Connecticut – 9. března 1892 Cambridge) byl americký botanik. \n\nStudium na Yale dokončil roku 1847. V Kalifornii se připojil k expedici Clarence Kinga a nakonec stal expedičním botanikem. Asa Gray jej jmenoval asistentem \"Gray Herbarium\" roku 1873, později se stal jeho správcem.\n\nJeho dcera Edith Watson byla fotografka.\n\n"}
{"id": "344926", "url": "https://cs.wikipedia.org/wiki?curid=344926", "title": "Pseudopeptidoglykan", "text": "Pseudopeptidoglykan\n\nPseudopeptidoglykan (též pseudomurein) je hlavní složkou buněčné stěny některých archeí. Liší se od bakteriálního peptidoglykanu po chemické stránce, ale připomíná ho svým vzhledem, funkcí a strukturou. \n\nHlavní složkou pseudopeptidoglykanu je N-acetylglukosamin a kyselina N-acetyltalosaminuronová, na rozdíl od peptidoglykanu, který místo toho obsahuje kyselinu N-acetylmuramovou. Mezi N-acetylglukosaminem a kyselinou N-acetyltalosaminuronovou je β-1,3-glykosidická vazba, kterou neumí rozložit lysozymy. \n"}
{"id": "344927", "url": "https://cs.wikipedia.org/wiki?curid=344927", "title": "Pavol Polakovič", "text": "Pavol Polakovič\n\nPavol Polakovič (* 11. ledna 1974, Smolenice) je český profesionální boxer slovenského původu, romského etnika.\n\nPůsobil v oddíle boxu Dukly Olomouc a BC DTJ Prostějov. Účastnil se olympiády v Atlantě v roce 1996.\n\nJeho syn Pavel Polakovič se rovněž věnuje boxu.\n"}
{"id": "344931", "url": "https://cs.wikipedia.org/wiki?curid=344931", "title": "Work It (Missy Elliott)", "text": "Work It (Missy Elliott)\n\nWotk It, je Hip Hop píseň, napsaná americkou raperkou Missy Elliott a produkované Timem Timbaland Mosleym z jejího kritiky uznávaného alba Under Construction.Hudební styl a produkce Timbalanda je silně inspirována Old school Hip Hopem z osmdesátých let a zahrnuje sampl z Peter Piper od Run-D.M.C..Na začátku písně je sampl z Request Line od Rock Master Scott & the Dynamic Three.Byl vydaný jako první singl z alba Under Construction a umístil se na druhém místě Billboard Hot 100 Chart, na kterém zůstal deset týdnů a stal se doposud jejím nejúspěšnějším singlem.Na hitparádě Billboard Hot R&B/Hip-Hop získal po pět týdnů číslo jedna.Videoklip režíroval Dave Meyers a o remix se postaral 50 Cent.Na konci písně se opět objevuje sampl z Peter Piper od Run-D.M.C..Píseň se také zmiňuje o Kunta Kinte, otrokovi z románu Kořeny: Sága o Americké rodině.\n\n\n\"Strana A\"\n\"Strana B\"\n\n\"Strana A\"\n\n"}
{"id": "344934", "url": "https://cs.wikipedia.org/wiki?curid=344934", "title": "Stanislav Ježek", "text": "Stanislav Ježek\n\nStanislav Ježek (* 21. listopadu 1976 Praha) je český vodní slalomář, kanoista závodící v kategorii C1. Má přezdívku Jéža.\n\nDvakrát se zúčastnil letních olympijských her, v letech 2008 i 2012 dojel v závodě C1 na pátém místě. Na olympiádě v Londýně také startoval společně s kajakářem Vavřincem Hradilkem v závodě deblkánoií, ve kterém skončili na devátém místě. Je držitelem několik medailí z evropských i světových šampionátů, většina jich pochází z týmových závodů hlídek. V letech 1999 a 2011 vyhrál celkové pořadí Světového poháru v kategorii C1.\n\nZávodí za klub USK Praha. Jeho trenérem je Jiří Rohan.\n\nŽije s přítelkyní Alenou, spolu vychovávají dcery Lucii a Kateřinu. Je zaměstnancem švýcarské společnosti Dartfish, která se zaměřuje na vývoj programů pro videoanalýzu. V České republice je jejím oficiálním zástupcem.\n\n\n\n\n\n"}
{"id": "344936", "url": "https://cs.wikipedia.org/wiki?curid=344936", "title": "Posttranskripční modifikace", "text": "Posttranskripční modifikace\n\nPosttranskripční modifikace je sled několika biochemických procesů, které následují u eukaryot po transkripci DNA do RNA. V rámci těchto procesů je tzv. pre-RNA (surová RNA vytvořená RNA polymerázou) upravena a vzniká tzv. \"mature RNA\". Známá je především úprava surové mRNA, která předchází vlastní syntéze proteinů na ribozomech.\n\nPre-mRNA prochází brzy po svém vzniku třemi základními úpravami, a to nejprve přidáním guanosinové čepičky na 5' konec mRNA, na druhý konec je přidán poly(A) konec a nakonec prochází tato mRNA sestřihem (splicing).\n\nNa 5' konec mRNA je bezprostředně po transkripci tohoto konce přidán 7-methylguanosin. Nejprve však musí být enzymem fosfatázou odstraněn terminální \"fosfát\",\n\nNa druhém konci mRNA je vystřihnuta část 3' konce a je nahrazena asi dvěma sty adeninových zbytků. Tím vzniká tzv. poly (A) konec.\n\nPři procesu zvaném splicing jsou z mRNA odstraněny introny, tedy části řetězce, které nekódují protein. V mRNA tak zbudou jen tzv. exony.\n\n"}
{"id": "344940", "url": "https://cs.wikipedia.org/wiki?curid=344940", "title": "Benjamin Boukpeti", "text": "Benjamin Boukpeti\n\nBenjamin Kudjow Thomas Boukpeti (* 4. srpna 1981 Lagny-sur-Marne, Francie) je tožský vodní slalomář, kajakář závodící v kategorii K1.\n\nLetních olympijských her se poprvé zúčastnil v roce 2004, kdy na olympiádě v Athénách skončil na 18. místě. Na následujících olympijských hrách v Pekingu v roce 2008 vybojoval bronzovou medaili, historicky první olympijskou medaili pro Togo. Na Letních olympijských hrách 2012 skončil v závodě K1 desátý.\n\n"}
{"id": "344943", "url": "https://cs.wikipedia.org/wiki?curid=344943", "title": "Vision for Space Exploration", "text": "Vision for Space Exploration\n\nVision for Space Exploration (Vize průzkumu kosmu) je program amerického NASA, který byl 14. ledna 2004 oznámen prezidentem USA Georgem Bushem. Byla to odpověď na havárii raketoplánu Columbia a cesta k znovunabytí veřejného nadšení k výzkumu kosmu.\n\nHlavními cíli tohoto programu jsou:\n"}
{"id": "344956", "url": "https://cs.wikipedia.org/wiki?curid=344956", "title": "Boje v jihovýchodní Asii během druhé světové války", "text": "Boje v jihovýchodní Asii během druhé světové války\n\nBoje v Jihovýchodní Asii byla vojenská střetnutí během druhé světové války na území jihovýchodní Asie. Do těchto bojů se také počítají námořní bitvy v Indickém oceánu a nálety na Austrálii. Nejdůležitější bitvy byly vedeny o Singapur, ve východní Indii a Barmě.\n\nPo dobytí Hongkongu se japonská armáda stočila na jih k jihovýchodní Asii a Indočíně. Francouzské jednotky v Indočíně ze začátku kladly odpor, ale po nastolení režimu ve Vichy se musely vzdát, toho využili Siamci (Thajsko) a zaútočili na Indočínu také. Poté Japonci obsadili Kambodžu, Laos a potom zaútočili na Thajsko, se Siamem se však válčilo jen krátce, neboť by to ohrozilo nezávislost tohoto království. Boje byly zastaveny a Thajsko s Japonskem muselo uzavřít nucené spojenectví. To po válce ulehčovalo thajsku vojenskou situaci (nemuselo odevzdávat zbraně spojencům).\n\nKdyž se Japonci spojili s Thajskem, měli možnost útoku na Malajsko i z pevniny, toto možnost také za pomoci Siamců v malajském pohraničí částečně využili. Invaze se však neobešla ani bez letecké a námořní podpory. Po potopení bitevní lodi HMS \"Prince of Wales\" a bitevního křižníku HMS \"Repulse\" japonským námořním letectvem a dobytí Singapuru změnil Západ pohled na Japonsko a jeho ozbrojené síly z opovrhování na respekt.\n\nSoučasně s napadením Malajsie zaútočili Japonci na Filipíny.\n\n"}
{"id": "344961", "url": "https://cs.wikipedia.org/wiki?curid=344961", "title": "Asa Gray", "text": "Asa Gray\n\nAsa Gray (18. listopadu 1810 Paris, stát New York, USA – 30. ledna 1888 Cambridge, USA) byl americký botanik. \n\nByl žákem Johna Torreye, s kterým později také spolupracoval. Mezi roky 1842 až 1873 byl profesorem na Harvardu. \n\nJeho jméno nese \"Asa Gray Bulletin\" (1893-1901, 1952-1961), Gray Herbarium a Grays Peak, hora v Coloradu. Od roku 1984 je udělována \"Asa Gray Award\", nejvyšší ocenění \"American Society of Plant Taxonomists\".\n"}
{"id": "344963", "url": "https://cs.wikipedia.org/wiki?curid=344963", "title": "Eric Laithwaite", "text": "Eric Laithwaite\n\nErik Roberts Laithwaite (14. června 1921 – 27. listopadu 1997) byl anglický inženýr, známý především vývojem lineárního asynchronního motoru a magneticko-levitačního trakčního železničního systému. Zabýval se také gyroskopy.\n\nJe všeobecně znám díky své přednášce s demonstrací svého zařízení, při kterém měl velký gyroskop umístěn na konci dlouhého prutu, gyroskop napřed nemohl zdvihnout a po použití svého přístroje ho zdvihl i jednou rukou. Sám tvrdil, že jeho pokus odporuje Newtonovým zákonům, což vědecká obec neuznala. O několik let později bylo dokázáno, že jim zcela odpovídá.\n\nKrálovská společnost v Londýně záznam z této přednášky smazala, a jeho práci nikde nezveřejnila. Tímto se stal Roberts Laithwaite v očích mnoha záhadologů a jim podobným lidem objevitelem antigravitačního pohonu, motoru apod.\n\n\n\n\n\n"}
{"id": "344965", "url": "https://cs.wikipedia.org/wiki?curid=344965", "title": "Paluba", "text": "Paluba\n\nPaluba je původně střecha, později svrchní kryt lodního trupu, který trup uzavírá jako skořepinovou konstrukci a podstatně se podílí na jeho pevnosti. Paluba může být vnitřní nebo vnější, přičemž vnější (horní) paluba zpravidla zabezpečuje vodotěsnou integritu lodního trupu. \n\nMenší lodě a čluny mají jednu hlavní (svrchní) palubu a podpalubí. U velkých lodí se palubou rozumí každý (i vnitřní, krytý) horizontální předěl na lodi. Vnitřní paluby rozdělují prostor lodi horizontálně na menší části (můžeme si je představit jako poschodí budovy). Velké lodě mají více než jednu vnitřní palubu v lodním trupu a zejména osobní lodě mají více než jednu palubu v nástavbách nad hlavní palubou. Tam bývají kajuty cestujících včetně kluboven, jídelen atd., často rozdělené podle tříd. Pod hlavní palubou v trupu lodi jsou pracovní prostory a ubytovny pro posádku, popř. kajuty a pobytové prostory pro cestující v nejlacinější třídě, dále sklady, prostory pro náklad, palivo a zásoby, strojovny atd. \n\nPaluba bývala tradičně dřevěná, na moderních plavidlech bývá kovová nebo z vodotěsných materiálů, často krytá dřevem. Vnější (svrchní) paluby, vystavené vlivům počasí (angl. \"weather-deck\"), mají být vodotěsné, jejich vodotěsnost však může být narušena různými otvory, potrubními soustavami apod.\n\nPaluby se rozdělují podle hlavního účelu na:\nKromě toho existuje množství speciálních uspořádání, jak to odpovídá i rozmanitému určení lodí.\n\n\n"}
{"id": "344969", "url": "https://cs.wikipedia.org/wiki?curid=344969", "title": "Manganit", "text": "Manganit\n\nManganit (Haidinger, 1827), chemický vzorec MnO(OH), je jednoklonný minerál.\nNázev odvozen od chemického složení.\n\nMinerál nízkoteplotní fáze hydrotermálních rudních žil. Nejčastěji sedimentárního původu, vzniká za nízkých teplot v prostředí chudém na kyslík (manganové konkrece v hlubinách Tichého, Atlantského a Indického oceánu). \n\nKrystaly prizmatické, jehličkovité, vertikálně rýhované. Dobře vyvinuté krystaly (mohou mít délku až 7,5 cm) se vyskytují vzácně. Častější jsou zrnité, zemité, jehličkovité a paprsčité agregáty, dále náteky a konkrece\n\n\n\n\nManganová ruda.\n\nČastý minerál.\n\n\n\n"}
{"id": "344970", "url": "https://cs.wikipedia.org/wiki?curid=344970", "title": "Trogidae", "text": "Trogidae\n\nTrogidae je čeleď brouků z nadčeledi Scarabaeoidea. Vyskytují se celosvětově a jsou nápadní svým bradavičnatým nebo vrásčitým povrchem. Čeleď obsahuje asi 300 druhů ve třech rodech .\n\n"}
{"id": "344971", "url": "https://cs.wikipedia.org/wiki?curid=344971", "title": "Dimitri Tatanašvili", "text": "Dimitri Tatanašvili\n\nDimitri Tatanašvili (gruzínsky დიმიტრი ტატანაშვილი; * 19. října 1983, Tbilisi, Gruzínská SSR, Sovětský svaz) je gruzínský profesionální fotbalový útočník a reprezentant, hráč klubu FC Sioni Bolnisi.\n\nZačínal v klubu FC Dinamo Tbilisi, pak prošel v mládežnických letech kluby: FC Olimpik Tbilisi, FC Valencia Tbilisi.\n\nDospělý fotbal okusil ve svých 19 letech v klubu Spartak-Lazika Zugdidi, kde nastoupil k 15 zápasům a sedmkrát. Jeho kariéra pokračovala v FC Spartak Tbilisi, FC Ameri Tbilisi – právě v Amerii se stal 2. nejlepším střelcem gruzínské ligy. Poté přestoupil do české ligy, konkrétně do FC Viktoria Plzeň.\n\n8. července 2010 nastoupil v dresu Plzně k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku.\n\nV A-mužstvu Gruzie debutoval 8. 9. 2007 v kvalifikačním utkání v Tbilisi proti reprezentaci Ukrajiny (remíza 1:1). Svůj první gól v národním týmu vstřelil 12. 9. 2007 v přátelském zápase s Ázerbájdžánem (remíza 1:1). Byly to jeho jediné dva starty v reprezentaci Gruzie.\n\nAktuální k 17. srpnu 2008\n\n"}
{"id": "344977", "url": "https://cs.wikipedia.org/wiki?curid=344977", "title": "Měňavka (rozcestník)", "text": "Měňavka (rozcestník)\n\nSlovo měňavka má více významů:\n\n\n"}
{"id": "344978", "url": "https://cs.wikipedia.org/wiki?curid=344978", "title": "Geno Adamija", "text": "Geno Adamija\n\nGeno Adamija (gruzínsky: გენო ადამია, 8. března 1936 - 28. září 1993) byl gruzínský vojenský velitel, který se účastnil a padl ve válce v Abcházii.\n\nAdamija se narodil a žil v Suchumi. Když vypukl Gruzínsko-abchazský konflikt, vytvořil velkou dobrovolnickou armádu z řad suchumských občanů mingrelské národnosti, která pomáhala gruzínské armádě i přes to, že obyvatelé Suchumi sympatizovali se svrženým prezidentem Gamsachurdiou, nepřítelem tehdejší gruzínské vlády. S touto armádou pak v roce 1993 bránil Suchumi proti útokům Abchazů a dobrovolnické armády Konfederace horských národů Kavkazu. Pro Gruzínce byl Adamija respektovaný velitel, kterého Eduard Ševardnadze povýšil na generálmajora a jmenoval ho velitelem 23. mechanizované brigády ministerstva obrany Gruzínské republiky. Podle Abchazů byl Adamija pouhým gangsterem, kterého Ševardnadze jmenoval velitelem.\n\n27. září 1993 padlo Suchumi do rukou Abchazů a Adamija byl jedním z mála velitelů gruzínských vojsk, kteří se odmítli vzdát a s malou skupinou věrných bojovníků bojoval v okolí Suchumi do posledního muže. Byl zabit o den později 28. září během potyčky o most Kelasuri. Jeho přátelé pak od Abchazů vykoupili jeho mrtvé tělo a v listopadu ho pohřbili v Tbilisi.\n\n"}
{"id": "344982", "url": "https://cs.wikipedia.org/wiki?curid=344982", "title": "In dubio pro reo", "text": "In dubio pro reo\n\nIn dubio pro reo (\"v pochybnostech ve prospěch obviněného\") je právní zásada, která stanovuje povinnost soudu rozhodovat ve prospěch obžalovaného, pokud o jeho vině existují pochybnosti, které nelze odstranit. Formulace v této podobě je známa až z období středověku, zásada však vychází z myšlenek římského práva, kde se objevuje v jinak formulovaných větách především u Ulpiana. Spojena je především s trestním právem, ve starověkém Římě bývala tato zásada aplikována i v právu soukromém. \nV českém či spíše kontinentálním právu tato zásada vyplývá z presumpce neviny. Jejím nejvýznamnějším důsledkem je v dokazování v trestním řízení neexistence důkazního břemene. Vyšetřující orgány musí prokázat veškeré skutečnosti tak, aby o vině neexistovaly důvodné pochybnosti.\n\nTuto zásadu je možné aplikovat pouze v případě nejasností v otázkách skutkových, nikoli právních, neboť soud je povinen vždy nějak rozhodnout a pro případné pochybnosti v otázce výkladu platí zásada \"iura novit curia\" („soud zná právo“).\n"}
{"id": "344983", "url": "https://cs.wikipedia.org/wiki?curid=344983", "title": "O jazzu a jiné zvířeně", "text": "O jazzu a jiné zvířeně\n\nO jazzu a jiné zvířeně (anglicky \"Jazzy and the Pussycats\") je 2. díl 18. řady amerického animovaného seriálu \"Simpsonovi\". Premiéru v USA měl 17. září 2006. Scénář napsal Matt Warburton.\n\nV kostele probíhá pohřeb Homerovy manželky z Las Vegas, kterou si vzal v dílu \"Ať žije Flanders\". Bart ztropí neplechu a jeho rodiče ho vezmou za psychiatrem. Ten jim poradí, ať mu koupí bicí soupravu, aby mohl zaměřit svou energii. Bart ale bubnuje i v noci, a tak Homer ani Marge nemůžou spát. Líza ho vezme na Jazzovou sešlost do dětského klubu Pohoda, aby si mohli odpočinout. Tam si Barta všimnou dva jazzmeni Tyčka a Kulička a vyzvou ho, aby si s nimi zahrál. Líza je zklamaná, protože to byl její sen. Bartovi dají přezdívku \"TikTak\", protože bicí mu šlapou jako hodiny. Líza si stěžuje, že také chce přezdívku. Oni zvolí \"Těžká doba\", protože to s ní mají těžké. Po týdnu už je Bart známý po celém městě.\n\nMarge chce Lízu rozveselit, tak ji vezme do útulku, aby si vybrala štěňátko. Tam si vybírá mezi starým, nemocným psem a mladým, hezkým psem. Zvolí si mladého, ale v noci ji ve snu navštíví ten starý. Ona se druhý den vrátí do útulku a vezme si ho také. Navíc si vezme ještě jednoho psa a ptáčka. Cestou domů se k ní přidá mnoho dalších zvířat, včetně cirkusového slona a medvěda. Doma je zavře na půdě. Při večeři dělají zvířata rámus, tak se tam jde Líza podívat a najde tam Barta s Tyčkou a Kuličkou, jak tam kouří trávu. Bartovi se do ruky zakousne tygr. V nemocnici mu doktor sdělí, že s bubnováním je konec. Potřeboval by artroskopickou reaktivaci urálního nervu, ale stojí 170 tisíc dolarů. Jazzmani Tyčka a Kulička se rozhodnou uspořádat benefiční koncert, aby vydělali peníze na operaci pro Barta.\n\nZvířata, která Líza zachránila, chtějí utratit. Bart s ní soucítí a na konci benefičního koncertu vydělané peníze věnuje Líze na stavbu \"Domova Lízy Simpsonové pro opuštěná zvířata\". Líza mu děkuje.\n"}
{"id": "344984", "url": "https://cs.wikipedia.org/wiki?curid=344984", "title": "Štětičkovec (rozcestník)", "text": "Štětičkovec (rozcestník)\n\nSlovo štětičkovec má více významů:\n\n\n"}
{"id": "344985", "url": "https://cs.wikipedia.org/wiki?curid=344985", "title": "František Sekanina", "text": "František Sekanina\n\nFrantišek Sekanina (14. února 1875, Žárovice, dnes součást Plumlova – 4. březen 1958, Smečno) byl český básník, spisovatel a literární kritik. \n\nVystudoval techniku, působil jako učitel na reálném gymnáziu. Vydal dvě, dnes už zapomenuté básnické sbírky: \"Za nocí chmurných i světlých\" (1896) a \"Lyrické intermezzo\" (1900), mnoho časopiseckých povídek a literárních kritik a literárně historických a životopisných spisů (a také mnoha příležitostných přednášek), předmluv k různým knihám, překládal také z francouzštiny (mj. Verlaina). Od roku 1912 psal do listu Národní politika literární kritiky, v nichž proslul vždy pochvalným, pozitivním, nikdy odsuzujícím přístupem k recenzovanému autorovi (tento rys byl zesměšňován Jaroslavem Haškem). Byl také literárním poradcem rozhlasové stanice Radiojournal, kde měl často pořady o literatuře. Působil také jako nakladatelský redaktor, jako takový připravil k vydání např. úplné dílo J. K. Tyla.\n\nPoužíval pseudonymy: Vilém Krejsa, Vilém Krejza, František Žárovský.\n\nFrantišek Sekanina měl tři děti. Nejznámějším z nich se stal právník Ivan Sekanina.\n\n"}
{"id": "344986", "url": "https://cs.wikipedia.org/wiki?curid=344986", "title": "Freeride", "text": "Freeride\n\nFreeride je označení způsobu jízdy, které se používá u mnoha adrenalinových sportů většinou pro jízdu mimo běžně užívané, upravené a vyznačené terény. Nejčastěji se s tímto termínem setkáváme u lyžování, snowboardingu, cyklistiky (MTB) a někdy také skateboardingu. Původně anglický termín můžeme volně přeložit jako jízda ve volném terénu.\n\nFreeride je odvětví cyklistiky typické zejména pro horská kola (MTB), kde se jezdec snaží předvést efektivní jízdu s triky. Čas se počítá málokdy. Jezdec předvádí triky typu superman, condor, seatgrab, no hands apod. Nejlepší freerideři v České republice jsou Richard Gasperotti, Michal Maroši a Tomáš Zejda kteří byli zatím jako jediní Češi na Red Bull Rampage. Richad ale poslední roky už na Red Bull Rampage nejezdí, neboť při posledním závodu Rampage nemohl jezdit kvůli svým kloubům.\n\nRed Bull Rampage je největší freeridová soutěž na Zemi. Každým rokem se zvyšují nároky na jízdu a také se mění jezdci. Tato soutěž se pořádá v USA, konkrétně v Utahu. Za úkol jezdce je si vybrat trať, ale musí projet minimálně půlkou překážek postavených pořadateli. Letos to byl 12 metrový drop.\nSkoky tam většinou dosahují velikosti 4–5 metrů. Nikdo se na tomto závodě zatím nezabil.\n\nFreeride v České republice je spíše provozován na tratích v lese, které postavili sami jezdci. Po republice bylo postaveno také mnoho bike parků kde se nachází další freeridové tratě plné klopených zatáček, skoků (gapů, dropů apod.) Nejlepším freeridovým jezdcem je prozatím Cameron Zink, který vyhrál Red Bull rampage 2010 a také Crankworx Whistler slopestyle v Kanadě, což je velice uznávaný závod.\n"}
{"id": "344988", "url": "https://cs.wikipedia.org/wiki?curid=344988", "title": "Adam Varadi", "text": "Adam Varadi\n\nAdam Varadi (* 30. dubna 1985, Frýdek-Místek, Československo) je český fotbalový útočník či obránce, od léta 2017 hráč klubu MFK Frýdek-Místek. Mimo ČR působil na klubové úrovni na Slovensku a v Polsku.\nJe typem fotbalového dříče, slabší techniku nahrazuje na hřišti velkou bojovností. Hraje v útoku, ale v Baníku Ostrava zastal i post krajního obránce.\n\nAdam Varadi hrál v mladších žácích za VP Frýdek-Místek, od starších žáků působil v Baníku Ostrava.\nV roce 2003 byl přeřazen z B týmu do A týmu Baníku Ostrava. V ročníku 2003/04 získal s Baníkem ligový titul. Sezónu 2005/06 strávil na hostování, od ledna do července ve Viktorii Žižkov a od července do ledna 2006 pak v Teplicích. Poté si ho Baník stáhl z hostování zpět. 4. února 2008 přestoupil do Viktorie Plzeň. Od sezony 2009/2010 oblékal opět dres Baníku Ostrava.\n\nDne 15. června 2011 podepsal smlouvu s klubem SK Sigma Olomouc a odehrál dobrou sezónu, se 6 ligovými a 2 pohárovými góly byl nejlepším střelcem hanáckého klubu. Získal s ním i český pohár, ve finále proti Spartě Praha nastoupil do utkání v 69. minutě za stavu 1:0 pro Olomouc, tímto výsledkem zápas také skončil.\n\nKvůli přetlaku v útočných řadách Sigmy se po sezóně v létě 2012 rozhodl odejít na hostování do slovenského klubu FK Senica (kterou v té době vedl český trenér Zdeněk Psotka), ačkoli o něj stál i FC Baník Ostrava. V Senici se setkal s Václavem Koutným, se kterým působil v Sigmě.\n\nV zimě 2012 se do Olomouce vrátil. Sezona 2013/14 dopadla neslavně, se Sigmou zažil sestup do druhé české ligy. V únoru 2015 odešel hostovat do Dynama České Budějovice.\n\nV únoru 2016 byl na testech v polském klubu GKS Tychy, po nichž podepsal smlouvu do konce sezony. O rok později, v únoru 2017, se dohodl na angažmá s jiným polským klubem Polonia Bytom. Podepsal kontrakt do konce sezóny 2016/17. V létě 2017 se vrátil do ČR do mateřského klubu MFK Frýdek-Místek působícího ve druhé české lize.\n\nHrál i v mládežnických reprezentačních výběrech – za českou fotbalovou reprezentaci do 15, 17, 19 a 21 let. Za „jedenadvacítku“ zasáhl v letech 2004–2006 do celkem 6 zápasů (1 výhra, 2 remízy, 3 prohry), aniž by vstřelil gól. V každém utkání střídal.\n\n"}
{"id": "344989", "url": "https://cs.wikipedia.org/wiki?curid=344989", "title": "Kalaus", "text": "Kalaus\n\nKalaus ( ) je řeka ve Stavropolském kraji v Rusku. Je dlouhá 436 km. Plocha povodí měří 9700 km².\n\nPramení na Stavropolské vysočině. Ústí zprava do Východního Manyče.\n\nZdrojem vody jsou sněhové a dešťové srážky. Průměrný roční průtok vody u vesnice Vozdviženskoje ve vzdálenosti 60 km od ústí činí 3,23 m³/s. Zamrzá v první polovině prosince a rozmrzá v polovině března.\n\nNa řece se nacházejí město Světlograd. Byl vybudován Kubáňsko-kalauský odvodňovací a zavlažovací systém.\n"}
{"id": "344990", "url": "https://cs.wikipedia.org/wiki?curid=344990", "title": "Štětičkovec", "text": "Štětičkovec\n\nŠtětičkovec (\"Penicillium\") je rod plísní řazených mezi vřeckovýtrusné houby, dříve do hub nedokonalých pro neznalost pohlavního stádia.\n\nZe Štětičkovce se vyrábí například antibiotikum penicilin, enzymy do pracích substancí a plísňové sýry.\n\nDo rodu se řadí například tyto druhy:\n\n\n"}
{"id": "344991", "url": "https://cs.wikipedia.org/wiki?curid=344991", "title": "Život a dílo skladatele Foltýna", "text": "Život a dílo skladatele Foltýna\n\nŽivot a dílo skladatele Foltýna je poslední, nedokončený román Karla Čapka, vydaný až po jeho smrti v roce 1939. Je inspirován epizodou ze \"Vzpomínek\" Karla Sabiny (knižně publikovány 1937, časopisecky již 1868 v časopise \"Svoboda\"), v němž je líčen podobně tvořící reálný skladatel, uváděný jako Horner. Román je fiktivním životopisem Bedřicha Foltýna (pseudonymně Beda Folten), skladatelského diletanta a hudebního grafomana, který ale sebe samotného pokládá za geniálního. Je posedlý myšlenkou stvořit velké dílo, i když na to nestačí jeho schopnosti. Román je pozoruhodný svou stavbou, v níž autor nechává různé Foltýnovy známé (spolužáky ze studií, manželku, lidi, které využíval pro své dílo) vzpomínat a hodnotit jeho osobnost, a naznačuje tak různorodost úhlů pohledu na tutéž věc, podobně jako v \"Hordubalovi\" a \"Povětroni\". Román, obsahující mnoho úvah o smyslu umění, je stylisticky i tematicky podobný románům tzv. noetické trilogie, je ale vůči ostatním mnohem tragičtější. Román měl v rámci Čapkova díla poměrně velký ohlas, reakci na něj v podobě novely \"Jak to bylo s Foltýnem\" napsal například spisovatel Jan Křesadlo. Román byl v roce 1992 adaptován do podoby televizního filmu v režii Pavla Háši s Viktorem Preissem v hlavní roli.\n\nRomán se skládá z devíti částečně povídkově laděných výpovědí („svědectví“) různých Foltýnových známých, jedna z nich je vložena do úst samotnému autorovi. Výpovědi mají různou délku, různý obsah a různou stavbu. Původně jich mělo být více, vzhledem k tomu, že román není dokončen, ale vzniklo jen devět. Výpovědi jsou řazeny chronologicky, některá fakta se ale ve výpovědích opakují nebo se výpovědi navzájem předjímají či doplňují. Příběh Foltýnova života je v hrubých obrysech doveden až do jeho smrti, ale není dokončen dopodrobna.\n\nPrvním svědkem je Foltýnův „přítel z mládí“, soudce Šimek. Vzpomíná, jak se za gymnaziálních let Foltýn, který v té době vášnivě hrál na klavír, vydával za velkého bohéma a umělce, líčí jeho školní neúspěchy, jeho smyšlené romantické historky, údajně z vlastního života, na jeho lpění na „uměleckém“ životním stylu, na touhu po umělecké budoucnosti i na počátky jeho skladatelské tvorby, kdy chtěl Foltýn zhudebnit některé Šimkovy básně (kvůli tomu se později znepřátelili). \n\nDruhým svědkem je Foltýnova „první láska“ Jitka. Foltýn se s ní seznámil v tanečních, líčil ji také své hudební schopnosti a bohémský život, chtěl jí zahrát svou rozepsanou symfonickou báseň \"Ariel\", vymluvil se ale na to, že není hotová. Jitka popisuje Foltýnovu uměleckou a bohémskou pózu, její líčení vyznívá ale relativně pozitivně, uvažuje o něm s pochopením jako o povaze hlubší a jemnější, že jí ona není schopna pochopit.\n\nAutor třetího svědectví je skryt za iniciálami V. B., je to Foltýnův spolubydlící z dob jeho univerzitních studií. Foltýn se mu protivil jako arogantní představitel bohémského, „živelného“ umění, honosící se frázemi některých básníků jeho doby, zastánce „erotické prasíly“ z níž umění vychází. V. B. také vysvětluje svůj vlastní názor umění, přičemž odmítá veškerou živelnost a požaduje architektonickou čistotu a dokonalost. Od Foltýna se V. B. záhy odstěhuje, ten se totiž pokusí svést jeho kamarádku a vychloubá se tím před ním. Jeho výpověď ústí do poněkud paradoxního závěru, v němž sice uznává Foltýnův talent, ale odmítá jeho aroganci a umělecké bohémství.\n\nČtvrté, svědectví, postihující povšechně v podstatě celý Foltýnův následující život, vypráví samotná manželka Bedřicha Foltýna, dcera bohatého majitele domů, se kterou se Foltýn seznámil jako nedostudovaný právník. Popisuje - poměrně pozitivně - jeho snahu o eleganci i o jakési „bohémství v lakýrkách“. Foltýn pořádal v jejich domě „hudební večery“, fungoval jako mecenáš pro mladé umělce a postupně tak přišel o většinu zděděného jmění. Stále mluvil o svých operách, které chce složit, má jít o zhudebnění biblického příběhu o Juditě a o Abelardovi a Heloise, ve skutečnosti ovšem nenapíše ani jednu. Má aféry s operními zpěvačkami, žije s pražskou bohémou, seznamuje se s různými umělci, mnohdy pochybnými. Zabývá se různými projekty, žádný z nich ale nedokončí, chce napsat filmovou operetu. Nakonec, poté, co spáchá podvod se směnkami, se od sebe manželé odloučí, Foltýn ale dostává od své ženy pravidelnou podporu. Jako chudý umělec, žijící bůhví jak, stále řeční o svých dílech a své opeře Judita, dokonce zorganizuje její představení, na kterém se ale zblázní a za několik dní zemře. Je také popisován jeho slavný pohřeb, na němž účinkují nejlepší hudební umělci své doby z úcty k talentu Bedřicha Foltýna. I toto svědectví je laděno poměrně pozitivně, na Foltýna je zde nahlíženo jako na velkého umělce, který ale žije nepřiměřeně bohémským životem.\n\nPáté, nejkratší svědectví, vypráví jakýsi profesor Strauss, odborník na středověk, s nímž se Folten radí o historických detailech opery o Abelardovi a Heloise. Závěr je zde jednoznačně pozitivní, což v kontextu románu působí dosti bizarně. Vědec zde chválí Foltýna za snahu o odbornou správnost a vědeckou přesnost své opery - kterou ovšem nikdy nenapíše.\n\nŠesté svědectví je vloženo do úst literárnímu vědci Janu Petrů. Folten ho požádá, aby upravil, respektive přepsal libreto k jeho opeře Judita. Petrů si libreto přečte a zjistí, že každou část libreta napsal jiný básník, takže libreto je v důsledku nesmyslná slátanina. Zjistí, že část napsal jeho přítel, básník Franta Kupecký, jiné části jiní básníci. Petrů to Foltenovi řekne a požádá ho, aby libreto napsal sám. Folten to udělá a za nějaký čas mu libreto donese, jde ale o neumělý plagiát Hebbelovy hry. Petrů ho proto opět odmítne, Foltýn „své“ libreto rozhořčeně hájí. Dokončení Judity se stalo jeho smyslem života, je pro něj schopen uměleckých krádeží a plagiátů. Rozejdou se tedy ve zlém. Hodnocení Foltýna je tady vyloženě negativní, ale spíše lítostivé. \n\nSedmým svědkem je klavírista Váša Ambrož, který líčí, jak ho se svými spolužáky z konzervatoře pozval Folten na jeden ze svých hudebních večerů. Stal se jejich mecenášem a chtěl po nich různé drobné skladby. Z těchto skladeb posléze složí hudební část své Judity. Později je ale urazí a všichni tři konzervatoristé s ním poté přestanou komunikovat. Jejich následující umělecký osud byl nešťastný. Dva ze tří zahynuli, jeden byl zapomenut jako bezvýznamný klavírista.\n\nOsmým svědectvím jsou dvě poznámky samotného autora, z nichž první líčí milostné dobrodružství Bedy Foltena se stárnoucí, kdysi velmi slavnou operní zpěvačkou. Autor na tom ukazuje Foltýnovu touhu stát se velkým umělcem, který je hoden takové milenky. V druhé poznámce je popsán geniální hudebník Kanner, který je ale zapomenut a živí se hraním na klavír v pražských putykách. Folten se s ním seznámí a chce využít jeho talentu. \n\nDevátým a posledním svědectvím je text hudebníka Jana Trojana, kterého Folten požádal o pomoc s instrumentací Judity. Trojan Foltena kritizoval pro jeho živelnost a nespoutanost, pro nesouvislost hudby (způsobenou tím, že je seskládána z mnoha plagiátů). Přesto si ho ovšem váží pro některé jednotlivé motivy (které Folten ukradl konzervatoristům). Svědectví i dokončená část románu končí Trojanovou úvahou o umění, kde jazykem prosyceným biblickými citacemi obhajuje čistotu umění a jeho nezávislost na osobě umělce, a vylučuje tak živelnost. \n"}
{"id": "344998", "url": "https://cs.wikipedia.org/wiki?curid=344998", "title": "Vladislav Ardzinba", "text": "Vladislav Ardzinba\n\nVladislav Ardzinba (abchazsky: Владислав Григори-иҧа Арӡынба, rusky: Владислав Ардзинба) (14. května 1945 – 4. března 2010) byl abchazský politik, vůdce abchazských separatistů a prvním prezidentem mezinárodně neuznané Abchazské republiky.\n\nArdzinba vystudoval historii na suchumském pedagogickém institutu a získal doktorát na Státní univerzitě v Tbilisi. Po ukončení studia pracoval v letech 1969 až 1987 v Moskvě na institutu orientalistiky při Ruské akademii věd. Poté se vrátil do rodné Abcházie, kde do roku 1989 pracoval na abchazském institutu jazyka, literatury a historie. V té době se začal angažovat v národním hnutí za nezávislost Abcházie a vstoupil do politiky. Na léta 1989-1991 byl zvolen do sovětského parlamentu, kde se, ač byl přesvědčením konzervativní komunista, přidal k frakcím podporujících nezávislost malých národů a nakonec se stal jedním z nejvýznamnějších abchazských separatistů.\n\nV prosinci 1990 byl Ardzinba zvolen předsedou abchazského Nejvyššího sovětu a stal se díky své protigruzínské rétorice mezi Abchazy velice populární. Gruzínci Ardzinbu podezřívali, že podněcoval Abchazy k nepokojům v Suchumi z léta 1989. Ardzinba rychle soustředil moc pro sebe a ještě před svým uvedením do funkce započal personální změny ve strukturách Abchazské autonomní republiky tak, aby Abchazové měli větší podíl na moci než Gruzínci. Ze začátku to prováděl tak, aby se vyhnul jakémukoliv střetu s centrální vládou v Tbilisi. S gruzínským prezidentem Gamsachurdiou vyjednal přenastavení etnických kvót do nových voleb do abchazského Nejvyššího sovětu, kde měli být Abchazové zvýhodněni, ale i přesto založil abchazskou Národní gardu, ve které sloužili pouze Abchazové. Potom začal odvolávat z důležitých funkcí v abchazské správě i zbývající etnické Gruzínce.\n\nJak se napětí mezi Gruzínci a Abchazi stupňovalo, začala i Ardzinbova rétorika nabývat na radikálnosti. V červenci 1992 dokonce prohlásil, že „Abcházie je už dost silná na boj s Gruzií“ Po vypuknutí skutečné války vyhlásil všeobecnou mobilizaci, požádal o vojenskou pomoc nedávno vzniklou Konfederaci kavkazských národů, z jejichž řad naverboval hlavně čečenské militanty, mezi nimi byl např. i terorista Šamil Basajev, a nařídil přesun hlavního města do Gudauty, kde měla svou leteckou základnu ruská armáda. Zde využil svých kontaktů s konzervativními komunisty z Moskvy a s ruskými vojenskými veliteli a vyjednal jejich tichou podporu pro svůj boj proti Tbilisi.\n\nPo ukončení bojů a uklidnění situace v roce 1994 byl abchazským parlamentem jmenován prvním abchazským prezidentem. Tento krok byl však označen jak centrální vládou v Tbilisi, tak OSN za protizákonný. V říjnu 1999 byl znovuzvolen, tentokrát ale na základě přímých voleb, ale neměl žádné protikandidáty. Ardzinba zavedl v Abcházii autokratický režim a byl takřka politicky „nedotknutelný“, dokud se mu nezačal od roku 2002 zhoršovat zdravotní stav. Používal podobně jako Ševardnadze kádrovou politiku a na důležité posty dosazoval své přátele a příbuzné. Během své vlády odmítal vyjednávat s vládou v Tbilisi, protože si byl vědom, že Gruzínci nezávislost Abcházie nikdy neuznají. Proto se začal orientovat na těsnější politickou a hospodářskou spolupráci s Ruskem, se kterým se chtěli Abchazové nejprve sjednotit, ale pak zase převládla touha po úplné nezávislosti. S gruzínským prezidentem Ševardnadzem se setkal bez prostředníků pouze v roce 1997 a uzavřel s ním dohodu o nepoužívání síly při řešení gruzínsko-abchazského konfliktu.\n\nArdzinbův režim byl často kritizován mezinárodním společenstvím za porušování lidských práv, hlavně kvůli tomu, že upřel mnohým vyhnaným Gruzíncům návrat do jejich domovů v Abcházii, a ti, co se vrátili, byli terčem etnických čistek. Ardzinba také v roce 1995 prezidentským dekretem zakázal činnost náboženskému hnutí Jehovistů, za což také sklidil po světě kritiku.\n\nPoslední léta jeho vlády jsou spojená s kritikou jeho vlády, která nedokázala stabilizovat situaci v Abcházii, s kritikou za jeho neaktivitu a s jeho klesající popularitou. Po jeho znovuzvolení se mu totiž značně zhoršil zdravotní stav a od roku 2002 se kvůli tomu, a snad možná i z politických důvodů, vůbec neukazoval na veřejnosti a vykonávání funkce hlavy státu přenechával premiérovi Raulu Chadžimbovi. Kvůli chatrnému zdraví trávil totiž hodně času v Moskvě u doktorů, ale i přes to a přes sílící hlasy opozice (hlavně hnutí Amcachara), která požadovala jeho rezignaci nebo dokonce volala po impeachmentu, se rozhodl setrvat ve funkci prezidenta až do řádných voleb v říjnu 2004. Kvůli problémům s volbou jeho nástupce (Garri Aiba, jeden z kandidátů, byl zavražděn) setrval ve funkci až do 12. ledna 2005.\n\nNa samém začátku března 2010 se Vladislavu Ardzimbovi náhle začal zhoršovat zdravotní stav, a proto se ihned vydal na cestu do Moskvy za doktory. Vladislav Ardzimba zemřel v moskevské ústřední nemocnici o pár dní později dne 4. března 2010. Příčinu úmrtí lékaři odmítli sdělit. Po jeho smrti bylo několik hlavních ulic ve městech v Abcházii (např. v Gagře, v Suchumi) přejmenováno na ulice Vl. Ardzinby.\n\n\n"}
{"id": "345000", "url": "https://cs.wikipedia.org/wiki?curid=345000", "title": "Fiat Seicento", "text": "Fiat Seicento\n\nFiat Seicento je malý městský automobil vyráběný italskou automobilkou Fiat. Představen byl roku 1997 jako náhrada Fiatu Cinquecento, od kterého se lišil jen pár detaily, například větším rozvorem náprav a pozměněným designem. Podvozek a motor zůstaly zachovány, stejně jako výrobní továrna Fiatu v Bílsku-Bělé, Polsko, ze které vyjížděl již Fiat 126 a Fiat Cinquecento. V letech 1998–2004 zde bylo vyrobeno 1,1 milionů těchto vozů.\nV nárazových testech Euro NCAP bylo Fiatu Seicento uděleny 3 hvězdičky, což z něj činilo nejméně bezpečný automobil na tehdejším trhu. Nebylo to překvapující, protože Seicento vycházelo z Cinquecenta koncipovaného roku 1991, kdy se ještě žádné nárazové testy neprováděly\n\nPři zahájení prodeje bylo Seicento dostupné ve třech úrovních výbavy; základní 'S' s černými nárazníky, spartánským interiérem a italským motorem o objemu 899 cm³, dále verze SX, která byla vybavena barevnými nárazníky, centrálním zamykáním, elektrickými okny a posuvnou střechou a nakonec verze Sporting vybavená silnějším FIRE motorem, ochranným rámem, 14\" hliníkovými koly, sportovními sedadly a bodykitem.\n\nRoku 1999 vznikly nové edice Suite (vybavena klimatizací) a Soleil (vybavena elektricky stahovanou střechou).\n\nRoku 2001 dostala verze Sporting přepracovaný bodykit. Nově byly všechny veze standardně vybaveny systémem ABS. Vznikla nová edice 'Michael Schumacher' se sportovním designem na oslavu vítězství Michaela Schumachera ve Formuli 1.\n\nRoku 2004 byla ukončena výroba modelů s řízením napravo. Ukončen prodej v ČR, který byl završen v roce 2005 sérií 150 vozů za cenu 159 000 Kč, což byla tehdy nejatraktivnější cena nového vozu na českém trhu. Výroba modelů s řízením nalevo dále pokračovala až do května 2010 a prošla drobným faceliftem – vznikl nový design ráfků.\n\nRoku 2005 byl název \"Seicento\" změněn na číselné označení 600 a byly provedeny drobné změny na přídi a v interiéru. Tato změna označení a malé retuše byly jakýmsi připomenutím 50. výročí od zahájení výroby legendárního Fiatu 600. Slovo \"Seicento\" totiž v italštině znamená právě číslovku \"600\".\n\nSeicento bylo nabízeno se dvěma motory: se starým agregátem 899 cm³ OHV (29 kW / 40 k) – motor používaný prvně v modelech S a SX (stažen z prodeje na západoevropských trzích v důsledku emisních předpisů) a 1108 cm³ FIRE (40 kW / 54 k použit u veze Sporting). Dále byla nabízena verze s elektrickým motorem (30 kW / 41 k). Od roku 2007 do ledna 2010 byl k dostání i s motorem 1242 cm³ (51 kW / 69 k), který byl primárně určen pro retro vozítko – nový Fiat 500.\n\nNěmecky tuner Novitec vylepšil Fiat Seicento – Přidáním turbodmychadla a šestirychlostní převodovky dokázal vydolovat 101 k (74 kW) ze 1242 cm³ FIRE motoru.\n\nAčkoliv měl Seicento nahradit Fiat Panda II už v roce 2003, nahrazen byl Fiat Seicento v podstatě až v červenci 2007 modelem Fiat 500. Ovšem výroba Seicenta, resp. 600 i tak pokračovala v Polsku až do května 2010.\n\n"}
{"id": "345002", "url": "https://cs.wikipedia.org/wiki?curid=345002", "title": "Cvetana Pironkovová", "text": "Cvetana Pironkovová\n\nCvetana Pironkovová (bulharsky: \"Цветана Кирилова Пиронкова\"), (*13. září 1987 Plovdiv, Bulharsko) je bulharská profesionální tenistka, hrající pravou rukou a obouručným bekhendem. Ve své dosavadní kariéře vyhrála na okruhu WTA Tour jeden singlový turnaj, když jako kvalifikantka triumfovala na lednovém Apia International Sydney 2014. V rámci okruhu ITF získala šest titulů ve dvouhře.\n\nNa žebříčku WTA byla ve dvouhře nejvýše klasifikována v září 2010 na 31. místě a ve čtyřhře pak v březnu 2009 na 141. místě.\n\nV bulharském fedcupovém týmu debutovala v roce 2003 základním blokem 1. skupiny zóny Evropy a Afriky proti Jugoslávii, v němž prohrála dvouhru s Katarinou Mišićovou. Do roku 2015 v soutěži nastoupila k třiceti čtyřem mezistátním utkáním s bilancí 19–15 ve dvouhře a 7–9 ve čtyřhře. Bulharsko reprezentovala na pekingských Hrách XXIX. olympiády, kde v soutěži dvouhry prohrála ve druhém kole s šestnáctou nasazenou Dominikou Cibulkovou, jíž odebrala čtyři gamy. Jako členka bulharského družstva se také zúčastnila Hopman Cupu 2012, kde s Grigorem Dimitrovem obsadili druhé místo základní skupiny.\n\nDeník \"The New York Times\" ocenil její „intelektuální“ schopnosti na trávě. Microsoft Network ji označil za jednu z nejkrásnějších sportovkyň světa.\n\nTenis se začala učit hrát ve věku čtyř let. O dva roky později již poprvé startovala na juniorském turnaji v Bulharsku. Ve čtrnácti letech, v roce 2002, hrála svůj první profesionální turnaj v rumunské Bukurešti. Postoupila na něm až do finále, kde však nestačila na Monicu Niculescuovou z Rumunska 6:1, 7:6.\nV září téhož roku hrála ještě v řeckém Volosu, kde opět prohrála ve finále se Švýcarkou Tinou Schmassmannovou 7:6, 7:5. V květnu 2005, ve svých 17 letech, hrála svůj první turnaj na okruhu WTA v Istanbulu. Po dvou vítězných zápasech v kvalifikaci vyhrála další tři v hlavním turnaji, když mezi jinýma porazila Šachar Peerovou ve čtvrtfinále 6:3, 7:6. V semifinále jí moc šancí nedala první nasazená Venus Williamsová 6:1, 6:3.\n\nPotřetí se v tomto roce dostala do semifinále. Bylo to ve Stockholmu a dostala se do něho přes Číňanku Li Na 6:2, 7:6 aby ji poté porazila další čínská hráčka Čeng Ťie 6:2, 7:6. Další dobrý výsledek uhrála na turnaji v Birminghamu, kde postoupila do 3. kola. Tam nestačila na Francescu Schiavoneovou 3:6, 6:3, 6:1.\n\nDesetkrát v tomto roce se dostala do 2. kola včetně Australian Open, kde se potkala s Venus Williamsovou a senzačně ji vyřadila v 1. kole výsledkem 2:6, 6:0, 9:7. Druhé kolo bylo také konečné na grandslamovém turnaji v Paříži (prohrála s Šachar Peerovou 6:2, 6:3) a ve Wimbledonu (tam nejprve porazila 16 hráčku WTA Tour Annu-Lenu Grönefeldovou, ale pak prohrála s držitelkou divoké karty Agnieszkou Radwańskou 7:5, 7:6).\n\nNa konci roku 2006 zaujímala 62. pozici na světovém žebříčku WTA.\n\nV tomto roce vypadla v 1. kole hned ve třech grandslamových turnajích. Na Australian Open s Akiko Morigamiovou 7:5, 2:6, 6:4, na French Open se Serenou Williamsovou 5:7, 6:1, 6:1 a ve Wimbledonu s Agnieszkou Radwańskou 6:2, 6:1. Výjimkou byl pouze US Open, kde prošla celou kvalifikací i prvním kolem, ale už ve 2. kole narazila na světovou jedničku Justine Heninovou, která ji ve dvou setech porazila 6:4, 6:0.\n\nTýden po US Open se jí dařilo na turnaji ve francouzském Bordeaux patřícího do okruhu ITF. Porazila tam postupně pátou nasazenou Timeu Bacsinszkou 6:4, 2:6, 6:4, Mathildu Johanssonovou 6:1, 6:4, Tatjanu Malekovou 6:1, 6:3 a konečně ve finále Alizé Cornetovou 6:2, 6:3. Byl to pro ni největší titul její dosavadní kariéry, po němž se podívala mezi 80 nejlepších hráček světa. Po dalších, ne zrovna povedených turnajích, zakončila rok 2007 na 95. místě žebříčku WTA.\n\nNovou sezónu zahájila na turnaji kategorie Tier II v Sydney dvěma výhrami v kvalifikačních zápasech, než se musela sklonit před Slovenkou Dominikou Cibulkovou 6:2, 1:6, 6:4.\n\nNa Australian Open v 1. kole nejprve smetla Olgu Govorcovovou 6:1, 6:1. Ve 2. kole hrála proti druhé nasazené Světlaně Kuzněcovové a v 1. setu vyhrávala už 5:2, nedokázala však proměnit setbol a prohrála celkově 7:6, 6:2.\n\nNa únorovém turnaji v belgických Antverpách se mladá Bulharka se dokázala kvalifikovat do hlavního turnaje, když ve třech kvalifikačních zápasech ztratila pouhých 10 gamů. Ve 2. kole však narazila na světovou jedničku Justine Heninovou a i když už vyhrávala 7:6, 3:1, nedokázala zápas dotáhnout do vítězného konce.Překvapení se jí podařilo způsobit na turnaji v Římě, když jako kvalifikantka porazila 3. nasazenou Anu Ivanovičovou ve třech setech 6:4, 5:7, 6:2. Bylo to její největší vítězství kariéry. V dalším kole ještě porazila Viktorii Azarenkovou a až ve čtvrtfinále ji zastavila Anna Čakvetadzeová 6:2, 3:6, 6:1.\n\nVe Wimbledonu si zahrála první grandslamové semifinále, v němž nestačila na 21. nasazenou Rusku Věru Zvonarevovu. Po turnaji dosáhla maxima na žebříčku WTA, když byla klasifikována na 35. místě jako nejlepší bulharská tenistka.\n\nTrénuje ji otec Kiril Enčev, mistr Bulharska v jízdě na kánoi. Matka, Radosveta Nikolova, je bývalou mistryní v plavání. Její bratr se jmenuje Enčo a sestra Elisaveta. Ráda se dívá na televizi a poslouchá bulharskou hudbu. Oblíbeným filmem je \"Gladiátor\".\n\n\n"}
{"id": "345004", "url": "https://cs.wikipedia.org/wiki?curid=345004", "title": "Molbo", "text": "Molbo\n\nMolbo na horním toku Molvo ( , ) je řeka v Irkutské oblasti a v Jakutské republice v Rusku. Je dlouhá 334 km. Plocha povodí měří 6040 km².\n\nPramení na severovýchodním okraji Patomské planiny, jíž také protéká. Ústí do Čary (povodí horního toku Leny).\n\nZdrojem vody jsou převážně sněhové srážky. Zamrzá v říjnu a rozmrzá v květnu. Nejvyšších vodních stavů dosahuje od května do září.\n"}
{"id": "345006", "url": "https://cs.wikipedia.org/wiki?curid=345006", "title": "Německé skupiny armád", "text": "Německé skupiny armád\n\nNěmecké skupiny armád byly vojenské formace, užívané v německé armádě během první a druhé světové války. Německé velitelství skupiny armád ve většině případů spadalo přímo pod vrchní velení a řídilo zpravidla několik armád na jednom bojišti. V některých případech bylo na bojišti i více skupin armád. \n\nBěhem první světové války se skupiny armád pojmenovávaly po jejich velitelích, zatímco ve druhé světové válce se pojmenovávaly po bojišti, nebo samostatným písmenem, v případě že bylo na bojišti více skupin armád byly názvy typu Sever, Jih atd. Jak se situace na frontě vyvíjela, byla velitelství skupin armád často přesunována z bojiště na bojiště a většinou tak měnila názvy. Například velitelství Skupiny armád Jih (1939), změnilo název na Skupinu armád A (1939–1941), později opět na Skupinu armád Jih (1941–1942) a skončilo jako velitelství Skupiny armád B (1942–1943), když bylo v únoru 1943 zrušeno. Přesto jiná velitelství nesla později stejné názvy.\n\n\n\n"}
{"id": "345010", "url": "https://cs.wikipedia.org/wiki?curid=345010", "title": "Oberprokurátor", "text": "Oberprokurátor\n\nOberprokurátor (rusky: Oбер-прокурор Святейшего Правительстующего Синода) byl nejvyšší státní úředník spravující záležitosti pravoslavné církve v Rusku a hlava Nejsvětějšího synodu mezi léty 1722–1917. \n\nÚřad byl zřízen Petrem I. Velikým v roce 1722 jako projev jeho snahy zcela svázat pravoslavnou církev se státem a jeho zájmy. Mezi léty 1726–1741 nicméně úřad nebyl obsazen. Během 18. a začátku 19. století se prokurátorovi pravomoci a postavení měnilo. V době vládní reformy Alexandra I. byl oberprokurátor přímo odpovědná panovníkovi, později v roce 1817 byl podřízen nově zřízenému ministerstvu kultu (duchovních věcí) (1817–1824). Od roku 1836 získal oberprokurátor prakticky pravomoci ministra pro otázky ruské církve.\n\nK politicky nejvlivnějším oberprokurátorům patřil Konstantin P. Pobědonoscev v letech 1880–1905.\n"}
{"id": "345011", "url": "https://cs.wikipedia.org/wiki?curid=345011", "title": "Front", "text": "Front\n\nFront byl druh vojenské formace v Rusku a Sovětském svazu, skládající se z několika polních armád a menších samostatných jednotek, ekvivalent ke skupině armád. Početnost frontu dosahovala několika set tisíc až milión vojáků. Fronty byly vytvářeny pouze za války, po skončení konfliktu byla velitelství frontů reorganizována ve velitelství vojenských okruhů (na domácím území), skupin vojsk (v zahraničí), nebo zrušena. V praxi byla velikost sovětského frontu v letech 1941–1945 většinou menší než například německé skupiny armád.\n\nZa první světové války byly v Rusku první dva fronty vytvořeny v červenci 1914, později jejich počet vzrostl na pět. Všechny zanikly počátkem roku 1918.\n\n\nV počátečním období války z rozhodnutí místních orgánů sovětské moci vznikaly různě nazývané místní ozbrojené oddíly, někdy sjednocené v armády či fronty. Tyto útvary byly obvykle málo početné a pouze regionálního významu. Vznikly tak fronty: Západní revoluční pro boj s kontrarevolucí, Československý, Severouralsko-Sibiřský, Uralsko-Orenburský, Zakaspický, Akťjubinský, Semirečenský, Ferganský, Kubáňsko-Černomořský, Carycinský, Stepní a jiné.\n\nOd června 1918 byly pro vedení boje proti československému vojsku místní rudé jednotky byly zorganizovány v divize, ty spojeny v armády a armády sjednoceny v první regulérní front – Východní. Na podzim 1918 vznikly fronty i na ostatních směrech. Byly vytvářeny jako svazky několika armád spojených společným cílem, armády pak byly svazky pro vedení boje v samostatném operačním směru. Front sestával z dvou nebo více armád, samostatných skupin vojsk, jezdeckých sborů či divizí, jednotek letectva, obrněných vojsk, týlu.\n\n\n\n"}
{"id": "345012", "url": "https://cs.wikipedia.org/wiki?curid=345012", "title": "Almukantarát", "text": "Almukantarát\n\nAlmukantarát je pomyslná azimutální kružnice na nebeské sféře rovnoběžná s obzorem. Hvězdy ležící na jednom almukantarátu mají stejnou výšku nad obzorem. Almukantarátů je nekonečně mnoho. Nejmenší almukantarát je zenit, největší horizont.\n\n"}
{"id": "345017", "url": "https://cs.wikipedia.org/wiki?curid=345017", "title": "Letecká nehoda", "text": "Letecká nehoda\n\nLetecká nehoda je událost spojená s provozem letadla, která vyústila ve smrt nebo vážné poškození zdraví jedné nebo více osob, podstatné poškození nebo ztrátu letadla.\n\nMezi časté typy leteckých nehod patří srážka letadla s terénem (pádem na terén, nárazem do boku hory, budovy při vzletu a přistání), objektem na zemi (letištní budova, jiné letadlo na letišti, servisní letištní vozidlo) nebo ve vzduchu (střet dvou letadel, střet s ptákem). Takové letecké nehody mívají obvykle tragické následky. I přes toto je letecká doprava považována za jeden z nejbezpečnějších druhů dopravy.\n\nZ pohledu statistiky je nejčastější označovanou příčinou nehody chyba pilotáže, ale toto tvrzení může být ovlivněno politickými vlivy, zájmovými skupinami (výrobci technologie) apod. V praxi se objevují případy, kdy až po několika letech byla nalezena pravá příčina nehody, která byla původně označena jako chyba pilotáže.\n\nV ČR je vyšetřováním leteckých nehod pověřen ÚZPLN. Zákon o civilním letectví (49/1997 Sb.) k tomu definuje pojmy letecká nehoda a incident:\n\nLetecká nehoda je podle § 55 událost spojená s provozem letadla, ke které došlo od okamžiku nastoupení kterékoliv osoby do letadla za účelem letu do okamžiku vystoupení kterékoliv osoby, pokud\n\nIncident je jiná událost spojená s provozem letadla, která může ovlivnit bezpečnost leteckého provozu. Vážný incident je incident, jehož okolnosti nasvědčují tomu, že došlo téměř k letecké nehodě.\n\nPříloha 13 Chicagské úmluvy o civilním letectví stanovuje pro signatářské země doporučení při kategorizaci, šetření a informování o nehodách mezinárodních civilních letů. Podle těchto pravidel vede vyšetřování země, kde k nehodě došlo a vyšetřování se mají právo účastnit i zástupci země registrace, sídla dopravce, výrobce a konstruktérů letounu. Tito zástupci mají přístup na místo nehody, k troskám i všem ostatním důkazům, mají právo se účastnit čtení černých skříněk, mají právo na kopii všech dokumentů vztahujících se k nehodě atd. Předpis stanovuje, co má obsahovat a komu má být předána závěrečná zpráva a stanoví, že tato zpráva má být vydána do dvou měsíců od události. Pokud to z objektivních důvodů není možné, má být v tomto termínu vydána aspoň předběžná zpráva.\n\nNehody se dají rozdělit zhruba na:\n\nV některých případech bývá různými neoficiálními zdroji uváděn i značně odlišný popis průběhu, příčin a okolností leteckých nehod, než jaký vyplývá z výsledků úředního šetření. Tyto teorie zpravidla předpokládají, že z politických nebo ekonomických příčin bylo vyšetřování ovlivněno, nebo zfalšovány jeho výsledky. Nejznámější konspirační teorie se váží k letům KAL 007, TWA 800, Pan Am 103, American Airlines 77 atd., v Polsku vyvolala množství teorií nehoda PAF 101, v českých podmínkách existují spiklenecké teorie např. k nehodám letů ČSA 001, ČSA 540, JAT 367 nebo LZ 101.\n\n\nK vůbec prvnímu leteckému neštěstí došlo dne 17. září 1908, kdy havaroval jeden z amerických průkopníků letectví Orville Wright, při tomto leteckém neštěstí zahynul jeho přítel a jediný pasažér Thomas Selfridge.\n\n\n"}
{"id": "345018", "url": "https://cs.wikipedia.org/wiki?curid=345018", "title": "Vetonové", "text": "Vetonové\n\nVetonové (španělsky , latinsky ) byli předřímské etnikum na Pyrenejském poloostrově. Sídlili mezi řekami Duero a Tajo, především na území současných provincií Salamanca a Ávila a na severu provincií Cáceres, Zamora a Toledo.\n\nVetonové po sobě zanechali řadu hradišť (\"castro\") - opevněných sídel v různých provinciích, především však v provincii Salamanca a Ávila. Na těchto sídlech, dokládajících vysoký stupeň civilizačního vývoje etnika, jsou různé ohraničené areály, některé pro dobytek. Nejdůležitější z těchto lokalit jsou následující:\n\n\nNa pohřebištích těchto hradišť se nachází mnoho hrobů, které vypovídají o významu, jaký ve vetonské kultuře měli válečníci.\n\nZ doby Vetonů, kteří zanechali jako dědictví četné verracos de piedra, se datuje i tradiční sportovní hra, zvaná Calva (hráli ji pastýři, kteří pro zábavu házeli kámen na kravský roh). V současnosti se (v modifikované podobě) hraje v části provincie Castilla y León a částečně v provinciích Ávila, Salamanca a Zamora, v provincii Extremadura pak v okolí Plasencie.\n\nÚzemí Vetonů v rámcových obrysech sousedilo na severu s kmenem \"Vaceů (Vaceos)\", na východě s kmenem \"Carpetanů (Carpetanos)\", na jihu s \"Oretany (Oretanos)\", \"Túrduly (Túrdulos)\" a keltskými kmeny, na východě pak s \"Lusitany (Lusitanos)\".\n\nArcheologicky území Vetonů koresponduje s územím osídleným kulturou nazvanou podle eponymního naleziště \"kulturou Las Cogotas II\" nebo \"kulturou verracos de piedra\" (podle výrazných kamenných plastik); tato kultura se rozvíjí od 5. století př. n. l. jako pokračování předchozí archeologické kultury \"Las Cogotas I\", kterou na konci doby bronzové silně ovlivnil příchod nového indoevropského obyvatelstva. Podle archeologů ekonomika domorodého základu byla tvořena kočovným pastevectvím s nepatrným podílem zemědělství a kontakty s \"Pelendony (Pelendones)\" na severu provincie Soria; kulturní vliv Indoevropanů přicházejících z těchto území přinesl obecné užívání železa, objevení se nových typů keramiky a rozšíření obdělávání dosavadních pastvin.\n\nStavba hradeb hradišť v druhé polovině 5. století př. n. l. vypovídá o vzrůstu bohatství a schopnosti společnosti vynaložit jak ekonomické, tak lidské prostředky (hodiny práce investované do konstrukce na úkor primární produkce) do jejich budování. V tomto růstu bohatství hrály velkou roli kontakty se společnostmi na vyšším stupni vývoje na jihu Pyrenejského poloostrova a vlivy populací kolonizátorů (Řekové, Féničané), se kterými se realizoval čilý obchod po pravěké obchodní stezce, známé později jako \"Vía de la Plata (Stříbrná cesta)\".\n\nPoslední bádání o Vetonech naznačují, že západní hranice rozšíření tohoto lidu byla tvořena řekou Coa, levobřežním přítokem řeky Duero, která plyne paralelně s řekou Águeda, a současnou hranicí s Portugalskem. Jsou zde perfektně vymezené, protože kaňony a údolí řek, které je vytvářejí, etnika spíše rozdělují než spojují. \n\nHranice tak je určena s \"Astury\" na druhém břehu řeky Duero a od ústí řeky Tormes až k obci Ledesma, s \"Lusitany\" na západě na druhém břehu řeky Coa, sahajíc na jihu od Ciudad Rodrigo k Sierra de Gata, dále pokračuje směrem na jihozápad údolím Eljas k jejímu ústí do řeky Tajo, víceméně sledujíc současnou hraniční linii mezi provincií Cáceres a Portugalskem.\nJižní hranice sleduje řeku Guadiana, blízko jejích vod se objevují rovněž verracos. Všechna vetonská hradiště situovaná na severu Guadiany mají stejnou obrannou strukturu a materiál z jejich nekropolí je identický s materiálem z hradišť a pohřebišť v provincii Ávila.\n\nKolem roku 500 př. n. l. – 400 př. n. l. došlo k hlubokým změnám ve vnitrozemí poloostrova. Zavedení nových zemědělských technologií (proces odlesňování, přeměna lesů v pastviny a pole) způsobilo, že sídla byla větší a trvalejší, lze pozorovat demografický růst a větší sociální hierarchizaci. \n\nZvětšení a akumulace bohatství se odrazilo v obchodní síti a v dálkových kontaktech. Hrozba možných invazí vedla k budování hradeb, věží, příkopů; takto opevněná sídla se obecně označují jako „castros“ (hradiště). Mění se nakládání s mrtvými - spalují se a popel dává do uren, které se ukládají na oddělených pohřebištích, zatímco předtím se mrtví bez kremace pochovávali do země. Studium železných předmětů, které se nacházejí v hrobech (spony, zbraně aj.), vypovídá o tom, že některá pohřebiště byla užívána několika generacemi, v průběhu 200-300 let.\n\nDošlo rovněž ke změnám v každodenním životě, k všeobecnému rozvoji metalurgie železa a zavedení hrnčířského kruhu, na němž byla vyráběna charakteristická oranžová malovaná keramika.\n\nVetonská hradiště lze označit za opevněná města, s hradbami a příkopy, uvnitř kterých žilo 500 až 2000 obyvatel. Domy byla pravoúhlé se střechami ze slámy, o jedné i několika místnostech, vždy s otopným zařízením.\n\nHradiště jsou situována na těžko přístupných vyvýšených polohách poblíž pramenů vody a komunikací; i když v některých případech se nacházejí na rovných terénech na zemědělských půdách, většinou však hledají ochranu ve výšinách.\n\nLze rozlišit čtyři typy těchto sídelních poloh:\n\n\n\n\n\nPřírodní obranné prvky jsou doplněny umělými: hradbami, věžemi, příkopy a poli se zakopanými špičatými kameny.\nHradby jsou budovány bez základů, přímo na rostlé skále, z kamenů kladených nasucho (bez malty). Původní výška hradeb není známa, ale v Picón de la Mora jsou dochovány ve výšce 4 metry, 5 metrů v la Corraja nebo 6 metrů v Castillo de Gema (Yecla de Yeltes). Je velmi pravděpodobné, že hradby byly nahoře zakončeny palisádou z dřevěných kůlů nebo z nepálených cihel. Hradby jsou přizpůsobeny reliéfu terénu a mívají bastiony, především u bran. Pouze na konci doby železné některá hradiště mají věže čtvercového půdorysu vystavěné z pravidelných kvádrů.\n\nBrány jsou relativně stejné, budované podle dvou schémat, jednak v podobě nálevky, kde dvě zdi hradby jsou zakřiveny dovnitř, tvoříc uličku, někdy jsou opatřeny bastiony po stranách, (např. Las Cogotas La Coraja nebo El Raso). Jiné brány jsou vybudovány podle schématu, kdy ramena hradby se překrývají, dvě zdi jdou paralelně vedle sebe a mezi nimi je ponechán prostor k průchodu; oba typy umožňují účinnou obranu tím, že útočníci musí k bráně proniknout poměrně úzkým dlouhým prostorem, kde jsou vystaveni akcím obránců.\n\nNěkdy se nacházejí před hradbami příkopy, mnohem obvyklejší jsou pole se zakopanými špičatými kameny, založená v nejvíce zranitelných a nechráněných místech. Někteří autoři se domnívají, že sloužily k zabránění útoků jízdy, jiní zase útoku pěšího. Tyto obranné prvky jsou rozšířeny od severovýchodu Pyrenejského poloostrova, mezi jižními Vetony jsou sporadické a téměř neexistují.\n\nVnitřní organizace opevněných sídel je podmíněna výchozy žuly na povrch, vnitřní prostor je nicméně plánovitě rozdělen do různých zón a areálů. Na některých nalezištích byly zjištěny areály elity a jiné, chudší - v kontrastu podle výbavy domácností, nalezené při výzkumech. Na mnoha hradištích byla odkryta obydlí i vně hradeb; jsou to čtvrti zvané „extra muros“, které naznačují, že hradby neznamenaly důsledek nebezpečí a nestability. \n\nMezi hradišti ávilskými jsou svatyně, jako je El Raso de la Candelada a Ullaca, zatímco kolem Salamanky nalezeny nebyly.\n\nCharakteristické znaky vetonských pohřebišť jsou:\n\nPohřební ritus byl téměř výlučně žárový (mrtvoly se spalovaly) a popel se ukládal do země v urně nebo bez ní. V některých hrobech se vyskytují předměty jak kovové, tak keramické z vybavení domácnosti. Na některých nalezištích byly pozorovány zbytky kostí a přepálených kovových fragmentů (Las Cogotas), což mohla být místa, kde se těla zpopelňovala. Podoba hrobu a uložení urny se různí. Některé hroby tvoří jednoduše důlky malých rozměrů v zemi, v jiných případech se setkáváme s mohylami (La Osera, El Mercadillo, La Coraja) nebo vypálením (Las Cogotas) a také s pokrytím oblázky (El Raso, El Romazal I, Alcántara).\n\nNekropole na západním okraji vetonského teritoria, v Zamora a Salamanca, nejsou známy; důvodů může být několik:\n\nPředměty v hrobech nalezené vypovídají o tom, že první pohřby pocházejí z doby kolem roku 500 př. n. l.; v této době hlavním typem nálezů je železný meč ve všech svých variantách, především s nevyvinutými anténami, typickými pro kulturu popelnicových polí, a obětní vázy vedle keramiky robené v ruce s výzdobou hlazenou. Na konci 4. století př. n. l. se na pohřebištích začínají vedle mečů objevovat dýky typu „Monte Bernorio“ a posléze kolem 300 př. n. l. dýky s dvěma kuličkami (nazývané podle tvaru svého knoflíku), nelze opomenout i další součást výzbroje - kopí a oštěp.\n\nZnačné bohatství v mladší době železné – době laténské bylo velmi nerovnoměrně rozděleno, čehož důsledkem byly značné sociální rozdíly. Struktura společnosti se podobala pyramidě, na jejímž vrcholku stála vojenská elita, která užívala koně a luxusní zbraně; po nich následovala početná bojovnická báze ne tolik bohatá, s prostšími zbraněni; následuje skupina obchodníků a řemeslníků; a úplně nakonec velká masa lidí nízkého rodu (kolem 85% populace), včetně otroků a/nebo nevolníků; např. Plútarchos ukazuje jejich existenci v Salamance kolem 220 př. n. l. Aristokracie musela v této společnosti hrát důležitou roli.\n\nChov dobytka byl jednou z nejdůležitějších ekonomických aktivit. Dobytek poskytoval maso, mléko, kůže, kožešiny, kosti a rohovinu (pro nástroje a nářadí, ale i ozdoby). Lze předpokládat, že část areálů vně hradeb mohla sloužit jako ohrady pro dobytek, které měly chránit tento velmi cenný majetek. Archeologické nálezy naznačují, že se pěstovaly různé druhy dobytka - skot, prasata, ovce a kozy. \n\nNelze ovšem pominout zemědělství; na některých lokalitách se nacházejí zuhelnatělá zrna obilí, jako na Las Cogotas nebo El Raso, a existence nalezišť malého rozsahu ve Vega del río Adaja, v Ávile, může vypovídat o malých usedlostech zaměřených na zemědělskou produkci. Je nutno uvažovat i o sběru divokých plodů a lovu, neboť mezi kostmi zvířat nalezenými na hradištích jsou i kosti divokých prasat a jelenů.\n\nObchodní kontakty s kulturami vzdálenými dokládají na nekropolích i sídlištích předměty z míst vzdálených od Pyrenejského poloostrova, jak východních, tak řeckých a iberských.\n\nJedním z výrazných uměleckých projevů Vetonů jsou verracos de piedra, kamenné plastiky býků a kanců a v některých případech divokých sviní, které se nacházejí na území Vetonie. Funkce těchto plastik je velmi diskutabilní a může jít jak o památníky připomínající vítězství, tak o mohou mít význam magicko-religiózní pro ochranu a reprodukci dobytka.\n\nJiné mohly mít spojitost s pohřbíváním, ať už plastiky, které jsou spojené s kameny s prohlubněmi, na způsob víka hrobu, tyto plastiky a jiné s náhrobními nápisy však náležely vetonským romanizovaným elitám .\n\nPoslední výzkumy ukazují, že tyto plastiky mohly mít i význam ekonomický. Většina, vyjma těch, které jsou v současné době sekundárně umístěny v obcích, se nachází in situ, tedy na původním místě, a to poblíž dobrých pastvin, míst s vodou, na místech s velmi dobrým výhledem. Snad mohly fungovat jako signalizace o dobrých pastvinách a zdrojích vody. Pro lepší pochopení tohoto vysvětlení je nutno vzít v úvahu jejich velkou hodnotu a cenu, kterou znamenala realizace těchto plastik pro společnost, a to jak jejich tesání, tak umístění (např. jedna z nich, ve Villanueva del Campillo, Ávila má mimořádné rozměry – 2,5 m délky a 2,43 m výšky). \n\nJe třeba vyzdvihnout významnou roli, kterou ve vetonské společnosti hrají koně: jako nepostradatelný prvek při pasení dobytka (již odpradávna koně byli nejlepší spojenci člověka pro život v těchto drsných krajinách) i jako prvek vojenské síly - např. podle Apiana (De Iberia, 62 a 67) ve válkách lusitánských proti Římu, nebo slavná jízda vetonská, tentokrát po boku Římanů. Plinius Starší, římský spisovatel, podává zprávy, že mezi Lusitany se chovala rasa koní tak rychlých, že vznikla pověst, že jejich klisny oplodnil vítr (Zephyros).\n\nVetonové představovali zbytek původních populací Pyrenejského poloostrova. Jejich společnost doznala výrazných změn vpředvečer římské okupace. Tyto změny se objevují na počátku 2. století př. n. l. a jasně se dají pozorovat v architektuře a v urbanistickém řešení některých sídel.\n\nZačínají se stavět hradby z nepravidelných kvádrů velkých rozměrů, objevují se věže kvadratického půdorysu, jako v La Mesa de Miranda, zvětšuje se rozloha sídel, jako v Las Cogotas nebo Salamanca, zakládají se sídla nová, jako El Raso. Lze pozorovat, že mezi nimi existuje hierarchie; významnější sídla jsou uspořádána do jednotlivých čtvrtí s dílnami, posvátnými okrsky, tržiši atd. Tato opevněná sídla mladší doby železné mají název „Oppida“, slovo, které začal používat Gaius Iulius Caesar pro velká sídla v Galii.\n\nTato sídla se pro svůj charakter považují některými za první předhistorická urbánní centra západní náhorní plošiny. Například od roku 300 př. n. l. Salamanca již měla rozlohu 20 ha, je téměř jisté, že jiná sídla dosáhla svých stávajících rozměrů, jako Las Cogotas 1 15 ha, La Mesa 19 ha. Později La Mesa de Miranda obsadila část nekropole a rozšířila svůj obvod na 30 ha. Tato skutečnost se dává do vztahu s římským tlakem a z toho plynoucí s obecnou nejistotou v této době (výpravy prétora Postrumia v roce 179 př. n. l. nebo Viriata v polovině 2. století př. n. l.\n\nArcheologické výzkumy a odkryvy dokládají, že v těchto sídlech žilo mnoho lidí v obydlích, dílnách a jiných budovách uspořádaných do ulic, což vypovídá o jejich plánovitém budování. Byly zjištěny i nezastavěné zóny, které mohly sloužit jako místa pro společné ustájení dobytka. Zonace do čtvrtí bohatých obydlí, jiných chudších, domů za hradbami, dílen, smetišť aj. může vypovídat o sociální diferenciaci, která se projevuje také na pohřebištích. Výrazným příkladem hierarchizace sídel může být Ulaca v provincii Ávila, považovaná za oppidum (cca 70 ha) svou svatyní, které bylo jedinečným centrem oblasti a jedním z největších urbánních center poloostrova v mladší době železné.\n\nLze předpokládat, že díky vlivu Říma se vetonská společnost přeměnila ve společnost urbánní. Některé texty podávají historické svědectví, že první kontakty mezi Vetony a Římany byly v roce 193 př. n. l., při tažení prétora Marca Fulvia, který přemohl a obrátil na útěk do oppida Toletum (Toledo) vojsko sestavené z Carpetanů, Vetonů, Vaceů a Keltiberů.\n\nV těchto letech se objevují předměty římského původu - nádoby na víno či ocet, tkaniny aj. a je možné, že římské předměty na nalezištích jako Salamanca, Toro, Coca, Las Cogotas, La Mesa de Miranda nebo El Raso de Candeleda jsou z této doby. Jejich přítomnost signalizuje velký ekonomický skok, což by mohlo znamenat, že rozvoj oppid byl nastartován touto nutností vztahů s Římem. Důkazy procesu, který ústí do vzniku urbánních center, se však objevují již od 5. století př. n. l., kontakty s Římem tedy jednoznačně nebyly impulsem tohoto fenomenu, i když jistě výrazně přispěly jeho rozmachu. \n\nProdukce železa, lití bronzu, výroba keramiky, tkanin, opracování kamene, i výroba zemědělská a dobytkářská, vybavení pohřebišť a obchodní vztahy a výměna produktů na velkou vzdálenost, které jsou doloženy na sídlištích i pohřebištích, dovolují mluvit o rostoucí industrializaci vetonských sídel již generace před příchodem Římanů.\n\nNelze popřít, že působení římského světa na Poloostrov urychlilo tento proces. Právě tehdy zobecnilo užití keramiky točené na kruhu a její produkce ve velkém měřítku; současně lze pozorovat pozvolné mizení malované keramiky robené v ruce a objevení se hrnčířských dílen na hradištích, jako je dílna na Las Cogotas; znamená to specializaci výroby, totiž že řemeslníci věnovali celý svůj čas této výrobě, aniž by ho museli věnovat základním činnostem jako zemědělství a dobytkářství.\n\nV průběhu 2. a 1. století př. n. l. se sjednotila produkce na celém vetonském teritoriu. Keramika byla točena na kruhu, mnoho nádob mělo v průřezu) okraje ve tvaru „golfové hole“ či v podobě kachní hlavy, nacházejí se poháry, mísy, lahve, kulovité nádoby, nálevky. Nádoby byly malovány motivy ve formě pruhů, zvlněných linií, meandrů, motivy inspirovanými košíky a charakteristickými koncentrickými kruhy a půlkruhy. \n\nV roce 61 př. n. l. byl Gaius Julius Caesar jmenován guvernérem Hispánie Ulterior a pod záminkou vymýcení vetonských a lusitánských lupičů donutil obyvatelstvo opustit opevněná sídla a sestoupit do rovin a zakázal stavět opevnění.\n\nTento čin významně změnil strukturu osídlení teritoria. Obyvatelé hradišť zvolili různá řešení: některá fungovala dál jako malá centra, která časem získala podobu obcí. Archeologicky je pozorovatelné, že opuštění sídel se musela dít dobrovolně, neboť nebyly nalezeny stopy po vojenských událostech, jako např. vypálení sídel.\nNezdá se, že tato doba by byla z časů nejvíce nepřátelských Římu a mlčení pramenů to potvrzuje. Snad našli lepší místa pro osídlení ve shodě se zájmy Římanů, zhodnocujíce prostředky zemědělské, dobytkářské, hornické, strategické (komunikace a města); vše bylo ovšem kontrolováno vojskem, které vytvářelo imperiální poměry.\n\nTato strategie ovšem začala již v 2. století př. n. l. Úspěšnější však byla ve válkách sertoriánských (podle guvernéra Quinta Sertoria) v letech 82 př. n. l.-72 př. n. l.. Tehdy se centra jako Las Cogotas, La Mesa de Miranda nebo Ulaca začínají vylidňovat, což dokazuje skutečnost, že se v nich nenacházejí římské předměty. Obyvatelstvo muselo přesídlit do nížin, pravděpodobně na místo nynější Ávily, které má očividnou podobnost s Ptolemaiovým městem „Óbila“ , i když nejsou přesvědčivé doklady pro tento závěr - nejsou doklady, že v Ávile existovalo hradiště mladší doby železné, ale našla se zde keramika, která svědčí o osídlení v 1. století př. n. l., což odpovídá nedostatku pozůstatků v „oppidech“ údolí.\n\nV Ciudad Rodrigo a Salamance je možno konstatovat vztah mezi světem domácím a římským. Jiná hradiště, spojená s dolováním v oblasti, nabývají na významu během staršího císařství, jako Las Merchanas nebo Yecla la Vieja. Na jih od řeky Gredo se našly římské republikánské denáry a asy v El Raso de la Candaleda, k jejichž opuštění došlo v Caesarově době, jak bylo zjištěno; jejich obyvatelstvo se přesídlilo do Talavera la Vieja (Augustobriga) nebo do Talavera de la Reina (Caesarobriga).\n\nV 1. století př. n. l. přítomnost Římanů na jih od řeky Tajo nemohla být příliš konzolidovaná, ale od této doby se obyvatelstvo planiny projevuje stejnou hmotnou kulturou jako opevněná hradiště, jejichž obyvatelé postupně zabírají úrodnější zemědělské oblasti. Založení „Norba Caesarina“ v roce 34 př. n. l. (nyní Cáceres) se dává do spojitsti s opuštěním hradiště Villasviejas a okolních center, neboť byly vzdálené komunikacím, zatímco Norba měla dobrou geografickou pozici ve vztahu k „Stříbrné cestě“ (Vía de la Plata).\n\n\n"}
{"id": "345020", "url": "https://cs.wikipedia.org/wiki?curid=345020", "title": "Mimořádná událost v drážní dopravě", "text": "Mimořádná událost v drážní dopravě\n\nMimořádná událost v drážní dopravě je technicko-právní termín, který označuje jak nehody v drážním provozu, tak i méně závažné události, které je třeba prošetřit a vyvodit z nich důsledky. Drážními nehodami jsou především železniční nehody a tramvajové nehody, případně nehody na jiných kolejových drahách (pozemní lanová dráha, metro). V České republice spadají do stejného právního režimu i visuté lanové dráhy a také trolejbusová doprava, jejíž nehody jsou ovšem zároveň vždy i silničními nehodami. Mimořádné události, jejichž následky nedosahují závažnosti nehody, se označují jako \"ohrožení\". \n\nNehoda v drážní dopravě je definována v § 49 zákona č. 266/1994 Sb., o dráhách. Pojem \"mimořádná událost v drážní dopravě\" zahrnuje závažnou nehodu, nehodu a ohrožení. \n\nMimořádná událost v drážní dopravě může být současně dopravní nehodou v provozu na pozemních komunikacích, dojde-li například ke střetu na železničním přejezdu nebo jde-li o nehodu trolejbusu či tramvaje. \n\nProvozovatel dráhy a dopravce jsou povinni každou mimořádnou událost hlásit Drážní inspekci. Nehodu nebo závažnou nehodu musí současně hlásit též Policii České republiky. Dále jsou povinni zajistit místo události a provést dokumentaci. Uvolnit dráhu jsou povinni po souhlasu Drážní inspekce. Dále jsou povinni zjišťovat příčiny a okolnosti mimořádných události a činit opatření k jejich prevenci. Dopravní řád drah (vyhl. 173/1995 Sb.) stanoví, že musí být stanoveny jednotné technologické postupy pro řešení mimořádných událostí (obvykle v provozním předpise). Speciální požadavky upravuje § 74 DŘD.\n\n"}
{"id": "345023", "url": "https://cs.wikipedia.org/wiki?curid=345023", "title": "Jednobuněčný organismus", "text": "Jednobuněčný organismus\n\nJednobuněčný organismus je takový organismus, který se skládá jen z jedné buňky. Mezi jednobuněčné počítáme bakterie a archea (ačkoliv některé mají sklon k tvorbě plodniček či agregátů, také mnohé sinice jsou spíše mnohobuněčné) a dále mnohá jednobuněčná eukaryota (tzv. protisté) – tedy prvoci, mnohé řasy či houby (např. kvasinky či některé hlenky). \n\nMnoho jednobuněčných patří mezi mikroorganismy (ne však nutně, viz \"Thiomargarita namibiensis\").\n\n"}
{"id": "345030", "url": "https://cs.wikipedia.org/wiki?curid=345030", "title": "Zond 8", "text": "Zond 8\n\nZond 8 (Зонд 8) byla bezpilotní kosmická loď SSSR vyslaná k Měsíci roku 1970, osmá oficiální z programu Zond. Byla katalogizovaná v COSPAR jako 1970-088A. Po obletu Měsíce se loď vrátila k Zemi.\nSondu - loď vyprojektovalo středisko Koroljova. Byl to typ kosmické lodě, zcela odlišný od průzkumných sond Zond 1-3, určený pro dvoučlennou posádku. Hmotnost lodě byla 5375 kg. Kabina vyšla konstrukčně z kabiny lodí Sojuz.\n\nPo startu z kosmodromu Bajkonur 20. října 1970 za pomoci rakety Proton K/D se dostala na nízkou parkovací dráhu kolem Země, odtud díky zapálení motoru posledního stupně se vydala na dráhu kolem Měsíce.\n\nDne 21. října loď vyfotografovala Zemi ze vzdálenosti 65 000 km. TV snímky naší planety během prvních tří letových dní odeslala k Zemi. Dne 22. října ve vzdálenosti 250 000 km byla provedena korekce letové dráhy a dva dny poté proletěla 1120 km nad povrchem Měsíce. Pořídila řadu barevných i černobílých fotografií a prováděla měření v blízkosti Měsíce.\n\nZpátky se kosmická loď vrátila k atmosféře Země 27. října, ale na rozdíl od předchozích letů Zond 6 a Zond 7 ze severní strany. To mělo své výhody, lépe se dala sledovat z pozorovacích stanic SSSR. Krátce před vstupem do atmosféry se od Zondu oddělila kabina lodě a po balistické, dosti strmé dráze sestupovala k Zemi. Dráha byla kratší, ovšem s velkým přetížením. Let skončil na hladině Indického oceánu 27. října 1970, odkud ji vylovila jedna z řady čekajících lodí SSSR – oceánografická Tamaň. Dopravila ji do indického přístavu Bombaj a odtud ji letadlo An-12 přepravilo do Moskvy.\n\nLetem Zondu 8 byla řada letů prototypu kosmické lodě určené pro (neuskutečněné) přistání kosmonautů SSSR ukončena.\n\n"}
{"id": "345032", "url": "https://cs.wikipedia.org/wiki?curid=345032", "title": "Lothar I. Francouzský", "text": "Lothar I. Francouzský\n\nLothar I. Francouzský (941 – 2. března 986, Laon) z dynastie Karlovců byl západofranský král v letech 954 až 986.\n\nByl synem krále Ludvíka IV. a Gerbergy, sestry císaře Oty I. Vládu v Západofranské říši nastoupil po smrti svého otce v roce 954. Zvolen byl v Remeši na popud své matky a jejich sourozenců (císař Ota I. a další). Jeho regentem se stal protivník jeho otce, pařížský hrabě Hugo Veliký, syn dřívějšího protikrále Roberta. Nezávisle vládnout začal Lothar teprve až po smrti Huga, strýce Bruna a matky Gerbergy. Věděl, že pařížská hrabata mají velký vliv a proto se se snahou o jeho snížení spojil s hrabaty z Vermandois a Flander. Roku 966 se oženil s Emmou, dcerou italského krále Lothara II.\n\nV roce 978 obsadil Lotrinsko, neboť císař Ota II. jmenoval Lotharova bratra Karla dolnolotrinským vévodou a Lothar se tak domníval, že mu toto území patří. Obsadil i Cáchy, na což císař odpověděl protiakcí, při níž s armádou obsadil Soissons, Remeš a Laon a dostal se až k Paříži. Jeho vojsko ale pod tlakem armády Huga Kapeta, syna Huga Velikého, a dalších šlechticů podporovaných Lotharem muselo s těžkými ztrátami ustoupit. Mír byl uzavřen v roce 980.\n\nV roce 983 byl Lothar jmenován opatrovníkem osiřelého Oty III. Lothar I. zemřel 2. března 986 zanechaje po sobě syna-nástupce Ludvíka. Pohřben byl v bazilice sv. Remigia v Remeši.\n"}
{"id": "345034", "url": "https://cs.wikipedia.org/wiki?curid=345034", "title": "Anšar", "text": "Anšar\n\nV akkadské mytologii Anšar (často vyslovováno i jako \"Anšur\"), znamená \"\"základní kámen nebes\"\" a je bohem nebes. Jeho manželkou byla jeho sestra Kišar. Oba mohli představovat nebesa (\"an\") a zemi (\"ki\"). Byli druhou generací bohů; jejich rodiči byli Lahmu a Lahama a prarodiči Tiamat a Apsu. Oni sami byli rodiči Anu, dalšího boha nebes. V době vlády Sargona II. asyrští kněží sloučili jeho identitu s asyrským bohem Ašurem; důvodem bylo prokázat Ašurovo místo v mýtu o stvoření světa Enúma eliš. \n"}
{"id": "345037", "url": "https://cs.wikipedia.org/wiki?curid=345037", "title": "Vojtěch Krch", "text": "Vojtěch Krch\n\nVojtěch Krch (23. července 1892 Hořice – 20. listopadu 1966 Praha) byl český architekt, teoretik architektury a pedagog.\n\nVojtěch Krch vystudoval Vysokou školu architektury a pozemního stavitelství v Praze, kde absolvoval v roce 1916. V letech 1916–1919 byl asistentem na ČVUT, v letech 1919–1920 byl projektantem na Ministerstvu železnic. V letech 1920–1928 působil ve firmě Ing. Záruba-Pfeffermann v Praze. Od roku 1928 pracoval samostatně.\n\nJe autorem funkcionalistické budovy železniční stanice Poděbrady, první železniční stanice vystavěné v Čechách ve funkcionalistickém slohu, budovy ředitelství Československých státních drah v Olomouci či staniční budovy v Tatranské Štrbě. Je též autorem přestavby výpravní budovy železniční stanice Česká Třebová, provedené v roce 1921 ve stylu moderny s výraznými prvky kubismu , autorem rodinné vily na Barrandově v Barrandovské 155/15 a autorem pavilonu pro Maroldovo panorama bitvy u Lipan na pražském výstavišti v Holešovicích. \n"}
{"id": "345042", "url": "https://cs.wikipedia.org/wiki?curid=345042", "title": "Innokentij Fjodorovič Anněnskij", "text": "Innokentij Fjodorovič Anněnskij\n\nInnokentij Fjodorovič Anněnskij rusky: Иннокентий Фёдорович Анненский, (1. září / 20. srpen 1855, Omsk – 13. prosinec  / 30. listopad 1909, Petrohrad) ruský symbolistický básník, překladatel a kritik.\n\nNarodil se v Omsku, kde jeho rodiče přechodně pobývali. Po návratu do Petrohradu záhy osiřel a dětství prožil v rodině svého mnohem staršího bratra Nikolaje Fjodoroviče Anněnského, známého národnického publicisty, a jeho ženy A. N. Anněnské, populární spisovatelky dětských knih. V roce 1879 absolvoval historicko-filologickou fakultu petrohradské univerzity disertační prací ze srovnávací jazykovědy. Téhož roku se oženil a začal působit jako středoškolský profesor klasické filologie, ruského jazyka a teorie literatury. V roce 1890 se stal ředitelem soukromé střední školy v Kyjevě. Po třech letech musí místo opustit pro „přílišnou svobodomyslnost“. Vrací se krátce do Petrohradu jako ředitel 8. gymnázia a v letech 1896 - 1906 je ředitelem gymnázia v Carském Sele. Zde ovlivnil řadu studentů: např. Annu Andrejevnu Achmatovovou, jejího pozdějšího manžela Nikolaje Stěpanoviče Gumiljova a Osipa E. Mandelštama.\nV roce 1906 je sesazen a přeřazen na administrativní funkci inspektora petrohradského školního obvodu. Důvodem byla jeho ochrana několika studentů, kteří se zúčastnili první ruské revoluce. Od roku 1908 přednáší staré řecké dějiny na petrohradském dívčím institutu. Žádá o uvolnění ze státní služby, která je po průtazích vyřízena 13. prosince 1909, přesně v den, kdy cestou na schůzku Společnosti klasických filologů umírá na srdeční mrtvici. V nekrologu stálo: „Innokentij Anněnskij, dlouholetý ředitel gymnázia v Carském Selu, který se ve volných chvílích zabýval poezií“.\n\n\n\n\n\n\nJe po něm pojmenována planetka: (3724) Annenskij\n\n\n"}
{"id": "345049", "url": "https://cs.wikipedia.org/wiki?curid=345049", "title": "Lothar", "text": "Lothar\n\nJméno Lothar neslo více evropských panovníků:\n\n"}
{"id": "345052", "url": "https://cs.wikipedia.org/wiki?curid=345052", "title": "Gossip Folks", "text": "Gossip Folks\n\nGossip Folks je Hip Hop singl americké raperky Missy Elliott a Ludacrise, vydaného v roce 2003. Píseň je druhý singl z jejího alba Under Construction, vydaného v roce 2002. Gossip Folks dosáhl 8.místa v hitparádě Billboard Hot 100 a 9.místa v singlové hitparádě v Anglii. Píseň je Missyina odpověď na různé mýty o ní (např. její sexuální orientace nebo její váha). Gossip Folks obsahuje sampl z Double Dutch Bus od Frankie Smith z roku 1981. Video k písni režíroval Dave Meyers.V posledních 10 sekundách videoklipu se objeví jako řidič autobusu Darryl McDaniels, což je DMC z Run DMC.Na konci videoklipu je nástěnná malba věnovaná zesnulým hvězdám Aaliyah, Lisa Lopes, a Jam Master Jay.\n\n\n"}
{"id": "345053", "url": "https://cs.wikipedia.org/wiki?curid=345053", "title": "Fiat Linea", "text": "Fiat Linea\n\nFiat Linea je pětimístný sedan nižší střední třídy představený v roce 2006 na istanbulském autosalonu. Evropská premiéra se konala na autosalonu v Lipsku. Zpočátku byla Linea vyráběna v turecké továrně firmy Tofas A. S. v Burse v objemu 60 tisíc vozů za rok. Později se výroba rozšířila i do jiných zemí, například do Ruska či Brazílie.\n\nFiat Linea je určen pro trhy Východní Evropy, Latinské Ameriky a Blízkého Východu. V modelové řadě nahradil model Marea a stal se největším sedanem automobilky. Linea je založena na platformě Fiatu Grande Punto, design byl navrhován ve Fiat Centro Stile.\n\nVšechny motory jsou v nabídce s pětistupňovou manuální nebo robotizovanou převodovkou Dualogic™. Robotizovaná převodovka je schopna pracovat v automatickém nebo sekvenčním režimu.\n\nFiat Linea je postaven na podvozku s rozvorem 2603 mm. Karoserie dosahuje délky 4560 mm, je 1730 milimetrů široká a 1494 mm vysoká. Rozchod kol vpředu je 1471 mm, vzadu dosahuje 1483 mm. Zavazadlový prostor má objem 500 litrů, při sklopení zadních sedadel pak 870 litrů. Pohotovostní hmotnost vozidla činí 1235 kg, užitečná hmotnost vozu je 435 kg. Nádrž má objem 45 litrů, kombinovaná spotřeba se samozřejmě liší verzí, jinak se ale pohybuje v rozmezí pěti až sedmi litrů na 100 km. Fiat Linea se vyrábí pouze v karosářské verzi sedan s pěti dveřmi, uvnitř je pět míst. Maximální rychlost se pohybuje v rozmezí 165 km/h až 200 km/h (v závislosti na motorizaci). Zrychlení z 0 na 100 km/h proběhne za devět až čtrnáct sekund, což opět závisí na motoru.\n\nAktivní bezpečnost zahrnuje ABS s EBD – systém omezující ohřívání brzdových kotoučů pomocí úpravy intenzity brzdění podle momentální přilnavosti pneumatik k vozovce, ESP – stabilizační systém pomáhající řidiči udržovat kontrolu nad vozidlem a zajišťovat tak větší bezpečnost a pohodlí při jízdě, ASR – zabraňuje prokluzu kol při rozjezdu v horších podmínkách s nízkou přilnavostí pneumatik k vozovce, MSR – zabraňuje zablokování kol a následné ztrátě stability automobilu, Hillholder – systém zabraňující nechtěnému couvnutí auta při rozjezdu do kopce.\n\nPasivní bezpečnost zahrnuje systém Airbag Smart2 – inteligentní systém přizpůsobující naplnění airbagů intenzitě nárazu a aktuálnímu obsazení sedadel a ochraňující posádku v případě náhlého nárazu; boční a okenní airbagy – při nárazu výborně chrání posádku díky rozvinutí do správné polohy, tříbodové bezpečnostní pásy – celkem pět tříbodových pásů, dva přední jsou vybaveny omezovači zátěže, protipožární systém (FPS) – systém během milisekundy po nárazu uzavře přívod paliva do motoru.\n\nDesignéři Fiat Centra Stile navrhli podobu Fiatu Linea v klasickém italském stylu. Zadní světla jsou sladěná s nárazníkem a kapotou zavazadlového prostoru, přední světlomety mají tvar kapky. Karoserie se vyhnula hranatým tvarům, ty nahradily plynulé linie a zaoblené prvky, čímž se minimalizuje nárazová plocha. Výrazně skloněné čelní sklo zlepšuje aerodynamiku a zajišťuje více místa uvnitř.\n\nInteriér vyniká harmonickými a ladnými liniemi. Čelní sklo a boční okna poskytují dobrý výhled ven, pohled dozadu je dobrý díky vnějším zakřiveným zrcátkům. Sedadlo řidiče je výškově nastavitelné, výškově i teleskopicky je také nastavitelný volant. Přední i zadní sedadla mají nastavitelné opěrky hlav. Konstrukce sedadel je dělaná proti proklouznutí cestujících pod pásy, což je jeden z důležitých prvků pasivní bezpečnosti.\n\nHandsfree systém Blue&Me™, vytvořený společností Microsoft, je v současnosti využíván u všech nových vozů Fiat. Pomocí této technologie lze snadno ovládat telefon připojený přes Bluetooth, poslechnout si příchozí textovou zprávu nebo ovládat audio systém. Tato technologie zároveň zvyšuje bezpečnost. V Brazílii byla Linea prvním autem vybaveným Blue&Me Nav systémem, neboli systémem Blue&Me s integrovanou navigací GPS.\n\nZávodní verze Linee nese název podle argentinského šampionátu cestovních vozů TC2000 (Turismo Competicion 2000). Vůz má šestistupňovou převodovku Xtrac a jeho hmotnost činí 1080 kg. Speciálně upravený automobil dostal mohutnější brzdové kotouče, nové zavěšení a spoiler. Vstup Linee TC2000 do šampionátu v Argentině byl spojen s připomenutím 90. výročí existence společnosti Fiat na trhu v Latinské Americe, kde působí od roku 1919.\n\n"}
{"id": "345057", "url": "https://cs.wikipedia.org/wiki?curid=345057", "title": "Boris Godunov (Puškin)", "text": "Boris Godunov (Puškin)\n\nBoris Godunov (1825, \"Борис Годунов\") je historická tragédie ruského romantického básníka, prozaika a dramatika Alexandra Sergejeviče Puškina (1799 – 1837) zabývající se společenskou i individuální problematikou moci. Hlavní myšlenkou celého díla je nadčasová úvaha o tom, jakým způsobem se utváří dějiny a nakolik člověk znalý historie může ovlivnit politické dění. Významná je i kritika toho, jakým způsobem (podvod, vražda nebo jiný zločin) se velká část panovníků dostane na trůn.\n\nDrama je psáno v blankversu.\n\nTragédie líčí ve sledu chronologických obrazů z let 1598 až 1605 období vlády cara Borise Godunova. V ději se vyskytuje mnoho postav a složitost celého příběhu graduje společně s množstvím vedlejších zápletek a odboček, které autor do hlavní linie příběhu vkládá.\n\nHra začíná roku 1598 po smrti cara Fjodora, syna a následníka Ivana Hrozného. Fjodorův poručník Boris Godunov se uvoluje po vypočítavém váhání nastoupit na uprázdněný trůn. Jeho svědomí ale tíží dávný zločin - nechal zavraždit dalšího Ivanova syna a dědice careviče Dimitrije, aby si připravil cestu k vládě.\n\nDalší část hry se odehrává v roce 1603. V Čudovském klášteře žije mnich Pimen, který byl svědkem zavraždění careviče. Ten zapsal pro pozdější věky toto hrozné tajemství a svěřil je svému ctižádostivému žákovi Grigorijovi. Grigorij, vlastním jménem Jurij Otrepjev, prchne z kláštera, uteče do Litvy, a tam získá polského krále i šlechtu pro sebe, neboť jim namluví, že je carevič Dimitrij. Shromáždí polsko-rusko-kozácko-litevské vojsko a vytáhne na Moskvu porazit stávajícího cara. Cestou se ale zastavuje v domě pana Višněveckého, kde se zamiluje do Mariny, dcery sandoměřského vojvody Jerzyho Mniszka, která je sice nesmírně krásná, ale také neskonale pyšná, a vyjeví jí celé své tajemství. Marina slíbí mlčet ale pouze pod podmínkou, že z ní Grigorij udělá carevnu. Zamilovaný mladík všechno horlivě slíbí.\n\nPoslední části hry se odehrávají v letech 1604 a 1605. Lžidimitrijovi se před Moskvou podaří v několika srážkách zvítězit, a to mu nakloní ruský lid, zatímco Boris důvěru lidu ztrácí. Když car vidí, že i šlechta jej opouští, je raněn mrtvicí a umírá. Na trůn je okamžitě dosazen Fjodor jakožto prvorozený a jediný carův syn, ale je zavražděn. Grigorij se stává carem.\n\nZávěr hry je vlastně poučením, že lid sice volá po změně, ale když k té změně dojde, tak zjistí, že se vlastně nic nezměnilo.\n\nPodle tragédie složil roku 1873 ruský skladatel Modest Petrovič Musorgskij stejnojmennou operu.\n\n\n\n\n"}
{"id": "345063", "url": "https://cs.wikipedia.org/wiki?curid=345063", "title": "Christian Friedrich Hebbel", "text": "Christian Friedrich Hebbel\n\nChristian Friedrich Hebbel (18. března 1813, Wesselburen, Šlesvicko-Holštýnsko – 13. prosince 1863, Vídeň) byl německý básník a dramatik. \n\nNarodil se v Holštýnsku v rodině zedníka. Ač pocházel z chudé rodiny, posílal už své rané básně do časopisů. Jeho talent ocenil ve své době oblíbený pohádkář a novinář Arnalie Schoppe, který mu také umožnil studovat práva. Na studiích se zabýval také filozofií, historií a literaturou. V roce 1839 napsal své první a nejvýznamnější dílo, tragédii Judita, který byla s velkým úspěchem hrána v roce 1840 a publikovaná v roce 1841. V roce 1840 napsal tragédii \"Genoveva\", o rok později komedii \"Diamand\" (). V letech 1842 – 1846 cestoval po Dánsku, Francii a Itálii. V roce 1844 napsal „tragédii všedního života“, nazvanou \"Marie Magdalena\" (). Stal se jednou z nejvýznamnějších postav ve vídeňské intelektuální společnosti. V roce 1846 si vzal krásnou a bohatou herečku Christine Enghausovou, jeho inspirací byla ale dále jeho milenka Elise Lensingová. Už za svého života byl slavný a oblíbený, byl pokládán za největšího žijícího německého dramatika. Zemřel ve Vídni, kde několik let před smrtí žil.\nJeho nejvýznamnějším dílem je tragédie \"Judita\" () na biblický námět. Klíčovou součástí jeho díla jsou tragédie, především na historické či mytologické náměty (dalším významným dílem je jeho poslední dílo \"Niebelungové\" – , 1862). Jeho díla ukazují velký cit pro charakterizaci postavy, vášeň, dramatickou situaci, přestože jejich poetičnost je mnohdy oslabena podivínskými, až groteskními postavami. Napsal také básnická díla jako \"Matka a dítě\" (, 1859), která ukazují, že jeho básnické nadání není svázáno dramatickou formou.\n\n"}
{"id": "345067", "url": "https://cs.wikipedia.org/wiki?curid=345067", "title": "Československá hokejová liga 1992/1993", "text": "Československá hokejová liga 1992/1993\n\n50. ročník 1992/93 se hrál pod názvem Federální hokejová liga.\n\n14 účastníků hrálo v jedné skupině nejprve dvoukolově systémem každý s každým. Poté se utkala mužstva umístěná po 26. kole na lichých místech s mužstvy umístěnými na sudých místech, opět dvoukolově.\n\nPo takto odehraných 40 kolech se hrálo systémem play-off, kdy mužstva umístěná na 1. - 4. místě postoupila přímo do čtvrtfinále. V osmifinále se utkali soupeři umístění na 5. a 12. místě, na 6. a 11. místě, na 7. a 10. místě a soupeři na 8. a 9. místě. Vítězové postoupili do čtvrtfinále, kde se utkala čtyři přímo postupující mužstva s čtyřmi postoupivšími z osmifinále podle následujícího klíče: mužstvo umístěné po 40. kole na 1. místě hrálo s postoupivším z osmifinále, který byl po 40. kole umístěn nejhůře. Mužstvo na 2. místě hrálo s druhým nejhorším postoupivším osmifinalistou, mužstvo na 3. místě s druhým nejlepším postoupivším osmifinalistou, mužstvo na 4. místě hrálo s nejlépe umístěným postoupivším osmifinalistou. Vítězové postoupili do semifinále, kde se střetli postoupivší čtvrtfinalisté systémem nejlepší s nejhorším a dvě mužstva \"prostřední\", kritériem bylo opět umístění po 40. kole. Vítězové semifinále postoupili do finále. Všechny tyto série byly hrány na 3 vítězná utkání. Poražení semifinalisté hráli o 3. místo, série se hrála na 2 vítězná utkání.\n\nMužstva umístěná na 13. a 14. místě dále nehrála.\n\nLiga se dohrávala již po rozdělení Československa. Vzhledem k rozdělení státu a plánovanému vytvoření nejvyšší české hokejové soutěže nikdo nesestupoval. Do prvního ročníku České hokejové extraligy tak postoupilo všech 10 českých účastníků tohoto ročníku I. ligy a semifinalisté I. české národní hokejové ligy HC Stadion Hradec Králové a HC Vajgar Jindřichův Hradec (finále se v tomto ročníku nehrálo).\n\n\n\n\n\n\n"}
{"id": "345068", "url": "https://cs.wikipedia.org/wiki?curid=345068", "title": "Přísečnická dráha", "text": "Přísečnická dráha\n\nPřísečnická dráha (německy: Preßnitztalbahn) byla saská úzkorozchodná trať stoupající z Wolkensteinu údolím Přísečnice (Preßnitz) do Jöhstadtu v Krušných horách. V roce 1986 rozhodly státní orgány NDR o ukončení provozu, trať byla následně snesena. V roce 2000 byl obnoven muzejní provoz v úseku mezi Steinbachem a Jöhstadtem.\n\nStavba započala v roce 1891, první pravidelné spoje dorazily do Jöhstadtu 1. června 1892. V květnu 1893 byla trať kvůli snazší přepravě nákladů prodloužena až k zemské hranici. Uvažovalo se o napojení na českou železniční síť, především kvůli přepravě uhlí z Mostecké pánve. V roce 1893 obdržel saský zemský sněm žádost o obočku z Mittelschmiedebergu do přeshraniční stanice Reitzenhain, projekt však byl z finančních důvodů zamítnut. Bylo také uvažováno o výstavbě trati z Jöhstadtu přes město Přísečnice do Výsluní, ležícího na normálněrozchodné trati Chomutov - Vejprty. Před první světovou válkou byl rozpracován projekt prodloužení trati z Jöhstadtu do Vejprt.\n\n31. prosince 1986 byl provoz ukončen. Přísečnická dráha se stala poslední tratí, kterou se státní orgány NDR rozhodly uzavřít a snést. Demontáž byla dokončena v létě 1989.\n\n\nZrušené úseky jsou vyznačeny kurzivou.\n\nDalší prodloužení tratě není zamýšleno.\n\n\n\n"}
{"id": "345069", "url": "https://cs.wikipedia.org/wiki?curid=345069", "title": "Oratorium", "text": "Oratorium\n\nOratorium (z lat. orare, modlit se) je rozsáhlá hudební skladba, zpravidla na duchovní (náboženské) téma, pro sóla, sbor a orchestr, která je prováděna koncertně (nescénicky).\n\nOratorium se vyvinulo v Itálii z dialogů na náboženská témata, které byly zpívány v chrámech. Dějovou linií oratoria provází vypravěč formou recitativu s generálním basem a odděluje tak jednotlivá hudební čísla. Vypravěčem je zpravidla tenor. Text přednášený vypravěčem bývá zpravidla přesnou citací Bible či životopisů svatých. Texty svěřené sólistům a sboru jsou dílem autora libreta. Častá je čistě instrumentální předehra.\n\nNejstarší dochované oratorium je \"Rappresentatione di Anima et di Corpo\" (Představení duše a těla), které zkomponoval Emilio de' Cavalieri v Římě v roce 1600. Vznik oratoria je úzce svázán se vznikem opery. Vždyť nejstarším, dnes ztraceným, dílem považovaným za operu je \"Dafne\" skladatele Jacopa Periho, která byla uvedena ve Florencii kolem roku 1597. Vývoj oratoria vždy reagoval na inovace v oblasti opery. V 17. století došlo k rozmachu oratoria zejména v Itálii a ve Francii. Nejslavnějším skladatelem oratorií v Itálii byl Giacomo Carissimi (1605–1674), který svými díly na dlouhou dobu kodifikoval formální pravidla. Jeho následovníky byli zejména Antonio Draghi (1634–1700) a Alessandro Stradella (1639–1682). Ve Francii pak Marc-Antoine Charpentier (1643–1704). 17. století se v Itálii paralelně rozvíjely dva typy oratoria: \"oratorio volgare\" (lidové oratorium) na italský text a \"oratorio latino\" (latinské oratorium) na biblický námět a latinský text.\n\nAlessandro Scarlatti a s ním celá Neapolská operní škola přenesli z opery do oratoria recitativ secco i accompagnato a árii da capo. V Německu byly velmi oblíbené „historie“ Heinricha Schütze (\"Velikonoční historie\", 1623; \"Vánoční historie\", 1664). Vrcholem tohoto vývoje se stala v 18. století oratoria Georga Friedricha Händela, z nichž nejznámější jsou Mesiáš (1742) a Juda Makabejský (1746). Mimořádnou formu má Vánoční oratorium Johanna Sebastiana Bacha, které je spíše cyklem šesti jednotlivých kantát. Bach zde použil i některé části svých světských kantát podložených novým textem. \n\nObdobí klasicismu je charakterizováno vrcholnými díly Josepha Haydna (\"Stvoření světa\" (\"Die Schöpfung\" 1798) a \"Roční období\" (\"Die Jahreszeiten\", 1801)) a Ludwiga van Beethovena (\"Kristus na hoře Olivetské\", 1800). Ani romantismus se tvorbě oratorií nevyhýbal. Vznikla díla jako \"Ráj a\" Peri Roberta Schumanna, \"Legenda o sv. Alžbětě\" Ference Liszta či \"Svatá Ludmila\" Antonína Dvořáka.\n\nHudební výoj ve 20. století vedl k uvolnění formy a oratoria v této době vzniklá se vyznačují individuálním řešením skladatele. Mezi nejvýznamnější patří např. \"Král David\" Arthura Honeggera, \"Jakubův žebřík\" Arnolda Schoenberga či opera-oratorium Igora Stravinského \"Oedipux Rex\".\n\n\n\n"}
{"id": "345071", "url": "https://cs.wikipedia.org/wiki?curid=345071", "title": "Carevič Dimitrij", "text": "Carevič Dimitrij\n\nCarevič Dimitrij Ivanovič (19. října 1582, Moskva - 15. května 1591, Uglič) byl syn cara Ivana Hrozného. Když se po smrti jejich otce stal carem jeho bratr Fjodor I. Ivanovič, byl Dimitrij se svou matkou poslán na do Ugliče, kde zůstal sedm let, načež zde zahynul za dosud nevyjasněných okolností ranou nožem do hrdla. Jeho matka následně obvinila z vraždy Danijila Michajloviče Bitjagovského a Nikitu Kačalova se synem, kteří jí měli údajně vykonat z tajného rozkazu Borise Godunova. Ti byli bezprostředně poté rozsápáni rozlíceným davem.\n\nBrzy po smrti Dimitrije přijela do Ugliče zvláštní vyšetřovací komise v čele s knížetem Vasilijem Šujským, která nakonec rozhodla, že smrt byla způsobena nešťastnou náhodou: carevič si podle komise zranění přivodil sám při hře s nožem, když ho stihl epileptický záchvat. Podezření, že si vraždu objednal Boris Godunov, však trvá dodnes. Pravoslavná církev prohlásila Dimitrije za svatého a ctí jeho památku 15. května. Jeho tělesné ostatky spočívají v chrámu svatého Michala v Moskvě, kam byly z Ugliče přeneseny roku 1606.\n\nKdyž smrtí cara Fjodora I. vymřela roku 1597 v Rusku dynastie Rurikovců, objevilo se několik samozvanců, kteří o sobě tvrdili, že jsou carevičem Dimitrijem, a domáhali se carského trůnu. Jsou označováni jako Lžidimitrijové.\n\n\n"}
{"id": "345072", "url": "https://cs.wikipedia.org/wiki?curid=345072", "title": "Gabe Newell", "text": "Gabe Newell\n\nGabe Logan Newell (* 3. listopadu 1962) je spoluzakladatel a ředitel společnosti Valve Corporation.\n\nPoté co ukončil studium na Harvardově univerzitě, strávil Newell třináct let prací pro Microsoft, kde se stal milionářem. Newell popisuje sám sebe jako „tvůrce prvních tří vydání Windows“. Inspirován Michaelem Abrashem, který opustil Microsoft kvůli práci na počítačové hře \"Quake\" u id Software, Newell a další zaměstnanec Microsoftu Mike Harrington opustili v roce 1996 firmu – dvojice založila Valve Corporation a do vývoje své první hry \"Half-Life\" vložila své naspořené peníze. Během produkce \"Half-Life 2\" se Newell na několik měsíců zaměřil na nový projekt, distribuční systém Steam. Největšího jmění však nabyl po uvedení hry Counter Strike: Global Offensive.\n\nJe ženatý s Lisou Newellovou a má dva syny. Spolu s rodinou žije na Long Beach.\n"}
{"id": "345073", "url": "https://cs.wikipedia.org/wiki?curid=345073", "title": "František Janda (architekt)", "text": "František Janda (architekt)\n\nFrantišek Janda (10. září 1886 Běrunice – 2. března 1956 Praha) byl český architekt a urbanista. Studoval na Uměleckoprůmyslové škole pod vedením Jana Kotěry. Spolu s Václavem Štěpánem a spolkem Umělecká beseda založil stavební družstvo Umělecká beseda, které v roce 1925 dokončilo a vlastnilo v Praze na Malé Straně stejnojmennou budovu. Jako člen družstva v tomto domě v Besední ulici až do své smrti bydlel. Po jeho smrti byl v roce 1960 majetek družstva zkonfiskován, manželka Františka Jandy však v domě bydlela až do své smrti.\n\n\n\n"}
{"id": "345075", "url": "https://cs.wikipedia.org/wiki?curid=345075", "title": "Felix Zbořil", "text": "Felix Zbořil\n\nFelix Zbořil (9. ledna 1916 v Rychlově v Bystřici pod Hostýnem – 11. července 1991) byl český voják, odbojář a politický vězeň komunistického režimu, který za druhé světové války bojoval mimo jiné jako stíhací pilot v řadách 313. stíhací perutě RAF.\n\nPo absolvování Reálného gymnázia v Holešově nastoupil do školy důstojníků v záloze v Josefově. Po jejím ukončení v říjnu 1935 působil od ledna 1936 jako pátrač-dělovod u dělostřeleckého oddílu č. 84 ve Vranově nad Topľou v hodnosti četaře aspiranta. Zde byl až do října 1936, kdy přešel do vojenské akademie v Hranicích na Moravě, kterou ukončil v srpnu 1937.Poté byl zařazen do aplikačního kursu v Prostějově až do září 1938.\nOd září 1938 do března 1939 byl jako zástupce velitele letky u 2. leteckého pluku v Olomouci. Po okupaci v březnu 1939 je nucen odejít z armády a zde se začíná jeho historie jako vojáka Čs. zahraniční armády.\n\nCitace z dopisu pana gen. Ing. Karla Mrázka ze dne 8.6.1995. \"\" ... Felix dal dohromady skupinu asi 20 čs. let. poručíků ( včetně Fajtla) a zorganizoval náš přechod do Polska. \"... Já vlastně děkuji jen jemu, že jsem se dostal do Polska a potom dále do Francie a Anglie.\"\"\nPřechod do Polska zorganizoval Felix Zbořil za pomocí pana učitele Cyrila Macha a uskutečnil se 29.5.1939.\nPo úspěšném přechodu hranice přišli do sběrného tábora v Krakově. Odtud 16. června odjíždí se skupinou 44 čs. letců do Gdyně. 17. 6. se naloďuje na zaoceánský parník Sobieski. Přes Skagerrak, Kattegat doplul 20. 6. do Doveru, kde se vylodil senátor Beneš s chotí. Odtud vyplouvá loď do Boulogne-sur-Mer, kam dopluli ještě ten samý den ve 14.00 hodin.\n\n\nZ knihy S.Fejfara: Deník stihače \":\" ...20. září dáváme dohromady naše bydlení, o všem se informujeme. Přiletěli Nezbeda a Zbořil. Ti se měli snad nejlépe. Nejvíce létali, měli své úkoly: stíhání a bombardování ponorek...\"\"\n\n\nZde absolvoval stíhací kurz v Sutton Bridge. 21.5.1941 hlásil příchod k 313. stíhací peruti RAF, která byla umístěna v Cattericku. Byl určen jako pobočník velitele. Zde byl však pouze do 20.7.1941, protože u něj propukla v plné míře jaterní choroba, jíž se nakazil při svém pobytu v Africe u cizinecké legie.\nPo léčení byl předán k náhradnímu tělesu čs. vojska v Leamington-Spa. Zde byl později zařazen do 1.pěšího praporu v různých funkcích.\n\n15. 8. 1944 byl npor. let. Felix Zbořil uvolněn ze svazku MNO pro Ministerstvo zahraničních věcí, kde byl určen k vyškolení v kurzu BBC pro obsluhu rozhlasových vysílačů, které měly být po osvobození umístěny na československém území v případě, že stávající rozhlasové zařízení by bylo zničeno německými vojsky.\n\nV lednu 1945 odjíždí F. Zbořil s československou vládní delegací přes Port Said, Persii, Bagdád, Teherán, Baku, Rostov, Charkov a Kyjev do Košic. Zde byl do května 1945; poté přeřazen k Ministerstvu informací.\n\nV Praze byl již 27. 5. 1945, v Min. informací do listopadu 1945, kdy byl uvolněn. Přešel do armádního rozhlasu, kde byl vedoucím armádní redakce až do ledna 1949. Tehdy byl přemístěn k voj. leteckému skladu 1 v Praze jako velitel pomocné letky, ale to jen do února 1949. Výborem MNO byl dán na dovolenou, později do výslužby. Poté byl podobně jako mnoho jiných letců z RAF vyřazen z armády. Potom se snažil najít jakoukoliv práci a později byl také přinucen k určitým pracím, jak o tom svědčí následující přehled.\n\n\n\n\n"}
{"id": "345076", "url": "https://cs.wikipedia.org/wiki?curid=345076", "title": "Patauův syndrom", "text": "Patauův syndrom\n\nPatauův syndrom (trisomie 13) je genetické onemocnění vyvolané přítomností třetího chromozomu 13 v tělních buňkách. Syndrom se vyskytuje s frekvencí 1 : 5000 novorozenců. Místo obvyklých 46 chromozomů (uspořádaných ve 23 párech) jich jedinci s Patauovým syndromem mají 47 (22 párů a jednu trojici chromozomu 13). Projevuje se mikrocefalií (malá hlava), holoprozencefalií (vývojová vada, kdy nedochází k rozdělení mozku na dvě párové hemisféry), mikroftalmií (malé oči), popřípadě anoftalmií (chybění očí), kyklopií (přítomnost jediného, centrálně uloženého oka) nebo hypotelorismem (oči jsou velmi blízko u sebe), rozštěpem rtu a patra, mikrognacií (velmi malá dolní čelist) Na dlaních je jedna výrazná „opičí“ rýha, bývá polydaktylie (přítomnost nadpočetného prstu), chodidla jsou ve tvaru „houpacího křesla“. Dále bývá kryptorchismus (nesestouplá varlata) a srdeční vada. Průměrná doba přežití činí asi 2 měsíce, 50 % pacientů umírá během prvního měsíce života.\n\n"}
{"id": "345077", "url": "https://cs.wikipedia.org/wiki?curid=345077", "title": "Lžidimitrij", "text": "Lžidimitrij\n\nLžidimitrij je souhrnné označení pro několik samozvanců, kteří po vymření ruské dynastie Rurikovců smrtí cara Fjodora I. roku 1597 o sobě tvrdili, že jsou synem cara Ivana Hrozného, carevičem Dimitrijem, respektive jeho synem, a domáhali se carského trůnu. Podle nich carevič Dimitrij pokus o své zavraždění roku 1591 přežil a od té doby se skrýval.\n\nPrvním ze Lžidimitrijů byl tzv. Lžidimitrij I. (1580–1606), pravděpodobně mnich Čudovského kláštera jménem Jurij Otrepjev, kterému se po smrti Borise Godunova podařilo stát se v letech 1605–1606 carem. Když se po jeho sňatku s Marinou, dcerou sandoměřského vojvody Jerzyho Mniszka, dopouštěla polská družina, která carevnu do Moskvy provázela, různých výstředností a okázale projevovaným katolicismem pobuřovala pravoslavné ruské elity, propuklo proti němu pod vedením Vasilije Šujského spiknutí. Lžidimitrij se snažil uprchnout, ale při výskoku z okna se zranil a byl na nádvoří Kremlu ubit \"střelci\", palácovou stráží ruských carů. Jeho tělo bylo poté vystaveno na Rudém náměstí a spáleno na hranici. Polská družina zmasakrována, carevně Marině a jejímu otci se však podařilo uniknout.\n\nLžidimitrij II. se objevil roku 1607, tvrdil, že je car Dimitrij, který zázračně unikl zabití v Moskvě. Přitom však nebyl Lžidimitrijovi I. vzhledem příliš podobný. Byl podporován Poláky a kozáky, několikrát porazil carské vojsko a dočasně opanoval celou západní část moskevského carství. Za pravého jej dokonce uznala i bývalá carevna Marina a stala se jeho manželkou. Při tažení na Moskvu se usadil ve vsi Tušino, odtud jeho přezdívka \"Tušinský car\" nebo také \"Tušinský zloděj\", jak jej označoval legitimní car Vasilij IV. Když se Poláci zmocnili Moskvy pro Vladislava, syna Zikmunda III., ustoupil do Kalugy, kde byl 11. prosince roku 1610 zastřelen pokřtěným tatarským šlechticem Petrem Urusovem.\n\nLžidimitrij III., bývalý diakon jménem Isidor, se zmocnil roku 1611 Pskova, ale již roku 1613 byl zajat a popraven.\n\nLžidimitrij IV. se nevydával za careviče Dimitrije, ale za jeho syna a syna carevny Mariny. Byl uznán od polského krále Vladislava IV. a vypraven na Rus. Dlouho se neudržel a musel uprchnout do Švédska a do Holštýnska, odkud byl vydán caru Alexeji I. Michajloviči a roku 1665 popraven.\n\n\n"}
{"id": "345082", "url": "https://cs.wikipedia.org/wiki?curid=345082", "title": "Emma Italská", "text": "Emma Italská\n\nEmma Italská ( 948/949– 2. listopadu 1006) byla západofranská královna, manželka krále Lothara I. Francouzského a zřejmě i třetí choť českého knížete Boleslava II.\n\nEmma se narodila italskému králi Lotharovi II. z dynastie Bosovců, který byl v roce 950 otráven (téměř nepochybně) svým protivníkem markrabětem Berengarem II. Ivrejským. Emminou matkou pak byla královna, císařovna a následně mocná císařovna-regentka svatá Adéla Burgundská. Ta se po manželově skonu stala r. 951 druhou ženou německého krále (dědice někdejší Východofranské říše) a od roku 962 římského císaře Oty I. Velikého. Adéla přinesla Otovi nárok na válkami zmítané Italské království, čehož se Ota I. přirozeně ujal. Tak byla Itálie opětovně připojena k Německu - respektive od roku 962 k obnovené Říši římské. Emma pak žila v Ottově okruhu, při panovnickém dvoře, jako jeho nevlastní dcera.\n\nNa začátku roku 966 byla Emma německým dvorem politicky provdána za západofranského krále Lothara I. Francouzského z dynastie Karlovců. Jejich manželství bylo často negativně ovlivněno rozepřemi a válečnými půtkami mezi Lotharem a jeho bratrancem, římským císařem Otou II., na kterých měl také částečně podíl Lotharův intrikářský bratr Karel Dolnolotrinský. Po matce sv. Adéle byl Ota II. navíc i polovičním bratrem Emmy, která přirozeně negativně nesla výpady vůči jeho osobě.\n\nV roce 976/977 byla královna křivě obviněna švagrem Karlem vévodou Dolnolotrinským z cizoložství s laonským biskupem a královým kancléřem Adalberonem. Král však pomluvě nevěřil a také církevní synoda, vedená následně remešským arcibiskupem Adalberem (Adalberonem), biskupa i královnu zprostila obvinění a vévoda Karel musel opustit dvůr. Aby zajistila svému synovi Ludvíkovi před nenáviděným Karlem Dolnolotrinským nárok na trůn, směřovala Emma svého manžela s pomocí předních francouzských velmožů, aby nechal Ludvíka korunovat roku 979 svým (mladším) spoluvládcem. Což byl ve francouzské panovnické praxi tehdy nevídaný krok.\n\nPo smrti Lothara I. v roce 986 se tak samostatným západofranským králem stal bez problémů jeho devatenáctiletý syn a spoluvládce Ludvík V. Francouzský, zvaný (od 11. století) Lenivý. Emma se snažila spolu s remešským arcibiskupem Adalberem (Adalberonem) přimět mladého syna k opětovnému sblížení s Římskou říší - tj. císařstvím, kde vládl její nezletilý synovec Ota III. a v pozadí za nitky moci tahala i její matka-Otova babička císařovna-vdova sv. Adéla Burgundská. Ludvík však odmítl sblížení a vykázal svou matku a arcibiskupa Adalbera z Remeše ode dvora. K úplnému udobření s matkou již nedošlo, neboť král Ludvík V. zemřel nečekaně bez dědiců dne 21. či 22. května 987 na následky těžkého poranění z lovu. Jeho smrtí skončila i ve Francii definitivně vláda dynastie Karlovců, která již po celé jedno století narážela na vzrůstající moc konkurenčního rodu Kapetovců. Ludvíkovou smrtí též formálně zanikla ve Francii přežívající Západofranská říše, na jejíž místo nastoupilo s novou dynastií Kapetovců středověké Francouzské království.\n\nLudvíkův strýc Karel vévoda Dolnolotrinský byl jako legitimní dědic odmítnut a již se politicky ani vojensky neprosadil. Z rodu Kapetovců (tak ne zcela legálně) usedl na trůn Hugo Kapet. Královna-vdova Emma následně ve vypjaté vojensko-politické atmosféře skončila v žaláři svého celoživotního odpůrce-vévody Karla. To vedlo dříve historiky k závěru, že sklonek života strávila Emma zřejmě zavřená v klášteře (pravděpodobně v Burgundsku) - na Karlově území, kde také měla dle některých pramenů dne 12. října zřejmě roku 988 opuštěná zemřít. Toto datum však je jednoznačně chybné, neboť ještě v prosinci r. 988 napsala list, jenž je dodnes zachován. Jiní západoevropští historici (upozorňuje na to ve své shrnující studii i L. Polanský) zase razili domněnku, že po internaci byla propuštěna a zemřela na základě další absence zmínek ve francouzských nekrologiích mezi léty 988-90 v některém ze svých věnných měst.\n\nPodle moderního (všeobecně) přijímaného závěru (Viz opakující se závěr, který nalezneme např. ve shrnující monografii Emma Regina-Civitas Melnik. Zde a v jiných moderních studiích tuto tzv. franskou teorii původu přijímají jako zcela oprávněnou např. významní odborníci: Jiří Sláma, Petr Charvát, Dušan Třeštík, Zdeněk Petráň, Luboš Polanský, Jarmila Hásková nebo Peter Hilsch.) však Emma Italská v r. 988 nezemřela. Byla totiž nedávno (historiky a numismatiky) ztotožněna s českou kněžnou Emmou. Podle všeho se tak královna-vdova Emma přece jen dostala ze zajetí svého švagra Karla Dolnolotrinského. Neradostnému osudu unikla díky vlivu svých německých příbuzných. Skrze ně se také stala již pravděpodobně počátkem roku 989 (zřejmě již třetí) chotí českého přemyslovského knížete Boleslava II. Prostřednictvím tohoto sňatku unikla z dosahu nenáviděného Karla, uchovala si postavení panovníkovy manželky a českému vládci přinesla na oplátku vítané blízké spříznění s císařskou rodinou Liudolfovců. V Čechách byla dle kronikáře Kosmase velmi ctěna a dle všeho se stala vítanou náhradní matkou mladším synům Boleslava II.\n\nPodle proslulého Wolfenbüttelského kodexu, který vypráví svatováclavskou legendu a kde najdeme i její zobrazení, přijala v Čechách niterný obdiv k svatému Václavovi. Kult sv. Václava propagovala i v cizině. Rukopis totiž vznikl zřejmě na její podnět v Bavorsku. Po smrti Boleslava II. v roce 999 žila vedle Prahy také na manželem uděleném věnném hradě (a městě-tj. hradišti) v Mělníku. Starší sídlo bylo podle moderních závěrů (např. Petr Meduna) právě v době Boleslava I. či II. nákladně přestavěno na hrad. Tam také, ještě za Boleslavova života, razila vlastní mince s proslulým opisem Emma Regina - jenž dosvědčoval její titul královny a Civitas Melnik - ukazující na místo ražby. V době krize českého státu na počátku 2. tisíciletí (kdy si nebyla jista ani životem) uprchla do exilu spolu s nevlastními synem - starším princem Jaromírem a možná i s vlastním synem Oldřichem. Uprchlíci žili na bavorském dvoře pod ochranou jejich otonského příbuzného - krále Jindřicha II. Kněžna Emma zemřela zřejmě dne 2. listopadu 1006. Není jisté zda v Čechách nebo v Bavorsku, ale spíše již v Čechách. (Jinde lze najít i méně přesné datum úmrtí vážící se k roku 1005. To však historici již vesměs nepoužívají.)\n\n1. manžel Lothar I. Francouzský\n\n2. manžel Boleslav II.\nManželství bylo zřejmě bezdětné. Nicméně podle jistých logických domněnek, které obhajuje např. historička Jarmila Hásková nelze vyloučit, že jejich společným synem byl ze všech čtyř známých Boleslavových synů pouze:\n\nPokud by byl biologickým synem Emmy (jak logicky shrnuje Jarmila Hásková, viz monografie Emma Regina-Civitas Melnik, s. 63-66), narodil by se zřejmě v letech 989-90 a nikoliv, jak je často zmiňováno kolem roku 975. Zde mj. vycházíme z předpokladu pravděpodobného období příchodu Emmy do Čech (počátkem roku 989), dále z období před mozkovou cévní příhodou Boleslava II., ke které došlo v roce 992, a z doby narození Oldřichova syna Břetislava, ke kterému došlo nejpozději kolem roku 1005. Oldřich by v době zplození Břetislava I. tak byl zhruba 14-16 mladík, což se z biologického i tehdejšího dobového měřítka pro roli otce nevylučuje.\n\n\n"}
{"id": "345085", "url": "https://cs.wikipedia.org/wiki?curid=345085", "title": "L'Aiguillon-sur-Mer", "text": "L'Aiguillon-sur-Mer\n\nL'Aiguillon-sur-Mer je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345091", "url": "https://cs.wikipedia.org/wiki?curid=345091", "title": "L'Aiguillon-sur-Vie", "text": "L'Aiguillon-sur-Vie\n\nL'Aiguillon-sur-Vie je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345092", "url": "https://cs.wikipedia.org/wiki?curid=345092", "title": "Aizenay", "text": "Aizenay\n\nAizenay je francouzské město v departementu Vendée v regionu Pays de la Loire. Jeho obyvatelé (jejichž počet přesahuje 7 000) si říkají \"\"Agésinates\"\".\n\n\n\n"}
{"id": "345094", "url": "https://cs.wikipedia.org/wiki?curid=345094", "title": "Angles (Vendée)", "text": "Angles (Vendée)\n\nAngles je francouzská obec v departementu Vendée v regionu Pays de la Loire.\n\n"}
{"id": "345095", "url": "https://cs.wikipedia.org/wiki?curid=345095", "title": "Antigny (Vendée)", "text": "Antigny (Vendée)\n\nAntigny je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345096", "url": "https://cs.wikipedia.org/wiki?curid=345096", "title": "Apremont (Vendée)", "text": "Apremont (Vendée)\n\nApremont je francouzská obec v departementu Vendée v Pays de la Loire. V roce 1999 zde žilo 1 119 obyvatel.\n\nSeznam obcí v departementu Vendée\n"}
{"id": "345097", "url": "https://cs.wikipedia.org/wiki?curid=345097", "title": "Aubigny (Vendée)", "text": "Aubigny (Vendée)\n\nAubigny je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345098", "url": "https://cs.wikipedia.org/wiki?curid=345098", "title": "Auzay", "text": "Auzay\n\nAuzay je francouzská obec v departementu Vendée v v regionu Pays de la Loire. V roce 2010 zde žilo 614 obyvatel.\n\n\"Počet obyvatel\" \nSeznam obcí v departementu Vendée\n"}
{"id": "345100", "url": "https://cs.wikipedia.org/wiki?curid=345100", "title": "Avrillé (Vendée)", "text": "Avrillé (Vendée)\n\nAvrillé je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345102", "url": "https://cs.wikipedia.org/wiki?curid=345102", "title": "Barbâtre", "text": "Barbâtre\n\nBarbâtre je francouzská obec v departementu Vendée v Pays de la Loire. Nachází se na ostrově Noirmoutier.\n\nSeznam obcí v departementu Vendée\n"}
{"id": "345103", "url": "https://cs.wikipedia.org/wiki?curid=345103", "title": "La Barre-de-Monts", "text": "La Barre-de-Monts\n\nLa Barre-de-Monts je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345104", "url": "https://cs.wikipedia.org/wiki?curid=345104", "title": "Bazoges-en-Paillers", "text": "Bazoges-en-Paillers\n\nBazoges-en-Paillers je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345105", "url": "https://cs.wikipedia.org/wiki?curid=345105", "title": "Bazoges-en-Pareds", "text": "Bazoges-en-Pareds\n\nBazoges-en-Pareds je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345106", "url": "https://cs.wikipedia.org/wiki?curid=345106", "title": "Beaufou", "text": "Beaufou\n\nBeaufou je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345107", "url": "https://cs.wikipedia.org/wiki?curid=345107", "title": "Beaulieu-sous-la-Roche", "text": "Beaulieu-sous-la-Roche\n\nBeaulieu-sous-la-Roche je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345108", "url": "https://cs.wikipedia.org/wiki?curid=345108", "title": "Beaurepaire (Vendée)", "text": "Beaurepaire (Vendée)\n\nBeaurepaire je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345110", "url": "https://cs.wikipedia.org/wiki?curid=345110", "title": "Beauvoir-sur-Mer", "text": "Beauvoir-sur-Mer\n\nBeauvoir-sur-Mer je francouzská obec v departementu Vendée v Pays de la Loire.\n\nSeznam obcí v departementu Vendée\n\n"}
{"id": "345111", "url": "https://cs.wikipedia.org/wiki?curid=345111", "title": "Belleville-sur-Vie", "text": "Belleville-sur-Vie\n\nBelleville-sur-Vie je francouzská obec v departementu Vendée v Pays de la Loire. V roce 2008 zde žilo 3 673 obyvatel.\n\nSeznam obcí v departementu Vendée\n"}
{"id": "345112", "url": "https://cs.wikipedia.org/wiki?curid=345112", "title": "Benet", "text": "Benet\n\nBenet je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345114", "url": "https://cs.wikipedia.org/wiki?curid=345114", "title": "Le Bernard", "text": "Le Bernard\n\nLe Bernard je francouzská obec v departementu Vendée v regionu Pays de la Loire.\n\nSeznam obcí v departementu Vendée\n"}
{"id": "345115", "url": "https://cs.wikipedia.org/wiki?curid=345115", "title": "Bretignolles-sur-Mer", "text": "Bretignolles-sur-Mer\n\nBretignolles-sur-Mer je francouzská přímořská obec v departementu Vendée v Pays de la Loire.\n\n"}
{"id": "345116", "url": "https://cs.wikipedia.org/wiki?curid=345116", "title": "La Bernardière", "text": "La Bernardière\n\nLa Bernardière je francouzská obec v departementu Vendée v Pays de la Loire. V obci žije obyvatel. Rozloha obce činí 14,3 km².\n\n"}
{"id": "345117", "url": "https://cs.wikipedia.org/wiki?curid=345117", "title": "Bessay", "text": "Bessay\n\nBessay je francouzská obec v departementu Vendée v Pays de la Loire.\n\n"}
{"id": "345118", "url": "https://cs.wikipedia.org/wiki?curid=345118", "title": "Bois-de-Céné", "text": "Bois-de-Céné\n\nBois-de-Céné je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345120", "url": "https://cs.wikipedia.org/wiki?curid=345120", "title": "La Boissière-de-Montaigu", "text": "La Boissière-de-Montaigu\n\nLa Boissière-de-Montaigu je francouzská obec v departementu Vendée v Pays de la Loire.\n\n"}
{"id": "345122", "url": "https://cs.wikipedia.org/wiki?curid=345122", "title": "La Boissière-des-Landes", "text": "La Boissière-des-Landes\n\nLa Boissière-des-Landes je francouzská obec v departementu Vendée v Pays de la Loire.\n\n"}
{"id": "345123", "url": "https://cs.wikipedia.org/wiki?curid=345123", "title": "Boufféré", "text": "Boufféré\n\nBoufféré je francouzská obec v departementu Vendée v Pays de la Loire.\n\n"}
{"id": "345124", "url": "https://cs.wikipedia.org/wiki?curid=345124", "title": "Bouillé-Courdault", "text": "Bouillé-Courdault\n\nBouillé-Courdault je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345125", "url": "https://cs.wikipedia.org/wiki?curid=345125", "title": "Bouin (Vendée)", "text": "Bouin (Vendée)\n\nBouin je francouzská obec v departementu Vendée v Pays de la Loire. V roce 2006 tu žilo 2 206 obyvatel. Dříve bylo hlavním povoláním obyvatel obce výroba soli, ale nyní je to především lov ústřic. Mezi turistické atrakce patří četné větrné turbíny v okolí, a poslední týden v srpnu konaný festival v pojídání ústřic.\n\n"}
{"id": "345126", "url": "https://cs.wikipedia.org/wiki?curid=345126", "title": "Boulogne (Vendée)", "text": "Boulogne (Vendée)\n\nBoulogne je francouzská obec v departementu Vendée v Pays de la Loire.\n\n\nSeznam obcí v departementu Vendée\n"}
{"id": "345127", "url": "https://cs.wikipedia.org/wiki?curid=345127", "title": "Le Boupère", "text": "Le Boupère\n\nLe Boupère je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345128", "url": "https://cs.wikipedia.org/wiki?curid=345128", "title": "Bourneau", "text": "Bourneau\n\nBourneau je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345129", "url": "https://cs.wikipedia.org/wiki?curid=345129", "title": "Bournezeau", "text": "Bournezeau\n\nBournezeau je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345130", "url": "https://cs.wikipedia.org/wiki?curid=345130", "title": "La Bretonnière-la-Claye", "text": "La Bretonnière-la-Claye\n\nLa Bretonnière-la-Claye je francouzská obec v departementu Vendée v Pays de la Loire.\n\nSeznam obcí v departementu Vendée\n"}
{"id": "345138", "url": "https://cs.wikipedia.org/wiki?curid=345138", "title": "Pass That Dutch", "text": "Pass That Dutch\n\nPass That Dutch je první singl Missy Elliottové z alba This Is Not a Test!. Píseň obsahuje samply z \"Magic Mountain\" od \"War a Potholes in My Lawn\" od \"De La Soul\". Ve videoklipu se Missy objevuje na statku, tančí s mimozemšťany, stává se královnou krásy, kterou povzbuzuje zástup panenek \"Bratz\" a v autě.\nPíseň se objevuje ve filmu \"Mean Girls\", ale není na jeho soundtracku. Song se umístil na prvním místě pořadu \"MuchMusic Top 50 MuchVibe Videos of All Time\".\n\n\n\"Strana A\"\n\"Strana B\"\n"}
{"id": "345142", "url": "https://cs.wikipedia.org/wiki?curid=345142", "title": "Hromadná nehoda na dálnici D1 (březen 2008)", "text": "Hromadná nehoda na dálnici D1 (březen 2008)\n\nHromadná dopravní nehoda na dálnici D1 ve čtvrtek 20. března 2008 (na Zelený čtvrtek, kolem 10 hodin dopoledne), ke které došlo vlivem náhlého prudkého sněžení a nepřiměřené rychlosti vozidel přibližně mezi obcemi Skorkov a Větrný Jeníkov na Vysočině a u vesnice Řehořov, byla podle některých médií největší silniční havárií v historii Česka. Událost byla vyhodnocena jako 93 dopravních nehod, zraněných bylo 30 osob, z toho 3 těžce, poškozeno bylo 231 vozidel, hmotná škoda 27,8 milionu Kč, doprava byla zastavena na 11 hodin.\n\nKe zřetězení nehod, zablokování a následnému uzavření dálnice došlo mezi 90. a 140. kilometrem. První dvě auta do sebe narazila kolem 10 hodin ve směru na Prahu. Hlavní ohniska nehod byla dvě: na 100. kilometru v obou směrech a na 126. kilometru ve směru na Brno. V hlavním ohnisku, mezi 96. a 100. kilometrem ve směru na Prahu, v husté vánici nabouralo asi 60 vozidel, ve druhém ohnisku asi 25 vozidel. Další, izolované nehody byly na 110., 129. a 130. kilometru a na 139. kilometru ve směru na Brno. Policie o měsíc později uvedla, že nehody se odehrály mezi 100,5. a 127. kilometrem dálnice.\n\nPodle regionální přílohy MF Dnes došlo k prvním srážkám vozidel již kolem půl desáté, avšak záchranné službě byla jako první hlášená v 10.01 hromadná nehoda na 100. kilometru směrem do Prahy, v protisměru došlo k hromadným srážkám hned v následujících minutách. Na 127. kilometru ve směru na Brno byla hlášena hromadná srážka v 10.24.\n\nPodle fotografií z okolí Humpolce, které zveřejnilo Ředitelství silnic a dálnic, došlo k rychlému zasněžení dálnice několikacentimetrovou vrstvou sněhu mezi 10.02 a 10.06. První nehoda podle této zprávy nastala v 10.08 na 102. kilometru. Během poledních a časných odpoledních hodin následovalo ještě několik prudkých sněhových přeháněk, což mělo za následek další nehody a komplikovalo záchranné práce. Teploty se však pohybovaly nad bodem mrazu a sněhová pokrývka na silničním tělese vždy za pár minut roztála.\n\nPočet poškozených vozidel byl po měsíci vyšetřování stanoven na 231, z toho 2 autobusy, 98 kamionů a 131 osobních aut. V prvních dnech zprávy uváděly 189 vozidel, z toho 152 aut v obou směrech na 100. kilometru, 27 vozidel na 127. až 129. kilometru a 10 vozidel na 139. kilometru. První zprávy Hasičského záchranného sboru hovořily o asi 116 vozidlech, z toho asi 87 vozidlech ve směru na Prahu a asi 29 vozidlech ve směru na Brno.\n\nZáchranná služba vyhlásila havárii za hromadné neštěstí. Záchranná služba uváděla 30 zraněných, z toho bylo zpočátku 6 a nakonec „jen“ 3 zranění vyhodnocena jako těžká. Nikdo následkem nehody nezemřel. Vrtulníky rozvážely zraněné do Úrazové nemocnice v Brně a do nemocnic v Jihlavě (22 zraněných) a v Třebíči.\n\nKromě českých občanů bylo mezi 30 zraněnými i 10 cizinců, a to občané Slovenska, Portugalska, Velké Británie a Německa, Slovák a Němec patřili mezi nejvážněji zraněné ze všech, Portugalka měla amputovanou paži, vážná zranění utrpěli i dva Slováci, jeden Němec a jeden Čech.\n\nNa místě zasahovalo asi 150 profesionálních záchranářů. Zasahovaly vrtulníky z Jihlavy a z Prahy. Jeden záchranářský vrtulník sloužil k vyprošťování, druhý k monitorování situace. Vrtulník z Brna se na místo nedostal kvůli nepříznivému počasí. Jiný zdroj uvádí dva záchranné a tři policejní vrtulníky.\nNa místě zasahovalo 40 hasičů ze 7 profesionálních jednotek.\nHasiči na místě rozebrali svodidla, aby uvolnili cestu části vozidel z kolony. Autobusy hasičů na místě sloužil účastníkům nehody k zahřátí a odpočinku. Na 142. kilometru, u Velkého Meziříčí, měli hasiči připraveni kanystry pro rozvoz náhradních pohonných hmot a várnice pro rozvoz teplých nápojů. Ministr vnitra Ivan Langer uvažoval i o povolání armády. Odtahová a vyprošťovací služba Pretol nasadila 30 odtahových vozidel.\n\nV místě nehody a následně vzniklé třicetikilometrové koloně bylo zablokováno asi 20 000 lidí a 2000 kamionů. Doprava byla zablokována na 11 hodin. Mezitím došlo i k zahlcení objízdných tras včetně města Jihlavy, Humpolce a částečně i Havlíčkova Brodu. Dopravní situaci nejvíce komplikovalo, že policie odkláněla dopravu většinou až posledním exitem před místem hromadné nehody. Také informační tabule na dálnici před nehodou informovaly pouze o nehodě s dovětkem „Jeďte opatrně!“, ale ani slovo o tom, že dálnice je zcela neprůjezdná. Objízdné trasy nebyly ani po čtyřech hodinách od nehody nijak značeny, takže mnoho řidičů nevybavených podrobnou mapou nebo satelitní navigací muselo zastavovat a ptát se na cestu místních obyvatel. To vše mělo za následek, že kolony vozů stojících na dálnici rychle narůstaly. Dálnice D1 si tak vysloužila přezdívku \"„Největší parkoviště v ČR“\".\n\nOdstraňování nabouraných vozidel začalo po poledni.\nVe 21 hodin, 11 hodin po nehodě, byl provoz částečně obnoven v jednom jízdním pruhu v každém směru, přičemž směrem do Prahy byly osobní automobily svedeny až ke kilometru 99,7 do protisměrného pásu (nákladní doprava byla zprovozněna jen ve směru do Brna). V okolí 90. kilometru byl tou dobou provoz již plně obnoven. Kolem 22.30 hodin byla již situace stabilizovaná a začaly se rozjíždět i kamióny zablokované v koloně. V pátek asi ve 2.30 v noci byly v dotčeném úseku zprovozněny oba jízdní pruhy v obou směrech. Odstraňování následků nehody však trvalo ještě celý pátek.\n\nCelková hmotná škoda byla vyčíslena na 27,8 milionu Kč.\n\nDálniční oddělení Policie ČR Velký Beranov událost zpracovávalo jako 93 dopravních nehod, u nichž samostatně určovala viníka. U 76 nehod za příčinu prohlásila nepřiměřenou rychlost, u dalších 17 nehod nepřizpůsobení řízení stavu mokré a namrzající či zasněžené vozovky. Rychleji než 110 km/h i přes nepříznivé počasí jely krátce před nehodou dvě třetiny kamionů, 80 % osobních automobilů v levém pruhu a 40 % osobních automobilů v pravém jízdním pruhu.\n\nV případě tří nehod byl viník vyšetřován pro podezření z trestného činu ublížení na zdraví z nedbalosti, šlo například o náraz kamionu do autobusu, který způsobil 3 zranění. Tyto tři případy byly předány k vyšetření policejnímu útvaru v Havlíčkově Brodě. 22 případů bylo policií vyhodnoceno jako tzv. malé dopravní nehody (vyřešené dohodou mezi jejich účastníky), 15 nehod bylo odloženo kvůli tomu, že se nepodařilo zjistit viníka. 53 nehod bylo předáno ke správním řízením obcím s pověřeným obecním úřadem.\n\nJediným obviněným z celkem 8 podezřelých z trestného činu ublížení na zdraví byl nakonec Miroslav Fiala z Ivančic, který se jako řidič vozu Škoda Octavia vyhýbal sypači Tatra stojícímu v levém jízdním pruhu a přitom dostal smyk, přičemž v následné sérii srážek byl těžce zraněn řidič sypače, který se pohyboval po vozovce mimo své vozidlo. Okresní soud v Jihlavě 7. října 2009 vyhlásil rozsudek, jímž Miroslava Fialu uznal vinným z ublížení na zdraví z nedbalosti, avšak zároveň upustil od potrestání; nikdo se neodvolal a rozsudek nabyl právní moci.\n\nMinistr dopravy Aleš Řebíček sdělil, že do budoucna by měla být rizika snížena razantním zvýšením počtu infotabulí. Do konce listopadu 2008 má být vybudováno 22 nových informačních tabulí s dálkové ovladatelným textem, v době nehody jich na celé dálnici D1 bylo jen 6 a byly pouze textové a jednojazyčné. Do konce roku 2008 má ministerstvo dopravy zprovoznit jednotný systém dopravních informací, který bude dodávat informace jak pro tabule umístěné na dálnicích, tak pro navigační systémy ve vozech.\n\nZátěž dálnice D1 má podle Řebíčka snížit až na polovinu také výstavba dálnice D35.\n\nKolem půlnoci v noci na čtvrtek, před touto nehodou, se stala hromadná nehoda i na 123. kilometru dálnice D5, na Šáreckém mostě mezi Benešovicemi a Novou Hospodou, kde se 6 vozidel srazilo na náledí, doprava byla přerušena na 8 hodin.\n\nJiné hromadné nehody s účastí nad 40 vozidel na dálnici D1:\n\n"}
{"id": "345146", "url": "https://cs.wikipedia.org/wiki?curid=345146", "title": "GTR", "text": "GTR\n\nGTR je zkratka, která může znamenat:\n\n\n"}
{"id": "345148", "url": "https://cs.wikipedia.org/wiki?curid=345148", "title": "I'm Really Hot", "text": "I'm Really Hot\n\nI'm Really Hot je druhým a posledním singlem Missy Elliott z jejího pátého studiového alba This Is Not a Test! Video remix písně obsahuje sampl z Hot Music od britského pop tria Soho.\nVe videoklipu vystupuje zpěvačka Tweet a dětské tanečnice z videoklipů Work It (Missy Elliott) a Gossip Folks, včetně Alyson Stoner.\n"}
{"id": "345150", "url": "https://cs.wikipedia.org/wiki?curid=345150", "title": "Levin", "text": "Levin\n\nKřestní jméno či příjmení Levin nosí více různých osobností:\n\n\n\n\n"}
{"id": "345153", "url": "https://cs.wikipedia.org/wiki?curid=345153", "title": "Anděl Exit", "text": "Anděl Exit\n\nAnděl Exit je český film natočený roku 2000 v režii Vladimíra Michálka podle literární předlohy Anděl Jáchyma Topola. Film obdržel dva České lvy za Nejlepší střih (Jiří Brožek) a výtvarný počin (Vladimír Michálek, Martin Štrba).\n\nHlavní lokací filmu je pražský Smíchov (a Plzeňská ulice ve východní části čtvrti Košíře) a křižovatka Anděl.\nČást filmu se odehrává na jihu Afriky, kde Mikeš a Kája hledají nejlepší drogu, poprvé se jim podaří prožít zážitek, podruhé již nikoli a musí tak utéct dealerům, kteří zabíjejí i jejich kamarády v ČR.\n\n"}
{"id": "345158", "url": "https://cs.wikipedia.org/wiki?curid=345158", "title": "Bitva o život", "text": "Bitva o život\n\nBitva o život je český filmový dokument natočený v roce 2000, natočili ho tři režiséři a to bez herců.\n\nDěj se odehrává na vesnici Bystré v Orlických horách, režiséři pozorují dění ve vesnici od 1. května jednoho roku do 1. května druhého roku.\n"}
{"id": "345160", "url": "https://cs.wikipedia.org/wiki?curid=345160", "title": "Intel Atom", "text": "Intel Atom\n\nIntel Atom [ˈætəm] je značka procesorů firmy Intel patřící do rodiny x86 a x86-64. Jsou konstruované speciálně pro zařízení vyžadující velmi nízký odběr energie (subnotebooky hlavně netbooky, tablety, hybridní tablety, PDA, smartphony či ultra-mobilní PC). Procesor je vyráběn 45nm technologií. Spotřeba se pohybuje dle verze jádra mezi 0,65~2 W, 2~2,4 W s hyper-threadingem (HT) u jádra Silverthorne a 2,5 W, 4 W s HT u Diamondville.\n\nVývoj procesoru byl oznámen 18. dubna 2007 na \"INTEL DEVELOPER FORUM\" v Pekingu.\nAtomy s jádrem Silverthorne byly puštěny do prodeje 2. dubna 2008, ty s jádrem Diamondville pak 3. června téhož roku. V prosinci 2009 pak Intel oznámil novou generaci procesorů Intel Atom N450 a D510 (takt 1,66 GHz) s ještě nižším odběrem než u předchozích modelů.\n\nProcesory s jádrem Silverthorne jsou určeny pro nejmenší ultra-přenosná zařízení (UMPC), zatímco větší a o něco náročnější verze s jádrem Diamondville je designována například pro levné stolní počítače (v intelském žargonu nettopy, stolní varianty netbooků). Výrobcem byla ohlášena dostupnost Atomů Diamondville jak v  jednojádrové (single-core), tak i v dvoujádrové (dual-core) variantě.\n\nIntel Atom se objevil např. v netbookách ASUS Eee PC, Acer Aspire One či MSI Wind. Právě v netboocích jsou dnes Atomy nejčastěji využívány kvůli své nízké spotřebě a přijatelnému výkonu na základní práci. Netbooky byly takřka módním trendem do příchodu hybridních tabletů.\n\nFrekvence se pohybuje od 800 MHz do 2 GHz s 512 kiB L2 cache pamětí. Intel Smart Cache (L3 Cache) mu chybí.\n\n\n"}
{"id": "345164", "url": "https://cs.wikipedia.org/wiki?curid=345164", "title": "Estadio Vicente Calderón", "text": "Estadio Vicente Calderón\n\nEstadio Vicente Calderón je fotbalový stadion, na kterém hrál své domácí zápasy španělský klub Atlético de Madrid. Je velmi známý mj. tím, že přímo pod jeho hlavní tribunou prochází čtyřproudová silnice M-30.\n\nDne 17. března 1961 architekt Javier Barroso odkoupil pozemky na výstavbu nového stadionu pro Atlético de Madrid, jelikož kapacita starého Estadio Metropolitano už byla nedostačující. Ještě v roce 1961 začal pracovat na novém projektu. 2. října 1966 byl slavnostně otevřen stadion Estadio Manzanares, pojmenovaný podle řeky Manzanares, nad jejímž břehem byl postaven. Byl to vůbec první stadion v Evropě pouze pro sedící diváky. První utkání zde sehrálo Atlético proti Valencii a oba týmy se rozešly smírně 1:1, když za Atlético skóroval Luis Aragonés a za Valencii Paquito. První madridské derby na tomto stadionu Atlético – Real Madrid se uskutečnilo 16. dubna 1967 a skončilo také remízou – 2:2.\n\nNázev Manzanares vydržel stánku Atlética necelých pět let. 14. července 1971 se totiž vedení klubu dohodlo na změně názvu na Estadio Vicente Calderón, a to podle bývalého slavného ředitele Atlética de Madrid.\n\nStadion kromě jména však částečně změnil i podobu, aby se 23. května 1972 mohlo i před zraky tehdejšího španělského krále uskutečnit znovuotevření zrekonstruované budovy zápasem Španělsko – Uruguay (2:0 – Óscar Valdez a José Eulogio Gárate). O osm let později bylo ale znovu třeba stavbu obnovit, tentokrát z důvodu konání Mistrovství světa ve fotbale 1982. 4. června 1980 byl proto na Mimořádné valné hromadě schválen rozpočet 451 000 000 peset na rekonstrukci, z čehož by samotný klub hradil 190 000 000 a zbytek Organizační výbor MS ve fotbale. Přestavba byla uskutečněna podle plánů Juana Josého Barrosa.\n\nV současné době má Estadio Vicente Calderón 54 851 míst k sezení a v roce 2003 byl unií UEFA označen jako pětihvězdičkový stadion, čímž se řadí mezi opravdovou evropskou smetánku. Je často dějištěm různých hudebních událostí, největší koncert se zde konal 17. června 2006, kdy tu za sedm hodin vystoupilo přes 40 umělců.\n\n30. července 2007 byla Atléticem Madrid a zástupci města Madrid podepsána dohoda, že klub bude do tří let hrát své zápasy na novém stadionu, resp. obnoveném Estadio de Madrid, známějším pod názvem Estadio de la Peineta. Tento stadion bude mít kapacitu 73 000 diváků a všechna sedadla budou zastřešena. Po roce 2016 bude pak stadion ve vlastnictví Atlética de Madrid. Estadio Vicente Calderón by měl být zbourán a nahrazen parkem.\n\nJedná se o \"otevřený stadion\", což znamená, že tribuna a ochozy nesplývají v jeden celek. Hlavní tribuna je oddělena dvěma cca sedmimetrovými mezerami, v nichž jsou umístěny dvě velké obrazovky o velikosti 8 x 5,12 m. Estadio Vicente Calderón má celkovou plochu 35 000 m, hřiště samotné pak 105 x 70m. Stadion má 57 vchodů a díky tzv. \"\"Code-System\"\" lze ihned zjistit počet lidí v každém sektoru, příp. okamžitě zahájit bezpečnostní opatření. V případě nouze mohou být všichni diváci evakuováni do šesti minut.\n\nZ 54 851 sedadel je na hl.tribuně pouze 18 850. Pokud patříte mezi ty bohatší, můžete si pronajmout jednu z 74 soukromých lóží (Palcos Privados) s provozními službami, bezpečnostním personálem, stravováním, faxem, klimatizací, televizí, šatnou a WC. Pro oba hrající týmy jsou připraveny šatny se sprchami velké 820 m. Je zde také lékařské oddělení nebo masážní místnost. Na Estadio Vicente Calderón je celkem 35 komentátorských kabin, velké prostory pro pořádání tiskových konferencí i mix-zóna pro pořizování rozhovorů s hráči.\n\nJak již bylo zmíněno, stadion je charakteristický také tím, že přímo pod jeho hlavní tribunou prochází čtyřproudová silnice M-30.\n\nNa Estadio Vicente Calderón se odehrála všechna tři utkání skupiny D \"druhé fáze\" MS 1982. (Z šesti základních čtyřčlenných skupin postupovaly vždy první dva týmy do \"čtyř tříčlenných skupin – A, B, C a D\". Vítězové těchto skupin pak postoupili do semifinále. Tento šampionát byl jediný hraný tímto způsobem.)\n\n"}
{"id": "345167", "url": "https://cs.wikipedia.org/wiki?curid=345167", "title": "Faktótum", "text": "Faktótum\n\nFaktótum (anglicky: \"Factotum\", 1975) je druhým románem amerického spisovatele a básníka Charlese Bukowského. Kniha se vyznačuje hovorovým jazykem, vulgarismy, značnou dávkou cynismu i osobitého humoru. Slovo \"faktótum\" poukazuje na člověka, který dovede vše obstarat. Hank Chinaski projde v knize spoustou zaměstnání, je tedy tím faktótem.\n\nDílo bylo inspirováno románem George Orwella \"Na dně v Paříži a Londýně\" , což je autobiografický záznam Orwellova strádání v Anglii a Francii v době mezi světovými válkami.\n\nRomán je věnován Johnu a Barbaře Martinovým, přátelům Charlese Bukowského a zároveň zakladatelům Black Sparrow Press.\n\nČesky knihu vydalo nakladatelství Pragma v roce 1992 a 2002.\n\nV osmdesáti sedmi kapitolách vystupuje jako hlavní postava Henry Chinaski, alkoholik, rváč, spisovatel a osoba neustále hledající nová a nová zaměstnání, ze kterých je propouštěna pro svou značnou nespolehlivost. Hrdina knihy (jak je pro autora příznačné) nese značné autobiografické rysy Charlese Bukowského.\n\nDěj se odehrává v období druhé světové války, která je zmíněna pouze okrajově, avšak hraje zde zásadní roli. Henry Chinaski má modrou knížku a v období války je mu tak usnadněno získávat práci. Konec války je reflektován jedinou větou, ale důsledky pro hrdinu jsou značné, zhoršuje se totiž možnost získat kvalitní zaměstnání.\n\nChinaski přijíždí do New Orleans, je přijat do distribuce časopisů a dostává plat 17 dolarů týdně. Když vyslechne rozhovor řidiče, který dostal přidáno, rozhodne se též zažádat o zvýšení platu. Po krátké době ve firmě nemá nárok a tak se rozhodne odejít. Poté si najde jednoduchou práci u jednoho malého vydavatele, odkud je pro nespolehlivost zanedlouho propuštěn. Po železnici se dostane domů do Los Angeles, kde krátkou dobu zůstává bydlet. Otci vadí jeho nezájem o práci a poflakování se po barech. Poté, co musí za syna složit kauci ve vězení, rozhodne se Chinaski opět zvednout kotvy.\n\nDalší štací je New York, kde ho vezmou na hůl při prodeji obleku. Vzdá se nebezpečné práce lepení plakátů a reklam na nadzemní dráze a jde pracovat do továrny na psí suchary. Je to náročná dřina, po směně má ruce samou popáleninu a puchýř. Jedné noci si odmítne píchnout kontrolku a odchází.\n\nVe Filadelfii si oblíbí starý bar s příjemnou atmosférou. V St. Louis si najde podnájem u paní Downingové, kde s ním koketuje mladá dívka Gertruda. Po návratu do Los Angeles se seznámí s Laurou, která přebývá často u Wilbura. Wilbur je mecenáš, který nechává přespat dívky z ulice u sebe a kupuje jim jídlo. Laura seznámí Chinaskiho s Wilburem a dalšími dívkami, Grace a Jerry. Chinaski slíbí Wilburovi, že mu napíše libreto k jeho opeře \"Císař San Franciska\". Jednoho večera se mu podaří na Wilburově jachtě dostat všechny tři dívky během společného popíjení. Pak jim ukáže, jak se hrajou kostky.\n\nŽenou, s níž tráví Chinaski nejvíce času ženou je Jane, také alkoholička.\n\nDěj, respektive jeho zápletka se nijak dramaticky nevyvíjí, jednotlivá zaměstnání, města a ženy se střídají jako na běžícím pásu, aniž by došlo k výraznější proměně. Hlavní postava také neprodělává velký osobnostní vývoj. Primárním cílem Henryho je udržet si společnost a její problémy co nejdál od těla, nejlépe se skleničkou v ruce. Tomuto podřizuje vše - i za cenu ztráty zaměstnání.\n\n"}
{"id": "345175", "url": "https://cs.wikipedia.org/wiki?curid=345175", "title": "Ladislav Hrabal", "text": "Ladislav Hrabal\n\nLadislav Hrabal (* 8. března 1938 Praha) je současný český komunální politik, bývalý starosta městské části Praha-Klánovice (od roku 2006 do ledna 2009), seniorský sportovní reprezentant (stolní tenis), soudní znalec v oboru doprava a kandidát Strany zelených pro volby do Senátu v obvodu 24 v roce 2008. Všeobecně známým se stal v souvislosti s bojem proti záměru na výstavbu golfového areálu v Klánovickém lese.\n\nHrabal se narodil v Praze, během válečného protektorátu se však s rodiči přestěhovali do Klánovic. Absolvoval tamní měšťanskou školu (dnes Masarykova základní škola) a následkem špatného kádrového posudku byl nucen v roce 1953 místo studia na střední škole nastoupit do učení v závodě Avia Letňany (tehdy závody Jiřího Dimitrova). Podnik jej po vyučení vyslal na Střední průmyslovou školu strojnickou v Betlémské ulici. Následně byl přijat i na České vysoké učení technické v Praze. V osmdesátých letech v rámci aspirantury na ČVUT v Praze absolvoval zároveň na Vysokém učení technickém v Brně studium na katedře soudního inženýrství a byl jmenován soudním znalcem v oboru dopravy se zaměřením na nehody a odhady automobilů.\n\nPo dostudování střední a vysoké školy Hrabal nastoupil na \"umístěnku\" do ČKD Lokomotivka v Praze-Libni. Po několika letech přešel do konzultačního střediska pro valivá ložiska podniku ZVL, kde se mj. zabýval výpočtem valivých těles pojízdné dráhy pro přesun kostela nanebevzetí Panny Marie v asanovaném Mostě nebo výpočtem ložisek převodovky automobilu Tatra 613.\nV roce 1973 v důsledku reorganizace podniku nastoupil do generálního ředitelství Československých automobilových závodů v Praze. Po obnovení pražské pobočky ZVL na začátku osmdesátých let dvacátého století se sem vrátil v pozici ředitele.\nNaposledy změnil zaměstnavatele v roce 1987, kdy se stal zástupcem ředitele české pobočky německého koncernu INA (dnes Schaeffler). Společnost se specializuje na výrobu valivých ložisek s požadavkem na vysokou přesnost.\n\nHrabal je autorem řady odborných i populárních publikací v oboru valivých a kluzných ložisek a je držitelem několika patentů. Teoretické články publikoval i na téma tenis a získal dva patenty na konstrukci tenisové rakety.\n\nLadislav Hrabal byl po celý svůj život aktivním sportovcem. V období práce v letňanské Avii hrál v tehdejším klubu ATK (armádní tělovýchovný klub, předchůdce Dukly) první dorosteneckou ligu v hokeji a dorostenecký krajský přebor ve fotbale. Během studií na průmyslovce hrál za Klánovice krajský přebor ve volejbale a začal chytat za sousední Újezd nad Lesy I. A třídu ve fotbale. Ve stejné době hrál za Klánovice druhou třídu ve stolním tenisu a stal se v tomto sportu krajským přeborníkem Středočeského kraje (spolu s mladoboleslavským Krupičkou).\n\nV roce 1975 Hrabalem vedené mužstvo Klánovic vyhrálo pražskou divizi ve stolním tenisu, a postoupilo tak do II. ligy. V dalším roce už tento tým svůj úspěch neobhájil. V devadesátých letech hrál pět let za Teslu Žižkov (II. liga), do roku 2004 hrál patnáct let za Sokol Kyje.\n\nMezi roky 1993–2003 byl předsedou oddílu klánovického tenisu. Stál za dohodou s restituentem části tamního tenisového areálu a inicioval jeho pojmenování na Kurty Karla Koželuha.\n\nHrabal v posledních 20 letech reprezentuje Českou republiku v mezinárodních soutěží ve stolním tenisu. Hrál na mistrovství Evropy seniorů ve Vídni (1995) a v Praze (1997); na mistrovstvích světa seniorů v Dublinu (1992), Melbourne (1994), Lillehammeru (1996), Vancouveru (2000), Jokohamě (2004) a v květnu 2008 v Rio de Janeiru.\n\nPoprvé se Hrabal stal obecním zastupitelem v roce 1990, záhy se však mandátu vzdal kvůli péči o vážně nemocnou manželku. Podruhé se začal angažovat v komunální politice po roce 2005, kdy se zapojil do boje proti záměru výstavby golfového sportovně-kulturního areálu na úkor Klánovického lesa. V roce 2006 se stal lídrem komunální kandidátky Volba pro Klánovice, která ve volbách zvítězila se ziskem 38 % hlasů. Hrabal byl na první schůzi zastupitelstva zvolen starostou městské části.\n\nV roce 2007 Ladislav Hrabal vstoupil do Strany zelených, v dubnu 2008 přijal kandidaturu na místo senátora ve volebním obvodu 24 (východ Prahy). Ve volbách získal v průměru 5,32 %; výrazně zvítězil jen v domovských Klánovicích, kde pro něj hlasovalo 34,54 % voličů.\n\nV lednu 2009 byl z funkce starosty MČ Praha – Klánovice odvolán 7 hlasy z 9členného zastupitelstva.\n\n"}
{"id": "345180", "url": "https://cs.wikipedia.org/wiki?curid=345180", "title": "Anna Šabatová", "text": "Anna Šabatová\n\nAnna Šabatová (* 23. června 1951 Brno) je signatářka Charty 77 a její mluvčí v roce 1986. Celoživotně se zabývá ochranou lidských práv. V letech 2001 až 2007 byla zástupkyní veřejného ochránce práv, v letech 2008 až 2013 předsedkyní Českého helsinského výboru a v letech 2014 až 2020 veřejnou ochránkyní práv.\n\nNarodila se v rodině politického pracovníka KSČ a učitele brněnské univerzity Jaroslava Šabaty, který se v roce 1968 stal představitelem reformního křídla komunistické strany.\n\nOd roku 1969 studovala filozofii a historii na Filozofické fakultě Univerzity Jana Evangelisty Purkyně v Brně. Ve třetím ročníku byla zatčena a odsouzena na tři roky odnětí svobody za organizování letákové akce k parlamentním volbám (v listopadu 1971), na níž se podílela spolu se svým otcem Jaroslavem a bratrem Janem, a za podíl na šíření samizdatu. Trest vykonávala ve věznici v Opavě. V prosinci 1973 byla podmíněně propuštěna, studia již nemohla dokončit a pracovala jako úřednice.\n\nV prosinci 1976 podepsala Chartu 77 (v roce 1986 byla její mluvčí) a podílela se i na dalších opozičních aktivitách: v době uvěznění svého manžela Petra Uhla (1979–84) vydávala jeho i svým jménem periodikum \"Informace o Chartě 77\", v roce 1978 byla též spoluzakladatelkou Výboru na obranu nespravedlivě stíhaných. Po podpisu Charty 77 byla na mateřské dovolené (má tři děti) a vykonávala různá nekvalifikovaná zaměstnání. Od roku 1987 byla mluvčí občanské iniciativy Polsko-československá solidarita.\n\nPřed Sametovou revolucí pracovala v nezávislé Východoevropské informační agentuře; v listopadu 1989 tak byla mezi lidmi, kteří rozhodovali o zveřejnění mylné informace o mrtvém studentovi Martinu Šmídovi.\n\nPo revoluci působila Šabatová v letech 1990–91 jako poradkyně ministra práce a sociálních věcí ČR pro styk s nevládními organizacemi. V roce 1996 dokončila dálkové magisterské studium českého jazyka a literatury na FF UK, dále pracovala jako redaktorka. V roce 1998 působila jako zástupkyně ředitele Městského centra sociálních služeb a prevence pražského magistrátu. V roce 1998 dostala jako první Východoevropanka za svou činnost Cenu OSN za obranu lidských práv. V letech 1999–2000 působila jako externí poradkyně ministra práce a sociálních věcí pro oblast sociálních služeb.\n\nDne 25. ledna 2001 Poslanecká sněmovna na návrh prezidenta republiky ve 2. kole hlasování zvolila Šabatovou zástupkyní veřejného ochránce práv (ombudsmana) Otakara Motejla 92 hlasy ze 174 (proti 50 pro senátního kandidáta ODS). Slib předsedovi PS složila 31. ledna a funkci zastávala do 14. února 2007. Podruhé již nekandidovala. Ve své činnosti se soustředila zejména na sociální oblast. V říjnu 2002 prezident Václav Havel vyznamenal Šabatovou medailí Za zásluhy I. stupně.\n\nV kuřimské kauze se na Šabatovou v roce 2006 obrátila Kateřina Mauerová s žádostí o pomoc její sestře Kláře s adopcí fiktivní třináctileté Anny (Barbory Škrlové) a Šabatová jim radila, jak postupovat. Za to ji kritizoval Fond ohrožených dětí, podle kterého porušila zákon, když neoznámila sociálním pracovníkům, že ví o dítěti bez identity; s tímto názorem se ztotožnilo i Ministerstvo práce a sociálních věcí. Šabatová se hájila tím, že byla povinna zachovávat mlčenlivost o tom, co se při výkonu funkce dozví, a morálními důvody. Zastal se jí i ombudsman Otakar Motejl s tím, že zákon o sociálně-právní ochraně dětí předepisuje povinné oznámení pouze některých taxativně jmenovaných skutečností, pod něž případ zřejmě nespadal. Funkci zástupce ombudsmana vykonávala do roku 2007.\n\nPoté, co koncem roku 2013 odstoupil z funkce ombudsman Pavel Varvařovský, ji na konci ledna 2014 Senát PČR hlasy 37 senátorů navrhl Poslanecké sněmovně PČR jako jeho nástupkyni. Dne 13. února 2014 získala v 1. kole volby 61 hlasů od 155 přítomných poslanců. Získala tak sice větší podporu než její protikandidát Stanislav Křeček, ale 78 hlasů nutných ke zvolení nepřekročila. Postoupila však do 2. kola volby. V něm dne 14. února 2014 získala v tajné volbě 85 hlasů od 168 přítomných poslanců a byla zvolena veřejnou ochránkyní práv. Funkce se ujala o čtyři dny později složením slibu do rukou předsedy Poslanecké sněmovny PČR Jana Hamáčka. Post veřejné ochránkyně práv zastávala do února 2020, kdy ji vystřídal Stanislav Křeček.\n\nV letech 2004–2008 studovala na katedře právní teorie Právnické fakulty Masarykovy univerzity. Studium zakončila obhajobou disertační práce s názvem \"Místo veřejného ochránce práv v moderní demokratické společnosti – od administrativního k lidskoprávnímu pojetí. Analýza vývoje jednoho institutu ochrany práv\". Titul Ph.D. získala v září 2008. V letech 2008 - 2014 působila jako odborná asistentka na Katedře sociální práce Filozofické fakulty Univerzity Karlovy.\n\nV březnu 2008 kandidovala za Stranu zelených jako bezpartijní do Senátu ve volebním obvodu Vyškov (obvod č. 57) a Brno-venkov. Ve volbách neuspěla, se ziskem 6,14 % skončila v prvním kole voleb jako pátá z šesti kandidátů.\n\nPřed volbami do Poslanecké sněmovny 2013 stála za vznikem iniciativy \"Volím ČSSD. A budu kroužkovat!\", která podporovala Českou stranu sociálně demokratickou, a vyzývala voliče, aby využili preferenčních hlasu k podpoře některých kandidátů, například Bohuslava Sobotky a Milana Chovance.\n\nV letech 2008–2013 byla předsedkyní Českého helsinského výboru. V březnu 2013 ji vystřídala Táňa Fischerová poté, co Šabatová z čela výboru odešla z rodinných důvodů.\n\nV letech 2008–2011 byla za Českou republiku členkou Evropského výboru pro zabránění mučení, který je orgánem Rady Evropy se sídlem ve Štrasburku.\n\nAnna Šabatová je držitelka Ceny OSN za obranu lidských práv, ceny Alice Garrigue Masarykové udělované velvyslancem USA a Velitelského kříže Řádu za zásluhy Polské republiky.\n\nDne 15. června 2018 jí francouzský prezident Emmanuel Macron propůjčil nejvyšší státní vyznamenání Řád čestné legie v hodnosti rytířky.\n"}
{"id": "345183", "url": "https://cs.wikipedia.org/wiki?curid=345183", "title": "Zacharjáš (biblická jména)", "text": "Zacharjáš (biblická jména)\n\nJméno Zacharjáš (\"זְכַרְיָה etymologicky\" יְהַוֶּה זָכָר \"Hospodin pamatoval\") nebo jeho obdoby je v Bibli zmíněno celkem 31krát.\n\n\nPředmětem křesťanské polemiky se stává identita Zachariáše zmíněného Ježíšem při promluvě k farizeům dle Matouše () a (znovu) Lukáše (), není však zcela zřejmé, zda jde o téhož Zachariáše. Podle obou byl zabit farizeji mezi oltářem a svatyní (chrámem). Mnohé prameny ztotožňují tohoto Zacharijáše s tím, který byl ukamenován na chrámovém nádvoří (), synem velekněze Joiady . Matoušovo evangelium by naopak ukazovalo na proroka Zacharjáše, syna Berekjáše, proroka z knihy Zachariáš.\n"}
{"id": "345185", "url": "https://cs.wikipedia.org/wiki?curid=345185", "title": "Láska v křesťanství", "text": "Láska v křesťanství\n\nLáska je v křesťanství základní charakteristikou vztahu jednak mezi Bohem a člověkem, jednak mezi lidmi navzájem, a je tedy také základním požadavkem kladeným na každého křesťana. Na rozdíl od erotické lásky, která po milovaném především touží (řecké \"erós\" a latinské \"amor\"), případně si s ním chce i užít, rozumí se zde láskou vztah, v němž jde především o dobro milovaného, jak to vyjadřuje řecké slovo \"agapé\" nebo latinské \"caritas\". Křesťanská láska má tedy být především aktem vůle, který chce dobré pro druhého kvůli Bohu. Augustin ji charakterizuje jako \"„směřování mysli ke stavu, v němž se těší jednak z Boha kvůli němu samému, jednak ze sebe samé a z bližního kvůli Bohu\"\" a \"Katechismus katolické církve\" jako \"„božskou ctnost, kterou milujeme Boha nade všechno pro něho samého a svého bližního jako sebe z lásky k Bohu\"\".\n\nVšechny ostatní stránky lásky – citová náklonnost, erotická přitažlivost, touha a další – tím nemají být potlačeny, ale mají být tomuto chtění podřízeny. Vlastním původcem lásky je totiž Bůh sám a projevy jeho lásky křesťanství označuje pojmem milost. Paradoxní křesťanské učení o jediném Bohu jako o nejsvětější Trojici se snaží vyjádřit, že v Bohu samém jsou vztahy, a to vztahy lásky, které se obracejí „navenek“ ke světu a k člověku v Božích aktech Stvoření, Zjevení a Vykoupení. Lidská láska je pak vždy jen odrazem a odpovědí na tuto Boží milost – a to i když bloudí a když se své vlastní povaze zpronevěří.\n\nObě složky této lásky uvádí už hebrejská bible (Starý zákon). Přikázání lásky k Bohu, které se věřící Izraelité denně modlí jako součást modlitby Šema Jisra'el, zní: \"„Slyš, Izraeli, Hospodin je náš Bůh, Hospodin jediný. Budeš milovat Hospodina, svého Boha, celým svým srdcem a celou svou duší a celou svou silou.“\" Přikázání lásky k bližnímu je ve Třetí knize Mojžíšově:\"„...budeš milovat svého bližního jako sebe samého.“\" \n\nTéma lásky se pak objevuje i v řadě dalších textů, například v Žalmech, ale zejména ve sbírce, která se v Bibli nazývá Píseň písní nebo také Píseň Šalomounova. Tato sbírka, vzniklá patrně ze svatebních písní, vyjadřuje výrazně erotickou lásku a její zařazení do souboru biblických knih dává zřetelně najevo, že i tato podoba k lásce patří. Píseň se ovšem už od starověku vykládala alegoricky, vztažená na lásku k Bohu či vztah Krista a církve.\n\nNa otázku, čím se má věřící především řídit čili „které přikázání je největší“, cituje Ježíš v Markově evangeliu právě tato místa:\nV závěru Janova evangelia dává Ježíš svým žákům „nové přikázání“: \"„Zachováte-li má přikázání, zůstanete v mé lásce, jako já zachovávám přikázání svého Otce a zůstávám v jeho lásce. To jsem vám pověděl, aby moje radost byla ve vás a vaše radost aby byla plná.' 'To je mé přikázání, abyste se milovali navzájem, jako jsem já miloval vás...'“\" \n\nSpojení „přikázání lásky“ zní na první pohled paradoxně: jak je možné přikazovat lásku? Biblická a křesťanská láska ale není především cit, nýbrž vědomé rozhodnutí, motivované tím, že láska nejdřív přichází od Boha. O lásce Boha k člověku mluví například Janovo evangelium: \"„Neboť Bůh tak miloval svět, že dal svého jediného Syna, aby žádný, kdo v něho věří, nezahynul, ale měl život věčný.“\" První list Janův shrnuje téma lásky takto:\nAby zřetelně odlišil tuto „božskou“ lásku od přirozené lidské vzájemnosti, ukládá Ježíš svým žákům těžko splnitelný požadavek milovat i nepřátele:\nNaopak ale ti, kdo se o to snaží, mohou doufat, že jim Bůh odpustí jejich provinění.\nTak Ježíš o klečící hříšnici říká: \"„'...Její mnohé hříchy jsou jí odpuštěny, protože projevila velikou lásku. Komu se málo odpouští, málo miluje.'“\" Když pak Ježíš v Matoušově evangeliu mluví o posledním soudu, jeví se skutky lásky jako rozhodující:\n\nTento citát kromě toho dobře charakterizuje podobu a projevy této lásky jako péče o ty, kdo to potřebují, a následující verše s odsouzením těch, kdo lásku zanedbali, vyjadřují vážnost tohoto nároku.\n\nPravděpodobně nejznámějším biblickým místem o lásce však zůstává 13. kapitola Pavlova Prvního listu Korintským:\nPrvní list Janův charakterizuje samého Boha jako lásku: \"„Také my jsme poznali lásku, kterou Bůh má k nám, a věříme v ni. Bůh je láska, a kdo zůstává v lásce, v Bohu zůstává a Bůh v něm.“\" Sv. Hilarius z Poitiers vykládá vztah první (Otec) a druhé (Syna) osoby Trojice jako lásku a ztotožňuje ji s Duchem svatým.\n\nV návaznosti na Ježíšův výrok, že člověk má pomáhat „ve skrytu“ rozlišuje sv. Aurelius Augustinus mezi\nDějiny křesťanství jistě nejsou jen dějinami takto pochopené lásky. Je v nich mnoho násilí, nenávisti a krve. Přesto se v nich Ježíšův požadavek lásky jako péče o potřebné trvale uplatňoval. Organizovaná péče o sirotky, o staré, nemocné a osamělé lidi začíná už v prvním století a od 3. století vznikají první nemocnice, které pak byly po staletí v rukou křesťanských institucí, zejména řeholních řádů. Totéž platí o chudobincích a sirotčincích a teprve v posledních staletích jejich činnost postupně nahrazuje veřejná sociální a zdravotní péče. Křesťanský pohled na otroctví silně přispěl k jeho odstranění a také chudoba se v křesťanských zemích nechápala jako osobní hanba.\n\nPozdní židovství i rané křesťanství se setkávalo s kulty, v nichž hrála značnou roli sexualita, až po tzv. posvátnou prostituci, a muselo se vůči nim vymezovat. Tak si lze vysvětlit, proč jinak běžné slovo \"erós\" se v řeckém překladu Starého Zákona vyskytuje pouze dvakrát a v Novém Zákoně ani jednou. Už v raném křesťanství byly také asketické proudy, které lidské tělo pokládaly za „hrob duše“, jak zní gnostická formule, a sexualitu vůbec odmítaly. Jejich dědictví se ve východním i západním křesťanství udržovalo přinejmenším do reformace a jeho stopy se vyskytují dodnes.\n\nZvláštní formu křesťanské lásky k Bohu představuje mystika, krajní vnitřní usebrání, často spojené s asketickým způsobem života, v němž někteří lidé podle vlastního svědectví osobně zažili blízkost a přítomnost samého Boha. Mezi významné křesťanské mystiky, kteří byli často průkopníky změn a naráželi na ortodoxii svých církví, patřil sv. Pavel z Tarsu, sv. František z Assisi, sv. Bernard z Clairvaux, sv. Hildegarda z Bingenu, sv. Brigita Švédská, sv. Kateřina Sienská, Tomáš Kempenský, Jakob Böhme, sv. František Saleský, Emanuel Swedenborg, Jakob Lorber a další.\n\n\n\n"}
{"id": "345190", "url": "https://cs.wikipedia.org/wiki?curid=345190", "title": "St. Petersburg", "text": "St. Petersburg\n\nSt. Petersburg (často zkracováno jako St. Pete) je město v okrese Pinellas, ve státě Florida v USA. Město je oblíbená turistická destinace a důležité bojiště při prezidentských volbách. Podle censu z roku 2000 žilo ve městě 248 232 obyvatel. Census z roku 2007 uvádí populaci města 249 079 obyvatel. To činí ze St. Petersburgu čtvrté největší město státu Florida a zároveň největší město státu Florida, které není sídlem okresu. Společně s městy Tampa, Clearwater a Largo tvoří aglomeraci Tampa Bay, s populací zhruba 2,7 milionu obyvatel.\n\nMěsto leží u Tampského zálivu a je vzdáleno 338 km severozápadně od Miami a 328 km jiho-jihovýchodně od Tallahassee. Přes Tampa Bay vede směrem na jih most Sunshine Skyway Bridge.\n\nMěsto bylo založeno roku 1876 a pojmenováno po ruském Petrohradu.\n\nPodle Amerického statistického úřadu je celková rozloha města 344,7 km², z čehož je 190,2 km² (55,19 %) vodních ploch.\n\n\n"}
{"id": "345192", "url": "https://cs.wikipedia.org/wiki?curid=345192", "title": "Chesterton", "text": "Chesterton\n\nChesterton má více významů:\n\n ve Spojeném království \n\n ve Spojených státech amerických\n\n\n"}
{"id": "345194", "url": "https://cs.wikipedia.org/wiki?curid=345194", "title": "Steinitz", "text": "Steinitz\n\nPříjmení Steinitz má více nositelů:\n\n\n"}
{"id": "345197", "url": "https://cs.wikipedia.org/wiki?curid=345197", "title": "Flavia Pennettaová", "text": "Flavia Pennettaová\n\nFlavia Pennettaová, vlastním jménem Flavia Pennetta (* 25. února 1982 v Brindisi, Itálie), je bývalá italská profesionální tenistka, vítězka ženské dvouhry na US Open 2015, bývalá světová jednička ve čtyřhře, vítězka Turnaje mistryň 2010 a grandslamu Australian Open ve čtyřhře z roku 2011. Ve své dosavadní kariéře vyhrála na okruhu WTA Tour jedenáct singlových turnajů, když první z nich získala na antukovém Orange Warsaw Open 2004. Ve čtyřhře pak dokázala vybojovala sedmnáct trofejí, když si premiérovou z nich připsala s Jelenou Dementěvovou na LA Women's Tennis Championships 2005. V rámci okruhu ITF získala sedm titulů ve dvouhře a devět ve čtyřhře.\n\nNa žebříčku WTA byla ve dvouhře nejvýše klasifikována v září 2015 na 6. místě a ve čtyřhře pak v únoru 2011 na 1. místě. Stala se vůbec první Italkou, která pronikla do první desítky klasifikace žebříčku WTA. Na juniorském kombinovaném žebříčku ITF byla nejvýše hodnocena v lednu 2000 na 49. místě.\n\nNa nejvyšší grandslamové úrovni vyhrála newyorský US Open 2015, kde v italském finále zdolala krajanku Robertou Vinciovou. Během slavnostního ceremoniálu oznámila, že po dohrání sezóny ukončí profesionální tenisovou kariéru. Rozloučení pak proběhlo 10. května 2016 na Pietrangeliho dvorci během Rome Masters. Přes půlroční neaktivitu se ve vydání žebříčku z 16. května 2016 vrátila do první světové desítky, a to na 10. příčku.\n\nV ženském deblu triumfovala společně s Argentinkou Giselou Dulkovou na Australian Open 2011, když ve finále porazily poměrem 2–6, 7–5 a 6–1 bělorusko-ruský pár Viktoria Azarenková a Maria Kirilenková. V roce 1999 získala na dvorcích Rolanda-Garrose juniorské grandslamové vítězství ve čtyřhře French Open spolu s Robertou Vinciovou.\n\nV italském fedcupovém týmu debutovala v roce 2003 utkáním 1. kola světové skupiny proti Švédsku, v němž dokázala ve dvou sadách přehrát Hannu Nooniovou. Následně ještě ve dvouhře zdolala Sofii Arvidssonovou a ve čtyřhře společně s Robertou Vinciovou zvítězily nad dvojicí Sofia Arvidssonová a Maria Wolfbrandtová. Italky v sérii zvítězily celkově 3-2 na zápasy. V soutěži nastoupila k osmnácti mezistátním utkáním s bilancí 21–4 ve dvouhře a 4–1 ve čtyřhře.\n\nTenis začala hrát ve věku pěti let. V roce 1997 poprvé nastoupila na juniorském turnaji ve Florencii. Pennettová se tam dostala do druhého kola. O něco lépe si vedla v roce 1999, kdy vyhrála dva tituly ve dvouhře na okruhu ITF (Cagliari, Grado) a dva tituly ve čtyřhře (Cagliari, Alghero). Partnerkou jí byla především Roberta Vinciová, s kterou získala pohár na Italian Junior Open a poté se staly vítězkami i na French Open. S juniorskými soutěžemi se rozloučila v roce 2000 v Austrálii.\n\nV den svých osmnáctých narozenin, 25. února 2000, se stala profesionální tenistkou. Dlouho se neúspěšně zkoušela probojovat do hlavního žebříčku WTA. Povedlo se jí to teprve v roce 2002 v Memphisu. Prohrála tam 4:6, 2:6 s Šinobu Asagoeovou. Zahrála si rovněž v Palermu a Sopotách. Právě v Polsku poprvé v profesionálním utkání hlavního turnaje odešla z kurtu vítězně. Vyřadila Bělorusku Taťánu Pučekovou 7:5, 6:3, ale následujícího dne již nedokázala vzdorovat silnější Věře Zvonarovové. Solidní výsledky na turnajích ITF ji posunuly mezi stovku nejlepších tenistek světa.\n\nV lednu 2003 v Canbeře si vylepšila svůj nejlepší výkon dosavadní kariéry, když se dostala do čtvrtfinále. V něm byla poražena Francescou Schiavoneovou 6:3, 4:6, 6:2. O měsíc později už figurovala mezi semifinalistkami turnaje v Hajdarábádu. Postarala se tam o senzační vítězství nad 4. nasazenou Mary Pierceovou. V tomto roce hrála na všech čtyřech grandslamových turnajích. Nejlepšího výsledku dosáhla v Paříži, kde se dostala do 3. kola; mimo jiné tam porazila Američanku Lisu Raymondovou.\n\nDo světové špičky vtrhla v sezóně 2004, kdy hrála troje finále na turnajích WTA Tour. V Acapulcu prohrála s Ivetou Benešovou a v Palermu s Anabel Medinovou Garriguesovou. Avšak v srpnu v Sopotách byla již Pennettaová bezkonkurenční. V semifinále vyřadila Martu Domachowskou 6:2, 6:2, ve finále Kláru Koukalovou 7-5, 3-6, 6-3 a poprvé se stala vítězkou na profesionálním turnaji WTA. Kromě těchto turnajů se ještě dostala do semifinále v Budapešti (prohrála s Jankovičovou) a dvakrát do čtvrtfinále v Canbeře a v Cincinnati. Vyhrála také jeden z turnajů ITF v Cuneu, kde vyřadila začínající Annu Čakvetadzeovou. Rok zakončila na 40. místě žebříčku WTA.\n\nDobrou formu si udržela také v následujících měsících. V únorových turnajích roku 2005 v Bogotě a v Acapulcu vyhrála další dva tituly. Italka hrála skvěle především na antuce, neprohrála na ní patnáct utkání v řadě. Do semifinále se tento rok probojovala dvakrát; v Modeně prohrála s Annou Smašnovovou 7:5, 6:3 a v Palermu s Klárou Koukalovou 6:4, 6:0. Na turnaji ve Filderstadtu, kde nakonec skončila ve čtvrtfinále, se jí podařilo porazit hráčku první světové desítky 4. nasazenou Justine Heninovou.\n\nHrála na všech čtyřech grandslamových turnajích. Nejlepšího výsledku dosáhla ve Wimbledonu, kde ji až ve 4. kole zastavila Mary Pierceová 6:3, 6:1. Na French Open se nedostala přes třetí kolo a v 1. kole skončila na Australian Open i US Open. V mezičase Flavia dobývala svět čtyřhry, ve které společně s Jelenou Dementěvovou vyhrála turnaj v Los Angeles a o několik týdnů později se také společně probojovaly do finále grandslamového turnaje ve Flushing Meadows.\n\nNa počátku roku 2006 na sebe silně upozornila svou přítomností v Gold Coast. Porazila tam Martinu Hingisovou i Tatianu Golovinovou, ale ve finále už nedokázala vzdorovat Češce Lucii Šafářové, se kterou prohrála 6:3, 6:4. Následoval grandslamový turnaj v Austrálii, po kterém postoupila na 16. místo v žebříčku WTA, což je její dosavadní nejlepší umístění. Jako obvykle mohla počítat s oblíbenými turnaji v Latinské Americe. Jak v Bogotě, tak i v Acapulcu se dostala do finále, ale ani jedno se jí nepodařilo vyhrát. Nejprve nestačila na Lourdes Domínguezovou Linovou, a poté ani na Annu-Lenu Grönefeldovou.\n\nRok 2006 byl pro Pennettovou smolný z hlediska zdravotních problémů. Nejprve odstoupila na jaře z 3. kola turnaje v Indian Wells kvůli zranění kotníku a na podzim sezónu ukončila předčasně ve finále Fed Cupu. Tam sice prohrála ve dvouhře s Justine Heninovou, ale i tak Italky nakonec Belgii porazily 3:2 na zápasy. Příčinou absence Pennettové v dalších turnajích bylo zranění levého zápěstí.\n\nÚraz do značné míry zapříčinil její slabší výkony v roce 2007. Již tradičně dobře hrála na turnajích v Bogotě, kde ji v semifinále porazila krajanka Roberta Vinciová ve třech setech a Acapulcu, kde ve finále prohrála s Émilií Loitovou 7:6, 6:4. Do semifinále se dostala ještě jednou, a to v Barceloně, kde ji zastavila 6. nasazená a pozdější vítězka Meghann Shaughnessyová. O týden později došla do čtvrtfinále holandském s'Hertogenboschi, kde prohrála s Dinarou Safinovou 6:1, 7:5.\n\nPak už přišel na řadu Wimbledon a porážka v 1. kole od Marion Bartoliové. Po tomto neúspěchu se propadla až na 92. místo žebříčku WTA (obhajovala tam totiž postup do 4. kola z minulého roku). Na dalším grandslamovém turnaji na US Open si Pennettaová ve 2. kole neporadila s českou jedničkou Nicole Vaidišovou, které podlehla 6:2, 7:6. Ke konci sezóny přece jen přišlo zlepšení a s ním i lepší výsledky. V Kalkatě se dostala do čtvrtfinále a v dalších dvou turnajích v Soulu a v Tokiu až do semifinále. V říjnu si obohatila svou kolekci pohárů o trofej z Bangkoku, kde vyhrála se Šachar Pe'erovou 3:6, 6:4, 6:2 i Venus Williamsovou 6:4, 7:6. Rok ukončila na 39. místě v žebříčku WTA.\n\nHned na počátku v Hobartu postoupila do semifinále, když cestou mimo jiné porazila Agnieszku Radwańskou či Saniu Mirzaovou, než narazila na řeckou přemožitelku Eleni Daniilidou. Na Australian Open už tradičně nezahrála nejlépe, když nepřešla přes druhé kolo (Virginie Razzanová). Pak přišly na řadu turnaje v Latinské Americe, kde se Pennettaové jako obvykle dařilo. Ve Viña del Mar, kde se konal vůbec první ročník tenisového turnaje, se stala jeho první vítězkou. Ve finále porazila Kláru Zakopalovou 6:4, 5:4, když Zakopalová pro zranění vzdala.\n\nV Acapulcu rovněž nenašla konkurenci a ve svém pátém finále v tomto městě vyhrála s Alizé Cornetovou 6:0, 4:6, 6:1. Ve čtvrtfinále proti Edině Gallovitsové tam hrála svůj třístý vítězný zápas kariéry.\n\nV dubnu na turnaji v Estorilu vyhrála společně s Marií Kirilenkovou svůj třetí titul ve čtyřhře. Potřetí se dostala do 4. kola grandslamového turnaje, tentokrát na French Open. Porazila tam i osmou nasazenou Venus Williamsovou 7:5, 6:3, než ji vyřadila Carla Suárezová Navarrová 6:3, 6:2.\n\nV červenci na domácím turnaji v Palermu se v semifinále potkala s krajankou a pozdější vítězkou Sarou Erraniová, která ji porazila 7:5, 6:3. V Los Angeles, na turnaji Tier II, prohrála až ve finále se 4. nasazenou Dinarou Safinovou 6:4, 6:2. Bylo to její třinácté finále kariéry, ale první na turnaji kategorie lepší než Tier III.\n\nV sezóně 2011 pokračovala v deblové spolupráci s Argentinkou Giselou Dulkovou. Společně nezopakovaly svou nejlepší sezónu 2010, v níž získaly šest titulů, vítězství na turnaji mistryň a staly se také světovými jedničkami.\n\nV průběhu sezóny 2011 vyhrály jediný turnaj, jenž ovšem představoval jejich nejprestižnější triumf, a to úvodní grandslam roku Australian Open po finálové výhře nad párem Viktoria Azarenková a Maria Kirilenková 2–6, 7–5, 6–1. Pro obě hráčky se jednalo o debutový grandslam. V další části sezóny nemohla dvojice obhajovat body kvůli zranění nohy Dulkové.\n\nKvalitní výsledky předvedly poté až v poslední asijské fázi okruhu, na které se dvakrát probojovaly do finále. Nejdříve v něm neuspěly na Toray Pan Pacific Open, když podlehly páru Huberová a Raymondová a poté opět prohrály v boji o titul na China Open s Peschkeovou a Srebotnikovou. Na zbývajících grandslamech postoupily do čtvrtfinále na French Open a do třetího kola na US Open.\n\nPennettaová dosáhla spolu s Dominikou Cibulkovou finálové účasti na UNICEF Open, kde v boji o titul nestačily české dvojici Záhlavová-Strýcová a Zakopalová.\n\nNa závěrečné události sezóny Turnaji mistryň, kam postoupila s Dulkovou z třetího místa, vypadly v semifinále s dvojicí Huberová a Raymondová až v supertiebreaku 7–10.\n\nVe dvouhře grandslamu se nejdále probojovala na úvodním Australian Open, kde ve čtvrtém kole jako dvacátá druhá nasazená nestačila na Petru Kvitovou.\n\nNa LOH v Londýně se dostala až do osmifinále, v němž opět nestačila na Petru Kvitovou a prohrála 3:6 a 0:6.\n\nDo sezóny vstoupila v družstvu s Fabiem Fogninim na exhibičním Hopmanově poháru v Perthu, kde po třech porážkách skončily na posledním čtvrtém místě základní skupiny. Její účinkování na Australian Open rychle ukončila v úvodním kole krajanka Camila Giorgiová a neobhájila tak čtvrtfinálové body z předešlého ročníku. Mezi poslední osmičku hráček se podívala na arabském Dubai Tennis Championships, kde ji zdolala bývalá světová jednička Caroline Wozniacká. V roli obhájkyně titulu zavítala na Indian Wells Masters. Cestou do čtvrtfinále na její raketě skončily Madison Brengleová, Samantha Stosurová a ruská světová dvojka Maria Šarapovová. V něm však nenašla recept na silově hrající Němku Sabine Lisickou v těsné třísetové bitvě, když nevyužila tři mečboly. Navazující Miami Open znamenal výhru nad další bývalou první hráčkou světa Viktorií Azarenkovou, než dohrála v osmifinálové fázi s Rumunkou Simonou Halepovou, ačkoli už ve druhé sadě vedla 5–2 na gamy.\n\nVe čtvrtfinále antukového Grand Prix SAR La Princesse Lalla Meryem v Marrakéši odešla poražena od pozdější finalistky Tímey Babosové po třísetovém průběhu. Následovala brzká vypadnutí na větších antukových turnajích, Mutua Madrid Open a Rome Masters, když nejdříve nenašla recept na Andreu Petkovicovou a v Římě pak na Ukrajinku Elinu Svitolinovou. Postupem do čtvrtého kola pařížského grandslamu French Open vyrovnala kariérní maximum. Po výhře nad hráčkou elitní světové desítky Carlou Suárezovou Navarrovou jí vystavila stopku další Španělka Garbiñe Muguruzaová ve dvou setech.\n\nV travnaté části roku zůstala bez jediného vítězného zápasu. Na eastbourneském AEGON International skončila po nezvládnutém duelu s Ruskou Světlanou Kuzněcovovou a ve Wimbledonu její pouť londýnským majorem zastavila Kazaška Zarina Dijasová.\n\nBěhem americké letní série se účastnila torontského Canada Masters, na němž vypadla ve druhé fázi na raketě favorizované světové jedničky Sereny Williamsové po třísetovém průběhu. Poprvé od roku 2008 tak uhrála na Američanku celou sadu. Na cincinnatském Western & Southern Open dosáhla výhry nad Slovenkou Dominikou Cibulkovou, aby ji poté zastavila čerstvá šampionka z Toronta a švýcarská teenagerka Belinda Bencicová. Již v prvním kole opustila newhavenský Connecticut Open, když podlehla obhájkyni finálové účasti Magdaléně Rybárikové ve třech sadách.\n\nVrchol kariéry přišel na newyorském grandslamu US Open, kam přijížděla jako dvacátá šestá nasazená. Pošesté za uplynulých sedm let postoupila do čtvrtfinále, když na její raketě postupně skončily Jarmila Gajdošová, Monica Niculescuová, Petra Cetkovská a vítězka z roku 2011 Samantha Stosurová. Mezi poslední osmičkou hráček dokázala otočit utkání proti turnajové pětce Petře Kvitové, přestože prohrála úvodní sadu a ve druhé měla soupeřka za stavu 3–1 výhodu prolomeného podání.. Ani v semifinále ji nezastavila světová dvojka Simona Halepová. Ve finále porazila krajanku Robertu Vinciovou poměrem 7–6 a 6–2 a se ziskem svého premiérového grandslamového titulu oznámila, že po sezóně ukončí ve svých 33 letech kariéru profesionální tenisové hráčky.\n\nObě hráčky debutovaly v singlovém grandslamového finále, což se v open éře do té doby stalo šestkrát. Poprvé od roku 1975, kdy byl zaveden žebříček WTA, se ve finálovém duelu US Open objevily dvě tenistky postavené mimo elitní dvacítku. V součtu věků obou aktérek – 66 let a 16 dní, se jednalo o „nejstarší“ grandslamové finále žen v historii tenisu.\n\nPennettaová v následné aktualizaci žebříčku WTA posunula na kariérní maximum, když jí patřilo 8. místo. Před zápasem držela proti Vinciové mírně aktivní poměr vzájemných střetnutí 5–4. Trofej vybojovala během svého posledního grandslamovém startu. Kromě toho se stala první tenistkou v historii, která získala premiérový grandslam až po třicátém roce života, a po Sereně Williamsové, druhou nejstarší šampionkou otevřené éry. Finanční odměna ve výši 3 300 000 dolarů znamenala téměř třetinu částky, kterou do té doby vydělala za celou 15letou profesionální kariéru (10,5 milionu dolarů).\n\nJako turnajová jednička startovala na čínském Tianjin Open, kde překvapivě nezvládla první klání proti ukrajinské kvalifikantce Ljudmile Kičenokové. Na China Open hrála z pozice třetí nasazené a konečnou fází se pro ni stalo třetí kolo, v němž podlehla Anastasiji Pavljučenkovové. Poprvé v kariéře se kvalifikovala do dvouhry závěrečného Turnaje mistryň, hraného v Singapuru. Jediné vítězství v červené základní skupině přišlo s pozdější šampionkou Agnieszkou Radwańskou. Naopak nestačila na Halepovou ani Šarapovovou, a procentuální úspěšnost setů a her jí přisoudila poslední, čtvrté, místo.\n\nRodiče Oronzo a Concetta Pennettaovi, i starší sestra Giorgia, hrají tenis rekreačně. Mimo rodného Brindisi, žije také ve švýcarském Verbieru.\n\nDo roku 2007 udržovala partnerský vztah se španělským tenistou Carlosem Moyou. Pro ni traumatický rozchod popsala v biografii \"Dritto al Cuore\" (Přímo do srdce).\n\nNa počátku roku 2014 se jejím přítelem stal italský tenista Fabio Fognini. Následujícího roku se pár zasnoubil a v červnu 2016 uzavřel sňatek v jihoitalském městě Ostuni. Do manželství se 19. května 2017 narodil syn Federico.\n\n"}
{"id": "345200", "url": "https://cs.wikipedia.org/wiki?curid=345200", "title": "Rehek", "text": "Rehek\n\nRehek (Phoenicurus) je rod pěvců tradičně řazených do čeledi drozdovitých (Turdidae), v některých moderních systémech však zařazovaný do čeledi lejskovití (Muscicapidae). Zahrnuje 11 známých druhů:\n\n\n"}
{"id": "345206", "url": "https://cs.wikipedia.org/wiki?curid=345206", "title": "Premiér Litvy", "text": "Premiér Litvy\n\nPremiér Litvy je hlavou litevské vlády. V litevské poloprezidentském systému má poněkud slabší pozici, než například český premiér. Současným litevským premiérem je Algirdas Butkevičius. Současný úřad premiéra, existující od roku 1990 (byť označení premiér se používá až od roku 1992), navazuje na úřad premiéra existující v Litvě od jejího vzniku v roce 1918 po její násilné připojení k Sovětskému svazu v roce 1940. Za Litevské sovětské socialistické republiky úřad premiéra neexistoval, existovaly však do jisté míry ekvivalentní úřady.\n\n\n\nPředseda Rady lidových komisařů\n\nPředseda Rady ministrů\n\n\n"}
{"id": "345211", "url": "https://cs.wikipedia.org/wiki?curid=345211", "title": "Plameňák malý", "text": "Plameňák malý\n\nPlameňák malý (\"Phoeniconaias minor\") je nejpočetnější druh plameňáka žijící zejména v Africe.\n\nNejvětší množství plameňáků malých žije ve východní Africe v oblasti Velké příkopové propadliny v Keni a okolních státech a v jižní Africe. Jejich celková populace se odhaduje na více než 2,5 miliónu. Nejsou vázáni na jednu oblast - migrují na vzdálenosti až tisíců kilometrů. Kromě Afriky se vyskytují ještě v severozápadní Indii v oblasti Rann of Katch a přilehlé části Pákistánu. Zaletují i do jižní Evropy, kde v koloniích plameňáka růžového výjimečně i hnízdí.\n\nDospělí jedinci se vyznačují sytě růžovou barvou, mají u kořene široký zahnutý zobák rudé barvy s černým koncem, barva očí je žlutooranžová. Dospívají ve věku 3 až 4 let. Doba hnízdění je nepravidelná a závisí na vhodných podmínkách. Ptáci staví hnízdní kolonie ve stojaté vodě, pro stavbu hnízd kupolovitého tvaru využívají zejména bahno. Samice klade obvykle jedno vejce; mláďata se líhnou po čtyřech týdnech, jsou šedivě zbarvená a brzy opouštějí hnízdo. Poté zůstávají společně s ostatními mláďaty ve skupinách v kolonii a rodiče je hlídají společně; krmí je kašovitým výměškem. Hnízdiště leží zejména ve východní Africe - k největším patří silně alkalické jezero Natron a jeho okolí. Bylo doloženo, že ve volné přírodě se mohou ptáci dožít věku až 50 let. Mimo dobu hnízdění se potulují, přeletují zpravidla v noci a létají rychlostí až 60 km/h.\n\nPotravu plameňáka malého tvoří především jezerní fytoplankton - sinice rodu modularia a druhu spirulina platensis. Potravu si obstarává buď u břehů jezer nebo plave na hladině. Vodu filtruje zobákem, přičemž používá jazyka jako pístu k jejímu nasávání.\n\n"}
{"id": "345213", "url": "https://cs.wikipedia.org/wiki?curid=345213", "title": "Augustin Eugen Mužík", "text": "Augustin Eugen Mužík\n\nAugustin Eugen Mužík (15. května 1859 v Novém Hradci Králové - 31. března 1925 v Praze) byl český básník, překladatel a dramatik.\n\nNarodil se v rodině truhláře, gymnázium vystudoval v letech 1871-1879 v Hradci Králové. Studoval na filozofické fakultě Univerzity Karlovy, studia ale nedokončil. Po celý život se věnoval literatuře, pracoval jako nakladatelský redaktor.\nŽil v Praze, oženil se roku 1891 se vdovou Wilhelminou (Vilémou) Hrabalovou, rozenou Pštrossová (*1860).\n\nS podporou Svatoboru vycestoval v roce 1896 na Slovensko a do Haliče, v roce 1890 obdržel 150 zl. \"k cestě do Moravy, do Alp a k moři Jaderskému\".\n\nJeho první sbírka, elegicky laděná \"Jarní bouře\" (1883) je velmi ovlivněna byronismem a romantismem vůbec, tento charakter ale v dalších sbírkách ustupuje do rezignovaného klidu, inspirovaného částečně českým venkovem a související také s náboženským laděním (\"Hlasy člověka\", 1883, \"Květy polní\", 1887) a poté do náboženské vroucnosti a také do soucitu s trpícími chudými (ve své době nejvíce ceněná sbírka \"Písně života\", 1894). Jeho básně se inspirují husitským hnutím (báseň \"Duchu Husovu\", 1903), ale i aktuální sociální tematikou (básně \"Chrám bosých\", 1899 a \"Epištola k českému dělnictvu\", 1897) a dále \"Mír\" (v České Revui 1899), \"Krůpěje rosy\" (1902), \"Postavy a děje\" (1920). Prózou vydal Trosky života (1894), Skvrny a paprsky (1898), Tichá dramata, Zlomené okovy (1919), Oni i ony (1921). V orlím hnízdě je aktovka ze života K. Havlíčka Borovského (1919). Kromě toho množství básní a prosy je v Květech, Zlaté Praze, Osvětě, Lumíru, Domácím krbu, Besedách lidu a ve Světozoru, kde byl přes čtvrt století hlavním redaktorem. Překládal z cizích jazyků např. z angličtiny báseň E. A. Poe „Havran“ a z němčiny román O. Ludwiga „Mezi nebem a zemí“ aj., na 15 operních textů z němčiny, francouzštiny, italštiny, polštiny a ruštiny. Byl členem výboru Máje a po Nerudovi a Sv. Čechovi i jeho předsedou.\n\nPsal také epiku, básně v próze, povídky a novely, všechny byly publikovány časopisecky a oproti lyrice trpí přílišnou rozvláčností. Psal časté příležitostné verše k různým jubileím nebo kulturním událostem.\n\nNa sklonku života se pokusil také o drama. Ve své době byl velmi ceněn pro „rozsáhlý obzor jeho myšlení a schopnost přesné formy“, ale od roku 1921 nebylo žádné jeho dílo publikováno. V posledních letech života byl stižen chorobou a vzdával se ponenáhlu všech veřejných funkcí. Zemřel koncem března 1925.\n\n"}
{"id": "345215", "url": "https://cs.wikipedia.org/wiki?curid=345215", "title": "Děkanát Přerov", "text": "Děkanát Přerov\n\nDěkanát Přerov je územní část olomoucké arcidiecéze. Jeho děkanem je Pavel Hofírek, místoděkanem Pavel Ryšavý. Skládá se z 24 farností (stav ze 13. srpna 2008).\n\n"}
{"id": "345216", "url": "https://cs.wikipedia.org/wiki?curid=345216", "title": "Kolva", "text": "Kolva\n\nKolva může znamenat:\n"}
{"id": "345218", "url": "https://cs.wikipedia.org/wiki?curid=345218", "title": "Karel Hrdina", "text": "Karel Hrdina\n\nKarel Hrdina (13. ledna 1882 Černice – 28. srpna 1949 Praha) byl český klasický filolog a překladatel. Vyučoval na gymnáziu v Kolíně a v Praze, později pracoval na ministerstvu kultury. Věnoval se antické metrice a především latinsky psané české humanistické literatuře, z níž mnoho děl také připravil k vydání. Věnoval se latinsky psaným historickým spisům české literatury, je například autorem překladu Vita Caroli či Kosmovy kroniky. Překládal antické i české humanistické autory, z nichž také sestavil několik výborů, podílel se také na středoškolských učebnicích latiny.\n\n"}
{"id": "345219", "url": "https://cs.wikipedia.org/wiki?curid=345219", "title": "Kolva (přítok Usy)", "text": "Kolva (přítok Usy)\n\nKolva ( ) je řeka v Něneckém autonomním okruhu v Archangelské oblasti a v Komijské republice v Rusku. Je dlouhá 546 km. Plocha povodí měří 18 100 km².\n\nPramení na vysočině Janjmusjur. Protéká v členitém korytě přes Bolšezemelskou tundru. Ústí zprava do Usy (povodí Pečory).\n\nZdrojem vody jsou převážně sněhové srážky. Zamrzá na konci listopadu a rozmrzá v polovině května. Nejvyšších vodních stavů dosahuje od dubna do července.\n"}
{"id": "345225", "url": "https://cs.wikipedia.org/wiki?curid=345225", "title": "Transport Protocol Experts Group", "text": "Transport Protocol Experts Group\n\nTransport Protocol Experts Group („expertní skupina dopravních protokolů“) nebo zkráceně TPEG (vyslov. [týpeg]) je skupina expertů, vedená Evropskou vysílací unií, a také specifikace pro přenos jazykově nezávislých, vícedruhových, dopravních a cestovních informací, kterou tato skupina vyvinula. Skupinu založila roku 1997 Evropská vysílací unie, jejími členy se stali experti ze všech oborů v oblasti dopravních a cestovních informací, stejně jako z oblasti vysílání. Ověřením počátečních prací se zabýval tříletý projekt TPEG, který byl zčásti financován Evropskou komisí.\n\nTPEG zčásti vychází z práce na RDS-TMC s tím rozdílem, že TPEG je čitelný jak člověkem, tak strojem. TPEG se vyznačuje tím, že nevyžaduje na straně přijímacích zařízení existenci rozsáhlých tabulek lokací nebo přednastavených číselníků frází. \n\nTPEG se momentálně používá ve dvou formách. Binární formát TPEG je navržen k přenosu pomocí DAB a DMB. TpegML je XML implementace navržená pro použití v redakčních systémech, pro přenos pomocí Internetu a DVB.\n\nTPEG je modulární sada nástrojů, standardizovaná normami CEN a ISO. Je sestavená pro následující způsoby využití:\n\n\nVe stádiu vývoje se nachází také:\n\nRTM je využití, které zachází – jak samo jméno napovídá – s dopravními informacemi. Jde o plnohodnotný způsob zápisu pro širokou škálu silničních dopravních informací, od nehod, překážek až po zácpy a zpoždění. Toto využití je v současnosti popsáno v normě ISO TS 18234-4.\n\nPTI je přirozeným doplňkem k RTM, zabývající se veřejnou dopravou od železniční a autobusové dopravy až po leteckou dopravu a trajekty. Toto využití je v současnosti popsáno v normě ISO TS 18234-5.\n\nPKI je využití, které v budoucnosti dovolí přenášet informace o možnostech parkování. Specifikace tohoto využití je uvedena v normě ISO TS 24530-5, která je ve stádiu „Návrh ke komentářům“.\n\nCTT je využití, které se soustředí na poskytování informací řidičům o stupních provozu a dojezdních dobách. Specifikace tohoto využití se v současnosti nachází ve stádiu pozdního návrhu.\n\nTEC je zestručněné využití pro informace o dopravních událostech, zacílené především na zařízení poskytující dynamické navigační služby. Specifikace tohoto využití je momentálně v rané fázi návrhu.\n\nTPEG si získal věhlas především díky svému přístupu k odkazování na polohu, TPEG-Loc. tpeg-locML, resp. TPEG-Loc pro binární služby, vychází do jisté míry z přístupu ILOC, a byl dále rozšířen o rozsáhlé promyšlené struktury, které umožňují popsat polohu v sítích. Tento způsob je využíván hlavně v tpegML a jednotlivých využitích TPEG, ale je také přijat ve formátech OTAP a Datex.\n\nV počátečních dnech vývoje byly způsoby využití TPEG navrhovány ve dvou skupinách. Na jedné straně byli experti na kódování a na druhé straně návrháři. V té době byl hlavním těžištěm binární přenos pomocí DAB. S tím, jak se XML stalo technologií hlavního proudu, bylo také rychle přijato vývojáři TPEG, kteří sjednotili rozdílné přístupy. Zároveň se jasně ukázalo, že XML nabízí další kanál pro přenos dopravních a cestovních informací. Aktuální pracovní programy zahrnují sestavení UML popisů, které budou automaticky generovat XML a binární specifikace.\n\n"}
{"id": "345227", "url": "https://cs.wikipedia.org/wiki?curid=345227", "title": "Revolverheld", "text": "Revolverheld\n\nRevolverheld je německá rocková skupina, která vznikla pod jménem \"Manga\" v létě roku 2003 v Hamburku. Na podzim roku 2004 se přejmenovali na \"Tsunamikiller\". Po neštěstí v roce 2004 se nakonec přejmenovali na Revolverheld.\n\nRevolverheld začínali svou kariéru na společných koncertech s \"Donots, Silbermond\" a \"Udem Lindenbergem\" a byli také předskokany skupiny Die Happy. S jejich songem \"Rock n´Roll\" si jich začala všímat první rádia. V roce 2004 byli přijati do projektu Popové akademie Baden-Württemberg. Ve stejném roce začali spolupracovat se svým nynějším manažerem Saschou Stadlerem. V únoru roku 2005 podepsali nahrávací smlouvu se Sony BMG\n\nJejich první singl \"Generation Rock\" dosáhl hned na poprvé do německé hitparády. Debutové album vyšlo v září 2005, druhý singl z alba byla rocková balada \"Die Welt steht still\", která se hned v prvním týdnu dostala na 16. místo německé hitparády. Na začátku roku 2006 vyšel jejich třetí singl \"Freunde bleiben\", se kterým zastupovali spolkovou zemi Brémy, Bundesvision Song Contest 2006 (tj. hudební soutěž mezi jednotlivými spolkovými zeměmi) a obsadili druhé místo. Jejich třetí singl \"Mit dir chilln\" vyhrál při internetovém hlasování hudební cenu Eins Live Krone jako nejlepší nováček roku 2006, s 41,1% z celkového počtu hlasů.\nZa písničku \"Halt Dich An Mir Fest\" s Martou Jandovou (Die Happy) získali v roce 2011 zlatou desku.\n\n"}
{"id": "345233", "url": "https://cs.wikipedia.org/wiki?curid=345233", "title": "Cesta Karla Jaromíra Erbena", "text": "Cesta Karla Jaromíra Erbena\n\n<nowiki>*</nowiki> přibližný údaj\n"}
{"id": "345239", "url": "https://cs.wikipedia.org/wiki?curid=345239", "title": "Semiramis", "text": "Semiramis\n\nSemiramis (syrsky „holubice“) byla legendární asyrská královna, známá též jako Semiramida, Šammuramat, či aramejsky Šamiram. Semiramis byla historickou osobou, manželkou krále Šamši-Adada V., která vládla v letech 811–808 př. n. l. po smrti svého manžela jako regentka za jejich nezletilého syna Adadnirária III. a později i jako jeho spoluvládkyně. Podle legendy nechala zbudovat slavné visuté zahrady v Babylóně, jiná verze hovoří o tom, že je dal zbudovat její manžel, aby se jí tolik nestýskalo po jejím rodném horském prostředí. Zahrady však pravděpodobně jsou z mnohem pozdější doby. Jako Semiramis bývají někdy označovány i další asyrské či babylónské královny, například manželka krále Nabukadnezara II. Nitókris.\n\nLegendy o Semiramidě byly zpracovány Diodórem Sicilským, Junianem Justinem a mnohými dalšími starověkými historiky, kteří ve svých pracích utvářeli Semiramidin obraz a její vztah s králem Ninem, legendárním zakladatelem města Ninive. Semiramidino jméno se užívalo pro rozličné monumenty budované v západní Asii, původ této tradice byl však zapomenut nebo byl zcela neznámý. Nakonec každé veliké antické dílo na Eufratu jí bylo připisováno Behistunským nápisem, který nechal roku 521 př. n. l. vybudovat perský velkokrál Dareios I.\n\nPodle legendy byla Semiramis dcerou rybí bohyně Derketo a smrtelníka. Derketo měla dávný spor s bohyní lásky Afroditou, která ji proklela. Derketa se poté zamilovala do smrtelníka, se kterým měla dceru. Tu ovšem po narození opustila, svého muže zabila a sama se vrhla do moře. Dítě přežilo díky holubům, kteří jej krmili a zahřívali svými těly až do doby, než ji objevili pastýři, kteří ji dali svému předákovi jménem Simas. Ten se dítěte ujal vychoval a pojmenoval Semiramis. Když Semiramis dospěla, ohromovala svojí krásou, až si ji za manželku zvolil generál Onnés. Ten si ji odvedl do Ninive, hlavního města Asýrie a měli spolu dva syny, Hyapata a Hydaspa.\n\nAsyrský král Ninos poté začal válčit se sousední Baktrií. Asyřané zvítězili v mnohých bitvách, samotné hlavní město Baktra však vzdorovalo. Onnés se účastnil obléhání Baktry a svou ženu vzal s sebou. Semiramis zde projevila svou moudrost a navrhla Asyřanům zaútočit na silnější stranu městského opevnění, kde však nebylo tolik obránců. Semiramis si nechala ušít šaty, ve kterých se nedalo rozpoznat, zda je muž či žena a s oddílem dobrovolníků zaútočila na hradby. Lest se dokonale podařila a Semiramis tak snadno donutila město ke kapitulaci. Asyrský král Ninos si všiml její statečnosti i krásy, zamiloval se do ní a Onnovi rozkázal, aby mu svou ženu přenechal. Onnés nechtěl, Ninos mu začal vyhrožovat vypíchnutím očí, když nevidí rozkazy svého krále a generál raději poté spáchal sebevraždu.\n\nSemiramis a Ninos měli syna jménem Ninias. Poté, co Ninos dobyl zbytky Baktrie, byl smrtelně poraněn šípem a zemřel. Semiramis po něm převzala vládu na dalších 42 let a již se nikdy neprovdala. Během své vlády se snažila předčit vládu svého manžela Nina, na Eufratu dala založit město Babylón, nechala mu postavit hradby a most přes řeku. Rovněž vedla války: v Médii, Egyptě, Etiopii a Libyi, kde zvítězila. Její expedice do Indie však již ztroskotala a sama byla šípem poraněna do ramene. V Babylónu se jí poté zjevila nebeská znamení, která jí přikazovala nepokračovat ve válce a Semiramis poslechla. Když její syn Ninias dospěl, pokusil se převzít moc do svých rukou násilím a za pomoci jednoho eunušského sluhy se svou matku pokusil zabít. Semiramis ale spiknutí prohlédla a rozhodla se sama abdikovat v synův prospěch. Poté se proměnila v holubici a odlétla vstříc nesmrtelnosti.\n\nSpojení ryby a holubice bylo nalezeno ve velkém chrámu v Hierapolis Bambyce, který byl podle legendy založen Semiramidou, a kde byla Semiramidina socha se zlatou holubicí na hlavě.\n\nPodle Athénaia z Naukratidy byla Semiramis jednou z dvorních dam na dvoře jednoho z asyrských králů. Byla však velmi krásná a král se s ní nakonec oženil. Semiramis poté krále přesvědčila, aby jí na pět dnů propůjčil vládu v zemi. Král svolil a podnikavá Semiramis se vlády energicky chopila. Jeden večer zorganizovala hostinu, při níž se jí podařilo na svou stranu získat vysoké asyrské hodnostáře. Ti ji uznali za svou královnu a Semiramis okamžitě nechala uvrhnout svého manžela do vězení. Semiramis poté vládla velmi dlouhou dobu a byla úspěšnou královnou.\n\nJedna z nejpopulárnějších arménských tradic vypráví o Semiramidě a arménském králi Arovi Nádherném. Semiramis podle legendy slyšela pověst o veliké kráse arménského krále jménem Ara a toužila po jeho portrétu. Po jeho získání Aru požádala, zda by si ji vzal. Král však svatbu se Semiramidou odmítl. Později se doslechl, že Semiramis proto postavila velkou asyrskou armádu a táhne proti Arménii. Během nadcházející bitvy mezi Asyřany a Armény, která se mohla odehrát v Araratském údolí, byl arménský král Ara zabit. Aby Arméni zabránili dalšímu válečnému konfliktu se Semiramidou, kterou pokládali za čarodějnici, začali se modlit k bohům, aby Ara povstal z mrtvých. Válka však neskončila, karta se obrátila a nastal čas odvety za svého vůdce. Arméni začali triumfovat a Semiramis se proto rozhodla pro lest. Jednoho ze svých milenců nechala převléci za mrtvého Aru a rozšířila zvěst, že bohové Aru Nádherného vrátili zpět do života. Válka tak skončila. Legenda existuje v několika verzích, obvykle však Ara Nádherný zůstane mrtvý.\n\nPostava královny Semiramidy byla mnohokrát ztvárněna v pozdějších uměleckých dílech. Semiramidina duše se spolu s dušemi dalších hříšníků objevuje v pekle \"Božské komedie\" od Dante Alighieriho. Později se vyskytuje v různých dramatech, nejvýznamnější je Voltairova tragédie \"Sémiramis\".\n\nSemiramis je rovněž protagonistkou řady oper na libreto \"Semiramide\" Apostola Zena (1725) nebo \"Semiramide riconosciuta\" Pietra Metastasia (1729): jejich autory jsou například Leonardo Vinci (1723), Nicola Porpora (1729), Leonardo Leo (1730), Antonio Vivaldi (1732), Niccolò Jommelli (1741), Johann Adolf Hasse (1744), Christoph Willibald Gluck (1747), Baldassare Galuppi (1749), Domenico Fischietti (1759), Antonio Sacchini (1764), Tommaso Traetta (1765), Josef Mysliveček (\"Semiramis znovu poznaná\", 1769), Antonio Salieri (1782), Domenica Cimarosy (1799), Giacoma Meyerbeera (1819). Buffózní zpracování námětu přináší \"Semiramide in villa\" Giovanniho Paisiella (1772). Poslední významnou operou na toto téma je \"Semiramide\" Gioacchina Rossiniho na libreto vycházející z Voltairovy tragédie.\n\nSkotský protestantský ministr a známý kritik římskokatolické církve Alexander Hislop Semiramidu ztvárnil jako původkyni kosmického symbolu; ve své knize \"Dva Babylóny\" se snaží demonstrovat že Semiramis a babylónský král Nimrod, zmiňovaný v židovském Tanachu, jsou totožní s božským párem Isis a Osiris, či Ištar a Dumuzi. V Hisplopově díle se Semiramis stává „Nejsvětější Pannou Marií“; většina světových mýtických postav jsou v Hispolovi jen opětovným vyprávěním příběhu o Semiramidě a Nimrodovi, což má jen poukazovat, že katolictví je v podstatě pohanství.\n\nArménskou legendu ve 20. století přepracoval arménský básník Nairi Zarian v jedno z největších děl arménského literárního dramatu \"Ara Nádherný a Šamiram\".\n\n\n\n"}
{"id": "345247", "url": "https://cs.wikipedia.org/wiki?curid=345247", "title": "Louisiana (kolonie)", "text": "Louisiana (kolonie)\n\nLouisiana byla územně-správní součást francouzské kolonie Nová Francie. Toto území, které bylo pod správou Francouzů po většinu 17. a 18. století, neslo své pojmenování po francouzském králi Ludvíku XIV. Poprvé toto pojmenování použil francouzský objevitel Cavelier de La Salle. Zaujímala většinu hydrografického povodí největší severoamerické řeky Mississippi. Přibližné geografické vymezení Louisiany je: na severu Velká jezera, na jihu Mexický záliv, na západě Skalnaté hory a na východě Apalačské pohoří. Louisiana byla rozdělena do dvou regionů „Dolní Louisiana“ a „Horní Louisiana“, přírodní hranice mezi těmito správními jednotkami byla řeka Arkansas. Jeden z dnešních států USA – Louisiana – nese své jméno po tomto historickém regionu, ale rozlohou zaujímá pouze malou část původní Louisiany ovládané Francouzi.\n\nLouisiana se rozvíjela velmi pomalu kvůli nedostatku financí a lidských zdrojů a zároveň i kvůli velkým vzdálenostem. Prohra Francie v sedmileté válce (její část odehrávající se na severoamerickém kontinentu je známa jako Francouzsko-indiánská válka) ukončená Pařížskou smlouvou v roce 1763 znamenala pro Francouze ztrátu kontroly nad Louisianou. Pařížská smlouva (mimo jiné) přikazovala předat území východně od řeky Mississippi do rukou Velké Británie, na západ od řeky bylo území přiděleno Španělsku, které nově nabyté území začlenilo do svého místokrálovství Nové Španělsko. Francie obnovila svoji svrchovanost nad západní částí Louisiany v roce 1800, v roce 1803 ji však Napoleon Bonaparte prodal Spojeným státům americkým (viz Koupě Louisiany), čímž definitivně skončila francouzská nadvláda nad Louisianou.\n\nNejsevernější část Louisiany byla v roce 1818 přenechána Spojenými státy Velké Británii. Toto území se nacházelo nad 49. rovnoběžkou severní šířky a dnes je součástí kanadských provincií Alberta a Saskatchewan. Na území dnešních USA se Louisiana rozkládala přes celé státy Iowa, Missouri, Arkansas, Oklahoma, Kansas, Nebraska, Jižní Dakota a na částech států Montana, Severní Dakota, Minnesota, Louisiana, Texas, Nové Mexiko, Colorado a Wyoming. \n\n"}
