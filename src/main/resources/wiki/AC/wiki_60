{"id": "303002", "url": "https://cs.wikipedia.org/wiki?curid=303002", "title": "Chlístov (okres Rychnov nad Kněžnou)", "text": "Chlístov (okres Rychnov nad Kněžnou)\n\nObec Chlístov () se nachází v okrese Rychnov nad Kněžnou, kraj Královéhradecký. Žije zde  obyvatel.\n\nPřesná doba vzniku obce není známa. První písemná zmínka o obci pochází z roku 1545. Podle ústního podání se obec původně jmenovala Lískov - snad od lískových keřů, které hojně rostly v místě nynější obce.\n\nChlístov patřil pod správu obce Spy (místní část Nového Města nad Metují) až do roku 1872, kdy se obec osamostatnila. V obecní kronice najdeme záznamy o majitelích jednotlivých usedlostí již kolem roku 1760. Roku 1904 byl v obci založen hasičský sbor, který tedy v roce 2004 oslavil 100. výročí své existence.\n\nV novodobé historii od roku 1960 do roku 1991 byla obec sloučena se sousední obcí Val. V letech 1978 - 1979 byla vybudována požární nádrž. V listopadu 1983 na posvícení byl vysvěcen místní zvon.\n\nRoku 1991 se obec opět osamostatnila.\n\nV roce 2005 se obec stala členem DSO Region Novoměstsko a DSO Orlické Hory.\n\n"}
{"id": "303006", "url": "https://cs.wikipedia.org/wiki?curid=303006", "title": "Aperitiv KV 14", "text": "Aperitiv KV 14\n\nAperitiv KV 14 je hořký bylinný alkoholický nápoj, řadící se do skupiny bitterů. Vyrábí jej od roku 1966 společnost Jan Becher – Karlovarská Becherovka. Na etiketě lahve je popisován jako „čtrnáctý pramen z Karlových Varů spojující plnou chuť bylin a červeného vína“. KV 14 neobsahuje žádný cukr, podle údajů na etiketě obsahuje líh, červené víno, vinný destilát a směs bylin a koření.\n\nNejčastěji je servírován vychlazený, jako aperitiv či digestiv. Také se používá jako ingredience do míchaných nápojů – známá je kombinace KV 14 a pomerančového džusu. KV 14 je jednou ze složek koktejlu Beton Bitter.\n"}
{"id": "303010", "url": "https://cs.wikipedia.org/wiki?curid=303010", "title": "Werner Arber", "text": "Werner Arber\n\nWerner Arber (* 3. června 1929 Gränichen) je švýcarský mikrobiolog a genetik.\n\nRoku 1978 obdržel spolu s Danielem Nathansem a Hamiltonem O. Smithem Nobelovu cenu za fyziologii a medicínu za „\"objev restrikčních endonukleáz a řady způsobů jejich využití v molekulární genetice\"“. Je členem Papežské akademie věd (od 1981) a Národní akademie věd Spojených států. Roku 2011 se stal jako první protestant předsedou Papežské akademie věd.\n\n"}
{"id": "303017", "url": "https://cs.wikipedia.org/wiki?curid=303017", "title": "Seznam obětí komunistického teroru v Československu z řad katolických duchovních a řeholníků", "text": "Seznam obětí komunistického teroru v Československu z řad katolických duchovních a řeholníků\n\nZde je seznam katolických duchovních, řeholníků a řeholnic, kteří zemřeli v důsledku komunistického teroru či s jeho významným přispěním. Seznam není kompletní.\n\n<onlyinclude>\n\n"}
{"id": "303020", "url": "https://cs.wikipedia.org/wiki?curid=303020", "title": "Giuseppe Puglisi", "text": "Giuseppe Puglisi\n\nBlahoslavený Giuseppe Puglisi (též Pino Puglisi; 15. září 1937 Brancaccio – 15. září 1993 tamtéž) byl italský katolický kněz a odpůrce mafie, od roku 1993 farář v nechvalně známé palermské čtvrti Brancaccio. Mafie ho několikrát ztýrala a nakonec zavraždila. V roce 2013 byl blahořečen papežem Františkem.\n\nVedl rozsáhlé sociální projekty zaměřené na mládež, aby ji odvedl od nástupu na cesty zločinu, a velice ostře napadal ve svých kázáních mafii a tradiční mafiánské struktury společnosti. Jeho činnost způsobila mafii v Palermu takové potíže, že se Giuseppe Graviano, mafiánský šéf vládnoucí Brancacciu, rozhodl nerespektovat obvyklou nedotknutelnost kněží a když nepomohlo ani surové zmlácení, nechal Puglisiho zavraždit. Jde o jeden z hlavních zločinů, které soud v roce 1999 Gravianimu prokázal a které mu vynesly doživotní vězení.\n\nJeho život se stal předmětem několika knižních ztvárnění a filmu \"Alla luce del sole\" (česky \"Za bílého dne\"), v němž jej zahrál Luca Zingaretti.\n\n\n\n"}
{"id": "303022", "url": "https://cs.wikipedia.org/wiki?curid=303022", "title": "Keizó Obuči", "text": "Keizó Obuči\n\nKeizó Obuči (: 小渕恵三, \"Obuči Keizó\"; 25. června 1937 – 14. května 2000 Tokio) byl japonský politik, který sloužil v poslanecké sněmovně po dvanáct funkčních období a od 30. července 1998 do 5. dubna 2000 byl 84. premiérem Japonska. Jeho politická kariéra skončila, když prodělal vážnou mozkovou mrtvici.\n\nNarodil se v Nakanadžu, v prefektuře Gunma. Ve věku 13 let začal studovat na soukromé střední škole v Tokiu a žil v tomto městě po zbytek života. V roce 1958 se přihlásil na Univerzitu Waseda s hlavním oborem studia anglického jazyka, doufaje že se stane spisovatelem. Když však jeho otec zemřel téhož roku, rozhodl se kráčet v jeho šlépějích a změnil si svůj hlavní obor na politologii Promoval v roce 1962.\n\nMezi lednem a zářím 1963, cestoval do 38 zemí, kompletnně obeplul celou zeměkouli, při čemž vystřídal řadu povolání. Ve Spojených státech amerických se prý setkal i s Robertem F. Kennedym.\n\nOnoho listopadu, inspirován svým rozhovorem s Kennedym, rozhodl se kandidovat do Poslanecké sněmovny a byl zvolen do křesla zástupce prefektury Gunma, díky čemuž se stal nejmladším zákonodárcem v japonské historii, ve věku 26 let. Své první volební období v parlamentu vykonával souběžně s přípravou na promoci na univerzitě Waseda.\n\nRoku 1979 se stal ředitel kanceláře premiéra a ředitelem Agentury pro rozvoj Okinawy, což byl jeho první vládní post. Sloužil zde po osm let, než se stal Nejvyšším vládním tajmeníkem v roce 1987. Stal se slavným o dva roky později, po smrti císaře Hirohita, když veřejně oznámil nové jméno éry – Heisei – u příležitosti nástupu císaře Akihita na trůn.\n\nRoku 1991 se stal Nejvyšším tajemníkem Liberální demokratické strany a roku 1994 se stal jejím viceprezidentem. Roku 1997, Rjútaró Hašimoto jmenoval Obučiho ministrem zahraničních věcí, kde zazářil ve svých vyjednáváních s Ruskem ohledně japonských nároků na souostroví Kurily, stejně jako v jednáních o sjednocení Koreji.\n\nRoku 1998 se Obuči stává ministerským předsedou. Během svého funkčního období se soustředil na dvě zásadní záležitosti: podepsání mírové smlouvy s Ruskem a oživení japonské ekonomiky. V případě té druhé bylo jeho hlavním cílem zvýšit utrácení veřejnosti, což načas sice zpomalilo hospodářský úpadek, celkově ale nestačilo na jeho zvrácení. Jeho politika vůči Rusku rovněž unikla realizaci před jeho smrtí.\n\nObuči byl také znám v Japonsku jako gakeppuči Obuči ( 崖っぷち小渕) „Obuči na pokraji“, kvůli vratkému stavu japonské ekonomiky.\n\nObuči utrpěl mozkovou mrtvici 1. dubna 2000 a upadl do kómatu v tokijské nemocnici. Byl nahrazen Joširem Morim 5. dubna a zemřel 14. května ve věku 62 let; státní pohřeb se konal k jeho poctě v Nippon Budókan 8. června a účastnilo se ho i mnoho zahraničních hodnostářů.\n\nZpůsob, jakým se vláda vyhla podáváním informací o Obučiho vážném zdravotním stavu, kdy pro politické účely předstírala, že Obučiho stav je stále pod kontrolou, přinesl negativní kritiku vůči vládnoucí Liberálně demokratické straně.\n\nObuči si vzal environmentální esejistku Čizuko Ono v roce 1967. Byli představeni jeden druhému díky Tomisaburovi Hašimotovi, což byl člen parlamentu a příbuzný premiéra Rjútaró Hašimota.\n\nMěli spolu syna a dvě dcery. Jejich mladší dcera, Juko Obuči, byla zvolena ve volbách na uvolněné premiérovo křeslo v parlamentu v roce 2000.\n"}
{"id": "303024", "url": "https://cs.wikipedia.org/wiki?curid=303024", "title": "Sethi I.", "text": "Sethi I.\n\nSeti I. (také řecky Sethos, egyptské Seti je odvozené od jména boha Suteha), byl faraonem 19. dynastie, která je charakteristická jednak svými válečnými výpravami proti Chetitům, monumentálními stavbami, obnovení mocenského postavení Egyptu v severních oblastech Syro-Palestiny a rozvojem obchodních vazeb s Levantou.\nOtcem Setiho I. byl Ramesse I., původně vojenský velitel egyptské armády, vrstevník předchozího faraona Haremheba, který po chaotickém Amarnském období stabilizoval egyptskou říši, jak vnitřní mocenskou strukturu, tak i vnější vazalské vazby v Syro-Palestincké oblasti. Otec Ramesse I. zemřel po 16 měsících vlády. Synovi Setimu bylo přibližně 20-25 let když byl 30. června 1290 korunován na faraona, přitom už za vlády otce byl jeho spoluvládcem se zkušenostmi s vedením armády. Takže již v prvním roce své vlády vedl úspěšnou expedici do Sýrie a území u východního pobřeží Středozemního moře.\nOd vlády Achnatona a jeho následníků se v Syro-Palestinském území dost významně změnily politicko mocenské poměry. Dřívější a snad i spojenecké vazby na říši Mitanni se rozpadly agresívní expanzí Chetitů, v době vlády Haremheba zejména chetitského krále Muršiise II.. Seti I. svedl během své jedenáctileté vlády mnohé válečné střety na severu, západě a konečně i na jihu v Nubii. Velikost armády v jeho vrcholném období dosahovala až 100 tisíc mužů včetně zabezpečovacích složek.\nZemřel 18. května 1279, nástupce se stal jeho syn Ramesse II., který již od 9. roku Setiho vlády byl vyhlášen za korunního prince a formálně i jeho spoluvládcem. Mumie v dobře zachovaném stavu byla nalezena 1881 v hrobce nejvyššího kněze Pinudjema II. v Dér el-Bahrí. Podle antropologického nálezu se dožil téměř 40 let, zemřel nejspíše na neurčenou nemoc.\nCelá doba vlády Setiho I. se odehrávala ve stavu válečných expedicí k ochraně severních hranic Egypta, zejména střety s Chetity, ale také ve východní částí Sýrie proti nomádským kmenům. Byla to také tažení proti vzpourám v deltě Nilu a vůči infiltraci Lýbijců ze západní pouště. Na jihu se stále upevňovala hranice s Núbií. Některé významnější vojenské úspěchy byly zaznamenány na pylonech v Karnaku nebo na stélách nalezených v hraničních oblastech říše.\n\nVýčet vojenských tažení, podle výpovědí na stélách a sloupech v Karnaku, není asi úplný, nicméně dokumentuje usilovnou snahu Setiho upevnit vládu Egypta v Levantě. Nicméně boje proti Chetitům pokračovaly dalších asi 70 roků.\n\nHistorií 19. dynastie se prolínají mnohé okázalé stavby, které měly demonstrovat sílu a bohatství panovníků, zaznamenávaly se zde scény z vítězných bitev, včetně zápisů o heroických činech faraonů a jeho armád. Seti I. vybudoval několik velkolepých dochovaných památek. Zřejmě nejvýznačnější je dokončení sloupové kolonády v Karnaku. Podle zápisu na stéle nalezené u Gebel el-Silsila, nejužší části řečiště Nilu, (6. rok vlády) podle které zde nechal vytesat pískovcové sloupy pro svůj chrám v Karnaku, vzdáleného po Nilu asi 100 km. Četné stavby byly zasvěceny památce otce Ramesse, jako je zádušní chám u vesnice Kurna na západním břehu Nilu. V neposlední řadě to je zádušní chrám v Abydosu s bohatou uměleckou výzdobou.. Uvedené stavby v 19. dynastii se vyznačují sofistikovanou architekturou monolitických objektů s vnitřní bohatou uměleckou výzdobou ze života vládce, jeho válečných úspěchů a sounáležitost se uctívanými bohy. Scény na stavbách, zejména v Karnaku a chrámu v Abydosu, obsahují popisy válečných výprav, které jsou podkladem pro historické interpretace dění v říši. To vše dokumentuje fungující vládnoucí struktury, existující systém vedení staveb, jejich uměleckých výzdob prováděných podle předem stanoveného scénářů. Obdivuhodné jsou i používané technologie stavebních prací, přetrvávající tisíciletí a dokládající vysokou kulturu prosperující říše.\n\nHrobku objevil a otevřel G. Belzoni v 1817Seti I. si začal budovat hrobku již za života otce Ramesse I. v jihovýchodní části údolí. Byla vybudována podle připraveného plánu. Sestává ze sedmi koridorů a deseti komor, které jsou bohatě dekorovány malbami ze život faraona, jeho spojení se představami zádušního života mezi ochrannými bohy. Hrobka svými rozměry patří k nejrozsáhlejším v Údolí králů. Od objevu Belzonim byla hrobka několikrát prozkoumávána včetně nezbytné konzervace maleb a úprav proti průniku dešťových záplav. Promáčené stěny se bortily a část z nich (sarkofág) byly vyjmuty již v letech 1824 až 1845 a uloženy v muzeích. Nachází se v Louvru a v Berlíně. Poslední záchranné práce se realizovaly v letech 1960 a později v roce 2010, kdy byl objeven a prozkoumán další zahloubený tunel se schodištěm, takže celková délka se zvětšila na 174 m. Tato část však již nebyla původně dokončena.\n"}
{"id": "303026", "url": "https://cs.wikipedia.org/wiki?curid=303026", "title": "François Pelletier", "text": "François Pelletier\n\nFrançois Pelletier byl francouzský iluzionista, jehož triky byly často založeny na využití magnetů. Ve své době byl natolik známým a uznávaným kouzelníkem, že roku 1769 byl dokonce pozván ke dvoru Marie Terezie v Schönbrunnském paláci. Jeho představení zde inspirovalo dvorního radu Wolfganga von Kempelen k sestavení stroje Turek, který vydával za šachový automat.\n\n"}
{"id": "303028", "url": "https://cs.wikipedia.org/wiki?curid=303028", "title": "Karl Gottlieb von Windisch", "text": "Karl Gottlieb von Windisch\n\nKarl Gottlieb von Windisch (28. ledna 1725 Bratislava – 30. března 1793) byl německý spisovatel, známý zejména díky své knize o šachovém stroji Turek.\n\nSvou knihu napsal poté, co navštívil několik představení rakousko-uherského vynálezce Wolfganga von Kempelen s jeho údajným šachovým automatem. Kniha byla přeložena i do anglického jazyka (pod názvem ) a později byla často citována dalšími autory, kteří se pokoušeli tajemství stroje odhalit.\n\n"}
{"id": "303029", "url": "https://cs.wikipedia.org/wiki?curid=303029", "title": "1954 v hudbě", "text": "1954 v hudbě\n\n\n\n\n"}
{"id": "303030", "url": "https://cs.wikipedia.org/wiki?curid=303030", "title": "1953 v hudbě", "text": "1953 v hudbě\n\n\n\n\n"}
{"id": "303033", "url": "https://cs.wikipedia.org/wiki?curid=303033", "title": "Sýkora babka", "text": "Sýkora babka\n\nSýkora babka (\"Poecile palustris\", syn. \"Parus palustris\") je malý druh pěvce z čeledi sýkorovitých (Paridae).\n\nJe o něco menší než vrabec, dorůstá délky 11–12 cm, v rozpětí křídel měří 18–19 cm a váží 9-12 g. Svrchní část těla má šedohnědou, spodinu bělavou s hnědým odstínem patrným zejména na bocích a spodní části břicha, líce bílé a zátylek, temeno, čelo a bradu leskle černé. Zobák je černý a končetiny šedočerné. Obě pohlaví jsou zbarvena stejně, mladí ptáci mají jednotvárněji zbarvené temeno a bradu, šedší odstín na svrchní straně těla a světlejší spodinu; stejně jako dospělci jsou zbarvení po přepeření v září.\n\nOd velmi podobné sýkory lužní (\"P. montanus\") ji lze odlišit zejména díky hlasu. Z fyzických znaků se pak jedná zejména o světlé pole v křídlech, které sýkora babka postrádá, lesklejší čepičku a menší černou skvrnu pod zobákem - žádný z těchto znaků však nelze považovat za zcela spolehlivý.\n\nVábí charakteristickým tvrdým „pistje“. Zpěv tvoří řada opakovaných zvuků, včetně „djep djep djep“, „ci vit ci vit“ nebo „cje cje cje“.\n\nSýkora babka se vyskytuje na rozsáhlém území Evropy a Asie. Její areál rozšíření sahá od severního Španělska a Pyrenejí severně po jihovýchodní Skotsko a východně až po severní Japonsko a severní a západní Čínu s širokou mezerou v západní Asii. Je zpravidla stálá, ptáci ze severní Evropy však na zimu migrují na krátké vzdálenosti. Většina ptáků se navíc celoročně zdržuje na svých hnízdištích.\n\nEvropská populace je odhadována na 3-6 milionů hnízdících párů. Druh proto není považován za nijak ohrožený a v Červeném seznamu IUCN náleží do kategorie málo dotčených druhů.\nHnízdí převážně v nížinách, v některých oblastech však vystupuje až po 1 300 m n. m. Vyhledává přitom převážně vlhké listnaté lesy, často doubravy nebo bučiny, ačkoli se vyskytuje také ve vlhkých olšinách, na březích řek, v parcích, zahradách a sadech.\n\nV České republice hnízdí na většině území v počtu 60-120 tisíců párů. Její populační trend na našem území je mírný pokles.\n\nNa jaře a v létě se živí převážně pavouky a hmyzem, na podzim a v zimě zase hlavně semeny, které si z části ukládá do zásob, a to na nebo pod zem, mezi listy, do pařezů či pod mechy a lišejníky na stromech. Ze studie provedené v Norsku, při které byli ptáci sledováni po dobu 2 hodin a 15 minut, vyplynulo, že za pouhou 1 hodinu sledovaní jedinci sežrali 43 a naproti ukryli hned 83 semen. Tvorbu zásob lze pozorovat nejčastěji od září do konce února s vrcholným obdobím v září a říjnu.\n\nPohlavně dospívá již na konci 1. roku života. Je monogamní, jsou přitom známy i případy, kdy spolu jeden pár setrval celých 6 let. Ve střední Evropě hnízdí zpravidla 1× ročně od dubna do července, a to nejčastěji nevysoko v dutinách stromů, ale také ve štěrbinách ve zdech nebo v budkách, které vystýlá mechem, chlupy a peřím. V jedné snůšce je 7 až 10 světlých, červenohnědě skvrnitých, 16 x 12 mm velkých a zhruba 1,2 g těžkých vajec, na kterých sedí samotná samice 14-16 dnů. Samec vypomáhá až s krmením mláďat, která jsou opeřena ve věku 18-21 dnů.\n\nZatím nejvyšší zaznamenaný věk v Evropě činí 11 let a 11 měsíců.\n\nBinomické jméno druhu je odvozeno z řeckého \"poikolos\" (skvrnitý) a latinského \"palus\" (bažina). Počet poddruhů není ustálen, zatímco některé zdroje uvádí subspecií 8, jiné hned 11:\n\n\n"}
{"id": "303035", "url": "https://cs.wikipedia.org/wiki?curid=303035", "title": "Plch lesní", "text": "Plch lesní\n\nPlch lesní (\"Dryomys nitedula\") je středně velký plch s huňatým ocasem bez koncové štětičky prodloužených chlupů a s celkově žlutohnědým či hnědožlutým zbarvením, pouze břišní strana těla bývá bílá nebo slabě nažloutlá. Na hlavě se táhne od oka k ušnímu boltci tmavý, téměř černý pruh, zvaný uzdička. Ušní boltce jsou malé a zakulacené.\n\nPlch lesní je menší než plch zahradní, měří 80 až 130 mm, ocásek je dlouhý 60 až 113 mm. Je zbarvený žlutohnědě či hnědožlutě, břicho bývá bílé nebo žlutobílé. Na hlavě má přes oko k ušnímu boltci černý pruh. Uši jsou malé a kulaté. Hmotnost dosahuje 18–34 g a délka 77–112 mm.\n\nV Česku se s ním setkáme pouze v moravských horách a vrchovinách (Moravskoslezské Beskydy, Hostýnsko-vsetínská hornatina), jinak osídluje Balkán, kde je neobyčejně hojný, a celou jihovýchodní Evropu až po Kavkaz a Írán. Zatímco v Česku se vyskytuje hlavně ve smíšených a jehličnatých horských lesích, na Balkáně osídluje i čistě listnaté porosty, keři zarostlé meze, vinice i vysloveně suchá místa se sporým křovinným porostem. Nově je zaznamenán výskyt četnější populace v oblasti Doks. Vyskytuje se v oblasti Českého středohoří mezi Litoměřicemi a Ústím nad Labem. Při těžbě dřeva byl objeven i v okolí Velkého a Malého Března na Ústecku, převážně v ovocných stromech (třešních) ve vydlabaných dutinách.\n\nTaké tento plch se ukrývá v hnízdech umístěných v zemi, na stromech i ve stromech a stejně jako ostatní druhy vniká do lesních stavení. Je všežravý, živí se semeny a plody lesních dřevin, na jaře také zelenými výhonky, listy a trávou. 80 % jídelníčku však tvoří potrava živočišná, hmyz, jeho larvy a další bezobratlí.\n\nV severnějších oblastech, například v Česku, zimu přespává (od října do začátku dubna), v jižnějších oblastech je čilý po celý rok.\n\nV ČR patří mezi chráněné, silně ohrožené druhy.\n\n"}
{"id": "303036", "url": "https://cs.wikipedia.org/wiki?curid=303036", "title": "Naomasa Ii", "text": "Naomasa Ii\n\nNaomasa Ii (: 井伊直政, \"Ii Naomasa\"; 4. března 1561 – 24. března 1602) byl daimjó a jeden z generálů sloužících pozdějšímu šógunovi Iejasuovi Tokugawovi. Naomasa Ii a jeho jednotky byly známé pod přezdívkou \"Rudí ďáblové\", protože převládající barvou jejich brnění byla červená.\n\nIi Naomasa byl synem Ii Naočiky a narodil se v roce 1561. Jediný přežil čistku svého rodu provedenou rodem Imagawa, kterého byl dříve vazalem, a to u své tety v buddhistickém chrámu, jako poslední potomek rodu, jehož území nyní opanoval právě rod Imagawa.\n\nNa počátku sedmdesátých let šestnáctého století ztratily Imagawové veškerá svá území v důsledku útoků svých sousedů. Pro Naomasu se nyní zdálo být dost bezpečné opustit úkryt a usilovat o svůj majetek, ač neměl žádnou pozici na jejímž základě by mohl požadovat navrácení svého majetku.\nAby toho dosáhl, musel se spojit s nějakým úspěšným daimjóem, kterého našel v osobě Tokugawy Iejasua, který sám byl dříve rukojmím Imagawů a nyní spojencem Ody Nobunagy. Od tohoto okamžiku se začaly rozvíjet Naomasovy úspěchy. Roku 1576 měl zachránit Iejasua při pokusu o vraždu, roku 1581 pomohl dobýt hrad Takatendžin a roku 1582 napomohl zničení Takedy Kacujoriho v bitvě u Toriibaty.\n\nS půdou pro pěstování rýže Ii Naomasa rovněž získal mnoho bývalých vazalů Takedy Kacujoriho, mezi jinými i oddíly generála Jamagaty Masakageho, mladšího bratra Obuy Toramasy, který všechny své bojovníky oblékl do rudé zbroje. Tokugawa Iejasu navrhl, aby Naomasa tento postup zopakoval a tak se zrodili Iiho Rudí ďáblové (\"Ii no akazonae\"). Namísto černého či hnědého laku ale Ii použil lak zářivě červený, a to na vše, od postrojí koní, přes zbroje, sašimono, nobori, až po přilby.\n\nPo bitvě u Nagakute zafungoval Naomasa jako hostitel Hidejošiho matky, kteráž to byla nějakou dobu držena jako rukojmí na hradě Okazaki. Do roku 1585 dosáhl pocty být zván jedním ze čtyř šintennó, nebeských králů, Tokugavy Iejasua, kteří byli pilíři rodu Tokugawa.\n\nV roce 1590 měl další příležitost prokázat své schopnosti, když šel Iejasu do války za Tojotomi Hidejošiho proti rodu Hódžó. Při obléhání Odawary, hlavního sídla rodu Hódžó, se Naomasa a jeho Rudí ďáblové probojovali za hradbu dírou po mině. Šarvátka to byla krvavá, ale hrad se nakonec vzdal pod hrozbou vyhladovění. Když pak území rodu Hódžó připadlo Iejasuovy, tento se postaral, aby byl Naomasa adekvátně odměněn – Naomasa od něj získal léno Takasaki (provincie Kózuke, 12 000 koku).\n\nNaomasa i Ijeasu dokázali uniknout korejské krvavé lázni a do skutečných bojů se dostali opět až v roce 1600 – v bitvě u Sekigahary.\nAktivně se zúčastňoval dobývání hradu Gifu. Poté se nalézal v předvoji Tokugawova vojska onoho osudného mlhavého rána, kdy jeho rudě oděná armáda byla jednou z mála viditelných věcí. Rovněž měl osobní zodpovědnost za bezpečí Iejasuova čtvrtého syna, Macudairy Tadajošiho, během bitvy, což byl zřejmě důvod proč své místo ve frontové linii předvoje přenechal Fukušimovi Masanorimu.\n\nKdyž boj začal, vedl Naomasa své Rudé ďábly proti oddílům Ikity Hideieho, počemž obrátil svůj útok proti Šimazuovi ze Sacumy. Boje byly velmi vyrovnané až do okamžiku, kdy Kobajakawa Hideaki dramaticky změnil strany a přešel k Tokugawům. Šimazu se stáhl zpátky a po ústupu zbytku armády započal odvážnou akci jako zadní voj a pronásledující Ii nesl hlavní nápor jejich udatného a tvrdošíjného úsilí. Kryje tím svůj ústup, rozmístil Šimazu několik izolovaných skupin arkebuzírů, které ze zálohy napadly postupující samuraje. Jeden z nich nešťastně zasáhl Ii Naomasu do levého lokte, čímž jej zneschopnil a umožnil Šimazuovy uniknout. Toto zranění Naomasovy ošetřil prý sám Tokugawa Iejasu.\n\nNavzdory tomu byl Ii poslán, aby dobyl hrad Sawajama, sídlo hlavního velitele poražené armády Išidy Micunariho. Jako odměnu za tuto loajální službu daroval Iejasu Naomasovi Micunariho léno Sawajama (provincie Ómi, 180 000 koku). A protože byla Sawajama při obléhání úplně zničena, rozhodl se Ii vybudovat nové sídlo v nedalekém Hikone. Během několika let byl v Hikone vybudován hrad, který se stal sídlem Rudých ďáblů. Pověst praví, že krásná hlavní věž původně stála na hradě Ocu, kde byla rozebrána a přestěhována do Hikone. Hrad v Hikone je v současnosti jedním z nejzachovalejších japonských hradů vůbec.\n\nIi Naomasa umírá v roce 1602.\n\n"}
{"id": "303041", "url": "https://cs.wikipedia.org/wiki?curid=303041", "title": "Louis Dutens", "text": "Louis Dutens\n\nLouis Dutens (15. ledna 1730, Tours – 23. května 1812, Londýn) byl francouzský spisovatel.\n\nNarodil se protestantským rodičům v Tours. Jako dospělý se odstěhoval do Londýna, kde pracoval jeho strýc jako klenotník, a získal zde místo soukromého vychovatele. Sám se učil matematice, řečtině, italštině, španělštině a orientálním jazykům. V říjnu 1758 byl jmenován kaplanem a sekretářem anglického vyslance u dvora v Turíně. Později zde zastával funkci zmocněnce.\n\nLouis Dutens posbíral a zveřejnil kompletní vydání prací Gottfrieda Leibnitze a sám napsal (roku 1766). Po návratu do Anglie mu vévoda z Northumberlandu pomohl se usadit v Elsdonu a zaměstnal ho jako vychovatele svého syna. Roku 1775 se Louis Dutens stal členem francouzské a britské . Zemřel v Londýně roku 1812.\n"}
{"id": "303044", "url": "https://cs.wikipedia.org/wiki?curid=303044", "title": "Mandril rýholící", "text": "Mandril rýholící\n\nMandril rýholící (\"Mandrillus sphinx\") je opice z čeledi kočkodanovití.\n\nJe nápadný pestře zbarvenými lícemi dospělých samců. Samec dosahuje hmotnosti až 40 kg, samice jsou poloviční.\n\nMandril obývá oblasti Kamerunu, Konga, Rovníkové Guineje a Gabonu. Jeho biotopem jsou tropické deštné pralesy, ale i zalesněné okraje savan, pobřežní lesy a v období sucha také kultivované plantáže (melounové, maniokové, banánové a s muškátovými oříšky). Pohybuje se převážně po zemi, dokáže ale i přeskakovat ze stromu na strom ve výšce 2–5 m. Každou noc si mandrilové vyhledávají nové stanoviště ke spánku, přičemž členové jedné skupiny nikdy nespí na jednom stromě. Na rozdíl od jiných opic nemají přes den vyčleněný čas na odpočinek, více než polovinu dne stráví hledáním potravy.\n\nŽiví se rostlinnou i živočišnou potravou. Z rostlinné převažují plody, ale také listy, semena, ořechy, výhonky, manioky nebo plody olejníku. Z živočišné potravy převažují bezobratlí, ryby a krabi. Pojídá také ptáky a jejich vejce.\n\nMandril je aktivní přes den, kdy putuje napříč pralesem, není teritoriální. Skupina, vedená jedním dominantním samcem, čítá 15–95 členů, spatřeny byly i skupiny o 150 jedincích. Malé skupiny se v hlavní plodové sezoně seskupují až do velikosti nad 250 jedinců. Nepřátele zastrašují zíváním a škubáním hlavou s hlasitým podupáváním nebo naopak kamennou tváří.\n\nObdobí rozmnožování trvá od července do října. Samice může zabřeznout jednou za 17,5 měsíce. Březost trvá 168 až 176 dní, poté se rodí jedno mládě. To matka nosí nejprve na břiše, později na zádech.\n\nPřirozenými nepřáteli mandrila jsou levharti, šimpanzi a hadi.\n\nV České republice je chován v ZOO Ústí nad Labem a v ZOO Ostrava. V budoucnu by se mněl objevit v Zoo Zlín v chystaném projektu Karibuni. Na Slovensku je chován v Zoo Spišská nová Ves.\n\n"}
{"id": "303051", "url": "https://cs.wikipedia.org/wiki?curid=303051", "title": "Bulgan gol", "text": "Bulgan gol\n\nBulgan gol ( ) na dolním toku Urungu je řeka v Mongolsku (Bajanölgijský, Chovdský ajmag) a v ČLR (Sin-ťiang). Je přibližně 700 km dlouhá, z čehož je 250 km na území Mongolska. Povodí má rozlohu přibližně 50 000 km².\n\nPramení v horách Mongolského Altaje a na území Mongolska teče převážně v úzké a hluboké dolině. Na území ČLR protéká Džungarskou rovinou a na dolním toku silně meandruje. Ústí střídavě do jezer Baganur nebo Ulungur.\n\nV létě dochází k povodním. V zimě řeka zamrzá. Průměrný roční průtok vody na dolním toku činí 45 m³/s.\n\nVyužívá se k zavlažování. Na horním toku se vyskytují bobři.\n"}
{"id": "303056", "url": "https://cs.wikipedia.org/wiki?curid=303056", "title": "Alexandrupoli", "text": "Alexandrupoli\n\nAlexandrupoli () je přístavní město na severovýchodním pobřeží Egejského moře, ležící v řecké části Thrákie; hlavní město prefektury Evros. Podle sčítání obyvatel tu k roku 2011 žilo přes 57 000 obyvatel. Představuje jeden z nejdůležitějších dopravních uzlů Řecka, neboť se tu kříží silniční, železniční, letecká i námořní doprava.\n\nDo roku 1920 se město nazývalo Dedeağaç (turecky), resp. Dedeagač ().\n\nOkolní oblast sice oplývá bohatou historií – stálo tu starověké město Salé, o němž se zmiňuje Hérodotos, a nedaleko odsud i Messembria, římská Traianopolis a byzantská Bera – Alexandrupoli se nicméně řadí k nejmladším městům v Řecku. Bylo založeno teprve roku 1875, v době Osmanské říše, a to jako malá rybářská vesnice, jejíž počet obyvatel se ovšem rychle zvětšoval, zvlášť v důsledku přivedení železnice z vnitrozemského města Mustafapaşa (Svilengrad). \n\nV roce 1913 během 2. balkánské války se Dedeagač ocitl na krátkou dobu ocitl pod řeckou správou, avšak na základě Bukurešťského míru připadlo město Bulharsku, které na několik let drželo přilehlé pobřeží západní (egejské) Thrákie a mělo tak přístup k Egejskému moři. V roce 1919 připadl Dedeagač v důsledku neuillyské mírové smlouvy po skončení 1. sv. války definitivně Řecku, neboť Bulharsko stálo na straně poražených mocností Trojspolku. O něco později byl Dedeağaç přejmenován na \"Alexandrupoli\" na počest řeckého krále Alexandra I. (1917–1920). Zároveň byli odsud vyhnáni Turci a Bulhaři (Pomaci), naopak sem přišli řečtí vyhnanci z turecké Malé Asie. Od té doby se již město vyvíjelo v rámci řeckého státu; s výjimkou let 2. sv. války, kdy od dubna 1941 do listopadu 1944 nad Alexandrupoli i celou egejskou Thrákií opět vládlo Bulharsko.\n\nAlexandrupoli je rychle se rozvíjející moderní město s promyšlenou urbanizací. Za zmínku stojí moderní mezinárodní přístav, dálniční tah (Egnatia odos) a železniční spojení s významnými městy, díky kterému má Alexandrupoli vynikající předpoklady stát se obchodním centrem.\n\nVe městě fungují 4 ústavy Démokritovy univerzity, mezi nimiž vyniká lékařská fakulta, která sídlí v budově největší a nejmodernější nemocnice na Balkáně.\n\nMezi památky města patří maják, církevní muzeum a několik neoklacistních budov. 14. května se slaví osvobození města.\n\n\n"}
{"id": "303063", "url": "https://cs.wikipedia.org/wiki?curid=303063", "title": "Kebab", "text": "Kebab\n\nKebab ( a , známý také např. jako kebap) je označení různých piknikových, grilovaných, smažených nebo na rožni pečených jídel z Blízkého východu, střední Asie a jižní Asie. \n\nObyčejně je základem jehněčí nebo hovězí maso, některé druhy používají také kuřecí maso nebo ryby. Vepřové maso se nepoužívá v muslimských oblastech kvůli náboženským důvodům. V turecké kuchyni (döner kebab) se příprava podobá gyrosu. Odtud se rozšířil do evropských zemí s tureckou menšinou, převážně do Německa a Rakouska. V arabských oblastech a Izraeli se často používá mleté maso grilované na otevřeném ohni.\n\nDürüm kebab je v tortille.\n\n"}
{"id": "303064", "url": "https://cs.wikipedia.org/wiki?curid=303064", "title": "Hematom", "text": "Hematom\n\nHematom, psáno někdy též haematom nebo haematoma (z řeckého αίμα, \"haima\", krev a τωμα, \"toma\", značícího abnormalitu) neboli modřina či krevní výron je označení pro nahromadění krve ve tkáni v prostoru mimo krevní cévy. Vzniká následkem silného tlaku či úderu, v souvislosti s úrazy, nebo v důsledku podkožního krvácení. Malé hematomy se spontánně vstřebají, rozsáhlé hematomy je někdy nutné odsát.\n\nHematom má svou charakteristickou tmavě červenou barvu díky přítomnosti krevního barviva, hemoglobinu. Ten se postupně rozpadá a mění na zelený biliverdin, který je redukován na žlutý bilirubin. Díky této přeměně dochází u hematomů k postupné změně barvy.\n\nHematom nelze zaměňovat s hemangiomem (haemangioma), což je nezhoubný nádor z krevních cév (jeho zhoubnou variantou je hemangiosarkom).\n\nHlava\n\njiné části těla\n\nKrevní výrony mají v závislosti na velikosti svá charakteristická označení (seřazeno vzestupně):\n\n\n"}
{"id": "303065", "url": "https://cs.wikipedia.org/wiki?curid=303065", "title": "Štěpán II. Uherský", "text": "Štěpán II. Uherský\n\nŠtěpán II. Uherský ( \"II. István\", \"Stjepan II.\", 1101 – 1. března 1131) byl uherský, chorvatský a dalmatský král. Během své vlády byl nucen odolávat opakovaným spiknutím svých příbuzných, snaze strýce Almoše a nevlastního bratra Borise o získání trůnu\n\nNarodil se jako jeden ze dvou synů uherského krále Kolomana a Felicie, dcery sicilského hraběte Rogera I. z normanské dynastie Hautevillů. Král Koloman v touze po zajištění hladkého nástupu Štěpána na uherský trůn nechal chlapce již roku 1105 korunovat a několik dalších let strávil potíráním opakovaných spiknutí svého mladšího bratra Almoše. Roku 1113 jej dal společně s malým synem Bélou oslepit.\n\nŠtěpán byl podruhé korunován krátce po Kolomanově smrti v únoru roku 1116. V květnu téhož roku se mladý král ve snaze pojistit si mír na severní hranici, když jižní byla ohrožena Benátčany, sešel na Luckém poli s českými knížaty. Horké hlavy na obou stranách zavinily bitvu, k níž došlo 13. května 1116. Vítězství patřilo české straně, která ukořistila i bohatou kořist ze Štěpánova ležení.\n\nRoku 1118 se Štěpánovi podařilo na rakouském markraběti Leopoldovi získat východní část Korutan. Roku 1123 poskytl dočasný azyl své sestřenici Adlétě, manželce Přemyslovce Soběslava I., čímž předznamenal budoucí dobré vztahy se Soběslavem jako českým knížetem, které se ještě upevnily Štěpánovým smírem s bratrancem Bélou. Štěpán v letech 1127-1128 opakovaně napadl byzantskou říši, jejíž císař Jan II. Komnenos mu odmítl vydat strýce Almoše, užívajícího císařovo pohostinství.\n\nRoku 1128 stále bezdětný, ač dvakrát ženatý Štěpán povolal ke dvoru svého slepého bratrance Bélu, zprostředkoval jeho sňatek s Jelenou a učinil jej svým následníkem. Zemřel bezdětný roku 1131 na úplavici a byl pohřben v Oradee.\n\n"}
{"id": "303067", "url": "https://cs.wikipedia.org/wiki?curid=303067", "title": "Cootehill", "text": "Cootehill\n\nCootehill ( ) je město v severovýchodní části Irska, v hrabství Cavan. V roce 2006 zde žilo 1892 obyvatel.\n\nNachází se na levém břehu řeky Dromore v nadmořské výšce 100 m n. m. Severně od města přechází hranice hrabství Monaghan. Město leží na křižovatce silnic R188, R189 a R190. Cavan je vzdálený 23 km na jihozápad, Shercock 16 km na jihovýchod, Bailieborough 22 km na JJV, Clones 20 km na severozápad, Monaghan 24 km na SSV.\n\nCootehill vznikl na konci 17. století jako středisko obchodu a řemesel, s tradicí zpracování lnu. V 19. století město ekonomicky rozkvétalo, v roce 1837 zde otevřeli Ulster Bank jednu ze svých prvních poboček. V městě také sídli společnost Abbott Laboratories, která vyrábí dětskou stravu. \n\nZajímavostí je na souřadnicích 5 km VJV od města nacházející se megalitické pohřebiště.\n"}
{"id": "303071", "url": "https://cs.wikipedia.org/wiki?curid=303071", "title": "Łucka City", "text": "Łucka City\n\nŁucka City je obytná výšková budova ve Varšavě na adrese Łucka 15 v městském obvodě Wola. Je to nejvyšší obytná budova v Polsku, obsahuje 342 bytů s výměrou od 37 do 243 m². \n\nJejí výška až po střechu je 106 metrů, po vrchol 120 metrů. Má 30 poschodí, postavena byla v letech 2000 až 2004.\n"}
{"id": "303084", "url": "https://cs.wikipedia.org/wiki?curid=303084", "title": "Výšková budova", "text": "Výšková budova\n\nVýšková budova (anglicky: \"high-rise\" či \"tower block\") je vysoká stavba, která je ve většině výšky tvořena podlažími využitelnými jako obytné nebo kancelářské prostory.\n\nRůzné orgány definovaly \"výškové budovy\":\n\nRozvoj výškových budov začal po vynalezení výtahu a levného stavebního materiálu, stavějí se většinou ze železobetonu.\n\n"}
{"id": "303085", "url": "https://cs.wikipedia.org/wiki?curid=303085", "title": "Elegant Gothic Aristocrat", "text": "Elegant Gothic Aristocrat\n\n\"Elegant Gothic Aristocrat\" je odnož aristokratické módy, kterou vytvořil a prosazuje japonský hudebník a módní návrhář Mana.\n\nStyl je v podstatě bezpohlavní - resp. obě pohlaví se slévají, často bývají stejné modely jak pro muže, tak pro ženy. Barevně se styl omezuje na kombinace černé, bílé a tmavých barev, důraz se klade zejména na jednoduchost a eleganci.\n\nStřihy jsou zpravidla jednoduché a přiléhavé, což je v rozporu se stylem EGL. Doplňky jako tetování a piercing, typické pro styl gothic, se s EGA příliš neslučují, nicméně těžký, tmavý make-up přijatelný je.\n\nV západním světě se EGA často chybně používá jako synonymum pro celou aristokratickou módu; tento termín ovšem označuje jen Manovu módní tvorbu.\n\nSvé modely Mana nabízí ve vlastním obchodě Moi-même-Moitié, kde EGA tvoří zhruba polovinu nabídky. Druhá polovina je ve stylu Elegant Gothic Lolita, EGL, který se od EGA poměrně dost odlišuje.\n\nV ČR tento styl prosazují např. Alessandra a Johannes K. von Neukirchen.\n"}
{"id": "303091", "url": "https://cs.wikipedia.org/wiki?curid=303091", "title": "2004 v hudbě", "text": "2004 v hudbě\n\nTento článek obsahuje události související s hudbou, které proběhly v roce 2004.\n\n\n\n\n\n\n\n\n\n"}
{"id": "303093", "url": "https://cs.wikipedia.org/wiki?curid=303093", "title": "2003 v hudbě", "text": "2003 v hudbě\n\nTento článek obsahuje události související s hudbou, které proběhly v roce 2003.\n\n\n\n\n"}
{"id": "303094", "url": "https://cs.wikipedia.org/wiki?curid=303094", "title": "2002 v hudbě", "text": "2002 v hudbě\n\nTento článek obsahuje události související s hudbou, které proběhly v roce 2002.\n\n\n\n\n"}
{"id": "303095", "url": "https://cs.wikipedia.org/wiki?curid=303095", "title": "2001 v hudbě", "text": "2001 v hudbě\n\n\n\n\n\n"}
{"id": "303112", "url": "https://cs.wikipedia.org/wiki?curid=303112", "title": "Ferdinand II. Tyrolský", "text": "Ferdinand II. Tyrolský\n\nFerdinand II., zvaný Tyrolský, (14. června 1529, Linec – 24. ledna 1595, Innsbruck) byl rakouský arcivévoda, místodržitel v českých zemích (1547–1567), tyrolský hrabě (od r. 1567) z rodu Habsburků, syn římskoněmeckého císaře, českého a uherského krále Ferdinanda I. a Anny Jagellonské.\n\nDruhorozený syn Ferdinanda I. byl v dětství vychováván spolu se svým starším bratrem Maxmiliánem. V letech 1533–1543 pobýval s většinou své rodiny v Innsbrucku, a to z důvodu ohrožení Vídně Osmanskou říší. Poté se rodina přesunula do Prahy, kde Ferdinand dostal vlastní dvůr. První politické a vojenské zkušenosti získal na vojenských taženích svého strýce, císaře Karla V.: nejprve ve válce proti Francii (1543) a poté v bitvě šmalkaldské války u Mühlberka (1547).\n\nTéhož roku se podílel na potlačení stavovského povstání v Čechách a poté mu otec svěřil místodržitelství v českých zemích. Králův syn se projevil jako schopný a oddaný správce úřadu, který se mu stal odrazovým můstkem k jeho politické kariéře. V Praze budoval nákladně svoji rezidenci, zakládal dvorní stavby, okrasné zahrady a obory. Podle jeho vlastního návrhu byl vystavěn letohrádek Hvězda, pro který shromažďoval umělecké a historické sbírky, které později přenesl do Tyrolska. S jeho pobytem v Praze je spojen rozkvět renesanční kultury a humanismu v českých zemích.\n\nDosti nekompromisně a krutě vystupoval proti nekatolíkům. Po mučení nechal na hradě Křivoklátě na 13 let (1548–1561) uvěznit českobratrského biskupa Jana Augustu. Poté jej na přímluvu své ženy Filipíny Welserové a Ladislava ze Šternberka nechal převézt do Prahy a tam jej věznil až do roku 1565.\n\nV roce 1556 vytáhl jako vrchní velitel do Uher bojovat proti Turkům. Koncem roku však již byl zpět v Praze.\n\nPo otcově smrti v roce 1564 Ferdinandovi připadla vláda v Tyrolsku a na území Předního Rakouska. Na přání nové hlavy habsburské monarchie, bratra Maxmiliána II., ještě dva roky vykonával v Čechách svůj místodržitelský úřad a ještě jednou společně s bratrem podnikl tažení do Uher (1566).\n\nFerdinand I. ve své závěti rozdělil vládu v dědičných rakouských zemích na tři části mezi své syny. Po jeho smrti v roce 1564 Ferdinandovi připadla vláda v Tyrolsku a na území Předního Rakouska. Na přání nové hlavy habsburské monarchie, bratra Maxmiliána II., ještě dva roky vykonával v Čechách svůj místodržitelský úřad a ještě jednou společně s bratrem podnikl tažení do Uher (1566).\n\nV lednu 1567 uspořádal slavnostní vjezd do svého knížectví, následovaný přísahou věrnosti zemských stavů v Innsbrucku, Ehingenu, Freiburgu, Kostnici a v dalších městech. Jeho novým sídelním městem se stal tyrolský Innsbruck. Pro svoji ženu Filipínu upravoval nedaleko ležící zámek Ambras, kde soustředil i své bohaté umělecké sbírky.\n\nJeho tyrolskou politiku charakterizovaly dobré vztahy s okolními zeměmi, ale zároveň i tvrdý postup proti nekatolíkům. Maximálně se snažil o uplatňování zásad protireformace, nedávno přijatých na tridentském koncilu. Nekompromisně postupoval zejména proti novokřtěncům, z nichž mnohé nechal popravit. Podporoval jezuitský řád, který do Innsbrucku povolal jeho otec. Podpořil založení jezuitské koleje a gymnázia a kapucínského kláštera v Innsbrucku. V roce 1586 vyhlásil první tyrolský školní řád. Roku 1573 obnovil a tiskem vydal zemský a policejní řád, který platil až do 18. století.\n\nFerdinand se rovněž snažil, aby se Innsbruck stal sídlem biskupa. Toto úsilí se však nezdařilo. Zároveň se pokoušel o těsnější spojení Tyrolského hrabství s církevními knížectvími Brixen a Trident.\n\nKromě správy vlastních zemí se zajímal i o zahraniční politiku. V letech 1575 a 1587 neúspěšně kandidoval při volbě polského krále. Měl být opět jmenován vrchním velitelem tažení proti Turkům v zimě 1593/1594. Ačkoliv měl o to značný zájem, po delším zvažování nakonec odmítl.\n\nZemřel roku 1595 ve věku 65 let a byl pochován v Innsbrucku.\n\nV soukromém životě byl Ferdinand Tyrolský známý svým zájmem o umění a sběratelskou činností. V době renesance bylo běžné, že panovníci, šlechta a vzdělanci vytvářeli umělecké sbírky. Sběratelské vášni se věnovali i oba Ferdinandovi bratři, Maxmilián a Karel. Ferdinandova sbírka však dosáhla největší proslulosti a společně se sbírkami jeho synovce, císaře Rudolfa II., představovala vrchol habsburského sběratelství. Ferdinandova sbírka se od čistě esteticky zaměřené sbírky Rudolfa II. lišila především svojí systematičností.\n\nFerdinand byl vychován humanisty (např. Ursinus Velius, Georgius Collimitius) a projevoval intenzivní zájem o dějiny, což se odráželo i ve vybavení jeho rezidencí. Rád se rovněž zúčastňoval turnajů a obdivoval zbraně. Již během svého pobytu v Praze a na Křivoklátě se věnoval sbírání zbrojí, čímž položil základ jedné z nejvýznamnějších sbírek zbraní na světě. Po roce 1564, kdy zdědil vládu v Tyrolsku, nechal postupně sbírky převézt na zámek Ambras, který nechal přestavět.\n\nZároveň se věnoval sbírání portrétů, uměleckořemeslných předmětů a přírodnín, zvláště kuriozit, mezi nimiž je možné najít portrét rytíře s hlavou proťatou dřevcem i nelichotivý obraz Jana Žižky. Sbírku portrétů sestavoval systematicky tak, že pověřoval umělce a nákupčí, aby na evropských dvorech pořizovali kopie obrazů. Sbírka obsahovala mj. asi tisíc malých obrázků, které většinou nebyly nikdy vystaveny, ale uchovávány v truhlách. \n\nPo Ferdinandově smrti zdědil zámek i sbírky jeho syn Karel, který je v roce 1606 prodal císaři Rudolfu II. Ten je ponechal na zámku Ambras, kde zůstaly do 18. století nedotčeny. Tehdy byly habsburské sbírky centralizovány a z velké části odvezeny do Vídně. Část sbírek se během posledních desetiletí vrátila na Ambras.\n\nFerdinand Tyrolský byl dvakrát ženatý. Poprvé se v roce 1557 během svého působení v Čechách tajně oženil s měšťanskou dcerou Filipínou Welserovou (* 1527 – † 24. 4. 1580). Šlo o nerovný (morganatický) sňatek, který byl uzavřen na zámku Březnice, kde Filipína bydlela u své tety Kateřiny z Lokšan. Protože byl sňatek tajen před veřejností i císařskou rodinou a Filipína byla považována za neprovdanou ženu, byly děti vzešlé z tohoto manželství „adoptovány“ jako nalezenci. Císař Ferdinand I. se o sňatku dozvěděl v roce 1559. Nerovný sňatek vylučoval Ferdinandovy potomky z případného nástupnictví. Kromě toho byl i jednou z příčin Ferdinandova prvního neúspěchu při kandidatuře na polský královský trůn. I poté, co se císař dozvěděl o sňatku svého syna, muselo být toto manželství i nadále před veřejností tajeno až do roku 1576, kdy jeho právoplatnost uznala papežská kurie. Roku 1580 však Filipína zemřela.\n\nZ tohoto manželství se narodily 4 děti, dospělosti se dožili dva chlapci:\n\n\nDne 9. května 1582, dva roky po smrti Filipíny Welserové, se arcivévoda Ferdinand oženil se svou neteří Annou Kateřinou (17. ledna 1566 – 3. srpna 1621) z mantovského rodu Gonzaga (její matkou byla Ferdinandova sestra Eleonora). Z tohoto manželství se narodily tři dcery:\n"}
{"id": "303113", "url": "https://cs.wikipedia.org/wiki?curid=303113", "title": "Złote Tarasy", "text": "Złote Tarasy\n\nZłote Tarasy (v překladu \"Zlaté terasy\") je komerční, kancelářský a zábavní komplex v centru Varšavy vedle železniční stanice Warszawa Centralna mezi ulicemi Jana Pawla II a Emilii Plater. Otevřen byl 7. února 2007.\n\nSoučástí komplexu je administrativní výšková budova s 26 podlažími a výškou 105 metrů.\n\nCelková užitková plocha je 205 000 m². Je tu 200 obchodů a restaurací na celkové ploše 63 500 m², hotel, multikino s 8 plátny a 2560 místy na sezení (otevřené 31. srpna 2007) a podzemní garáže pro 1400 automobilů.\n"}
{"id": "303114", "url": "https://cs.wikipedia.org/wiki?curid=303114", "title": "Nemocnice Na Bulovce", "text": "Nemocnice Na Bulovce\n\nNemocnice Na Bulovce (neformálně označovaná pouze jako Bulovka, do roku 2012 Fakultní nemocnice Na Bulovce) je rozsáhlý nemocniční komplex, rozkládající se na návrší navazujícím na Bílou skálu v Praze 8-Libni v okolí již zaniklé usedlosti Bulovka. Nejvýraznější budovou nemocnice je neorokoková stavba nazývaná Vychovatelna. Celková kapacita lůžek činí 1 006, pracuje zde okolo 1 991 pracovníků a ročně se tu hospitalizuje 44 600 pacientů. \n\nNemocnice je majitelem slatinného lázeňského komplexu ve středočeské obci Lázně Toušeň.\n\nPůvodní budovy nemocnice byly postaveny v letech 1926–1934 podle projektu architektů Petrů, Nevoleho, Martínka, Rosůlka a Roštíka. Architektonicky vyniká zejména dermatologický pavilon (č. 9) od Jana Rosůlka a onkologický pavilon F. X. Nevoleho. Součástí nemocnice je i rokokový zámeček Rokoska, který byl postaven okolo roku 1770. Vedle ní stojí neorokoková Vychovatelna z roku 1910.\n\nV areálu nemocnice se nachází také soukromé Protonové centrum. V areálu Bulovky se nachází Protialkoholní záchytná stanice, provozovaná Magistrátem hl. m. Prahy prostřednictvím organizace jménem Městská poliklinika Praha. Záchytka má samostatný vchod z ulice Bulovka (budova byla původně označována jako pavilon 19 Nemocnice na Bulovce).\n\nPo Všeobecné fakultní nemocnici založené císařem Josefem II. a otevřené 1. prosince 1790 byla až roku 1902 otevřena díky aktivitě zastupitelských okresů žižkovského a vinohradského dnešní FN Královské Vinohrady. Rozrůstající se město však potřebovalo další lůžkové kapacity, a tak i díky iniciativě vrchního fyzika a ředitele zdravotní služby v Praze MUDr. Ladislava Procházky vznikla myšlenka na vybudování další moderní a velké nemocnice. Sbor obecních starších města Prahy se 10. srpna 1908 usnesl, že těsně vedle staré libeňské nemocnice o původně 20 lůžkách pro nemocné s pokročilou tuberkulosou (vystavěné v roce 1896) bude postavena nemocnice nová. Její poloha byla zřejmě zvolena s ohledem na rozvíjející se průmysl a následnou bytovou výstavbu v této oblasti. Roku 1913 byla zahájena a roku 1915 dokončena stavba infekčního pavilonu o cca 160 lůžkách, jako tzv. „Jubilejní městská infekční nemocnice“. Dnes se tento pavilon nazývá „sporadický“.\n\nPo první světové válce opět pan dr. Procházka jako vrchní fyzik hl. m. Prahy se svým poradcem panem prof. MUDr. Kristiánem Hynkem přepracoval plán na výstavbu dnešní „Bulovky“. Stavbu projektoval Stavební úřad hl. m. Prahy a plán celkové výstavby byl schválen městskou radou 13. února 1925 a poté i Zemským výborem 5. srpna 1925. Základní stavba trvala šest let a Ústřední zastupitelstvo hl. m . Prahy na ni uvolnilo částku přesahující 13 milionů Kčs. V roce 1927 byla s rozpočtem šest milionů Kčs započata výstavba pavilonu pro TBC. Veřejná všeobecná nemocnice na Bulovce byla slavnostně odevzdána veřejnosti pražským primátorem 21. června 1931. Šlo o šest nemocničních pavilónů, hospodářskou budovu a tři obytné domy pro zaměstnance. Ale ještě během roku 1931 musel být původní počet lůžek 765 zvýšen na cca 900, i za cenu přeměny provozních místností na nemocniční pokoje.\n\nV roce 1934 byla zahájena výstavba dalšího moderního pavilonu – dermatovenerologického podle projektu Jana Rosůlka. Dokončen byl v roce 1936. Roku 1935 následoval pavilon infekčních chorob, který byl zprovozněn roku 1939. V březnu 1936 bylo k nemocnici připojeno lůžkové oddělení radioléčebného ústavu vybudované Československým spolkem pro zkoumání a léčení zhoubných nádorů „Na Truhlářce“. A během čtyřicátých let byla k Bulovce přičleněna i budova Vychovatelny, která dříve sloužila jako učňovský domov.\n\nPo druhé světové válce se Veřejná všeobecná nemocnice na Bulovce stala Státní nemocnicí v Praze 8. Následoval rozvoj dalších oborů. Reorganizací zdravotnictví v letech 1951–1952 byla nemocnice začleněna do Ústavu národního zdraví Národního výboru hl. m. Prahy, kam patřila až do devadesátých let. Stala se Fakultní nemocnicí v Praze 8 na Bulovce ÚNZ NVP. Roku 1979 byla částečně otevřena dnešní orthopedická klinika, roku 1986 část gynekologicko-porodnická. Až v „polistopadové“ době byl dokončen nový pavilon patologicko-anatomický (1994) a stravovací (1996).\n\nDevadesátá léta 20. století přinesla navrácení značné části nemovitého majetku hlavnímu městu Praze. Zřizovatelská funkce byla přenechána Ministerstvu zdravotnictví. Do fakultní nemocnice byl začleněn Výzkumný ústav tuberkulosy a respiračních nemocí a Ústav radiační onkologie.\n\nK 1. lednu 2012 přišla nemocnice o svůj statut nemocnice fakultní.\n\nBěhem letních prázdnin 2013 probíhala oprava Budínovy ulice tvořící příjezdovou komunikaci k hlavní bráně nemocnice. Od prosince 2013 byla její ředitelkou Andrea Vrbovská, která v nemocnici působila šest let jako anestezioložka a poté náměstkyní ředitele.V lednu 2018 ji z funkce odvolal ministr zdravotnictví Adam Vojtěch.\n\nBěhem roku je v nemocnici hospitalizováno přibližně padesát tisíc pacientů.\n\nPražský magistrát a Ministerstvo zdravotnictví České republiky uvažují o přeměně této fakultní nemocnice na tzv. Metropolitní nemocnici.\n\n\n\n"}
{"id": "303117", "url": "https://cs.wikipedia.org/wiki?curid=303117", "title": "Hennrichův kříž", "text": "Hennrichův kříž\n\nHennrichův kříž je pamětní kříž vztyčený na hrobě známého pytláka Hennricha pod Pytláckými kameny v Jizerských horách, v katastrálním území Jizerka obce Kořenov.\n\nHennrich byl voják zběhlý od vojska v době napoleonských válek, který zde žil v roce 1813 a živil se pytlačením. Přebýval v úkrytu pod nedalekými Pytláckými kameny. V nejstarší kreslené mapě jsou Pytlácké kameny nazývány – tedy Hennrichovo doupě. Není známo, jak dlouho pytlák ve své charči z kůry přebýval, stal se však během té doby místní legendou. Lesníci se ho dlouho snažili dopadnout, stříleli po něm, stále jim však unikal a proto se o něm začalo říkat, že je nezranitelný.\n\nOsudné mu bylo setkání s jednorukým revírníkem Hubem, doprovázeným tehdy hajným Schneiderem Hanslem. Ti jej zahlédli na pasece u Příčné vody, jak neozbrojený nabírá z potoka vodu. Když je pytlák spatřil, pokusil se před nimi uprchnout do lesa. Na útěku jej však zasáhla střela z Hubovy zbraně. Oba lesnící se jej vydali hledat až po několika dnech a když našli jeho tělo, na místě jej zahrabali. Přesné datum této události je neznámé. Kříž se nad hrobem objevil údajně již nedlouho po Hennrichvě smrti, časem mnohokrát ztrouchnivěl, vždy však byl obnoven. Naposledy se tak stalo v roce 2004.\n\nPytlákovým jménem (\"Hennrichova dráha\") se označuje nedaleká cesta odbočující z Jizerské silnice na sever k Českému vrchu.\n\nJiné pytlácké pomníky:\n\n"}
{"id": "303119", "url": "https://cs.wikipedia.org/wiki?curid=303119", "title": "Lathen", "text": "Lathen\n\nLathen je obec v regionu Emsland v Dolním Sasku, Německo. Na konci roku 2015 zde žilo 6235 obyvatel. Dne 1. ledna 1973 byly k Lathenu připojeny obce Hilter (Ems) a Kathen-Frackel.\n\nObec je známá zejména díky zkušebnímu okruhu vlaků maglev systému Transrapid, jehož návštěvnické centrum, zastávka a jedna ze smyček leží na východním okraji Lathenu.\n\nLathen je poprvé připomínán už v roce 854 jako \"Lodon\", kolem roku 1000 pak jako \"Lodun\". V pozdějších zápisech kláštera Corvey, jejichž datace je velmi nejasná a pohybuje se tak někdy mezi lety 1100 a 1400, je používána forma \"Loten\".\n\nPři dělení Lod-on může kořenem názvu být \"Lode\" neboli \"výhonek\", při dělení lo-don pak může název obce znamenat \"houština\" či \"paseka v hustém lese\". Název obce tak pochází ze stejných kořenů jako u Londýna. Podobně název řeky Emže, podle níž je pojmenován celý místní region, má shodné kořeny s názvem Temže.\n"}
{"id": "303122", "url": "https://cs.wikipedia.org/wiki?curid=303122", "title": "Šajetet 13", "text": "Šajetet 13\n\nŠajetet 13 (; doslova flotila 13) je elitní jednotka námořnictva Izraelských obranných sil (IOS). Společně se Sajeret Matkal a Sajeret Šaldag je považována za jednu ze tří nejlepších elitních jednotek izraelské armády. Její specializací je záchrana rukojmí v pobřežních oblastech a protiteroristické mise. Z akcí přisuzovaných této jednotce byla veřejně publikována jen část.\n\nŠajetet 13 byla založena Jochajem Ben Nunem v roce 1949 na základě někdejších námořních brigád Hagany. V počátečních letech se v IOS vedly spory je-li taková jednotka potřeba. Teprve v roce 1960 byla existence jednotky odtajněna a její příslušníci obdrželi do svého znaku netopýra.\n\nŠestidenní válka v roce 1967 zastihla jednotku nepřipravenou. Několik operací během této války dopadlo pro jednotku špatně; nejhorší den byl 6. květen 1967, kdy šest příslušníků Šajetet 13 padlo do zajetí. Na svobodu se dostali až v lednu 1968.\n\nV roce 1969, při opotřebovací válce během útoku na Zelený ostrov zahynuli tři příslušníci jednotky a deset jich bylo zraněno. V roce 1970 prodělala jednotka reorganizaci s cílem zaměřit její akce více na moře a zefektivnit výcvik. Ostatní jednotky působící v rámci IOS tehdy navrhovaly, aby se Šajetet 13 zaměřil pouze na poskytování podpory při bojových akcích, zejména na dopravu a překonávání vodních toků a bojové akce přenechala ostatním speciálním jednotkám.\n\nŠajeret 13 se v roce 1973 zúčastnil operace Jaro mládí, při kterém plnil některé z dílčích úkolů této operace.\n\nOd počátku první libanonské války se Šajetet 13 podílel na mnoha operacích. Nejčastěji to bylo zadržování lodí převážejících výzbroj pro teroristické skupiny, útoky proti nepřátelským velitelským stanovištím či sabotážní akce pomocí výbušnin.\n\n8. září 1997 utrpěla jednotka jeden ze svých největších neúspěchů; během nájezdu do Libanonu padli její příslušníci do léčky nastražené Hizballáhem a 11 z nich bylo zabito včetně velitele útvaru.\n\nBěhem druhé intifády podnikali příslušníci Šajeret 13 i pozemní operace, např. na Západním břehu či v Pásmu Gazy. Provedli stovky akcí včetně zadržení či likvidace velkého množství příslušníků Hamásu, Islámského džihádu či Brigád mučedníků Al-Aksá. Kromě toho prováděl Šajeret 13 i námořní operace. Největší uznání ji přineslo zadržení tří palestinských lodí převážejících zbraně.\n\nBěhem druhé libanonské války v roce 2006 se Šajetet 13 účastnil útoku na libanonské město Týros, odkud příslušníci Hizballáhu odpalovali rakety proti Izraeli. Příslušníci Šajetet 13 za vzdušné podpory vrtulníků zaútočili na postavení Palestinců a 7 jich zabili.\n\nDne 6. září 2007 se jednotka podílela na operaci Ovocný sad izraelského letectva proti tajně budovanému jadernému reaktoru v Sýrii.\n\nV posledních letech byl u veteránů Šajetet 13 zjištěn zvýšený výskyt rakoviny. Jedná se pravděpodobně o důsledek výcviku v znečistěné řece Kišon a v Haifském zálivu. Přestože dosud nebyl podán přesvědčivý důkaz o onemocnění rakovinou v důsledku potápění se v Kišonu, minist obrany Šaul Mofaz rozhodl o vyplacení kompenzací rodinám postižených příslušníků Šajetet 13.\n\n\n"}
{"id": "303123", "url": "https://cs.wikipedia.org/wiki?curid=303123", "title": "David Baltimore", "text": "David Baltimore\n\nProfesor David Baltimore (* 7. března 1938 v New Yorku) je americký mikrobiolog židovského původu, průkopník genetického inženýrství.\n\nJe autorem Baltimorovy klasifikace virů z roku 1971. V roce 1975 získal spolu s Renatem Dulbeccem a Howardem Martinem Teminem Nobelovu cenu za fyziologii a lékařství za „\"přínos rozvoji onkovirologie\"“.\n\nJe členem Papežské akademie věd (od 1978) a Národní akademie věd Spojených států amerických. Byl prezidentem Rockefellerovy univerzity (1990–1991), Caltechu (1997–2006) a American Association for the Advancement of Science (2007).\n\n"}
{"id": "303125", "url": "https://cs.wikipedia.org/wiki?curid=303125", "title": "Hlušice", "text": "Hlušice\n\nHlušice () jsou obec v Královéhradeckém kraji, sedm kilometrů západně od města Nový Bydžov v okrese Hradec Králové. Obec se skládá ze dvou srostlých částí – Hlušice a Hlušičky. Obec má obyvatel. Katastrální výměra je 1 112 hektarů.\n\nOsídlení v této lokalitě bylo již ve 3. tisíciletí před naším letopočtem. Datum založení obce není známo, první zmínka pochází z roku 1322.\n\n\n\n"}
{"id": "303128", "url": "https://cs.wikipedia.org/wiki?curid=303128", "title": "InterContinental Varšava", "text": "InterContinental Varšava\n\nHotel InterContinental je neomodernistický mrakodrap ve Varšavě, sloužící jako hotel. Jedná se o nejvyšší hotel v Polsku, třetí nejvyšší v Evropě a jeden z nejvyšších 5-hvězdičkových hotelů na světě. Má 328 pokojů a 11 konferenčních místností. Na 43. a 44. poschodí se nachází plavecký bazén, který je nejvýše položený interiérový bazén v Evropě. Náklady na postavení budovy byly 100 milionů eur.\n\nNachází se na adrese ul. Emilii Plater 49 v obvode Śródmieście. Jeho výstavba začala v roce 1997 a ukončená byla v roce 2003. Má 45 poschodí, jeho výška je po střechu 154 metrů a po vrchol 164 m.\n"}
{"id": "303131", "url": "https://cs.wikipedia.org/wiki?curid=303131", "title": "Pavel Klusák", "text": "Pavel Klusák\n\nPavel Klusák (* 29. listopadu 1969, Praha) je hudební publicista. Zaměřuje se na současnou hudbu, především nezávislou a experimentální. Dlouhodobě se věnuje vztahu hudby a společensko-politického dění.\n\nPavel Klusák vedl rozhovory s Laurií Anderson, Stevem Reichem, Philipem Glassem, Sonic Youth, Peterem Gabrielem, Johnem Calem, Matthewem Herbertem, Keithem Rowem, Zuzanou Navarovou a dalšími hudebními osobnostmi a skupinami. Byl redaktorem časopisu \"Týden (2000-2005)\", odkud přešel do týdeníku \"Respekt\", kde byl zaměstnán od února 2007 do dubna 2009; od podzimu 2009 do konce roku 2016 píše stránku o hudbě do inovované sobotní přílohy \"Orientace Lidových novin,\" pak LN opouští. Vedle tištěné publicistiky (dále mj. \"Hospodářské noviny, A2 kulturní týdeník, HIS Voice\" aj.) spolupracuje s Českým rozhlasem, podílel se na výběru hudebních snímků pro Mezinárodní filmový festival Karlovy Vary (2003-2012). Je dramaturgem hudebního doprovodného programu Mezinárodního festivalu dokumentárních filmů Ji.hlava, pořádá poslechové pořady atp.\n\nNapsal scénář ke studentskému krátkému mockumentu \"Vynález Krásy\" (1994, režie Marek Najbrt) humorně vysvětlujícímu původ Karla Gotta, je spoluautorem experimentálního dokumentu \"Národ sobě aneb České moře v osmnácti přílivech\" (2003, režie Jan Gogola ml.).\n\nNa podzim 2009 ve vlastním labelu Klíče vydal eponymní debutové album Tomáše Hanáka a cover verze semaforských písní od současných hudebníků \"For Semafor\". Dříve toho roku byl editorem dvou alb Respekt Edice, \"Souhvězdí Santini\" Pavla Fajta a Václava Cílka a \"Ora pro nobis\" Oldřicha Janoty.\n\nVystudoval bohemistiku na Filozofické fakultě UK a scenáristiku a dramaturgii na FAMU. Klusákovi rodiče jsou skladatel Jan Klusák (*1934) a novinářka Jana Klusáková (*1941), jeho bratr je filmař Vít Klusák (*1980, po matce). Pavel Klusák má tři děti.\n\n\n\n"}
{"id": "303134", "url": "https://cs.wikipedia.org/wiki?curid=303134", "title": "Bohumil Bouška", "text": "Bohumil Bouška\n\nBohumil Bouška (4. dubna 1864 Praha – 30. ledna 1935 Praha) byl český spisovatel, dramatik a pedagog.\n\nNarodil se 4. dubna 1864 v Praze. Celý život působil jako učitel. Nejprve ve Všelibicích a Smržově u Českého Dubu. Nejzásadnější část jeho pedagogického života je spojena s Troskovicemi u Rovenska pod Troskami, kde učil v letech 1910 až 1926, od roku 1911 jako řídící učitel. Čile se účastnil vesnického dění. Spolupracoval s Klubem českých turistů v Rovensku pod Troskami, redigoval Zpravodaj Českého ráje, zároveň byl zaníceným režisérem místního divadelního spolku Tyl. S ochotníky i dětmi ze školy nacvičil řadu představení a besídek.\n\nPo roce 1926, kdy odešel na odpočinek, si ponechal v troskovickém hostinci malý byt a často sem z Prahy dojížděl, aby dál pomáhal při nacvičování divadelních her. Ještě v lednu 1934 byl zvolen předsedou spolku Tyl.\n\nZemřel ve věku 70 let 30. ledna 1935 v Praze.\n\nJeho rozsáhlé dílo čítá množství žánrů – historicko-dobrodružné romány, divadelní hry pro dospělé, loutkové hry pro děti, básně.\n\nV souborném katalogu Národní knihovny České republiky je Bouška zastoupen více než 70 položkami.\n\nDivadelní hry mj.: \"Švédové v Praze aneb Zrádcova smrt\" (1895), \"Přemysl Otakar II.\" (1905), \"Ať žije naše republika!\" (1924), \"Zločin a svědomí\" (1931).\n\nDobrodružná beletrie mj.: \"Setník císařských kyrysníků\" (1912), \"V klášterní hrobce\" (1926), \"Tajemná maska\" (1927).\n\nZ tvorby pro děti: \"Zakletá princezna Zlatohlávka\" (1909), \"Květ kapradí\" (1920), \"Princezna Šmordulina a loupežník Klecián\" (1927).\n\nV roce 1925 vychází sbírka Bouškových proslovů a básní \"Od srdce k srdci\" a v roce 1933 obdobné čtení s názvem \"Pramen\".\n\nZajímavé jsou Bouškou sebrané a historickými glosami doplněné pověsti \"Českým rájem na Trosky\", které byly donedávna tištěny a distribuovány po hradech Českého ráje.\n\nJeho dílo bylo vydáváno jen za jeho života, od té doby upadá do zapomnění. Jedinou dosud živou knihou jsou pověsti \"Českým rájem na Trosky\".\n\nJeho divadelní hry \"Ať žije naše republika!\" (1924) a \"Štěstí u lože umírající matky\" (1930) byly ještě za Bouškova života přeloženy do slovenštiny.\n\nByl bravurním vypravěčem. Ve svých dobrodružných knihách dokázal udržet čtenářovu pozornost, v divadelních hrách mistrně karikoval lidskou, resp. českou povahu. Bohužel jeho tvorba se nedokázala vyvarovat schématičnosti a Bouška – autor se v žádné oblasti své činnosti nepokusil o hlubší tvůrčí ponor.\n\nSympatický byl jeho vřelý vztah ke kraji Českého ráje, k jeho přírodě i lidem. Dokládá to zejména kniha básní \"Hold Českému ráji\" (1934) a pozoruhodná historicko-beletristická knížka \"Z dob poddanství na Hruboskalsku\" (vyšla roku 1914 jako příloha Mladoboleslavských listů), jež přibližuje genealogii starobylého rodu Kosinů z Krčkovic.\n\n\n"}
{"id": "303135", "url": "https://cs.wikipedia.org/wiki?curid=303135", "title": "Homininae", "text": "Homininae\n\nHomininae je podčeleď čeledi hominidé (\"Hominidae\"). Zahrnuje všechny žijící hominidy s výjimkou orangutanů, kteří jsou vydělováni do vlastní podčeledi Ponginae.\n\nPodčeleď Homininae se dělí na dva triby:\n\nSystematika se vyvíjela a vyvíjí. Do roku 1980 zahrnovala (nadřazená) čeleď hominidé pouze rod \"Homo (člověk)\", zatímco lidoopi byli řazeni do čeledi Pongidae. Další objevy vedly k revizi, při které byly do čeledi Hominidae zahrnuti všichni lidoopi i člověk. Aby se v systematice odrazil fakt, že gorila a šimpanz jsou příbuznější člověku než orangutanu, byly vytvořeny dvě podčeledi, Homininae a Ponginae.\n\nI v posledních letech však bylo učiněno několik změn. Příčinou jsou mimo jiné i nové objevy vyhynulých hominidů. Velké množství nalezených rodů zatím nelze taxonomicky a fylogeneticky zcela přesně zařadit. Poslední společný předek moderních homininů zatím není s jistotou známý, uvažuje se zejména o rodech Ouranopithecus a Nakalipithecus ze svrchního miocénu.\n\nOddělení evoluční linie orangutanů od homininů se předpokládá zhruba před 13 - 16 miliony let. Zhruba před 8 - 9 miliony let se odštěpili předci goril. Linie šimpanzů a lidí se rozdělily asi před 6 - 7 miliony let. Zatímco předci člověka (Sahelanthropus, Orrorin, Ardipithecus, Australopithecus) jsou poměrně dobře doložení, fosilní předchůdci šimpanzů a goril jsou prakticky neznámí. Jako důvod se často uvádí fakt, že tyto rody žijí v prostředí, kde se fosilie dochovávají jen vzácně.\n\nSoučasná taxonomie vypadá přibližně takto:\n\n"}
{"id": "303139", "url": "https://cs.wikipedia.org/wiki?curid=303139", "title": "Szkieletor", "text": "Szkieletor\n\nSzkieletor je neoficiální název 94metrové nedokončené výškové budovy v Krakově, která původně měla sloužit jako sídlo Hlavní technické organizace (). Výstavba začala v roce 1975, v roce 1981 byla z ekonomických důvodů zastavená. V posledních letech několik investorů projevilo zájem o budovu, odradila je však ale složitá situace s pozemky, na kterých stojí a také vysoká cena její případné demolice nebo dostavby.\n"}
{"id": "303140", "url": "https://cs.wikipedia.org/wiki?curid=303140", "title": "Seznam saských panovníků", "text": "Seznam saských panovníků\n\n\n\n\n\n\n\n\n\n\n"}
{"id": "303142", "url": "https://cs.wikipedia.org/wiki?curid=303142", "title": "Uldz gol", "text": "Uldz gol\n\nUldz gol ( ) na dolním toku Uldza ( ) je řeka v Mongolsku (Chentijský, Východní ajmag) a v Rusku (Zabajkalský kraj). Je 425 km dlouhá, z čehož je 409 km v Mongolsku a 16 km v Rusku. Rozloha povodí činí 26 900 km², z čehož je 90 % v Mongolsku.\n\nPramení v Chentijských horách a teče převážně přes stepní roviny na severovýchodě Mongolska. Na dolním toku se větví na ramena a ústí do vysychajících bezodtokých jezer Torej v Zabajkalském kraji poblíž hranice s Mongolskem, která nejsou napojená na povodí Amuru, i když jsou jím obklopena.\n\nNa jaře dosahuje řeka nejvyšších stavů. V létě a na podzim dochází k povodním. Na posledních 60 km periodicky vysychá. Zamrzá od konce října do poloviny až konce dubna, ledová pokrývka se tak udrží 155-190 dní, přičemž místy promrzá až do dna. V důsledku toho často vzniká náledí. Průměrný celkový roční odtok v ústí činí 0,28 km³.\n\nVyužívá se k zásobování skotu vodou.\n\n"}
{"id": "303145", "url": "https://cs.wikipedia.org/wiki?curid=303145", "title": "Holice", "text": "Holice\n\nMěsto Holice (název pomnožný, nazývané též Holice v Čechách; německy: \"Holitz\") se nachází v okrese Pardubice, přibližně 14 km východně od krajského města Pardubice. Město je přirozeným spádovým městem v holickém mikroregionu a důležitou silniční křižovatkou při spojení silnic 1. třídy I/35 a I/36. Skládá se ze sedmi místních částí – samotné Holice, Staré Holice, Podhráz, Roveňsko, Kamenec, Podlesí a Koudelka. Žije zde  obyvatel.\n\nOblasti v okolí současného města začaly být osidlovány až koncem 13. století. V té době zde začaly vznikat lánové vsi a jednou z nich byl Ekleinsdorf, jenž je prvně písemně zmiňován roku 1336. V té době patřily do chvojenovského panství, jehož majitelem byl český král Jan Lucemburský. Od poloviny 14. století patřila ves Šternberkům. Roku 1493 se osada stala městečkem a v té době již bylo zbaveno od platby daní, jeho obyvatelé nemuseli chodit robotovat na panské a navíc získali právo vařit pivo. Roku 1507 se majitelem městečka stal Vilém z Pernštejna. Před polovinou 17. století (roku 1641) sice Holice nabyly práva vybudovat na svém území solný sklad, nicméně hned za dva roky nato (1643) městečko během třicetileté války vypálila švédská vojska. Další požární pohromy potkaly Holice také v letech 1679 a 1680, kdy při druhém z nich lehl popelem mlýn i obecní pivovar a ani jedna z těchto staveb již nebyla obnovena.\n\nTéhož roku (1680) ale městečko naopak získalo právo pořádat tři výroční trhy a sobotní týdenní trh. O asi 80 let později, roku 1758, postihla Holice další pohroma, když je v rámci sedmileté války vypálila pruská vojska. Během předposlední dekády 18. století vládl rakouské monarchii Josef II., který Holicím roku 1786 povolil pořádání týdenních trhů na přízi. Ten v průběhu let 1778 až 1787 obcí několikrát projížděl a zastavoval se zde ke krátkým návštěvám. O třicet let později získali holičtí od panovníka Františka II., který město roku 1833 i s manželkou Karolínou také navštívil, právo konat ve městě i čtvrtý výroční trh. Za další tři roky navštívil sídlo v doprovodu své manželky Marie Anny Savojské císař Ferdinand I. Dobrotivý a roku 1840 sem zavítal arcivévoda František Karel Habsbursko-Lotrinský. Během 19. století vznikl ve městečku sbor dobrovolných hasičů (1875) a byla sem též přivedena železniční trať vedoucí z Chrudimi do Borohrádku (1899).\n\nNa počátku 20. století (roku 1908) zřídil Dopravní podnik města Pardubic spojení poštovní autobusovou linkou mezi Pardubicemi a Holicemi. V první polovině 20. století bylo sídlo známé obuvnickým průmyslem. Dne 24. září 1922 navštívil Holice prezident republiky Tomáš Garrigue Masaryk, kterého zde provázel tehdejší ministr národní obrany František Udržal, jenž pocházel ze sousední Dolní Rovně. Další návštěva Masaryka s Udržalem, jenž se mezitím stal ministerským předsedou, se uskutečnila 24. května 1929. Rozvoj sídla zapříčinil jeho povýšení na město, k čemuž došlo roku 1931. Během jarních měsíců téhož roku vypukly v obci a jejím okolí postupně desítky požárů. Ukázalo se, že byly založeny úmyslně a to v objektech krátce před tím pojištěných na poměrně vysoké částky. Jakmile četníci nasadili do ulic hlídky, frekvence výskytu žhářských útoků klesla. Pokud se stáhli, výskyt požárů opětovně vzrostl. Vyšetřování případu z místa tajně vedl pražský detektiv Jan Mrvík, jenž během pátrání použil i odposlouchávací zařízení. O případu pak sepsal pod pseudonymem J. Marx knihu nazvanou \"Žháři\". Četníci nakonec obvinili 33 lidí, s nimiž se během ledna 1932 konal v Chrudimi soud, který za celkem 40 holických požárů odsoudil za žhářství a pokus o pojistný podvod devatenáct lidí. Již vyplacené náhrady škod navíc museli statkáři pojišťovně Slavia vrátit.\n\nNa konci druhé světové války byla při těžkých bojích a bombardování 6. května 1945 zničena zdejší radnice. Dne 27. května 2003 navštívil město prezident České republiky Václav Klaus, který během návštěvy odhalil pomník upomínající na Masarykovu návštěvu v roce 1922.. V roce 1954 bylo zřízeno Gymnazium Dr. Emila Holuba.\n\nKatastrální území města je z geomorfologického hlediska pahorkatina. Nejnižší bod o nadmořské výšce 232 m n. m. se nachází na jihozápadním okraji území v městské části Roveňsko u č.p. 17, kde katastrální území opouští potok Roveňská svodnice. Nejvyšší bod, vrch Kamenec o nadmořské výšce 328 m n. m., je situován na severní hranici území. Nachází se zde vysílací středisko Radioklubu OK1KHL Holice. Obecně by se dalo říci, že nadmořská výška stoupá severním a severovýchodním směrem – k obci Poběžovice u Holic, městské části Koudelka, obci Veliny a vrchu Na Hradcích.\n\nSeverovýchodně od města v okolí vrchu Žernov (277 m n. m.) se rozkládá stejnojmenná přírodní rezervace vyhlášená 13. června 1995 kvůli zachování zdejších zbytků dubohabrových lesů, jež spolu s rybníky, rákosinami a mokrými loukami tvoří ekologicky stabilní oblast. Od města severním směrem se na území Vysokého Chvojna nachází přírodní rezervace U parku zřízená 14. března 1955 k ochraně opukových strání s teplomilnou květenou nacházejících se pod zámkem ve Vysokém Chvojně.\n\nDo katastrálního území zasahuje ptačí oblast Komárov vyhlášená poslední den roku 2004 rozhodnutím vlády České republiky. Oblast je významná populací motáka pilicha (\"Circus cyaneus\") spolu s kalousem pustovkou (\"Asio flammeus\") a slouží k zabezpečení jejich biotopů.\n\nNa území města se nacházejí tři památné stromy. V Pardubické ulici roste sedmnáctimetrový dub letní (\"Quercus robur\") o obvodu kmene 289 centimetrů, který je chráněný od 24. října 2008. O přibližně sedm let dříve (26. října 2001) získali ochranu jiné dva stromy. Jedním z nich je devatenáctimetrová lípa srdčitá (\"Tilia cordata\") stojící u silnice pod kostelem svatého Martina a druhým je nižší 16,5 vysoký jírovec maďal (\"Aesculus hippocastanum\"), který roste u místního autobusového nádraží.\n\nMěsto leží na křižovatce dvou silnic první třídy, a sice I/35, která město spojuje se severozápadně položeným Hradcem Králové a jihovýchodně ležícím Vysokým Mýtem, a dále I/36, jež umožňuje spojení s Pardubicemi na západě a Borohrádkem na severovýchodě od města. Na silnici I/35 byl v prosinci roku 2008 otevřen obchvat, který vede dopravu po západní a jižní straně Holic. \n\nVedle těchto komunikací se na území města vyskytuje ještě sedm silnic třetí třídy. Z centra severním směrem vede silnice III/3057 propojující Kamenec a Poběžovice u Holic. Z místní části Staré Holice vychází severním směrem do Koudelky komunikace III/3181 a III/3183, která tuto část města napojuje na silnici III/3055. Naopak jižním směrem ze Starých Holic vede směrem na Ostřetín komunikace III/3182. Z vlastních Holic vede jižním směrem na Dolní Roveň silnice III/32256, z níž v jižních partiích města odbočuje západním směrem komunikace III/32257 směrem na Roveňsko. Západním směrem z Holic vede silnice III/29817, která město propojuje s Podhrází a dále s Horními Ředicemi.\n\nHolice leží na železniční trati číslo 016 spojující Chrudim, ležící jižně do města, s Borohrádkem na severovýchodě. Provoz po trati zahájily 26. září 1899 Rakouské státní dráhy (KkStB). Na území města se nachází železniční dopravna Holice spolu se zastávkou Holice. Od 11. prosince 2011 sem však vlaky jezdily pouze z jihu, od Chrudimi, protože na úseku trati mezi Holice do Borohrádkem byla doprava zastavena a nahrazena autobusovými spoji. To se změnilo 14. prosince 2014, kdy začal platit jízdní řád 2014/2015 a železniční provoz se na trať navrátil. Od 10. června 2018 je však osobní doprava v tomto úseku opět zastavena.\n\nV Holicích se nachází celkem jedenáct kulturních památek České republiky, z nichž dvě jsou ve Starých Holicích. Přímo v Holicích je chráněn kostel svatého Martina vybudovaný mezi roky 1736 a 1739. Západně od něj se u domu číslo popisné 587 nachází další památka, a sice archeologické stopy po tvrzi, která tu stávala. Na křižovatce ulic Komenského a U Kapličky stojí kaplička zasvěcená Janu Nepomuckému, která je také kulturní památkou. Další pamětihodností je socha upomínající na dr. Emila Holuba, která stojí na křižovatce ulic Hradecké a Holubovy. Na městském hřbitově zas stojí památkově chráněný pomník obětem druhé světové války. Dalšími čtyřmi kulturními památkami stojícími přímo v Holicích jsou domy, a sice Zemánkův dům (čp. 24) na náměstí T. G. Masaryka, dále vila (čp. 102) v Komenského ulici, sokolovna (čp. 446) v Holubově ulici a na jejím nároží s Hradeckou ulicí stojící pošta se školou (čp. 502).\n\nVe Starých Holicích stojí na nároží ulic Staroholické, Ve Drahách a 1. máje památkově chráněný krucifix a ve Staroholické ulici též Mandysova vila (čp. 62).\n\n\nNa hřbitově se nejstarší hroby, především ve style empíru, nacházejí v okolí centrální hřbitovní kaple. Některé z náhrobků vytvořil sochař Edmund Malich (1875–1913), který zde na hřbitově také nalezl své poslední odpočinutí. V sousedství hřbitova se nachází židovský hřbitov, na nějž byla roku 2012 umístěna pamětní deska upomínající na oběti holocaustu umučené v koncentračních táborech a na zemřelé během druhé světové války.\n\n\n\n\n\n"}
{"id": "303149", "url": "https://cs.wikipedia.org/wiki?curid=303149", "title": "Sabotage", "text": "Sabotage\n\nSabotage je šesté studiové album britské skupiny Black Sabbath.\n\nZpěvák Ozzy Osbourne si po celé roky v rozhovorech často stěžuje, že tímto albem začala posedlost Tony Iommiho studiovým nahráváním. Oproti předchozím albům bylo Sabotage nahráváno a produkováno znatelně déle, čímž se v té době stalo nejdráž nahrávaným albem skupiny (jejich první album stálo pár stovek liber a nahrávání zabralo jen pár dnů).\n\nNa albu pokračuje trend, který začal už na předchozím albu. Tony Iommi začal ještě více používat klávesy a \"orchestrální\"-aranžmá i podobné psaní skladeb (např. chorály ve skladbě \"Supertzar\"). Skladba \"Symptom of the Universe\" se považuje za vůbec první skladbu s thrash metalovými znaky.\n\nV polovině 70. let se na Black Sabbath začaly projevovat negativní dopady neustálého koncertování, alkoholu a drog. Právě v této době vyšlo jejich šesté studiové album Sabotage, které patří k nejméně doceněným deskám „Sabbatů“. Možná je to i kvůli tomu, že se pomalu vytrácela ona vzájemná chemie mezi jednotlivými členy kapely, která čišela z předchozích LP Paranoid nebo z Vol. 4. Tony Iommi přesto vytáhl z rukávu arzenál dunivých ultratvrdých kytarových riffů, které dodávají šťávu například úvodní skladbě \"Hole in the Sky\" nebo drogové hymně \"Symptom of the Universe\". Jejich zvukem se Black Sabbath přiblížili garážovému rocku jako snad nikdy ve své historii. Nejpřekvapivější je nicméně melodická záležitost \"Am I Going Insane (Radio)\", jejíž syntezátorové aranže ji posouvají až někam k tehdy populárnímu power-popu, po textové stránce jsou to ale staří dobří „Sabbati“ – v písni líčí pád člověka do spirály šílenství. Ačkoli je toto album v diskografii Black Sabbath často přehlíženo, je určitě zajímavou a poslechu hodnou nahrávkou.\n\nNa některých prvních vinylových/kazetových vydáních (a na všech znovuvydáních) se na konci skladby \"The Writ\" nachází krátká, 23 sekund dlouhá skrytá stopa nazvaná \"Blow on a Jug\". Je zaznamenaná na hodně nízkou hlasitost.\n\nAutory skladeb jsou Ozzy Osbourne, Tony Iommi, Geezer Butler a Bill Ward.\n\n"}
{"id": "303150", "url": "https://cs.wikipedia.org/wiki?curid=303150", "title": "Perečín", "text": "Perečín\n\nPerečín (; ; ) je město v Zakarpatské oblasti na západní Ukrajině. Leží na řece Uh, poblíž hranic se Slovenskem. První zmínka pochází z roku 1427, status města má však teprve od roku 2004. Perečín je centrem okresu Perečín a má kolem 7 000 obyvatel. Od roku 1894 tudy vede železnice Užhorod – Sjanky – Lvov. V letech 1918–1938 bylo město součástí Československa, jako jedno z nejmenších okresních měst tehdejší Podkarpatské Rusi.\n\n\n"}
{"id": "303151", "url": "https://cs.wikipedia.org/wiki?curid=303151", "title": "Laborec", "text": "Laborec\n\nLaborec (německy:\"Labortz\", maďarsky:\"Laborc\") je řeka na Slovensku. Je 129 km dlouhá. Povodí má rozlohu přibližně 4522,5 km². Pojmenování má základ -lab-, což pochází z indoevropského -albh- a znamená bílý.\nPramení v Nízkých Beskydech v nadmořské výšce 682 m. Přibírá převážně levostranné, poměrně rozvinuté přítoky Výravu, Udavu a Cirochu, se kterými nad Humenným vytváří vějíř toků. Dále řeka obtéká Vihorlatské vrchy a vtéká do nížiny, kde zmírňuje svůj spád. Po delším bezpřítokovém úseku přibírá zleva Uh, jehož větší část povodí se nachází v Zakarpatské oblasti na Ukrajině. Během posledních století se tok řeky posunul o několik kilometrů na východ.\n\nPrůměrný roční průtok vody na dolním toku činí 54,5 m³/s.\n\n"}
{"id": "303154", "url": "https://cs.wikipedia.org/wiki?curid=303154", "title": "Hrad Sawajama", "text": "Hrad Sawajama\n\nHrad Sawajama (: 佐和山城, \"Sawajama-džó\") byl hrad ve městě Hikone v prefektuře Šiga v Japonsku. Hrad byl důležitou vojenskou pevností v provincii Ómi na strategicky důležité Nakasendó. Během období Sengoku vlastnil hrad klan Azai. Po porážce klanu Azai na konci 16. století se jeho vlastníkem stal Micunari Išida.\n\nPo bitvě u Sekigahary na hrad ležící jen pár mil na západ od bojiště zaútočil 22. října 1600 Hideaki Kobajakawa v čele asi 15 000 mužů, z nichž většina patřila k jednotkám, které během předchozí bitvy změnily stranu a připojily se k Tokugawské východní armádě. I když Sawajamu bránil bratr Micunariho, Masazumi Išida, padl hrad už následující den. V hořícím hradě spáchal Masazumi sebevraždu.\n\nNásledně (už v roce 1600) hrad získal do svého držení Naomasa Ii. Ale protože byl po bojích hrad ve špatném stavu, byl mezi lety 1603 a 1622 nedaleko postaven nový hrad Hikone a na jeho stavbu byl použit i materiál z chátrajícího hradu Sawajama. Ten se pak stal hlavním sídlem rodu Ii během období Edo.\n"}
{"id": "303158", "url": "https://cs.wikipedia.org/wiki?curid=303158", "title": "Solidifikace", "text": "Solidifikace\n\nSolidifikace je technologický proces úpravy odpadů, spočívající v jejich stabilizaci vhodnými přísadami, které sníží možnost vyluhování nebezpečných prvků a sloučenin z matrice odpadu. Solidifikací dochází ke snížení rizikovosti odpadu vůči životnímu prostředí. Úprava nebo stabilizace jednotlivých odpadů se provádí v ručním nebo automatickém provozu. Proces probíhá v rotorové míchačce s přesně dávkovaným množstvím odpadu, stabilizačních činidel, vody a ostatních materiálů dle individuálních receptur. Výsledný produkt úpravy nebo stabilizace je znovu upravován nebo stabilizován či odvezen ke konečnému využití nebo odstranění.\n"}
{"id": "303161", "url": "https://cs.wikipedia.org/wiki?curid=303161", "title": "Janeček", "text": "Janeček\n\nPříjmení Janeček nese více různých osobností:\n\n\n\n"}
{"id": "303162", "url": "https://cs.wikipedia.org/wiki?curid=303162", "title": "Kostroma", "text": "Kostroma\n\nKostroma (rusky: \"Кострома\") je město v Rusku, centrum Kostromské oblasti. Nachází se 372 kilometrů severovýchodně od Moskvy. Leží u soutoku řek Volha a Kostroma. Žije zde obyvatel.\n\nMěsto bylo založeno v roce 1152 Jurijem Dolgorukým. Roku 1364 se stalo součástí Moskevského knížectví. V roce 1980 bylo rozhodnuto o výstavbě jaderné elektrárny Kostroma se 2 bloky. Po nehodě v Černobylu v roce 1986 byla výstavba odložena, a poté i zastavena.\n\n\n"}
{"id": "303165", "url": "https://cs.wikipedia.org/wiki?curid=303165", "title": "Úhlavka", "text": "Úhlavka\n\nÚhlavka je malá západočeská řeka. Je to pravostranný přítok Mže, do které ústí ve\nStříbře, na jejím 44,5 říčním kilometru, v nadmořské výšce 361,9 m. Délka řeky činí 41,4 km. Plocha povodí měří 297 km².\n\nÚhlavka pramení zhruba 1,5 km východně od Přimdy, nedaleko vsi\nVelké Dvorce, v nadmořské výšce 635,3 m. Odtud teče nejprve východním směrem,\nnapájí rybník Peklo, protéká vsí Souměř a městečkem Stráž. Mezi Stráží a Boněticemi\nvzdouvá její vody Dlouhý rybník. Tento rybník napájí i její\nvětší pravostranný přítok Čaňkovský potok. Dále protéká obcemi\nStaré Sedlo a Prostiboř. U Prostiboře se Úhlavka otáčí na\nseverovýchod. Zhruba 6 km odtud tímto směrem přijímá zleva na říčním kilometru 11,9 svůj nejvýznamnější přítok Výrovský potok, který je dlouhý 21,7 km. Zhruba 6 km po proudu protéká\nříčka městem Kladruby. Od Kladrub se Úhlavka klikatí\nsevřeným údolím na sever k městu Stříbro, kde se vlévá zprava do Mže.\n\n\nPrůměrný průtok Úhlavky u ústí činí 1,2 m³/s.\n\nHlásný profil:\n"}
{"id": "303167", "url": "https://cs.wikipedia.org/wiki?curid=303167", "title": "Babočka osiková", "text": "Babočka osiková\n\nBabočka osiková (\"Nymphalis antiopa\", tzv. „Černopláštník“) je denní motýl z čeledi babočkovitých s délkou předního křídla až 4 cm. Obývá mírnou zónu Evropy, Asie a Severní Ameriky. Jejím domovem jsou listnaté lesy, světliny a lesní cesty, ve kterých samci zakládají svá teritoria; zalétá i do sadů a zahrad. Žije solitérně, setkání s více dospělci na jednom místě je spíše vzácností. Jako většina baboček patří k našim prvním jarním motýlům, přezimuje jako imágo. Housenka se živí listy břízy, osiky, jívy, jilmu, vrby nebo topolu. Zhruba do poloviny 20. století patřila babočka osiková mezi hojné motýly. Dnes se drží na poměrně konstantní úrovni, ačkoliv její početnost prodělává určité meziroční výkyvy. Motýl není legislativně chráněn.\nVelká, nápadná, tmavě vínová babočka s nezaměnitelným krémovým lemem křídel. Rub křídel je stejně jako u mnoha jiných baboček černý. V rámci českých motýlů je b. osiková nezaměnitelným druhem.\n\n"}
{"id": "303169", "url": "https://cs.wikipedia.org/wiki?curid=303169", "title": "Antonio M. Battro", "text": "Antonio M. Battro\n\nProfesor Antonio M. Battro (* 2. června 1936 v Mar del Plata v Argentině) je argentinský lékař a žák Jeana Piageta, jeden z nejvýznamnějších světových odborníků v oblasti učení, poznávání a vnímání. Je průkopník oblasti známé pod anglickým termínem \"neuroeducation\". Je členem Papežské akademie věd (od 2. srpna 2002).\n\n"}
{"id": "303170", "url": "https://cs.wikipedia.org/wiki?curid=303170", "title": "Aleš Cibulka", "text": "Aleš Cibulka\n\nAleš Cibulka (* 25. března 1977 Sokolov) je český televizní a rozhlasový moderátor a publicista.\n\nZačínal v roce 1992 jako rozhlasový moderátor v karlovarském soukromém rádiu Diana. Dva roky působil v Televizi Nova, kde moderoval pořad \"Snídaně s Novou\".\n\nOd roku 1998, kdy ukončil svá studia na Vyšší odborné škole herecké, se stal spolupracovníkem a posléze i zaměstnancem České televize, kde moderoval pořad \"Dobré ráno s ČT\". Rovněž s kolegyní Magdou Reifovou moderoval pro Českou televizi zeměpisnou soutěž pro děti \"Baťoh\" a společně s Ivanou Andrlovou a Zbyškem Pantůčkem účinkuje také v pořadu věnovaném českému jazyku \"O češtině\".\n\nJeho hlas je známý z pořadů \"Dobré jitro s Českým rozhlasem\", \"Host do domu\" a \"Tobogan\". Poté, co Yvonne Přenosilová jako jeho host pořadu \"Host do domu\" počátkem května 2006 řekla, že (tehdejší premiér) „pan Paroubek, jak říkám, si trošku hraje na Mussoliniho…“, byl z pořadu odvolán a mohl nadále moderovat již jen zábavný pořad \"Tobogan\". 17. ledna 2015 uvedl 1000. díl, pro Aleše Cibulku to byl díl s pořadovým číslem 396. a 11 let s pořadem. 28. února 2015 Aleš Cibulka odvysílal svůj 400. díl.\n\nDvakrát společně s Jiřinou Jiráskovou moderoval slavností vyhlašování cen \"TýTý\". Každý rok moderuje dětskou soutěž \"Zlatý oříšek\".\n\nKromě této činnosti působí i jako umělecký publicista, napsal celkem 3 knihy, z toho dvě životopisné knihy o české herečce Nataše Gollové a jednu knihu o Zdence Sulanové.\n\nPo dlouhé známosti uzavřel v roce 2007 registrované partnerství s Michalem Jagelkou.\n\nV České televizi moderoval také např. pořad \"Kolo plné hvězd\", kam zval známe osobnosti, které si na \"kole plném hvězd\" vytáčely zábavné scénky z různých pořadů.\n\nOd roku 2012 moderoval na TV Barrandov každodenní soutěž \"Česká tajenka\", kterou po něm převzal Vlasta Korec. Na TV Barrandov byl od roku 2013 také průvodcem talk show \"Sejdeme se na Cibulce\". V roce 2017 uváděl soutěž \"Roztoč to!\".\n\nJe patronem knihy básní \"Šedesát odstínů lásky\", kterou vydal internetový magazín i60.\n\nDne 31. 8. 2014 se stal kmotrem rozhledny Cibulka, která stojí na Šibeničním vrchu u Oloví na Sokolovsku.\n\n\n"}
{"id": "303173", "url": "https://cs.wikipedia.org/wiki?curid=303173", "title": "Ján Greguš (zpěvák)", "text": "Ján Greguš (zpěvák)\n\nJán Greguš (* 17. prosince 1951 Handlová) je slovenský zpěvák, skladatel a textař. Jeho dcerou je Yvette Gregušová.\n\nJe známý i písní \"Daniela\" s kterou několikrát vystupoval v programu Repete v Slovenské televizi.\nNa začátku své kariéry si ho často lidé pletli s Karlem Gottem pro jejich příbuznou barvu hlasu, ale postupem času se vyprofiloval na samostatné místo na pěveckém nebi.\n\nNapsal mnoho textů (například na albech: - \"Láska z neba\", \"Láska, nádej, spása\", \"Ján Greguš a Yvette\" je jich 15) a také zkomponoval mnoho skladeb (na albech: - \"Láska, nádej, spása\", \"Ján Greguš a Yvette\" je jich 12).\nNapsal text k známé písni Veľmi Ťa ľúbim, mama. Na této písni hudebně spolupracoval s Pavlem Zajáčkem, se kterým též spolupracoval na mnoha jiných skladbách.\n\nTuto píseň nazpívala jeho osmiletá dcera Ivetka Gregušová, která je dnes známá na pěveckých pódiích pod jménem Yvette Gregušová. Píseň Veľmi ťa ľúbim, mama byla hrána ve více slovenských rádiích a to hlavně v relacích pro jubilanty, kde ji lidé často dávají hrát pro potěšení svým blízkým. \nJán Greguš vydal několik desek \"Láska z neba\" později \"Láska, nádej, spása\" a zatím poslední deska se jmenuje \"Ján Greguš a Yvette\".\n\nVětšinu písní textově, hudebně nebo i zpěvem věnuje na oslavu toho nejcennějšího na světě, tomu který nad námi bdí a drží svoji ochrannou ruku.\nV náboženském vysílání Slovenského rozhlasu v 90. letech byla vytvořena jedna samostatná relace věnovaná životu tohoto zpěváka.\nMluvil zde o svém životě, o jeho krásách, o lásce k Bohu i o lásce k bližním a do jeho hovoru vstupovaly písně, které ho ještě více přiblížily posluchačům.\n\n\n\n\n"}
{"id": "303175", "url": "https://cs.wikipedia.org/wiki?curid=303175", "title": "Yvette Gregušová", "text": "Yvette Gregušová\n\nYvette Gregušová je slovenská zpěvačka.\n\nIvetka Gregušová vystupuje na pod uměleckým jménem Yvette Gregušová. Jedná se o dceru na Slovensku populárního zpěváka Jána Greguše .\n\nJiž jako osmiletá nazpívala píseň \"Veľmi ťa ľúbim, mama\". Text k písni napsal Ján Greguš a hudbu k ní složili Ján Greguš spolu s Pavlem Zajáčkem. Tato píseň vyšla na albu \"Ján Greguš a Ivetka Gregušová - Láska z neba\". Píseň \"Veľmi ťa ľúbim, mama\" hrají na několika slovenských rádiích v relaci pro jubilanty, kde ji lidé často dávají hrát pro potěšení svým blízkým. Nazpívala i píseň \"Ocko môj\", tato píseň vyšla na albu Ján Greguš a Yvette.\n\nSpolu s otcem Jánem nazpívali vícero písní. Je možné zmínit některé z nich, například – \"Pieseň pre Ivetku\", která vyšla na albu Ján Greguš - Láska z neba, \"Ježiško spi\" na albu Ján Greguš - Láska, nádej, spása a \"Zvoňte zvony\" na albu Ján Greguš a Yvette.\n\nÚčinkovala na mnoha pódiích mimo jiné i v relaci STV – Objavy Majstra N, určenou pro děti.\nTato mladá zpěvačka pokračuje ve šlépějích svého otce Jána Greguše a stejně jako on se svými písničkami snaží potěšit srdce mnoha lidí.\n\n\n\n\n"}
{"id": "303179", "url": "https://cs.wikipedia.org/wiki?curid=303179", "title": "Vilma Cibulková", "text": "Vilma Cibulková\n\nVilma Cibulková (* 26. března 1963 Ostrov) je česká herečka.\n\nV roce 1980 absolvovala Střední pedagogickou školu v Karlových Varech a začala studovat na pražské DAMU. Ještě během studia DAMU hostovala v Národním divadle v Praze. Po absolutoriu v roce 1985 hostovala v Divadle Na zábradlí, od srpna 1985 byla elévkou ND. Od října roku 1985 do března roku 1991 byla členkou činohry Národního divadla v Praze. V letech 2004 až 2006 byla členkou souboru Divadla na Vinohradech , posléze byla členkou Divadla pod Palmovkou, kde působí jako host dodnes.\n\nŘadu rolí vytvořila rovněž ve filmu a v televizi, kde pravidelně působí.\n\n\n\n\n\n\n"}
{"id": "303180", "url": "https://cs.wikipedia.org/wiki?curid=303180", "title": "Annette O'Toole", "text": "Annette O'Toole\n\nAnnette O'Toole, rozená Annette Toole, (1. dubna 1952, Houston, Texas) je americká herečka a tanečnice.\n\nNarodila se v Houstonu Dorothy a Williamovi Tooleovým. Hrát začala již jako velmi mladá, objevila se v televizních seriálech jako \"The Partridge Family\" nebo \"Gunsmoke\". Její první hlavní role přišla v roce 1977 ve filmu \"One on one\". Později hrála s Nickem Noltem ve filmu \"48 hodin\", s Nastassjou Kinski ve filmu \"Kočičí lidé\". V roce 1983 si zahrála ve filmu \"Superman 3\" s Christopherem Reevem Lanu Langovou. V roce 1990 hrála v hororové minisérii podle Stephena Kinga \"To\". Po několika vedlejších rolích v seriálech se v roce 2000 dočkala vlastního televizního seriálu \"Lovkyně\". V roce 2001 se pak vrátila do světa Supermana, když začala hrát adoptivní matku Clarka Kenta Marthu Kentovou v seriálu \"Smallville\".\n\nV roce 1999 se vdala za herce Michaela McKeana.\n\n"}
{"id": "303181", "url": "https://cs.wikipedia.org/wiki?curid=303181", "title": "Galloanserae", "text": "Galloanserae\n\nGalloanserae je jedna ze dvou hlavních vývojových větví moderních ptáků. Její zástupci jsou také známí pod obecným označením drůbež. Zástupci této vývojové linie žijí téměř ve všech oblastech světa. Patří sem všechny ekonomicky významné skupiny ptáků s dlouhou historií domestikace. Poslední výzkumy potvrdily monofylii obou kladů této skupiny (vrubozobých a hrabavých). V současné době je rozlišováno 452 druhů v osmi čeledích.\n\n"}
{"id": "303184", "url": "https://cs.wikipedia.org/wiki?curid=303184", "title": "John Schneider", "text": "John Schneider\n\nJohn Richard Schneider (8. duben 1960, Mount Kisco, New York, Spojené státy americké) je americký herec, režisér a country zpěvák.\n\nJeho nejznámějšími role jsou Bo Duke v seriálu \"The Dukes of Hazzard\", Ram Peters v seriálu \"Plastická chirurgie s. r. o.\" a Jonathan Kent ve \"Smallville\", zde několik epizod i režíroval. Objevil se v mnoha filmech i seriálech jako třeba \"Doktorka Quinnová\", \"\", \"Dotek anděla\", \"JAG\", \"Walker, Texas Ranger\".\n\nV osmdesátých letech využil své popularity ze seriálu \"The Dukes of Hazzard\" a stal se oblíbeným zpěvákem country.\n\nByl dvakrát ženatý, nejdřív s Miss America Tawny Elaine Godin, v současné době již od roku 1993 s Elly Castle, se kterou má tři děti.\n\n"}
{"id": "303188", "url": "https://cs.wikipedia.org/wiki?curid=303188", "title": "John Glover", "text": "John Glover\n\nJohn Soursby Glover, Jr (* 7. srpna 1944 Salisbury, Maryland, USA) je americký herec, držitel ceny Tony a nominovaný na Emmy.\n\nHrál například ve filmech \"Ber padesát dva\", \"Strašidelné Vánoce\", \"\", \"Robocop 2\", \"Batman a Robin\", v seriálech \"\", \"Lovec z podsvětí\", \"Zákon a pořádek\", Lionel Luthor v seriálu \"Smallville\". V roce 1995 obdržel cenu Tony za divadelní roli na Broadwayi ve hře Samuela Becketta \"Čekání na Godota\".\n\n"}
{"id": "303191", "url": "https://cs.wikipedia.org/wiki?curid=303191", "title": "Hadice", "text": "Hadice\n\nHadice (Ophiuroidea, Ophiuroida) jsou třídou ostnokožců. Jsou velmi pohyblivé. Mají malé terčovité tělo a pět dlouhých tenkých ramen. Někdy žije více jedinců pohromadě a rameny se mohou proplétat. Trávicí soustava hadic je slepá, mají mimotělní trávení. Jsou dravé. Živí se drobnými živočichy, řasami a také zbytky živočišných těl. Larva se nazývá ofiopluetus, má čtyři páry dlouhých ramen a živí se planktonem. Hadice jsou velmi hojné a žijí ve štěrbinách skal či korálových útesů. Do třídy hadic náleží přibližně 2300 recentních druhů.\n\nSpolu s hvězdicemi (Asteroidea) tvoří podkmen Asterozoa; další podkmen Echinozoa tvoří sumýši (Holothuroida) a ježovky (Echinoidea), Podle některých poznatků mají hadice evolučně blíže k tomuto podkmeni a tvoří s ním skupinu Cryptosyringia, v níž jsou výjimečné tím, že si zachovaly hvězdicovitou stavbu těla, pro ostnokožce typickou. V tom případě je podkmen Asterozoa parafyletický, tedy evolučně nepřirozený.\n\nHadice mají spolu s podkmenem Echinozoa zvláštní nervovou soustavu, připomínající nervové trubice polostrunatců (Hemichordata) a obratlovců (Vertebrata).\n\n"}
{"id": "303193", "url": "https://cs.wikipedia.org/wiki?curid=303193", "title": "Láska z neba", "text": "Láska z neba\n\nAlbum pod názvem Ján Greguš a Ivetka Gregušová – Láska z neba\nvyšlo v roce 1998 jako CD i MC.\n\n\n"}
{"id": "303196", "url": "https://cs.wikipedia.org/wiki?curid=303196", "title": "Erica Durance", "text": "Erica Durance\n\nErica Durance (21. červen 1978, Calgary, Alberta, Kanada) je kanadská herečka, známá díky roli Lois Laneové v seriálu \"Smallville\" a Dr. Alex Reid v seriálu \"Saving Hope\".\n\nPo dokončení střední školy se přestěhovala do Vancouveru, aby se mohla věnovat herecké kariéře. Nechtěla začínat v Los Angeles. Začala studovat herectví, hrála v reklamách a měla malé role v televizních pořadech. Objevila se třeba v seriálech \"Andromeda\", \"Hvězdná brána\". Popularitu získala díky roli Lois Laneové v seriálu \"Smallville\", v jehož čtvrté řadě se objevila v několika epizodách, od páté řady se z její role stala jedna z hlavních. V roce 2012 získala hlavní roli Dr. Alex Reid v seriálu \"Saving Hope\".\n\nByla dvakrát vdaná, poprvé za Wesleyho Parkera, od roku 2005 za kanadského herce Davida Palffyho. V září 2014 oznámila, že čekají své první dítě. Jejich syn se narodil v únoru roku 2015. Druhý syn se jim narodil v prosinci roku 2016. Má nevlastního syna z bývalého vztahu jejího manžela.\n\n"}
{"id": "303198", "url": "https://cs.wikipedia.org/wiki?curid=303198", "title": "Láska, nádej, spása", "text": "Láska, nádej, spása\n\nLáska, nádej, spása je album slovenského zpěváka a skladatele Jána Greguše. Texty vznikly z překladu katolického kancionálu. Album vyšlo v roce 1999.\n\n\n"}
{"id": "303199", "url": "https://cs.wikipedia.org/wiki?curid=303199", "title": "Aaron Ashmore", "text": "Aaron Ashmore\n\nAaron Robert Ashmore (* 7. října 1979, Richmond, Britská Kolumbie, Kanada) je kanadský herec.\n\nMá identické dvojče Shawna Ashmorea, také herce, se kterým několikrát hrál. Aaron hrál v několika televizních filmech, objevil se v seriálech \"Západní křídlo\", \"Večerník\". V několika epizodách hrál postavu Troye Vandegraffa v seriálu \"Veronica Mars\". Od šesté série hraje postavu Jimmyho Olsena v seriálu \"Smallville\", jeho postava je od sedmé série jednou z hlavních. V roce 2011 získal jednu z hlavních rolí, postavu Stevea Jinkse, v seriálu \"Skladiště 13\".\n\n"}
{"id": "303206", "url": "https://cs.wikipedia.org/wiki?curid=303206", "title": "Ján Greguš a Yvette", "text": "Ján Greguš a Yvette\n\nJán Greguš a Yvette je název slovenského hudebního alba, které vydal Ján Greguš společně se svou dcerou Ivetou Gregušovou. Album vyšlo v roce 2001.\n\n\n"}
{"id": "303208", "url": "https://cs.wikipedia.org/wiki?curid=303208", "title": "Ben Browder", "text": "Ben Browder\n\nRobert Benedic Browder (11. prosinec 1962, Memphis, Tennessee) je americký herec.\n\nNarodil se v Tennessee, vyrůstal v Severní Karolíně. Je ženatý s Francescou Buller, se kterou má syna a dceru.\n\nHrál vedlejší roli Sama Brodyho v seriálu \"Správná pětka\", pak hrál v roli Johna Crichtona v seriálu \"Farscape\". Jeho asi nejznámější rolí se pak stal plukovník Cameron Mitchell, velitel SG-1, v seriálu \"Hvězdná brána\" v jeho deváté a desáté řadě a v navazujících filmech.\n\n"}
{"id": "303209", "url": "https://cs.wikipedia.org/wiki?curid=303209", "title": "Confrontainment", "text": "Confrontainment\n\nSlovo confrontainment vzniklo spojením slov \"confrontation (konfrontace, konflikt)\" a \"entertainment (zábeva, pobavení)\". Confrontainment se v mediálním prostředí používá v souvislosti s televizí a představuje konfrontaci pro pobavení. \n\nZa snahu vytvořit z politických diskusí confrontainment jsou často kritizováni moderátoři. Kritika označující politické diskuse za confrontainment vychází z toho, že protikladná stanoviska hostů v diskusi neplní funkci osvětlování problematiky a plurality názorů, ale fungují jako zdroj zábavy. Na hosty v politických diskusích není nahlíženo jako na seriózní osoby, od nichž se očekává vysvětlení a popřípadě obhájení jejich rozhodnutí a postojů, ale jsou posuzováni jako „loutky“, které přijaly pozvání do televizního studia, v němž odehrají své směšné role podle toho, za které provázky se podaří moderátorovi vhodně a trefně zatáhnout.\n"}
{"id": "303220", "url": "https://cs.wikipedia.org/wiki?curid=303220", "title": "Jon McBride", "text": "Jon McBride\n\nJon Andrew McBride (* 14. srpna 1943 Charleston, Západní Virginie) je americký vojenský letec a kosmonaut z letu s raketoplánem.\n\nPo základní a střední škole absolvoval West Virginia University a americkou námořní postgraduální školu (Naval Postgraduate School) a stal se leteckým inženýrem. Nastoupil jako pilot vývojové zkušební eskadry v Point Mugu v Kalifornii. Oženil se a má tři děti. Do týmu kosmonautů byl vybrán 16. ledna 1978 jako pilot raketoplánů. V té době měl hodnost poručíka amerického vojenského námořnictva. \n\nStal se 149 kosmonautem Země, když odstartoval v raketoplánu Challenger se svými druhy na osmidenní let na orbitální dráze kolem Země. Bylo to na podzim roku 1984 a jednalo se o misi STS-41-G. V posádce byli: Robert Crippen, pilot Jon McBride, Kathryn Sullivanová, Sally Rideová, Paul Scully-Power, Marc Garneau, David Leestma. Na orbitě vypustili družici ERBS, provedli několik připravených experimentů a přistáli zpátky na Floridě na mysu Canaveral.\n\n\nZ NASA odešel v květnu 1989, ač byl jmenován do posádky STS-35. Nevydržel však dlouhé čekání po katastrofě raketoplánu Challengeru. Od prosince 1989 byl znovu zaměstnán u armády U.S. Navy a v roce 1993 ve vedení společnosti Flying Eagle Corp., Lewisburg. V roce 2005 se zúčastnil velkého setkání desítek kosmonautů v Salt Lake City v Utahu.\n\n"}
{"id": "303224", "url": "https://cs.wikipedia.org/wiki?curid=303224", "title": "HMS Hawke (1891)", "text": "HMS Hawke (1891)\n\nHMS Hawke byl britský chráněný křižník třídy Edgar. Křižník, spuštěný na vodu v roce 1895, byl šestou válečnou lodí Royal Navy tohoto jména. Hlavní výzbroj lodi tvořila dvojice děl ráže 234 mm ve dvou dělových věžích, které doplňovalo 10 děl ráže 152 mm. Dvojice šroubů mohla lodi udělit rychlost až 20 uzlů.\n\nV letech 1897–1898 se \"Hawke\", kterému tehdy velel kapitán \"Sir Richard Poore\", podílel na operacích, které vedly k vytvoření autonomie tehdy ještě Osmanské říši patřící Kréty a donucení tureckého sultána ke jmenování řeckého prince Jiřího jejím správcem (oficiálně Nejvyšším komisařem Kréty). Loď byla poté ještě použita pro transport řeckých vojáků zpět z Kréty do Řecka. Jednotky se nalodily v zátoce Platania.\n\n20. září 1911 \"Hawke\" pod velením fregatního kapitána W. F. Blunta kolidoval se zaoceánskou lodí společnosti White Star Line Olympic v Solentské úžině, přičemž přišel o příď, která byla při opravě nahrazena svislou přídí. Při zkouškách se ukázalo, že další poškození loď neutrpěla. Z vyšetřování vyplynulo, že viníkem srážky byl Olympic. Sací síla jeho šroubů k lodi přitáhla křižník, který pak narazil do jeho zádě.\n\nKdyž v roce 1914 vypukla první světová válka, \"Hawke\" se, pod velením kapitána \"Hugh P.E.T. Williamse\", podílel na operacích v Severním moři.\n\nDne 14. října 1914 měl Hawke společně se svou sesterskou lodí HMS Theseus (1892) službu v Severním moři. Byli napadeni německou ponorkou U-9. První torpédo minulo Thesea, ale zasáhlo Hawke – zapálilo sklad, což způsobilo děsivou explozi. \"Hawke\" se během několika minut potopil, přičemž zemřel kapitán, 26 důstojníků a 500 mužů – jen 4 důstojníci a asi 60 mužů přežilo.\n"}
{"id": "303226", "url": "https://cs.wikipedia.org/wiki?curid=303226", "title": "Ford (rozcestník)", "text": "Ford (rozcestník)\n\nFord může znamenat:\n\n\n\n\n"}
{"id": "303227", "url": "https://cs.wikipedia.org/wiki?curid=303227", "title": "Guajira", "text": "Guajira\n\nGuajira (též Punto Guajiro, Punto Cubano) je kubánský hudební styl. Tento styl, původem z Andalusie, se rozvíjel během 18. století především v západních a centrálních provinciích Kuby.\n\nGuajiru je možno charakterizovat jako kubánskou country music. Zpěvák se obvykle sám doprovází na kytaru, dalšími doprovodnými nástroji bývají kytara, tres, laud či claves. Slova písní jsou důležitější než melodie obvykle střídající 6/8 a 3/4 takt.\n\nStyly se mohou prolínat: Guajira s rytmem sonu se nazývá \"guajira-son\".\n\n\n"}
{"id": "303231", "url": "https://cs.wikipedia.org/wiki?curid=303231", "title": "Helena Uherská", "text": "Helena Uherská\n\nHelena Uherská (1158– 25. května či 25. prosince 1199) byla rakouská a štýrská vévodkyně z arpádovské dynastie.\n\nNarodila se z manželství uherského krále Gejzy II. a Eufrozýny, dcery kyjevského velkoknížete Mstislava I. Roku 1174 byla provdána za svého švagra Leopolda Babenberského, pozdějšího rakouského a štýrského vévodu. Helenin bratr Štěpán byl totiž ženatý s Leopoldovou starší sestrou Anežkou.\n\nLeopold roku 1186 uzavřel se svým vzdáleným příbuzným štýrským vévodou Otakarem IV. smlouvu, jež v budoucnu zajistila Babenberkům štýrské dědictví. Dále se do dějin zapsal získáním relikvie Svatého kříže, kterou věnoval klášteru Heiligenkreuz, účastí na kruciátě a především zajetím anglického krále Richarda Lví srdce, s nímž měl údajně spory ve Svaté zemi. Za Richarda získal nemalé výkupné jež posloužilo k reformě mince, otevření nových stříbrných dolů ve Štýrsku a k opevnění, případně založení několika měst.\n\nHelena porodila Leopoldovi tři děti. Svého manžela, který zemřel v důsledku zranění 31. prosince 1194 ve Štýrském Hradci, přežila o pět let. Po Leopoldově smrti přešly Rakousy na staršího syna Fridricha a Štýrsko na mladšího Leopolda.\n\n"}
{"id": "303233", "url": "https://cs.wikipedia.org/wiki?curid=303233", "title": "Qaraçuxur", "text": "Qaraçuxur\n\nQaraçuxur je průmyslové město ležící ve správní oblasti Baku, jedná se v podstatě o předměstí Baku.\n\nLeží v nadmořské výšce 64 m n. m. a žije zde asi 74 tisíc obyvatel.\n"}
{"id": "303239", "url": "https://cs.wikipedia.org/wiki?curid=303239", "title": "Planika Menziesova", "text": "Planika Menziesova\n\nPlanika Menziesova (\"Arbutus menziesii\") je listnatý stálezelený strom z čeledi vřesovcovité.\n\nBěžně se nachází na západním pobřeží Severní Ameriky, od Britské Kolumbie (především na ostrově Vancouver) po Kalifornii. V Kalifornii roste na svazích pohoří Kalifornského Pobřežního pásma, lze ho najít i na západních svazích pohoří Sierra Nevada. Na jih od okresu Santa Barbara County se vyskytuje zřídka. Izolované shluky arbutusů se nachází jižně od pohoří Palomar v okrese San Diego a na severu mexického federálního státu Baja California.\n\n\"Arbutus menziesii\" běžně dosahuje výšky 10 metrů, při ideálních podmínkách může dorůstat i do výšky 30 metrů, průměr kmene je až 1,8 metru. Má bílé květy, květenstvím je lata.\n\nJe pojmenovaný podle skotského přírodovědce Archibalda Menziese, který strom pro Evropany objevil během výpravy kapitána George Vancouvera.\n\n"}
{"id": "303243", "url": "https://cs.wikipedia.org/wiki?curid=303243", "title": "Vladislav Zadrobílek", "text": "Vladislav Zadrobílek\n\nVladislav Zadrobílek (14. listopadu 1932, Stodůlky, Československo – 11. prosince 2010, Praha, Česká republika), používající mimo jiné pseudonym D. Ž. Bor, byl český básník, prozaik, nakladatel, hermetik, hudebník, malíř a kulturní organizátor.\n\nNarodil se roku 1932 ve Stodůlkách (dnes součást Prahy), ale dětství prožil v Hradci Králové. Roku 1946 se přestěhoval s rodiči do Prahy. Pobýval na mnoha dalších místech (Choustníkovo Hradiště, Ostrava), ale do Prahy se opět vrátil.\nV Litoměřicích se vyučil zahradníkem a tuto profesi nějaký čas vykonával. Díky ní se dostal do Choustníkova Hradiště, kde se začal zajímat o osobnost barokního mecenáše hraběte Šporka a jeho Kuks. Ohlasy z tohoto životního období se objevují i v jeho literární tvorbě (mj. Hovory ve skříni v samizdatové verzi sbírky Zadrhlo zahrdlo) a inspirují i velkou Šporkovskou výstavu (1999).\n\nBěhem komunismu vystřídal řadu profesí, které byly spojeny, jak sám říkal „s tím, že si budu dělat, co budu chtít“. Byl zahradníkem, pracoval u vysokých pecí, byl strojníkem v čistírně plynu, divadelním kulisákem, svářečem, pracovníkem v reklamě, elektrikářem, vychovatelem, antikvářem, restaurátorem, knihařem atd.\n\nZemřel v 78 letech 11. prosince 2010.\n\nJeho literární činnost byla zásadně ovlivněna hermetismem, prodchnutým jemným estetickým cítěním.\n\nPoužíval celou řadu pseudonymů. Nejznámější pseudonym D. Ž. Bor je grafická přesmyčka jeho občanského jména a příjmení; písmeno Ž. lze po vertikále rozložit na V. Z.\n\nVladislav Zadrobílek publikoval čtyři básnické sbírky:\nZa Klonování času byl nominován na Státní cenu za literaturu.\n\nByl autorem řady esejů, odborných publikací, úvah a povídek. Své esoterní články publikoval ve sborníku \"Logos\", literární texty v časopisech \"Analogon\" a \"Tvar\".\n\n\nDo seznamu jsou vřazeny i redigované sborníky a část překladatelského díla. Vladislav Zadrobílek byl dále autorem komentářů, otištěných v Alchymické knižnici Logosu.\n\nV roce 2013 vyšel konečně v nakladatelství Trigon „Tajemný svět pravěku“, uzavírající volnou „mýtoetymologickou trilogii“ (Zlatý a železný věk, Abeceda stvoření, Tajemný svět pravěku).\n\nSvé první práce publikoval v samizdatu; mezi lety 1971 – 1989 vydal 34 různých samizdatových titulů, mezi nimiž lze najít i nejkrásnější české „podzemní“ knihy vůbec . Vydával hermetismus, výtvarné umění, beletrii, Ladislava Klímu, Josefa Váchala, Vladimíra Boudníka, Vítězslava Nezvala, Pierra de Lasenic, vlastní texty...). Spolupracoval s Oldřichem Hamerou a s výtvarníky Karlem Neprašem, Michaelem Rittsteinem, Vladimírem Kokoliou a dalšími.\n\nDesky přednostních exemplářů zdobí unikátní umělecká díla. Vazby běžných výtisků jsou často označeny typickým emblémem hada úrobora.\n\nSvou činnost po roce 1989 spojil s nakladatelstvím Trigon, které vedl až do své smrti. Jeho knižní produkce v tomto období překročila sto padesát titulů. Mezi nimi byla mj. souvislá řadu textů, umožňujících studium „tradičního hermetismu“.\n\nK zájmu o alchymii jej přivedla knižní řada Otakara Zachara, která se mu náhodně dostala do rukou. Jeho chápání světa ovlivnila četba autorů, jakými byli Otokar Březina, Ladislav Klíma, Pierre de Lasenic či Gustav Meyrink.\nTěžištěm jeho zájmu byly alchymie, mýtoetymologie, kořeny kultury a pravěk. Základní dílo, zachycující jeho chápání světa, tvoří mýtoetymologická trilogie (\"Zlatý a železný věk\", \"Abeceda stvoření\" a zatím nevydaný \"Záhadný svět pravěku\").\n\nAlchymické spisy jsou ještě rozsáhlejší. Patrně nejvýznamnějším titulem je \"Napříč říší královského umění\". U mnohasvazkové alchymické knižnice Logosu byl odbornou veřejností vysoce hodnocen celkový rozvrh obsažených spisů, ale zejména komentáře k nim.\n\nByl pokládán za nejvýznamnějšího českého znalce alchymie přelomu 20. a 21. století.\n\nSpolu s Mirkem Slavíkem, Janem Hofmanem, Jiřím Hromasem, Ivanem Sedlákem, Václavem Setničkou, Petrem \"Píďou\" Votíkem a Alešem Veselým byl členem hudební skupiny Žabí hlen, ke které později přibyli Tomáš Molnár a Aleš Tejkl. Hudební produkci této skupiny je těžké jakkoli charakterizovat, někdy se hovoří o improvizovaném industriálním jazzu.\n\n\nMimo vydaných nahrávek se dochovalo množství originálních pásů a pásků, jejichž zveřejnění se dále zvažuje.\n\nByl surrealistou. Vytvořil řadu olejů, leptů a perokreseb, které jsou vesměs v soukromých sbírkách jeho přátel.\nZpravidla netvořil sám, spíše v kruhu svých přátel. Roku 1958 se stal členem výtvarné skupiny Kroky, která pracovala pod patronací Zdeňka Přibyla. Jejími dalšími členy byli Miloš Urbásek, Eduard Ovčáček, Rudolf Valenta, Jiří Veselský, Vladimír Kotmel, Věnceslav Juřina, Vojtěch Renč.\n\nV šedesátých letech se v Praze seznámil s Josefem Vyleťalem, Mikulášem Medkem, Janem Švankmajerem a členy Konfrontace II.\nV roce 1969 spolu s Alešem Veselým připravil katalog a instaloval výstavu pro vídeňský pavilón Secession. Seznámil se s Andrejem \"Nikolajem\" Stankovičem, Jiřím Daníčkem, Karolem Sidonem, Lily Sekytovou-Císařovskou a Vratislavem Brabencem.\n\n\n"}
{"id": "303248", "url": "https://cs.wikipedia.org/wiki?curid=303248", "title": "Zduhač", "text": "Zduhač\n\nZduhač (srbsky здухаћ \"zduhać\"), zduchač či stuhač je člověk nadaný nadpřirozenou mocí bojovat s nepřátelskými bytostmi, na jehož existenci se věřilo v Černé Hoře, východní Hercegovině, střední Bosně a západním Srbsku. Těchto bitev se účastní jeho duše a ke svému údělu je předurčen narozením v takzvané „košili“, blanitém vaku pokrývajícím hlavu, což jej spojuje se slovinským a chorvatskými kresniky, furlánskými benandanty, maďarskými táltos a osetskými burkudzäutä. Bitvy které zduhač bojuje mají odvrátit zlé počasí a zajistit dobrou úrodu jeho kraji, vesnici či rodině. Za jeho nepřátele byli považováni ostatní zduhači, především ze zámoří.\n\nPodobá se mu \"vetrovnjak\", \"vilovit\", a \"oblačar\" ze srbského folklóru a \"zmajevit\" a \"alovit\" ze srbského, makedonského a bulharského folklóru, jejiž protivníkem je démonické zosobnění špatného počasí jménem ala.\n\n\"Srpski mitološki rečnik\" namísto toho uvádí stuhače jako zrůdu ze srbského a hercegovinského folklóru obývající hory a pustiny. Toto stvoření že si omotává své nohy onucemi z lidských šlach, aby při lezení na skály neuklouzl. Když se mu onuce zničí, opatří si z něčí nohy šlachy nové. V horách přepadává pocestné, do cesty jim hází kameny a láme jim nohy.\n\nVjedogonja je lidská duše ve spánku opouštějící lidské tělo na jejíž existenci se věřilo ve stejných oblastech jako ve zduhače, se kterým také tato představa splývala. Tato bytost mimo lidské tělo bojuje proti ostatním vjedogonjům a pokud během těchto soubojů zahyne, umírá i člověk. Vjedogonja také zná věci minulé a budoucí. Vjedogonja má do jisté míry negativní charakter, což se projevovalo vírou že člověk v kterém přebývá se narodil v červené bláně, na rozdíl od jemu podobných pozitivních bytostí, které se rodily v bílé, a že se po smrti stává upírem. Vyniká velkou fyzickou silou což se odráží v srbském úsloví „Je silný jako vjedogonja.“.\n\n"}
{"id": "303249", "url": "https://cs.wikipedia.org/wiki?curid=303249", "title": "Daniel Adzei Bekoe", "text": "Daniel Adzei Bekoe\n\nProfesor Daniel Adzei Bekoe (* 7. prosince 1928 Akkra, Ghana) je ghanský chemik, světově uznávaný odborník na rentgenovou krystalografii. Je členem Papežské akademie věd (od 26. září 1983) a předsedou ghanské Státní rady (od 2005).\n"}
{"id": "303250", "url": "https://cs.wikipedia.org/wiki?curid=303250", "title": "Venkovský učitel", "text": "Venkovský učitel\n\nVenkovský učitel (2008) je český film režiséra Bohdana Slámy, který vznikl v česko-německo-francouzské koprodukci. Vypráví o učiteli (Pavel Liška), který vymění gymnázium v hlavním městě za práci na venkovské škole a zde se mj. setkává se sedmnáctiletým žákem a jeho matkou, statkářkou Marií, která se do něj zamiluje.\n\nVe filmu je použita hudba Vladimíra Godára, zní zde skladby, které nazpívala Iva Bittová na album \"Mater\" (2006, Indies Records).\n\n\n"}
{"id": "303251", "url": "https://cs.wikipedia.org/wiki?curid=303251", "title": "RealPlayer", "text": "RealPlayer\n\nRealPlayer je multimediální přehrávač firmy Real Networks. Starší verze RealPlayeru se jmenovaly také RealOne Player nebo RealAudio Player.\n\nRealPlayer podporuje kromě formátů RealMedia (RealAudio a RealVideo) další formáty jako MP3, MPEG-4, nebo Quicktime a mnoho dalších.\n\nPrvní verze programu vyšla v roce 1995. RealPlayer je k dispozici ve verzích pro operační systémy Microsoft Windows, Mac OS X, Linux, Unix, Palm OS, Windows Mobile a Symbian OS. Program je postaven na open source programu Helix-Player. Je možné najít také zmínku o RealJukeboxu, což je program pro správu hudby s možnostmi přímo prohlížet meta informace, ripovat a vypalovat CD.\n\nJeho 11. verze poprvé umožní ukládání streamovaného videa s výjimkou stahování chráněného videa, poskytovatelům tak zůstává možnost stahování videa zabránit.\n\nZákladní verze je poskytována zdarma. Placená verze pojmenovaná RealPlayer Plus, nabízí více voleb při vypalování, možnost analogového příjmu z externích zdrojů, grafický ekvalizér, nebo \"Toolbar mód\". RealPlayer je nezávislý na platformě a registrace není, alespoň pro základní verzi, povinná.\n\nOrganizace \"StopBadware.org\" označuje RealPlayer jako badware, což odůvodňuje skrytou instalací adware a nepovolenými nastaveními dalšího software, která přečkají i odinstalování RealPlayeru.\n\n\n"}
{"id": "303252", "url": "https://cs.wikipedia.org/wiki?curid=303252", "title": "Paul Berg", "text": "Paul Berg\n\nPaul Timmy Berg (* 30. června 1926 v Brooklynu v New Yorku) je americký biochemik. \n\nJe členem Papežské akademie věd (od 25. června 1996) a Národní akademie věd Spojených států.\n\nV roce 1980 obdržel společně s Walterem Gilbertem a Frederickem Sangerem Nobelovu ceny za chemii (on „za základní studie biochemie nukleových kyselin, zejména rekombinantu DNA“) a v roce 1983 \"National Medal of Science\".\n"}
{"id": "303258", "url": "https://cs.wikipedia.org/wiki?curid=303258", "title": "Kathy Reichs", "text": "Kathy Reichs\n\nKathleen Joan „Kathy“ Reichs (* 1950) je americká forenzní antropoložka a spisovatelka. Podle jejích knih byl natočen seriál Sběratelé kostí.\n\nPatří k osmaosmdesáti soudním antropologům jmenovaným Americkou radou soudní antropologie a je členkou Výkonného výboru rady a místopředsedkyní Americké akademie soudních věd a členkou Poradní rady národního policejního sboru v Kanadě. Působí jako profesorka antropologie na Severokarolínské univerzitě v Charlotte.\n\nNarodila se v Chicagu, kde získala doktorát z filozofie na Severozápadní univerzitě. Je držitelkou čestného doktorátu Concordia University v Montréalu. Nyní pracuje jako soudní antopoložka střídavě v Charlotte (Úřad soudního lékařství státu Severní Karolína) a v Montréalu (Laboratoire de sciences judiciaires et de médecine légale pro provincii Québec) a často spolupracuje jako soudní znalkyně při soudních líčeních.\n\nJe autorkou šestnácti detektivních novel, které byly přeloženy do 30 jazyků včetně češtiny. Proslavila se hned svým prvním románem Přijdu tě zabít (Déjà Dead), který v roce 1997 získal Ellisovu cenu za nejlepší prvotinu. V něm poprvé vystupuje hrdinka Temperance \"Tempe\" Brennanová, která je stejně jako spisovatelka forenzní antropoložkou a která má řadu stejných vlastností jako sama spisovatelka.\n\nSe svým synem Brendanem začala psát i knihy pro mládež (Virals a Seizure), ve kterých líčí dobrodružství čtrnáctileté Tory Brennanové, blízké příbuzné její hrdinky z detektivních románů, \n\nJejí zatím poslední knihou je román \"Bones Are Forever\" (2012).\n\nKathy Reichs je producentkou a autorkou předlohy televizního seriálu Sběratelé kostí, který se natáčí již dvanáctou sezónu. V seriálu je antropoložka Temperance Brennanová mladší než v knihách a i její soukromý život se od toho knižního odlišuje.\n\n"}
{"id": "303260", "url": "https://cs.wikipedia.org/wiki?curid=303260", "title": "Katarze", "text": "Katarze\n\nKatarze (psáno i katarse, zastarale katharse, z řeckého \"katharsis\", očištění) je vnitřní očista člověka, která následuje po dramatickém zážitku ohrožení nebo zla. Slovo se užívá jednak v souvislosti s účinkem uměleckého díla, jednak v psychoterapii (abreakce). \n\nPřídavné jméno katarzní (méně často katartické, nesprávně \"kataraktické\") označuje buď podnět, který katarzi vyvolává, nebo naopak její následky: např. „katarzní účinek“ (očišťující) nebo „katarzní afekt“ (očišťující afekt, který prostřednictvím hněvu a obdobných emocí uvolňuje psychické napětí agresivní osoby).\n\nSlovo katarze se patrně původně užívalo v lékařství a znamenalo „vyčištění těla“, například projímadlem. Platón je užíval jako metaforu a do filosofické diskuse je uvedl Aristotelés. Ten v „Poetice“ nejprve vymezuje umění jako nápodobu (mimésis) a když rozebírá účinek tragédie na posluchače a diváka, charakterizuje jej třemi pojmy: utrpení, strach a očištění (\"eleos, fobos, katharsis\"). Ačkoli jeho text není jednoznačný a výklady se dodnes různí, obvykle se soudí, že divák, který v divadelním příběhu spoluprožíval utrpení a strach jeho hrdinů, zažije po „obratu“ (peripetii) děje jisté očištění od obojího. Pojem katarze jako očisty potom hrál jistou roli i u křesťanských autorů (Augustinus), ale zejména v osvícenství, jež v umění hledalo jakousi náhradu náboženství.\n\nKatarze je často poslední nebo jedna z posledních fází divadelní hry (tragedie nebo dramatu podle „řeckého“ vzoru) nebo epického filmu. Většinou nastává po vyvrcholení děje a typicky u protagonisty „očišťuje“ jeho vnitřní či vnější konflikt, který byl motorem celého příběhu, a demonstruje změnu, ke které v celém příběhu došlo (tj. že na konci hlavní hrdina není takový, jaký byl na začátku – je něčím změněný, o něco ponaučený, zkušenější, vyrovnanější atp.).\n\nNa osvícenskou diskusi a významy navázal Sigmund Freud, který pomocí katarze a jejího protikladu mimésis vysvětluje psychologickou složitost vztahu mezi autorem a jeho dílem, hrdinou a čtenářem či divákem. Připomenutí, případně představení a přehrání traumatického zážitku může podle Freuda uvolnit pacientovy zábrany a předejít neurotickým problémům, které by jinak potlačené vzpomínky mohly způsobit. \n\nFreudův výklad terapeutického významu rozpomenutí na traumatické zážitky byl silně kritizován, zejména empirickými psychology, kteří vyvrátili hypotézu o očistném významu přehrávaných agresí. Metoda katarze (řízené abreakce) se stále používá, například ve skupinové terapii (Jakob Levy Moreno) a v psychoanalýze.\n\n\n"}
{"id": "303264", "url": "https://cs.wikipedia.org/wiki?curid=303264", "title": "Filip Švábský", "text": "Filip Švábský\n\nFilip Švábský, či jen Filip Šváb (německy \"Philipp von Schwaben\", srpen 1177 – 21. června 1208, Bamberg) byl od roku 1198 do své násilné smrti římskoněmecký král.\n\nFilip Karel Heinz, byl nejmladší syn císaře Fridricha Barbarossy a jeho druhé manželky Beatrix Burgundské. Původně se mu dostalo duchovního vzdělání a v letech 1190 až 1193 byl také biskupem würzburským a byl jmenován vévodou franským. Teprve po smrti starších bratrů opustil mladík duchovní cestu a v roce 1195 byl zvolen vévodou z Tuscie a roku 1196 převzal titul švábského vévody.\n\nV květnu 1197 se v Gunzelechu u Augsburgu oženil s Irenou, vdovou po mladém sicilském králi Rogerovi. Týž rok na malárii zemřel Filipův starší bratr a císař Jindřich VI. Říše osiřela a ač byl již roku 1196 korunován římským králem Jindřichův malý syn, králem se i pro šířící se zvěst o chlapcově úmrtí po nezbytných vyjednáváních stal Filip. V září 1198 byl v Mohuči korunován římským králem. Současně si však welfská strana zvolila za krále Otu IV. Brunšvického z rodu Welfů. Rozpoutal se urputný boj o trůn, kterého využil český kníže Přemysl Otakar I., přikláněje se hned na tu, hned na onu stranu, až získal od obou rivalů potvrzení dědičného královského titulu, který mu navíc přiznal i papež Inocenc III., jenž ve sporu o římskou korunu podporoval Otu Brunšvického.\n\nV následujících letech se Filipova pozice na římském trůně vylepšila, protože po porážce Anglie, k níž byl soupeř Ota poután příbuzenskými vztahy, přišel o anglickou finanční podporu. Mnoho jeho spojenců včetně bratra Jindřicha poté přešlo na Filipovu stranu. V bitvě u Wassenbergu 27. července 1206 byl Ota zraněn a poražen. Poté byl nucen vzdát se svých území v okolí Brunšviku a ztratil dokonce i papežskou podporu.\n\nK nečekanému zvratu došlo 21. června 1208 na sněmu v Bambergu, kdy se stalo \"něco u Němců dosud neslýchaného\". Bavorský falckrabě Ota VIII. z Wittelsbachu prořízl při siestě v biskupském paláci nic netušícímu Filipovi krční tepnu a poté se mu i se společníky podařilo utéct. Vražda byla pravděpodobně odplatou na zrušené zasnoubení s Filipovou dcerou Beatrix.\nTělo zesnulého bylo pohřbeno v bamberském dómu. O pět let později nechal Fridrich II. strýcovy ostatky přenést do Špýru, kde byly 29. prosince 1213 v olověné rakvi uloženy po boku jeho předků. Roku 1900 byl Filipův hrob znovu otevřen. Pozůstatky krále byly zavinuté do hedvábných rouch, z nichž některá pocházela z textilních dílen v Palermu a podařilo se je částečně zrekonstruovat.\n\n\n"}
{"id": "303268", "url": "https://cs.wikipedia.org/wiki?curid=303268", "title": "Dvorní dámy", "text": "Dvorní dámy\n\nDvorní dámy (španělsky \"\") je obraz z roku 1656 od Diega Velázqueze – nejznámější z jeho tvorby a zároveň považovaný za jeho vrcholné dílo. Jedná se o olejomalbu na plátně o šířce 276 cm a výšce 318 cm. Zobrazuje dvorní dámy v jednom z pokojů madridského královského paláce. Hlavní postavou obrazu je pětiletá princezna Margareta – Markéta Habsburská, v té době budoucí manželka rakouského arcivévody Leopolda I., obklopená dvorními dámami. Na obraze zachytil autor, jehož díla nebyla dlouho doceněna (to až v době impresionistů), také sám sebe jako jednu z postav. Plátno je vystaveno v madridském muzeu Museo del Prado.\n\nObraz vznikl na madridském hradě Alcázar, v místnosti, kterou měl Velázquez k dispozici a v níž na protilehlé stěně visely dva obrazy s mytologickým námětem. Podařilo se je identifikovat, první obraz je kopií Rubensova díla Athéna a Arachné, a druhý obraz je kopií díla Apollón a Marsyas od Jordaense. V obou případech jde o výtvarnou interpretaci antických bájí, které zdůrazňují převahu umění nad řemeslem.\n\nObraz byl prokazatelně dokončen v roce 1656. Kříž na prsou umělce byl domalován dodatečně v roce 1658, kdy se Velázquez stal rytířem řádu sv. Jakuba (podle legendy ho domaloval sám Filip IV.). Až do roku 1700 se obraz nacházel na místě svého vzniku v madridském Alcázaru. Během požáru na hradě v roce 1734 byl poškozen; následovalo jeho restaurování, při kterém byl asi o půl metru zkrácen. V letech 1772 - 1819 se nacházel v Palacio Real Nuevo v Madridu, od uvedeného roku visí v galerii Prado. V roce 1984 byl znovu restaurován.\n\n\n"}
{"id": "303272", "url": "https://cs.wikipedia.org/wiki?curid=303272", "title": "Kosatec žlutý", "text": "Kosatec žlutý\n\nKosatec žlutý (\"Iris pseudacorus\") je vytrvalá bylina z čeledi kosatcovitých.\n\n\nKosatec žlutý je rozšířený téměř po celé Evropě s výjimkou Skandinávie a vysokých hor, dále se vyskytuje rovněž v Asii a severozápadní Africe. V ČR se vyskytuje roztroušeně po celém území, mimo horské oblasti. Pěstuje se jako okrasná rostlina v mírném pásu zeměkoule. Zdomácněla v USA (kde zejména ve státech Washington a Montana je považována za invazní druh) a na Novém Zélandu.\n\nBažiny, vlhké příkopy, břehy, lužní lesy, rákosiny, preferuje půdy bahnité a bohaté na živiny, zejména na dusíkaté látky. Vyhovují jí spíše kyselé půdy (pH 3,6 – 7,7). Tato místa musí být alespoň občas zaplavované. Hojně se vyskytuje v teplejších oblastech na březích vodních ploch.\nOddenek kosatce žlutého obsahuje slabě jedovaté třísloviny, glykosidy a silice. Otrava způsobuje žaludeční a střevní potíže, jež mohou být provázeny krvavými průjmy.\n\nVzhledem k obsahu tříslovin se v minulosti používal k vydělávání kůží. Oddenek se v minulosti rovněž používal v léčitelství, jako prostředek na stavění krvácení. Tato rostlina se dá použít a využívá se pro kořenové čističky odpadních vod.\n\nV některých evropských zemích, např. ve Švýcarsku, je kosatec žlutý chráněný zákonem. V České republice navzdory rozšířenému přesvědčení chráněný není.\n\n"}
{"id": "303279", "url": "https://cs.wikipedia.org/wiki?curid=303279", "title": "Leopold III.", "text": "Leopold III.\n\nLeopold III. je jméno těchto panovníků:\n\n\n"}
{"id": "303280", "url": "https://cs.wikipedia.org/wiki?curid=303280", "title": "Josefinismus", "text": "Josefinismus\n\nJosefinismus (podle rakouského císaře Josefa II.) je pozdější historické označení pro rakouskou formu osvícenského absolutismu, tj. osvícenství, prosazovaného prostředky státní moci.\n\nV užším slova smyslu znamená souhrn pragmatických a utilitaristických reforem císaře Josefa II., které chtěly celý společenský život racionalizovat, podřídit kontrole státu a tím co nejvíce prospět všem jeho poddaným. V širším smyslu znamená spojení osvícenské myšlenky racionálního uspořádání společnosti s myšlenkou svrchované a neomezené moci státu. Stát jako jediný se tak může postarat o zlepšení životních podmínek všech lidí. Někdy se také označuje jako „revoluce shora“. Od francouzského osvícenství se liší tím, že Josef II. chtěl pro své poddané hlavně lepší životní podmínky, že své cíle prosazoval prostředky státní moci a že všechny nezávislé složky společnosti, především v Rakousku většinovou katolickou církev, ale i univerzity, zednářské lóže atd. podřizoval centralistickému státu a jeho účelům.\n\nJosef se sice stal císařem už po smrti svého otce Františka Lotrinského roku 1765, samostatně však začal vládnout až roku 1780, po smrti své matky Marie Terezie, která na jedné straně jeho reformní snahy brzdila, ale na straně druhé i ona učinila některé kroky, které se dají obecně zahrnout do politiky Josefinismu. Jednalo se např. o zákaz vývozu peněz do zahraničí, omezení poutí a procesí (aby lidé více pracovali), zrušení jezuitského řádu či kontrolu klášterních statků. Josef II. krátce po svém usednutí na trůn roku 1781 omezil možnosti cenzury, převedl ji do rukou státu a tak zvaným tolerančním patentem povolil (s jistými omezeními) i protestantské a pravoslavné náboženství. Roku 1782 zrušil řadu diskriminací proti Židům – zákaz některých povolání, zvláštní šaty a daně. Roku 1781 zrušil v Čechách řadu omezení pro nevolníky, protože chtěl velkostatky, obdělávané nevolníky, nahradit drobnými hospodářstvími, která platí nájem a daně. 1783 rozšířil toto opatření na Moravu a roku 1785 i na Uhry.\n\nNáboženství a církve chápal Josef II. jako nástroje k posílení jednoty státu a mravní výchovy. Biskupům zakázal přímý styk s papežskou kurií a zavedl pro ně přísahu věrnosti státu. Zrušil řeholní řády, které dle jeho názoru nevykonávaly žádnou užitečnou činnost, to jest více než polovinu z asi 1200 klášterů v Rakousku. Jejich majetek soustředil do náboženského fondu, z něhož byli placeni faráři, kteří se tak stali zaměstnanci státu. Klášterní knihy a rukopisy, pokud nebyly zničeny, prodány \"za babku\" či rozkradeny, byly odevzdány pražské a olomoucké univerzitní knihovně. Kvůli zrušení klášterů tak např. paradoxně \"nepřežilo\" množství knih, které se podařilo uchovat v klášterech v době tzv. Temna v odděleních \"libri prohibiti\". Klášterní statky byly rozprodány, budovy byly přeměněny na kasárny, nemocnice nebo továrny. Josef II. svými nařízeními zrušil \"nadbytečné\" kostely a kaple, někdy i starobylé. Např. v Praze jich bylo zrušeno 37, mezi nimi i Betlémská kaple. Naopak zřídil asi 1700 nových far, zejména v chudých a odlehlých oblastech, a to tak, aby každá obec s nejméně 700 lidmi měla faru a nikdo neměl do kostela dál než hodinu cesty. Faráři neměli kázat ani tak o teologických otázkách, jako spíše podporovat lepší zemědělské techniky a podobně. Také byli nuceni oznamovat lidu úřední nařízení a vyhlášky, vést matriky, oznamovat krajským úřadům násilí, bdít nad zdravotním stavem obcí atd. Výchovu kněží soustředil císař do šesti státních \"generálních\" seminářů a roku 1783 prohlásil sňatky za civilní smlouvy. Ani návštěvou papeže ve Vídni roku 1782 se nenechal oblomit.\n\nJosef II. zavedl všude němčinu jako úřední jazyk i jako vyučovací jazyk na univerzitách, které zbavil posledního zbytku autonomie a podřídil vídeňskému ministerstvu. Z univerzit se staly vzdělávací ústavy pro budoucí zaměstnance státu (učitele, kněze, úředníky, soudce atd.), kde se učilo podle jednotných učebnic a plánů. Podobná situace nastala i na gymnáziích, z nichž do roku 1773 měli většinu v rukou jezuité. Po zrušení řádu klesl počet gymnázií v Čechách z 42 na 13 a na Moravě z 15 na 7. I na gymnáziích se dle reforem Josefa II. muselo učit pouze německy, stejně tak jako na tzv. hlavních školách, které byly zřízeny v krajských a větších městech. (To mělo za následek, že když se v Praze sešli na Slovanském sjezdu 1848 Slované z celé monarchie, domlouvali se vyučovacím jazykem, a K. H. Borovský napsal, že \"Slované se mezi sebou nejlépe domluví po německu\"). Česky bylo dovoleno vyučovat pouze na základních triviálních školách, které byly většinou na venkově a v menších městečkách. Z hygienických důvodů zakázal Josef II. pohřbívání v obcích, ale zákaz pohřbívání v rakvi, kterou měl nahradit lacinější pytel, vyvolal takový odpor, že jej musel vzápětí zrušit. Roku 1784 nechal převézt uherskou korunu z Prešpurku (dnešní Bratislavy), tehdy hlavního města Uher, do Vídně, aby zdůraznil jednotu unitárního státu. Zrušil také trest smrti, protože považoval za užitečnější, aby trestanci pracovali, a vybudoval jednotnou státní policii (včetně tajné policie). Nařídil, že psi musí být na vodítku, zakázal korsety a řadu dalších zbytečných věcí. Před svou smrtí roku 1790 sice některé zásahy zmírnil, přesto byl zejména ve Vídni upřímně nenáviděn a osvícenec Pelcl popisuje, jak vídeňské davy jásaly pří zprávě o jeho smrti. Další oslabení josefinských reforem nařídil jeho nástupce Leopold II., základní centralistický model však Rakousku zůstal.\n\nPřes všechny přehmaty byl josefinismus důležitým krokem k modernizaci zastaralého rakouského státu a patrně největší význam měl právě pro české země, kde byl také nejdůsledněji uplatněn. Přinesl především uvolnění nevolnického stavu, což umožnilo vznik průmyslu a prudký růst měst. Do měst tak přicházel z venkova český živel, který se podařilo obrozencům oslovit a získat pro národní myšlenku. Racionalistická myšlenka jednotného státního jazyka byla v jejich očích útokem na národní identitu, proti němuž postavili oživení české kultury. V českých zemích patrně také josefinismus nejdéle přežíval, a to i v době, kdy v Rakousku už vládl romantismus. Dokonalou ukázku josefinské absolutistické utopie představuje Bolzanův spis \"O nejlepším státě\", psaný po roce 1840.\n\n\n"}
{"id": "303281", "url": "https://cs.wikipedia.org/wiki?curid=303281", "title": "Leopold IV.", "text": "Leopold IV.\n\nLeopold IV. je jméno těchto panovníků:\n\n\n"}
{"id": "303286", "url": "https://cs.wikipedia.org/wiki?curid=303286", "title": "Philip Thicknesse", "text": "Philip Thicknesse\n\nPhilip Thicknesse (1719, Staffordshire, Anglie – 23. listopadu 1792, Francie) byl anglický spisovatel, přítel Thomase Gainsborougha.\n\nNarodil se ve Staffordshire v Anglii, později žil ve Farthinghoe, hrabství Northamptonshire, a v Bath, hrabství Sommerset. Po roce 1737 byl soukromou jamajskou společností pověřen funkcí lodního kapitána, ovšem roku 1740 přestoupil ke královskému námořnictvu, kde obdržel hodnost podkapitána (anglicky ). V letech 1753–1766 sloužil jako zástupce velitele pevnosti Landguard v hrabství Suffolk.\n\nPhilip Thicknesse byl přítelem malíře Thomase Gainsborougha a jeho bratra, vynálezce Humphreyho Gainsborougha. Psal pro časopis The Gentleman's Magazine a také zveřejnil spisek , ve kterém se pokusil odhalit princip fungování údajného šachového automatu Turek.\n\nZemřel ve Francii poblíž Boulogne-sur-Mer, kde byl také pohřben.\n\n\n"}
{"id": "303292", "url": "https://cs.wikipedia.org/wiki?curid=303292", "title": "Koníkov", "text": "Koníkov\n\nKoníkov () je osada ležící v kraji Vysočina, v okrese Žďár nad Sázavou a spadá pod obec Věcov, od které leží asi 2 km jihozápadním směrem.\n\nKatastrální obec Koníkov má rozlohu 303 ha. Je to malá osada, která tvoří zdánlivě pokračování obce Roženecké Paseky. V nadmořské výšce 720 až 760 m je roztroušeno po stráních 43 domů. Většina z nich jsou rekreační. V nedalekých lesích byl také zastřelen poslední vlk na Vysočině. Na tomto místě pak stojí pomník.\n\nNedaleko obce se také nachází Pomník broučků spisovatele Jana Karafiáta.\n\nOsada Koníkov byla založena kolem roku 1715. Částí obce Věcov je osada od roku 1964. V roce 1975 zde byl na vrcholu Metodka vystavěn památník partyzánům, kteří tu působili za druhé světové války.\n\nOsada se skládá ze dvou částí – \"Horního Koníkova\" a \"Dolního Koníkova\". Horní Koníkov se rozkládá na kopci v těsné blízkosti Roženeckých Pasek. Dolní Koníkov se rozkládá pod kopcem.\n"}
{"id": "303294", "url": "https://cs.wikipedia.org/wiki?curid=303294", "title": "Ledňáček říční", "text": "Ledňáček říční\n\nLedňáček říční (\"Alcedo atthis\") je průměrně 16,5 cm velký pták z čeledi ledňáčkovitých (Alcedinidae). Je velmi výrazně zbarvený s oranžovou spodinou a modrým hřbetem, křídly a temenem. Výrazným znakem je také jeho nápadně dlouhý zašpičatělý zobák. Pro své krásné zbarvení je nazýván \"Létající drahokam\".\n\nVyskytuje se u pomalu tekoucích čistých vod na velkém území Evropy, Asie a v severní Africe. Ve střední Evropě se přitom jedná o jediného zástupce své čeledi.\n\nLedňáček říční je po většinu roku samotářsky žijící a přísně teritoriální pták. Živí se především menšími rybami, které loví střemhlavým útokem pod vodou, ale v malé míře se v jeho potravě objevuje i vodní hmyz a obojživelníci. Hnízdí v norách, které si sám hloubí ve strmých březích vod, v jedné snůšce přitom bývá 5–7 světlých vajec.\n\nLedňáček říční je jen o něco málo větší než vrabec. Dorůstá 16–17 cm, v rozpětí křídel měří 24–26 cm a dosahuje hmotnosti mezi 40–45 g. Má zavalité tělo, krátký ocas a končetiny, široká křídla a zhruba 4 cm dlouhý rovný zašpičatělý zobák. Je výrazný svým zářivým zbarvením, které se mírně liší v závislosti na jednotlivých poddruzích (viz Taxonomie). Středoevropský poddruh, \"A. a. ispida\", má vnější část křídel, hřbet, ocas a téměř celou hlavu modrou, hruď a končetiny jsou jasně oranžové, zobák tmavý, skvrna pod ním a po stranách krku je pak zbarvena bíle.\n\nObě pohlaví se přitom zbarvením nijak výrazně neliší, samice však na rozdíl od samců mají červeně zbarvený kořen spodní čelisti. Mladí ptáci jsou obecně jednotvárněji zbarveni a jejich opeření má zelenavější odstín.\n\nV severní Africe, Evropě a ve většině Asie se jedná o naprosto nezaměnitelný druh, v její jihovýchodní části však může být relativně snadno zaměněn s více jak 6 jinými druhy ledňáčků, zejména pak s ledňáčkem modrohřbetým (\"Alcedo meninting\").\n\nJeho let je rychlý (dokáže dosáhnout i rychlosti vyšší jak 45 km/h) a přímý a dá se při něm relativně snadno určit díky jeho jasně modře zbarvenému kostřci.\n\nČasto a nápadně se ozývá, nejčastěji krátkým, ostrým a při vzrušení často opakovaným \"tyt-tyt\".\n\nLedňáček říční se vyskytuje téměř v celé Evropě s výjimkou Islandu, severního cípu Britských ostrovů a Skandinávie. Značně zasahuje také na rozsáhlé území Asie, zejména pak do její západní, východní, jižní a jihovýchodní části. Izolovaně obývá také severní Afriku. Jeho globální areál rozšíření přitom zaujímá plochu velkou zhruba 24 900 000 km.\n\nSeverské populace jsou většinou tažné, ptáci z jižních populací na svých hnízdištích setrvávají po celý rok. Tažní jedinci zimují zejména ve střední Evropě a Středomoří a někteří migrují až na vzdálený africký kontinent. Asijští ptáci pak zimují zejména v jihovýchodní Asii. Migruje především v noci a často i na dlouhé vzdálenosti, např. sibiřští ptáci musí ročně zdolat i více jak 3000 km.\n\nV posledních letech nebyl u jeho populace, která čítá zhruba 600 000 párů, zaznamenán pokles vyšší jak 30 % a proto je v Červeném seznamu zaznamenán jako málo dotčený druh. Evropská populace pak čítá 67 000 – 135 000 párů.\n\nJeho početnost je však většinou rok od roku odlišná a to zejména v závislosti na teplotách v zimním období. Typickým příkladem je Belgie, kde bylo po zimě s velmi nízkými teplotami zaznamenáno jen osm párů, během pěti let se jeho početnost na území tohoto státu zvýšila až na 45 párů, z toho však v následujícím roce nepříznivou zimu přežilo pouze 25 párů. Vážnou hrozbu pro něj však představuje i ničení přirozeného biotopu a nedostatek hnízdních míst.\n\nŽije v blízkosti pomalu tekoucích čistých vod bohatých na ryby. Z tohoto důvodu mohou ledňáčci sloužit také jako bioindikátor čisté vody. Nejčastěji tak obývá řeky, potoky, rybníky, jezera, přehrady a mokřiny. Během zimního období často zalétává i k poloslaným vodám.\n\nV České republice se ledňáček říční vyskytuje celoročně. I přesto, že je jeho populační trend na českém území v posledních letech na mírném vzestupu, stále jej řadíme mezi silně ohrožené a tudíž i přísně chráněné druhy. Na území ČR totiž hnízdí pouze v počtu 300–700 párů, a to maximálně do nadmořské výšky 900 m.\n\nLedňáček říční je plachý a po většinu roku samotářsky žijící a přísně teritoriální pták. V případě, že na jeho území vnikne konkurent, skloní se, začne pomalu kývat hlavou ze strany na stranu a roztahuje křídla. K soubojům dochází jen zřídkakdy, jeho podstatou je však shození jednoho z účastníků do vody a jeho přidržení pod ní. Tyto souboje se však téměř vždy obcházejí bez jakýchkoli vážných zranění. V ČR se ekologií a ochranou ledňáčka říčního od roku 1994 zabývá program ALCEDO (celorepublikový garant: Pavel Čech, 02/19 ZO ČSOP Alcedo). Od roku 2007 je vypracována podrobná metodika ochrany a výzkumu tohoto druhu (Metodika ČSOP č. 34).\n\nŽiví se zejména menšími rybami do velikosti 12 cm, které v jeho potravě zaujímají 60–67 %. Obvyklou kořist však představují ryby o velikosti 6–7 cm a váze 3 gramy. Nejčastěji jsou zde zastoupeny vranky, pstruzi, štiky, tloušti a jiní zástupci čeledi kaprovitých. V ČR dominují v potravě na tekoucích vodách zejména hrouzci, jelci, plotice a oukleje, na nádržích okoun. Vyjma ryb požírá i obojživelníky, hmyz a korýše. Podle rozsáhlého monitoringu provedeného mezi lety 1999 až 2013 na patnácti hnízdních lokalitách zahrnujících vodní nádrže, řeky a potoky však tvoří nerybí kořist jen cca 0,1 % potravy (analyzováno 30 hnízd, obvykle pozměněné vodní ekosystémy, 16 933 diagnostikovaných jedinců kořisti). Ledňáček je schopen lovit i mihule. Nejnovější výzkumy ukazují, že snůška ledňáčků, do doby než opustí hnízdní kotlinku, spotřebuje podle počtu mláďat (4–8 ks) ryby o celkové váze 1498 až 2968 gramů, tj. v průměru 334 gramů (1837 kJ) ryb na mládě za 25 dní pobytu v hnízdě. Denní příjem ryb jednoho mláděte odpovídá 37 % váhy jeho těla. Ledňáček ztrácí rychlým létáním hodně energie, denně proto musí spořádat takové množství potravy, které se vyrovná celým 60 % jeho celkové hmotnosti.\n\nNa kořist většinou číhá vsedě na větvi visící obvykle 1–2 m nad vodou, v případě, že se v okolí žádné vhodné větve nenacházejí, vyhlíží ji i za třepotavého letu (takto se však stává pouze ve 3 % případů). Pokud kořist spatří, vrhá se rychlým střemhlavým letem pod vodní hladinu, uchopí ji do zobáku a poté se opět vrací zpět na svou pozorovatelnu.\n\nUlovenou potravu následně zabíjí údery o větev a polyká ji hlavou napřed, aby se neporanil o rybí šupiny a ploutve. Při lovu se může potopit i jeden metr pod vodní hladinu, obvykle však nepřesahuje hloubku 25 cm. Úspěšnost lovu je velmi nízká, jen totiž přibližně každý desátý pokus je úspěšný.\n\nNestravitelných zbytků, jako jsou kosti, se několikrát denně zbavuje v podobě malých šedých vývržků.\n\nV České republice je potravě ledňáčka říčního díky programu ALCEDO věnována maximální pozornost. Je sledována na údolních nádržích, řekách a speciální pozornost je věnována potravě ledňáčků na pstruhových potocích.\n\nObě pohlaví ledňáčka říčního pohlavně dospívají ve stáří jednoho roku. Hnízdění je po celý rok jediné období, kdy se nezdržuje samotářsky, ale v párech, každý pár přitom obhajuje teritorium velké až 1 km. Je známý svými námluvami, při kterých samec pronásleduje samičku, oba se spolu střemhlav vrhají do vody, avšak v poslední chvíli změní směr a letí vysoko ke korunám stromů. Ledňáččí zásnuby mohou trvat i několik hodin, poté dochází k tzv. zásnubnímu krmení. Samec přináší samici potravu, uklání se a předává ji přímo samičce do zobáku.\n\nHloubí si vlastní noru na příkrých březích v blízkosti vod. Většinou bývá umístěna vysoko, v některých případech až 37 m nad hladinou, díky čemuž je chráněna před mnoha predátory, jako jsou například lasičky. Pro její vybudování potřebuje měkkou půdu, do které zobákem naráží až do doby, dokud se v ní neobjeví důlek. V konečném stádiu nora může na délku měřit až půl metru a na jejím konci je malá komůrka. Pokud je na okraji hnízda trus, znamená to, že noru obývají mláďata.\n\nHnízdí od května až do září, ročně má přitom obvykle 1–2 snůšky. Klade 5–7 bílých, 22 × 19 mm velkých a 4,3 g těžkých vajec (z toho 5 % tvoří skořápka), na jejichž sezení, které trvá 19–21 dní, se střídavě podílí oba rodiče. Výjimkou jsou pouze noci, kdy inkubaci vykonává pouze samice. Mláďata se rodí slepá a holá, v prvních dvou týdnech měří zhruba 5–8 cm. Zpočátku je rodiče krmí v intervalu 45 minut, v pozdějším věku již v intervalu 15 minut. Hnízdo opouští po 23–27 dnech. V tomto období jsou velmi náchylná a kvůli promoknutí peří se často při pokusu o lov kořisti utopí. Dospělosti se tak dožívá průměrně jen 50 % z nich.\n\nVe volné přírodě se dožívá průměrně sedm let, zatím nejstarší zaznamenaný jedinec pochází z Belgie s věkem 21 let.\n\nLedňáčci jsou malí ptáci tvořící čeleď ledňáčkovitých a tři samostatné podčeledi – Halcyoninae, Cerylinae a Alcedininae. Nejpočetnější rod třetí zmiňované podčeledi, \"Alcedo\", kam řadíme i ledňáčka říčního, čítá celkem 17 druhů. Název \"Alcedo\" je přitom latinský výraz pro ledňáčka, \"Atthis\" zase jméno krásné mladé ženy z ostrova Lesbos a přítelkyně známé básníkářky Sapfó. Jeho nejblíže příbuznými druhy jsou přitom ledňáček modrohřbetý, límcový a větší.\n\nDruh poprvé popsal v roce 1758 švédský přírodovědec Carl Linné pod původním názvem \"Alcedo ispida\".\n\nVětšinou u něj rozlišujeme sedm poddruhů (viz přehled níže), některé zdroje však uvádí poddruhů i více.\n\n\n\n"}
{"id": "303297", "url": "https://cs.wikipedia.org/wiki?curid=303297", "title": "Libenice", "text": "Libenice\n\nLibenice je obec v okrese Kolín ležící asi 7 km jihovýchodně od Kolína. V obci je evidováno asi 150 domů a žije zde obyvatel.\n\nLibenice je také název katastrálního území o rozloze 4,82 km.\n\nNa území obce byly nalezeny stopy, svědčící o osídlení již v době pozdního neolitu. V roce 1959 byly odkryty pozůstatky údajné keltské svatyně staré asi 2600 let. Po této svatyni byla pojmenována planetka (4823) Libenice. Planetku objevil A. Mrkos 4. října 1986 na Kleti.\n\nPrvní písemná zmínka o vsi pochází z roku 1142. Kolem roku 1400 zde byla vystavěna tvrz. Vesnice i tvrz často měnily majitele. Tvrz vyhořela roku 1643 a do dnešní doby se dochovaly pouze její pozůstatky.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Libenice \"(přísl. Grunta, 667 obyvatel, katol. kostel, evang. kostel)\" byly v roce 1932 evidovány tyto živnosti a obchody: holič, 2 hostince, 2 koláři, 2 kováři, krejčí, obuvník, pekař, 2 rolníci, řezník, 2 obchody se smíšeným zbožím, spořitelní a záložní spolek pro Libenice, švadlena, 2 trafiky, truhlář.\n\n\nDopravní síť\n\n\n\n"}
{"id": "303300", "url": "https://cs.wikipedia.org/wiki?curid=303300", "title": "Čaitanja Maháprabhu", "text": "Čaitanja Maháprabhu\n\nČaitanja Maháprabhu (akademicky správný zápis je Caitanya Mahāprabhu) (bengálština , též známý jako \"Šrí Krišna Čaitanja\", 1486–1534), byl asketický vaišnavský mnich a společenský reformátor v Bengálsku 16. století (dnešní Západní Bengálsko a Bangladéš) a v Uríse v Indii. Čaitanja byl význačný zastánce vaišnavské tradice bhakti-jógy (bhakti znamená láskyplnou odevzdanost Krišnovi/Bohu) založené na filosofii Bhágavata-purány a Bhagavadgíty. Konkrétně uctíval podobu Rádhy a Krišny a zpopularizoval zpívání Hare Krišna mantry, tzv. sankírtan. Jeho následovníci, známí jako gaudíja-vaišnavové, ho ctí jako avatára Rádhá-Krišny, tedy Krišny v náladě Rádhárání, jehož zjevení bylo předpovězeno ve verších Bhágavata-purány, Sátvata-tantry či Garga-samhity.\n\nNěkdy byl také označován jmény jako Gaura nebo Gauránga (Gaura je v sanskrtu \"zlatý\",\"světlý\"; anga \"ruce, končetiny\") kvůli Jeho světlé pokožce, a Nimáj, protože se narodil pod nímovým stromem. Z Jeho časů jsou dostupné početné životopisy detailně popisující Čaitanjův život, z nichž nejvýznamnější jsou Čaitanja-bhágavata Vrindávana dáse Thákura (první autoritativní hagiografie) a pozdější Čaitanja-čaritámrita sepsaná Krišna dásem Kavirádžem Gósvámím, jež navazuje na Čaitanja-bhágavatu (obě jsou napsány v jednoduché bengálštině). Nyní jsou obě hagiografie široce dostupné v angličtině a dalších jazycích). Další významná hagiografie, která však není obecně přijímaná celou gaudíja-vaišnavskou tradicí jako autoritativní, je pozdější Čaitanja-mangala napsaná Lóčanem dásem Thákurem.\n\nPodle Čaitanja-čaritámrity se narodil v noci za úplňku 18. února 1486, během zatmění měsíce. Jeho rodiče Ho pojmenovali \"Višvambhara\" – byl druhým synem Džagannátha Mišry a jeho manželky Sačí Déví, kteří žili v Navadvípu (Nadii) v Západním Bengálsku. Čaitanjův rodový původ je sporná záležitost mezi lidmi z Urísy a Západního Bengálska, jelikož Čaitanjova rodina má kořeny v Džadžpuru v Uríse, ze kterého se jeho děd, Madhukar Mišra, odstěhoval do sousedního Bengálska.\n\nVe svém mládí byl Čaitanja hlavně znám jako vzdělaný učenec, jemuž se učeností a schopností argumentace nikdo v jeho okolí nevyrovnal. Velmi rychle si osvojil veškeré poznání a poté dokonce začil vyučovat své vlastní žáky ve svém domě, jak bylo tehdy v Nadii zvykem.\nExistuje také množství příběhů ukazujících, že byl Čaitanja již od velmi útlého věku zjevně přitahován zpíváním Krišnových jmen, ale většinou to bylo vnímáno jako druhotný zájem podřazený jeho zájmu získávat poznání a studovat sanskrt. Když cestoval do Gaji, aby vykonal obřad šraddhá pro svého zesnulého otce, potkal svého gurua, asketu Íšvaru Purího (náležícího do vaišnavské linie Madhváčárji), od kterého obdržel zasvěcení do Gópála Krišna mantry. Toto setkání způsobilo značnou změnu Maháprabhuovy mentality a při jeho návratu do Bengálska byli místní vaišnavové vedení Advaitou Áčárjou ohromeni jeho náhlou změnou z \"učence\" na \"oddaného\". Čaitanja se brzy stal věhlasným vůdcem skupiny vaišnavů v Nadii.\n\nVe věku dvacetičtyř let Maháprabhu obdržel řád odříkání (sannjás) od Kéšavy Bháratího, jenž mu dal příznačné sannjásí jméno Šrí Krišna Čaitanja (Vědomý si Krišny). Poté odešel z Bengálska a několik let cestoval po Indii neustále zpívaje jména Krišny. Posledních 24 let svého života strávil v Purí (stát Urísa), ve velkém chrámovém městě, kde se uctívá podoba Krišny známá jako Džagannátha. Král Urísy, Mahárádža Pratáparudra, Ho považoval za inkarnaci Krišny, a byl nadšeným příznivcem a oddaným Čaitanjovy sankírtanové skupiny. Čaitanjovi následovníci věřili, že se v těchto letech Čaitanja ponořil do různých meditačních tranzů (samádhi) a vyjevoval zábavy božské extáze.\n\nI když byl zasvěcen v Madhváčárjově tradici (viz tilaka na obr. vpravo), je Čaitanjova filosofie někdy považována za Jeho vlastní v rámci vaišnavismu – mezi Jeho a praktikami a teologií ostatních následovníků Madhváčárji existují určité rozdíly.\nJeho Šikšáštaka (doslova \"8 veršů pokynů\", které zaznamenal jeden z jeho blízkých společníků) se považuje za kompletní filosofii gaudíja-vaišnavismu ve zhuštěné podobě. Kromě toho se mu připisují další dvě básnická díla. Čaitanja požádal několik svých vybraných následovníků (kteří později vešli ve známost jako šest Gósvámích z Vrindávanu), aby systematicky šířili teologii bhakti, kterou je naučil, formou jejich vlastních spisů. Těchto šest světců a teologů byli Rúpa Gósvámí, Sanátana Gósvámí, Gópála Bhatta Gósvámí, Raghunátha Bhatta Gósvámí, Raghunátha dása Gósvámí a Džíva Gósvámí, synovec bratrů Rúpy a Sanátany. Všichni společně se zasloužili o systematizaci gaudíja-vaišnavské teologie.\n\nNaróttama dása Thákur, Šrínivása Áčárja a Šjámánanda Pandit patřili k oddaným druhé generace gaudíja-vaišnavů. Jelikož studovali pod vedením Džívy Gósvámího, byli nápomocni šíření učení Gósvámích v Bengálsku, Uríse a v dalších oblastech Východní Indie. Mnozí z jejich společníků, jako Rámačandra Kavirádža a Ganga Nárájan Čakravartí, byli také sami výbornými učiteli.\n\nFestival v Khéturí (1582), jemuž předsedala Džáhnava Thákurání, manželka Nitjánandy Prabhua, byla první příležitost, při které se shromáždili vůdci různých větví Čaitanjových následovníků. Prostřednictvím takovýchto festivalů se příslušníci volně organizované tradice seznamovali s ostatními větvemi spolu s jejich příslušnými teologickými a praktickými nuancemi. Někdy v této době žáci a následovníci Nitjánandy a Advaita Áčárji, v čele s Vírabhadrou a Krišnou Mišrou, započali své rodové linie (\"vamša\"), aby zachovali tradici. Vamša sestupující od Nitjánandy skrze jeho syna Vírabhadru a jeho žáky utváří nejvýznamnější větev moderní gaudíja tradice, nicméně následovníci Advaity spolu s následovníky mnoha Čaitanjových společníků si udržují své následovníky zvláště ve venkovských oblastech Bengálska. Gópála Guru Gósvámí, mladý společník Čaitanji a následovník Vakréšvara Pandita, založil další větev se sídlem v Uríse. Gópálovy spisy, spolu se spisy jeho žáka Dhjánačandry Gósvámího, popisovaly metody vnitřního uctívání.\n\nVe 20. století bylo Čaitanjovo učení přeneseno na západ A. C. Bhaktivédántou Svámím Prabhupádou, zástupcem větve Saraswata (následovníci Bhaktisiddhánty Sarasvatího Thákura) Čaitanjovy tradice. Bhaktivédánta Svámí založil své hnutí známé jako Mezinárodní společnost pro vědomí Kršny (The International Society for Krishna Consciousness, ISKCON), aby šířil Čaitanjovo učení do celého světa. Také další Saraswata guruové a áčárjové, členové linií Gósvámích a pár dalších hinduistických skupin, které ctí Čaitanju Maháprabhua, včetně oddaných z hlavních vaišnavských svatých míst v oblasti kolem města Mathura (stát Uttarpradéš), v Západním Bengálsku a v Uríse, ke konci 20. století založili mimo Indii chrámy Krišny a Čaitanji. Ve 21. století se vaišnavská bhakti také studuje na akademické úrovni (Krišnologie) v mnoha akademických institucích.\n\nKromě svého hlubokého vlivu na hinduismus zůstává Čaitanjův odkaz v Bengálsku hluboko zakořeněn, a mnoho obyvatel Bengálska jej denně uctívá jako avatára Krišny. Někteří mu přičítají renesanci v Bengálsku, lišící se od více známé bengálské renesance 19. století. Salimullah Khan, vyhlášený lingvista, prohlašuje: \"\"Šestnácté století je čas Čaitanjadéva, a je to začátek modernismu v Bengálsku. Koncept ´lidskosti´, který se zde vyvinul, je soudobý s tím evropským.\"\" Čaitanja také ovlivnil bengálské hnutí Báulů, které bylo podle některých názorů založeno synem jeho blízkého přítele Nitjánandy a jemuž je přiznávána zásluha za nalezení části ztraceného spisu, Brahma Sanhity.\n\n\n\n\n"}
{"id": "303301", "url": "https://cs.wikipedia.org/wiki?curid=303301", "title": "Liberk", "text": "Liberk\n\nLiberk () je obec nacházející se šest kilometrů severovýchodně od okresního města Rychnov nad Kněžnou. Obec se skládá z šesti částí: Bělá, Hláska, Liberk, Prorubky, Rampuše a Uhřínov. Katastrální výměra je 5408 hektarů. V obci stojí 437 domů a žije zde  obyvatel. První písemná zmínka o Liberku pochází z roku 1310.\n\n\n\n\n"}
{"id": "303302", "url": "https://cs.wikipedia.org/wiki?curid=303302", "title": "BrainStorm", "text": "BrainStorm\n\nBrainStorm (2008) je český televizní film režiséra Jiřího Stracha, který měl premiéru 23. března 2008 na České televizi (ČT1 20:00).\n\nHlavní postavou je soukromý psycholog Jakub (Ivan Trojan), který má dvě děti s bývalou manželkou a žije s milenkou Viki. Jednoho dne jeho bratr odjede do Jižní Ameriky a Jakub se musí postarat o svého otce Abraháma (Radoslav Brzobohatý), který po mrtvici již téměř nekomunikuje se světem. Dceru Elišku (Tereza Voříšková) vyhodí ze školy a nerozumí si s matkou a nastěhuje se k Jakubovi, který zrovna ještě přestavuje dům. Problémy s dědou vyřeší zázračný lék BrainStorm, dědův stav se výrazně zlepší a on má možnost napravit některé chyby, kterých se dříve dopustil a zlepšit napjaté vztahy v rodině.\n\nFilm získal čtyři ceny Elsa. Získal cenu v kategorii \"Původní televizní dramatická tvorba – pořad\" a oceněni byli také Jiří Strach, Marek Epstein a Ivan Trojan.\n\n\n"}
{"id": "303305", "url": "https://cs.wikipedia.org/wiki?curid=303305", "title": "Lipoltice", "text": "Lipoltice\n\nLipoltice je obec ležící čtyři kilometry západně od městečka Choltice asi šest km jižně od Přelouče. Obec se skládá ze tří místních částí – Lipoltice, Pelechov a Sovoluská Lhota. Žije zde  obyvatel. V celé obci je registrováno celkem 210 domů, z toho v Lipolticích 114.\n\nDatum založení obce není známo, první písemná zmínka o obci Lipoltice pochází z roku 1257, kdy v obci byla již tvrz.\n\n\n"}
{"id": "303308", "url": "https://cs.wikipedia.org/wiki?curid=303308", "title": "Enrico Berti", "text": "Enrico Berti\n\nEnrico Berti (* 3. listopadu 1935) je italský filosof, jeden z nejvýznamnějších soudobých znalců Aristotela. Je řádným profesorem filosofie na \"Università degli Studi di Padova\". Od 28. září 2001 je členem Papežské akademie věd.\n\n\n"}
{"id": "303310", "url": "https://cs.wikipedia.org/wiki?curid=303310", "title": "Günter Blobel", "text": "Günter Blobel\n\nGünter Blobel (21. května 1936 Niegosławice, Slezsko – 18. února 2018) byl německo-americký lékař, biochemik a cytolog zabývající se proteiny a proteosyntézou. V roce 1999 obdržel za objev cílení proteinů (\"protein targeting\") Nobelovu cenu za fyziologii nebo medicínu. Od roku 2001 byl členem Papežské akademie věd.\n\nKromě svých vědeckých úspěchů též podporoval přebudování Drážďan, založil občanské sdružení \"Friends of Dresden\" a finanční částku, kterou získal v rámci Nobelovy ceny (asi 820 000 Euro), věnoval na opravu drážďanského kostela Frauenkirche.\n\n"}
{"id": "303311", "url": "https://cs.wikipedia.org/wiki?curid=303311", "title": "Kamila Značkovská-Neumannová", "text": "Kamila Značkovská-Neumannová\n\nKamila Značkovská-Neumannová, též Kamilla, Lala (25. září 1900, Praha – 10. prosince 1991, Praha) byla česká překladatelka.\n\nVe dvacátých létech pracovala jako úřednice na českých zastupitelských úřadech v Záhřebu, Bělehradu, Saské Kamenici a v Sofii. V roce 1927 se provdala za ruského emigranta Jurije Značkovského. Manželství ale skončilo po krátké době rozvodem.\n\nZa 2. světové války pracovala na exilovém ministerstvu zahraničí v Londýně, po válce jako redaktorka v pražských nakladatelstvích Melantrich a Svoboda.\n\nPřekládala z ruštiny, polštiny a chorvatštiny (Maxim Gorkij, Petar Preradović, Ivan Sergejevič Turgeněv aj.). Pro edici Knihy dobrých autorů, kterou vydávala její matka Kamilla Neumannová, uvedla M. A. Bulgakova.\n\n\n\n"}
{"id": "303312", "url": "https://cs.wikipedia.org/wiki?curid=303312", "title": "Mezinárodní právo", "text": "Mezinárodní právo\n\nMezinárodní právo je souborem právních norem, které upravují právní vztahy mezi jednotlivými státy a také vztahy mezi státy a mezinárodními organizacemi. Cílem mezinárodního práva je zajistit mírovou existenci a plynulý vývoj mezinárodního společenství. Mezinárodní právo je možné chápat jako soubor \"právních norem stanovících způsoby chování, které jsou nezbytné ke spořádanému soužití lidí na této planetě a které nejsou upraveny ve vnitrostátním právu jednotlivých suverénních zemí.\" Samotná definice již zdůrazňuje těsný vztah mezinárodního práva a mezinárodního společenství, ve kterém a skrze které je toto právo uplatňováno a vykonáváno.\n\nMezinárodní právo bývá často také označováno jako mezinárodní právo veřejné, aby se tak odlišilo od mezinárodního práva soukromého, jež je subsystémem práva vnitrostátního, kterým stát upravuje soukromoprávní vztahy s mezinárodním prvkem. Název „mezinárodní právo“ pochází z latinského \"ius gentium\" (právo národů), které tvořilo součást právního instrumentária antického Říma. \"Ius gentium\" bylo ovšem vším jiným než dnešním mezinárodním právem. Jeho normy tvořila jednostranně vůle římského impéria.\n\nFormálními prameny mezinárodního práva jsou mezinárodní smlouvy, mezinárodní obyčeje, obecné právní zásady, soudní praxe a doktrína.\n\nDůležitou oblastí, kterou mezinárodní právo typicky upravuje je vymezení území a hranic státu (zvláště u států nově vznikajících). Charakteristiky státního území mohou být velmi různorodé, jelikož státy mají odlišné velikosti a formy. Státní území je trojrozměrný prostor a mezi jednotlivými částmi státního území jsou značné právní rozdíly. Pevninské území je centrální částí státního území, pobřežní moře a vzdušný prostor nad nimi mají akcesorní (vedlejší) charakter. V některých případech přímo z mezinárodního práva vyplývá, že stát vykonává územní výsost či jednotlivá práva, která z ní plynou, i tam, kde jinak územní suverenitu nemá, např. na lodích na volném moři a v letadlech ve vzdušném prostoru nad ním.\n\nProstory další kategorie, které jsou spravovány dle mezinárodního práva, jsou nazývány \"mezinárodní prostory\". Jednotlivé státy si tyto prostory nesmí přivlastňovat, platí zde zásada společného dědictví lidstva, jejímž hlavním znakem je spravedlivé rozdělení prospěchu získaného z přírodních zdrojů mezinárodního prostoru.\n\nZvláštním odvětvím mezinárodního práva je mořské právo, které obsahuje zásady, instituty a normy upravující užívání moří, vzdušného prostoru nad nimi, mořského dna a jeho podzemí.\n\nK novým odvětvím mezinárodního práva patří mezinárodní právo životního prostředí, které vzniklo v souvislosti s tím, jak se výrazně zhoršovalo životní prostředí v druhé polovině 20. století. Ochrana životního prostředí má dnes již internacionální charakter a tomu odpovídá nutnost uzavírat nejen jednostranné, ale i mnohostranné smlouvy.\n\nMezinárodní odpovědnost se postupně uplatňovala v mezinárodních vztazích od začátku 19. století. Touto odpovědností je míněna povinnost státu nést právní následky za porušení mezinárodního práva. Ve snaze předcházet mezinárodním rozporům mohou státy upozornit potenciálního porušitele mezinárodního práva na nutnost řešit vzniklý spor. Formy varování bývají různé, od nejčastěji užívané protestní nóty přes retorzi (odvetu, jež způsobuje faktickou újmu státu, který se dopustil protiprávního aktu) až po použití vojenské síly.\n\nVztah mezinárodního a vnitrostátního práva lze pojmout jako soužití dvou právních systémů, které spolu mohou buď koexistovat či se doplňovat, nebo být spolu vzájemně neslučitelné. Logicky vzato vnitrostátní právo by mělo respektovat nadřazenost práva mezinárodního. Mezinárodní právo však nestanoví žádné pravidlo o tom, jak má být přenesen obsah jeho norem do práva vnitrostátního. Spokojuje se s požadavkem, aby stát a osoby za něž nese odpovědnost, plnily závazky mezinárodního práva.\n\nJelikož se mezi těmito dvěma právními řády vytváří specifický vztah, je třeba stanovit, jaká pravidla platí a jak lze určit, které pravidlo převládá v případě konfliktu mezi nimi. Teoretici, kteří se touto otázkou zabývali, rozvinuli dva základní pohledy, které jsou aktuální doposud: dualistický a monistický. Nejstarší je teorie monistická s primátem vnitrostátního práva, později, zhruba v polovině 20. století, zformovala rakouská normativní škola monismus s primátem práva mezinárodního. Dualistická škola, typická pro zastánce právního pozitivizmu, se nejvíce rozšířila na konci 19. a v první polovině 20. století. Většina pozitivistů nahlíží na mezinárodní právo a na právo vnitrostátní jako na dva různé právní systémy, mezi kterými se nachází svrchovaný stát, jež si určuje své mezinárodněprávní vztahy ve styku s jinými státy a svůj řád vnitrostátního práva na svém území. Normy mezinárodního práva mají účinnost ve vnitrostátním právu, pouze pokud tak stát sám určí. Jiný je pohled monistů, kteří přistupují k otázce vztahu mezi mezinárodním a vnitrostátním právem na základě jednoho přirozeného práva jako základu práva obecně, například pojetí lidských práv. Právo vystavěné na tomto základu, je ucelený systém. Mezinárodní právo a právo státu jsou tak součásti téhož systému. Jelikož se jedná o stejný systém, musí obsahovat i odpověď na otázku, která norma převládá v případě konfliktu mezi normami mezinárodního a vnitrostátního práva. Odpověď současných monistů je, že v případě konfliktu převládá norma mezinárodního práva. Otázkou monistického pojetí však zůstává, nakolik primát mezinárodního práva odpovídá realitě. Tento problém se dá vyřešit pojetím, že mezinárodní a vnitrostátní právo v zásadě upravují dva různé druhy vztahů a že tedy každé z těchto práv působí ve své oblasti. Otázkou je, zda v případě vzájemného působení, např. když stát svými vnitrostátními právními úkony porušuje své mezinárodní závazky v oblasti lidských práv, budou vzniklé mezinárodněprávní problémy řešitelné na úrovni mezinárodního práva. Tento pohled se stále více těší pozornosti a označuje se jako teorie koordinace.\n\nMezinárodní právo veřejné může být recipováno (převzato) do práva vnitrostátního několika způsoby:\n\nMezinárodní právo se liší od práva vnitrostátního. Právo jako takové je spjato s nadřazeností normotvorné vůle (zákonodárce) a podřízeností subjektů, což je však mezi subjekty (suverénními státy) mezinárodního práva velmi sporné. Charakter mezinárodního práva určuje prostředí mezinárodního společenství v němž se prosazuje. Toto společenství je především společenstvím států a ve vztazích svrchované rovnosti mezi nimi, právo vnitrostátního typu prostě působit nemůže. Všechny základní instituty mezinárodního práva se proto nutně rozvíjely jinak než v systémech práva vnitrostátního. Základní vlastností mezinárodního práva je jeho souřadnost zprostředkovaná uplatňováním zásady svrchované rovnosti. Existence mezinárodního práva nepředpokládá nadřazenou, centralizovanou zákonodárnou, výkonnou a soudní moc. Státy, coby subjekty, v něm hrají dvoujedinnou, jakkoli na první pohled neslučitelnou roli. Jsou současně normotvůrci mezinárodního práva i jeho adresáty. (\"Valné shromáždění OSN zdánlivě někdy vystupuje jako celosvětový normotvůrce, při bližším posouzení však takovéto tvrzení neobstojí. Akty Valného shromáždění jsou jednak pro státy toliko právně nezávaznými doporučeními, a také jsou tyto akty z velké části určeny k regulaci vnitřních poměrů OSN a představují jen jakési „vnitřní\" právo mezinárodní organizace.\") Z povahy mezinárodního práva se odvíjí decentralizovaný výkon donucovacích pravomocí samotnými státy - subjekty mezinárodního práva. Donucování v režii jednotlivých států, jejichž reálná síla i mocenský vliv se výrazně liší, není optimální k zajištění efektivity mezinárodního práva. Na druhé straně je to státní moc, která je i v dnešní době nejúčinnějším garantem dodržování mezinárodního práva.\n\nMezinárodní právo stále ještě hledá svou stabilizovanou podobu, jak materiálně, tak formálně. Nedosahuje preciznosti a detailnosti vyspělého práva vnitrostátního. Mezinárodní právo je doposud právem částečně nepsaným. Historické okolnosti vedly k tomu, že tomuto právu v minulosti vládl mezinárodní obyčej, jež je pojmově méně jistý a ne tak určitý jako právo psané. I přes neustále vzrůstající počet psaných pravidel, nadále zůstává mnoho norem obyčejových, nepsaných. Obyčejová normotvorba si tak zachovává svou významnou roli, protože rychleji reaguje na vývoj společensko-politických okolností, jež mají stálý vliv na rozvoj mezinárodního práva.\n\nJednu z hlavních změn, jež jsou charakteristické pro soudobé proměny mezinárodního práva, představuje stále větší diverzifikace jeho subjektů. Dnešní mezinárodní společenství je mnohem pestřejší a tím i složitější, než tomu bývalo v dobách, kdy byl jediným subjektem mezinárodního práva stát.\n\nStát se stává subjektem současného mezinárodního práva již tím, že svou státnost diplomaticky a mocensky prosadí a udrží ji. Stát se stává členem mezinárodního společenství a jeho právních řádů pouhým faktem své existence, nikoliv aktem uznání ze strany ostatních států. Jsou to především státy, a to státy suverénní, jež jsou adresáty norem mezinárodního práva.\n\nNárod není subjektem mezinárodního práva, jestliže se na něj hledí jako na skupinu jednotlivců vykazující společné znaky (jazyk, kulturu, území aj.). Pokud se však organizovanost národa projevuje výkonem veřejné moci vůči obyvatelstvu na určitém území, jedná se o nově se utvářející územně politickou jednotku. Tento rodící se stát již má způsobilost k právům a povinnostem, neboť jeho orgány lze pokládat za orgány povstaleckého hnutí. Povstání je vždy jevem přechodným, jeho existence není cílem, nýbrž prostředkem k převzetí moci na povstaleckém území. Povstalecké hnutí může být označeno jako dočasný subjekt mezinárodního práva.\n\nMezinárodní společenství tvoří, kromě trvalých subjektů, i útvary jejichž subjektivita a způsobnost k právům je omezena a často i odvozena, například i proto, že vznikají z vůle států nebo ze specifických příčin (např. pomoc v charitativní oblasti). Některé útvary tohoto typu se zachovaly, jiné ztratily svůj význam a jiné opět vznikají. Jedná se například o Svatý stolec, Mezinárodní výbor Červeného kříže či Svrchovaný řád maltézských rytířů.\n\nDůležitost těchto měst je dána jejich strategickou polohou či náboženskou výjimečností, někdy se jednalo o vyřešení územního problému mezi proti sobě stojícími státy. Tyto územní celky byly často neutralizovány a nacházely se pod mezinárodní kontrolou. Lze uvést historické příklady: Západní Berlín, Terst, Klajpeda, Jeruzalém.\n\nK subjektům mezinárodního práva lze počítat mezinárodní organizace mezivládní či mezistátní. Jsou to sdružení států, která na základě mezinárodní smlouvy trvale vykonávají určité úkoly pro členské státy, a to vlastním jménem a vlastními orgány. Mezinárodní organizace mezivládní mají práva a povinnosti vyplývající z obsahu mezinárodního práva. Počet mezinárodních organizací se v současnosti odhaduje zhruba na jeden tisíc. Odpovědností mezinárodních organizací se na svých každoročních zasedáních zabývá Komise Organizace spojených národů pro mezinárodní právo.\n\nO postavení jednotlivců z hlediska mezinárodního práva přetrvávají nejednotné doktrinální názory. Dle restriktivního výkladu, nemají jednotlivci normotvornou způsobilost, nemohou tudíž být subjekty mezinárodního práva. V současnosti se však v nauce mezinárodního práva šíří pojetí, že z mezinárodního práva mohou vyplývat práva a závazky přímo pro jednotlivce.\n\nMezinárodní právo se začalo vyvíjet již v období starověku. Do podoby, v jaké je známo dnes v Evropě, se mezinárodní právo začalo formovat od doby, kdy Evropa byla uspořádána jako systém svrchovaných států. Tento vývoj byl velmi intenzivní po nastolení Vetsfálského míru, po uzavření smluv v Münsteru a Osnabrücku roku 1648.\n\nDalší rozvoj mezinárodního práva předpokládal souběžnou existenci více nezávislých politických územních celků, dostatečně četné a intenzivní vzájemné styky těchto celků i překonání politiky egocentrismu a izolacionalismu, jež po dlouhá staletí provázela koexistenci mocenských útvarů. Tradiční mezinárodní právo mělo zajistit koexistenci států v mezinárodním společenství podporou jejich vzájemných vztahů. Jelikož bylo povoláno upravovat vztahy mezi subjekty, které disponovaly svrchovanou, tj. „nejvyšší“ mocí, muselo především vzájemně ohraničit (definovat) výkon moci jednotlivých států, a tím mezi nimi minimalizovat konflikty. Moc státu se v tomto pojetí uskutečňovala uvnitř pomyslných mantinelů. Každý stát měl vyhrazen prostor, do něhož jiný stát neměl zásadně přístup (zákaz vměšování do vnitřních záležitostí). Mezinárodní právo prokazovalo svou společenskou potřebnost a užitečnost zejména tím, že jeho normy omezovaly svrchovanost států na recipročním základě, což je výhodné pro obě strany vztahů (např. zákaz používat v ozbrojeném konfliktu některé druhy zbraní). Tradičně uplatňované „právo koexistence“ přešlo postupně do vyššího stádia „práva spolupráce“. Jeho základní funkcí se stala ochrana a uspokojování společných cílů a zájmů, jejichž okruh ovšem není snadné přesně určit. Pokrok v mezinárodním právu lze spatřovat v rozšiřování okruhu společných zájmů a cílů, které mezinárodní právo chrání. Pokrokovým je např. zřetelný vývoj posledních let k ochraně demokracie a politického pluralismu. Dalším aspektem pokroku, jenž je nedílně spjat s předchozím, je zvyšování efektivity norem souvisejících s ochranou lidských práv.\n\nSoučasný vývoj mezinárodního práva nepostrádá dynamiku. Upravuje nové oblasti mezinárodních vztahů (ekologie, odzbrojení aj.) v nových prostředích (kosmický prostor, dno oceánu, nebeská tělesa aj.). Vniká do sféry dříve vyhrazené výlučně vnitrostátnímu právu (např. úpravou vztahů mezi státem a občany). Postupně přejímá některé rysy vyspělého vnitrostátního práva a vtahuje do svého systému nové subjekty, zvláště pak jednotlivce.\n"}
{"id": "303313", "url": "https://cs.wikipedia.org/wiki?curid=303313", "title": "Stanislav Neumann", "text": "Stanislav Neumann\n\nJméno a příjmení Stanislav Neumann se může vztahovat k následujícím osobnostem:\n\n"}
{"id": "303314", "url": "https://cs.wikipedia.org/wiki?curid=303314", "title": "Cestovní pas Spojených států amerických", "text": "Cestovní pas Spojených států amerických\n\nCestovní pas Spojených států amerických je cestovní doklad pro občany Spojených států, který jim umožňuje vycestovat do zahraničí. Je vydáván Ministerstvem zahraničí. Platí ve všech státech světa, s výjimkou Severní Koreje. \n\n"}
{"id": "303315", "url": "https://cs.wikipedia.org/wiki?curid=303315", "title": "Záskalí (Hodkovice nad Mohelkou)", "text": "Záskalí (Hodkovice nad Mohelkou)\n\nZáskalí ( \"\") je severní částí Hodkovic nad Mohelkou rozprostírající se na úbočí vrchu Javorník (684 m) podél staré cesty z Hodkovic do Liberce. Stavení je několik desítek (37 domů a 97 obyvatel při sčítání roku 2001) a více než polovina slouží již jen jako víkendové chalupy. Záskalí se dělí na dvě části, Dolní a Horní. V obou staví hromadná doprava a v dřívějších dobách byla v Horním Záskalí i hospoda, která ale již před lety zanikla.\n\nNa stoupající klikaté silnici, kolem které je Záskalí situováno, se každoročně pořádají závody do vrchu.\n"}
{"id": "303317", "url": "https://cs.wikipedia.org/wiki?curid=303317", "title": "Nicola Cabibbo", "text": "Nicola Cabibbo\n\nNicola Cabbibo (10. dubna 1935 Řím – 16. srpna 2010 tamtéž) byl italský jaderný fyzik známý pro své výzkumy slabých jaderných interakcí. Byl prezidentem italského Národního ústavu jaderné fyziky (1983–1992), od 6. dubna 1993 až do své demise 18. června 2010 byl prezidentem Papežské akademie věd (členem se stal v roce 1986).\n"}
{"id": "303320", "url": "https://cs.wikipedia.org/wiki?curid=303320", "title": "Atari Terror", "text": "Atari Terror\n\nAtari Terror je česká rocková kapela hrající od roku 2004.\n\nHudební žánr skupiny by se dal popsat jako moderní crossover s širokým záběrem hudebních stylů (hardcore, metal, punk, ska, country, ...). Členové skupiny mezi své hudební vzory řadí škálu umělců počínaje Johnny Cashem a Peterem Gabrielem, Sepulturou a Panterou konče. Pro skupinu jsou typické dva mužské hlasy.\n\nSkupina vznikla v roce 2004.\n\nV létě roku 2005 skupina vydala promo desku \"Part 1: The Rise of Motofoko – First Blood\"\na vydala se turné po českých klubech a festivalech.\nV roce 2006 kapela zvítězila v hudební soutěži Šiba Music Chance, o rok později pak přidala vítězství v soutěži Jack Daniel´s Music a v rámci ní odletěli do Nashville reprezentovat Českou republiku na Global Music Event. V té době se objevili například v pořadu Noc s Andělem.\n\nV červenci 2007 vystoupili v Polsku. 21. listopadu pokřtili desku \"\" v Retro Music Hall. Jednalo se o historicky první přenos koncertu prostřednictvím internetu z ČR na portál Second Life a Bandzone.cz. Hlavními partnery byly Radio Wave a Český rozhlas online. V březnu roku 2008 vydala skupina videoklip „Attention!“. Během roku kapela koncertovala na Ukrajině (Rivne) nebo v Německu (Berlín). Počátkem roku 2009 měl premiéru videoklipu „Motofoko“. 9. června předskakovala skupina spolu s the.switch americké kapele Korn na jejich koncertu v Praze. Při té příležitosti umístili na internet na čtrnáct dní ke stažení celé své album \"Part 2: Attention!\".\n\nV červnu 2009 přispěli písní Holduj tanci, pohybu na CD Hudba stoprocentních mužů aneb Na shledanou v lepších časech, které je poctou legendární trojici Voskovec, Werich, Ježek. S touto písní skupina živě vystoupila v ČT v pořadech Noc s Andělem a Události v kultuře.\n\nKoncem roku 2009 došlo ke změně jednoho ze zpěváků – Ludvíka nahradil Broňa Míka z českobudějovických Satisfucktion.\n\nV listopadu 2011 vyšla pouze digitálně \"deska\" Part 3: Final Warning, v dubnu 2013 nové rozšířené vydání (\"Extended version\").\n\n19. prosince 2014 oslavila skupina v pražské Akropoli desáté narozeniny velkým koncertem s mnoha hosty. \n\nV květnu 2015 vyšlo pětipísňové EP \"Part 4: Divine Termination.\"\n\nPro rok 2017 si skupina \"naordinovala \" pauzu, kterou přerušila pouze 7.6., když předskočila skupině Gojira. \n\n\n\n\n\n\n\n"}
{"id": "303322", "url": "https://cs.wikipedia.org/wiki?curid=303322", "title": "Internetové bankovnictví", "text": "Internetové bankovnictví\n\nInternetové bankovnictví nebo online bankovnictví či e-banking je jedna z nejoblíbenějších metod obsluhy bankovních účtů a kontaktu klienta s bankou přes webové rozhraní, vedle telefonního bankovnictví jedna z metod přímého bankovnictví. Jestliže se klient k internetu připojuje pomocí vestavěného prohlížeče mobilního telefonu a jeho prostřednictvím ke svému účtu, jde o WAP banking. Přímé bankovnictví umožnil až prudký rozvoj informačně-komunikačních technologií v posledních desítkách let. Jedná se o služby, které umožňují komunikaci mezi klientem a bankou, bez toho aby klient musel být fyzicky přítomen v pobočce banky, a to nepřetržitě 24 hodin denně po celý rok.\n\nPomocí internetového bankovnictví klient může spravovat své bankovní účty, například zjistit aktuální zůstatky, zadat jednorázový nebo trvalý příkaz k úhradě a podobně. Z hlediska klienta je výhodou rychlý, levný a snadný přístup k účtu (poplatky u internetového bankovnictví bývají nejnižší, navíc příkaz se splatností aktuální den bývá možné zadat i po ukončení provozní doby poboček banky), z hlediska banky úspora pracovníků na přepážkách. Nevýhodou mohou v některých případech být bezpečnostní problémy, protože informace a příkazy se předávají z často nedostatečně zabezpečených počítačů klientů přes běžné internetové spojení. Stejně jako mají svá bezpečnostní rizika WAP banking a telefonní bankovnictví.\n\nTato možná slabina internetového bankovnictví je však dnes u většiny bank vyřešena zabezpečeným šifrovaným spojením pomocí https protokolu, a současnou komparací internetových klíčů, uložených v počítačích klienta a na serverech banky. Autorizace uživatele je navíc prováděna pomocí speciálního kódu, který je pomocí SMS zprávy zaslán bankou na klientem vybrané číslo mobilního telefonu. (např.) Problémem internetového bankovnictví v Česku je, že čeští uživatelé si i přes doporučení odborníků nemění hesla nebo si je mění pouze výjimečně. Rizikem bank je, že pokud je nový účet zakládán prostřednictvím internetu, doklady žadatele o založení účtu kontroluje pouze kurýr, který nemusí odhalit zfalšování dokladů.\n\n„Tato služba byla poprvé nabídnuta již počátkem 80. let, čtyřmi hlavními bankami New Yorku (Citibank, Chase Manhanttan, Chemical a Manufacturers Hanover). Chemical bank představila svůj bankovní produkt Pronto pro jednotlivce a Pronto Business Banker pro malé podniky již roku 1983. Její jednotliví zákazníci platili měsíční poplatek 12 USD měsíčně za dial-up službu, která jim umožňovala spravovat elektronické záznamy šekových knížek a osobních rozpočtů, zjistit historii a zůstatky účtů (včetně zúčtovaných šeků), převádět prostředky mezi běžnými a spořicími účty, a nejlepší ze všeho, realizovat elektronické platby cca 17000 obchodníkům. Navíc mohli obdržet informace o cenách akcií za další poplatek účtovaný za minutu.“\n\nDá se říci, že tato služba je dodnes považována za první poskytnutí internetového bankovnictví vůbec. Ovšem skutečná revoluce v bankovním sektoru nastala až v 90. letech minulého století na přelomu tisíciletí. V roce 1995 vstupuje na trh Security First Network Bank, jakožto první čistě internetová banka na světě. Koncept čistě internetové banky dnes provozuje celá řada bankovních institucí a v poslední době se těší velké oblibě nejen mezi jejími klienty, ale i u nich samotných. Jelikož díky snížení nákladů na provoz bankovní pobočky, nebo možnosti se připojit k bankovnímu účtu v podstatě odkudkoliv, se tato varianta bankovnictví jeví jako nejefektivnější a zároveň nejpřívětivější pro klienta samotného.\n\nČeské banky své internetové bankovnictví často nabízejí pod zvláštní produktovou značkou, příkladem může být internetové bankovnictví České spořitelny označované jako \"Servis 24\". První vyspělé internetové bankovnictví nazvané \"eKonto\", zpřístupňované pomocí internetového klíče, SMS nebo zpoplatněné kalkulačky v ČR nabízela eBanka. V roce 2008 Raiffesenbank eBanku převzala a internetové klíče postupně přestala nabízet, přihlášení lze tak využít jen SMS nebo kalkulátory.\n\nZabezpečení internetového bankovnictví se u jednotlivých bank liší, většina z nich ale k přenosu dat používá šifrované SSL spojení. Mezi další základní způsoby autentizace klienta banky patří použití uživatelského jména, které banka přiděluje svým klientům při zřízení služby, v kombinaci s bezpečnostním heslem, které si klient může měnit dle libosti. Každé uživatelské jméno je neměnné a unikátní, tak aby nedošlo k záměně klientů. Dalším ze základních ověřovacích prvků bank je autorizační SMS obsahující jedinečný kód, pomocí kterého se klient hlásí do bankovní aplikace, nebo pomocí něj potvrzuje transakce. Mezi další způsoby autorizace klienta v on-line prostředí patří užití autentizačního kalkulátoru, který používá šifrovací algoritmy bez přímého napojení na klientův počítač, což umožňuje generalizaci unikátního hesla pro vstup do systému. Poslední obvykle používanou metodou zabezpečení systému internetového bankovnictví je užití klientského certifikátu. Ten identifikuje uživatele a příslušný server, čímž zajišťuje komunikaci mezi těmito dvěma subjekty pomocí přenosu šifrovaných dat. Na rozdíl od autentizačního kalkulátoru je klientský certifikát nahrán a tak vždy propojen s počítačem uživatele.\n\n„Zabezpečení komunikace mezi klientem a bankou v rámci internetového bankovnictví obvykle bývá řešeno standardním protokolem SSL (HTTPS). Většina českých bank pro svou identifikaci používá certifikáty vydané obecně uznávanými autoritami – VeriSign, druhou možností je použití certifikátu vydaným národními certifikačními autoritami (v ČR např.I.CA)“\n\nInternetové bankovnictví lze dělit do několika kategorií, nebo lépe řečeno sub-kategorií, které se od sebe liší pouze v detailech a způsobu přístupu na Internet.\n\nJedná se o typ internetového bankovnictví, který může svou mobilitou mást i samotné banky ke kategorizaci do mobilního bankovnictví, což je však omyl. Veškerá komunikace klienta s bankou probíhá přes Internet, pomocí téměř klasického webového prohlížeče zobrazeného na PDA displeji, což je samozřejmě doménou internetového bankovnictví. Na druhou stranu možnost nosit zařízeni stále při sobě je typickým znakem mobilního bankovnictví. Samotné zařízení PDA (Personal Digital Assistant) tak lze teoreticky označit jako průnik obou kanálů bankovnictví, jak internetového, tak i mobilního. Samotná komunikace mezi bankou a klientem, podobně tak její zabezpečení probíhá stejně jako na osobním počítači.\n\nNeboli také domácí bankovnictví, jedná se o službu podobnou internetovému bankovnictví jako takovému. Hlavní rozdíl mezi klasickým internetovým bankovnictvím a domácím bankovnictvím je ten, že komunikace mezi klientem a bankou neprobíhá skrze webový prohlížeč, ale skrze speciální software banky. To na jednu stranu omezuje typickou volnost a mobilitu internetového bankovnictví, avšak na druhou stranu zaručuje značně větší bezpečnost v komunikaci mezi klientem a bankou.\n\nIPTV, neboli internetová televize, je technologie, která prakticky spadá do kategorie internetového bankovnictví, avšak někdy bývá zařazována do specifické kategorie televizního bankovnictví. Podstatou této technologie je umožnění oboustranné komunikace mezi klientem a bankou. K této komunikaci dochází skrze internetový protokol a televizní rozhraní za pomoci telefonní linky a klávesnice připojené k televizi. O IPTV se tedy dá říci, že je jakousi obdobou home bankingu a to nejen ve způsobu domácího použití, ale i co se týče hlavních parametrů jako například bezpečnost, cena, mobilita a komfort.\n\n\n"}
{"id": "303330", "url": "https://cs.wikipedia.org/wiki?curid=303330", "title": "Ostrava hlavní nádraží", "text": "Ostrava hlavní nádraží\n\nOstrava hlavní nádraží je železniční stanice v Ostravě–Přívoze na adresách Wattova 1047/21 a Nádražní 164/215 ležící na železniční trati Přerov - Bohumín, ze které v této stanici odbočuje trať do Valašského Meziříčí. Na území města se nachází též železniční stanice \" Ostrava-Svinov, Ostrava střed, Ostrava-Stodolní, Ostrava-Vítkovice, Ostrava-Kunčice, Ostrava-Mariánské Hory, Ostrava-Třebovice, Ostrava-Bartovice, Ostrava-Kunčičky a Polanka nad Odrou \" .\n\nStanice je důležitým dopravním uzlem. Zastavují zde vlaky všech kategorií Českých drah a také soukromých dopravců RegioJet a LEO Express. Stanicí procházejí, nebo z ní vycházejí tratě:\n\n\nPrvní vlak přijel na nově postavené přívozské nádraží 1. května 1847. Nádraží, ležící na mezinárodní trati Krakov – Vídeň (Severní dráha císaře Ferdinanda), získávalo spolu s rozvíjejícím se průmyslem a těžbou uhlí na významu. V roce 1869 byla k nádraží napojena trať do Frýdlantu nad Ostravicí. S Moravskou Ostravou přívozské nádraží spojovala od srpna 1894 tramvajová trať.\n\nV letech 1892–1893 byly k prostorově nevyhovující budově přistavěny budovy nové, charakteristické svým červeným režným zdivem.\n\nV polovině šedesátých let 20. století bylo rozhodnuto v rámci plošné přestavby původní historické části Ostravy (zvaná oblast Ostrava – sever) o vybudování nové odbavovací haly Hlavního nádraží. Nová hala se stala nejpůsobivější ukázkou bruselského stylu v Ostravě. Stavbu projektoval brněnský architekt Lubor Lacina (1920–1998), žák Bohuslava Fuchse a Jiřího Krohy, v roce 1967. Stavba byla dokončena o osm let později. Spolu se sochařkou Sylvií Lacinovou-Jílkovou vytvořili stavbu propracovanou do posledního detailu. Součástí návrhu bylo i stylové interiérové vybavení. Vrcholem stavby je však řešení přednádraží. Díky tvarově důvtipnému řešení zastřešení, prostoru ve tvaru zaoblené trojcípé hvězdy, se cestující dostávají z nádraží k jednotlivým třem dopravním prvkům – k parkovišti s taxíky, k tramvajím a k trolejbusům a autobusům.\n\nProstor je doplněn kašnou s plastikou přestavující kytici z tepané mědi od Sylvy Lacinové-Jilkové z roku 1973. Kruhový otvor v zastřešení nad kašnou vytváří důmyslné pohledy na hlavní prosklenou fasádu nádražní budovy, tvořenou rytmickými vertikálně členěnými pásy a doplněnou o vitráže malíře O. Vašici. Ty představovaly různá období z historie Ostravy. Stavba z přelomu šedesátých a sedmdesátých let je ukázkou kvalitní architektonické práce. Více než dvacet let provozu se však na stavbě podepsalo. Postupně mizely jednotlivé prvky originálního vybavení, přibývaly vnitřní úpravy, na zastřešení přednádraží bylo na konci 20. století odstraněno spodní krytí konstrukce a ta tak ztratila část své estetičnosti.\n\nPoslední přestavba změnila povrchovou úpravu budovy. Původní červenohnědé páskové keramické obklady byly nahrazeny velkoformátovými fasádními deskami. Kolem prosklené fasády je nově šambrána z tmavěmodrých skleněných desek, která popírá tektoniku stavby. Místo vitráží je přední skleněná stěna doplněna nápisy „Ostrava“ a „Hlavní nádraží“.\n\nSoučástí železniční stanice Ostrava hlavní nádraží jsou také obvody Ostrava levé nádraží a Ostrava pravé nádraží sloužící výhradně nákladní dopravě a obvod Báňské nádraží, kam patří také tzv. Uhelné nádraží s nástupišti směr Frýdlant nad Ostravicí, zastávka Ostrava–Stodolní a nádraží Ostrava střed. Z Báňského nádraží, konkrétně v obvodu Ostrava střed, odbočuje z železniční stanice Ostrava hlavní nádraží Báňská dráha.\n\n\n\n"}
{"id": "303332", "url": "https://cs.wikipedia.org/wiki?curid=303332", "title": "Ignacio Rodríguez-Iturbe", "text": "Ignacio Rodríguez-Iturbe\n\nIgnacio Rodríguez-Iturbe (* 8. března 1942 v Caracasu ve Venezuele) je americký hydrolog, profesor na Princetonské univerzitě. Jeho hlavní oblastí zájmu je dynamika interakcí mezi klimatem, půdou a vegetací. Jde o jednoho z nejuznávanějších hydrologů, obdržel nejprestižnější ocenění ve svém oboru, včetně \"Robert E. Horton Medal\" (1998) a \"Stockholm Water Prize\" (2002) za své zásluhy o rozvoj hydrologie. Od roku 2008 je členem Papežské akademie věd a od roku 2010 je členem Národní akademie věd Spojených států amerických. Je laickým členem Opus Dei, je ženatý a má pět dětí, jeho syn působí ve Venezuele jako kněz Opus Dei.\n\n\n"}
{"id": "303338", "url": "https://cs.wikipedia.org/wiki?curid=303338", "title": "Válek", "text": "Válek\n\nČeské příjmení Válek a Válková nese více různých osobností:\n\n\n"}
{"id": "303347", "url": "https://cs.wikipedia.org/wiki?curid=303347", "title": "Velký Ik", "text": "Velký Ik\n\nVelký Ik ( , ) je řeka v Baškortostánu a v Orenburské oblasti v Rusku. Je 341 km dlouhá. Povodí má rozlohu 7 670 km².\n\nPramení na západních svazích Jižního Uralu. Ústí zprava do Sakmary (povodí Uralu).\n\nZdrojem vody jsou převážně sněhové srážky.\n"}
{"id": "303351", "url": "https://cs.wikipedia.org/wiki?curid=303351", "title": "Velký Kizil", "text": "Velký Kizil\n\nVelký Kizil ( ) je řeka v Baškortostánu s dolním tokem v Čeljabinské oblasti v Rusku. Je 155 km dlouhá. Povodí má rozlohu 1 870 km².\n\nPramení v horském hřbetu Uraltau. Po celé své délce teče převážně jihovýchodním směrem. Ústí zprava do Uralu u obce Kizilskoje.\n\nŘeka je splavná.\n"}
{"id": "303357", "url": "https://cs.wikipedia.org/wiki?curid=303357", "title": "Sim (přítok Belaji)", "text": "Sim (přítok Belaji)\n\nSim ( ) je řeka v Baškortostánu a v Čeljabinské oblasti v Rusku. Je 239 km dlouhá. Povodí má rozlohu 11 700 km².\n\nPramení na západních svazích Jižního Uralu. Na horním toku teče v úzké dolině. Na dolním toku je říční údolí široké a na mnoha místech bažinaté. V povodí řeky se nachází krasové území a při malém stavu vody se v délce přibližně 40 km ztrácí tok řeky pod zemí. Ústí zprava do Belaji (povodí Kamy) na 561 říčním kilometru.\n\nZdrojem vody jsou převážně sněhové srážky. Průměrný roční průtok vody ve vzdálenosti 103 km od ústí činí 47,9 m³/s. Zamrzá v listopadu a rozmrzá v dubnu.\n\nVodní doprava je možná na dolním toku. Na řece leží města Sim, Miňjar a Aša.\n"}
{"id": "303358", "url": "https://cs.wikipedia.org/wiki?curid=303358", "title": "Theodora Angelovna", "text": "Theodora Angelovna\n\nTheodora Angelovna (1180/1185 – 23. června 1246, Kahlenberg) byla rakouská vévodkyně a příbuzná byzantského císaře Izáka II.\n\nTheodora byla snad vnučkou či praneteři byzantského císaře a po jeho dočasném návratu na byzantský trůn v létě roku 1203 se rakouský vévoda Leopold VI., nadšený bojovník proti kacířům rozhodl znovu spojit svůj rod s byzantskou dynastií.\nVelkolepá svatba se konala již koncem roku 1203]ve Vídni a Leopold musel zažádat o papežskou dispenz, jenž by zrušila předchozí zasnoubení s dcerou českého krále Přemysla Otakara I. Papež se změnou sňatkového plánu souhlasil až na začátku ledna 1204 a krátce poté prosákla informace o palácovém převratu v Konstantinopoli a Izákově smrti.\n\nTheodora dala svému choti sedm potomků a často se musela smiřovat s jeho nepřítomností, když harcoval po bojištích evropského kontinentu a Svaté země. Roku 1226 se proti vévodovi vzbouřil syn Jindřich a obsadil Hainburg odkud svou matku vyhnal \"\"s hanbou a nadávkami\"\".\nLeopold zemřel roku 1230 a vlády nad Rakouskem se ujal syn Fridrich, který měl neobyčejný dar se znepřátelit se všemi sousedními zeměmi. Po roce 1233 přestal respektovat mírové smlouvy a znovu se dostal do sporu se sousedy. Matce Theodoře zabavil vdovský majetek a ta byla nucena hledat azyl nejprve v českém království na dvoře krále Václava I. a poté na dvoře císaře. Nezdárný syn jí údajně ohrožoval i na osobní svobodě.\n\nZbytek života strávila Theodora jako jeptiška v Kahlenbergu a zemřela týden po Fridrichově smrti v bitvě na Litavě. Byla pohřbena v klášteře Klosterneuburg.\n\n"}
{"id": "303365", "url": "https://cs.wikipedia.org/wiki?curid=303365", "title": "Administrativní dělení Kostariky", "text": "Administrativní dělení Kostariky\n\nKostarika je jako celek unitární stát. Administrativně se člení do \"7\" provincií. Ty jsou dále rozděleny do 81 kantonů a 473 distriktů.\n"}
{"id": "303368", "url": "https://cs.wikipedia.org/wiki?curid=303368", "title": "Şirvanský národní park", "text": "Şirvanský národní park\n\nŞirvanský národní park ( , ) je národní park v Ázerbájdžánu.\n\nByl vybudován 5. července 2003 dekretem prezidenta Ázerbájdžánu Hejdara Alijeva na ploše 543,74 km ve správních oblastech (rajón) Neftçala a Salyan.\n\nŞirvanský národní park je neobyčejně bohatý na ptactvo. Vzácné a cenné druhy ptáků (např. turaj, drop malý, drop velký, labuť, plameňák atd.) přezimovávají a hnízdí v bažinatých oblastech. Srnec je nejrozšířenějším savcem v této krajině.\n\n"}
{"id": "303374", "url": "https://cs.wikipedia.org/wiki?curid=303374", "title": "Ordulf Saský", "text": "Ordulf Saský\n\nOrdulf, též \"Otto\" (1022–28. března 1072), z rodu Billungů, byl od roku 1059 až od své smrti vévoda saský.\n\nByl jedním ze synů vévody Bernarda II. a Eiliky ze Schweinfurtu. Roku 1042 se stal díky sňatku s Wulfhildou, dcerou Olafa II. Norského, spojencem jejího bratra Magnuse. Ihned po svatbě zabil švagrova protivníka Haralda.\nJeho druhou ženou se stala Gertruda z Haldenslebenu, dcera hraběte Konráda.\n\nPřes deset let trávil vévoda marným bojem proti Slovanům. Zemřel roku 1072 a byl pohřben v kostele Svatého Michala v Lüneburgu.\n\n"}
{"id": "303376", "url": "https://cs.wikipedia.org/wiki?curid=303376", "title": "Maločlencovití", "text": "Maločlencovití\n\nMaločlencovití (Cryptophagidae) je čeleď brouků, která má zástupce ve všech ekozónách. Zatím bylo popsáno kolem 800 druhů a mnoho druhů ještě čeká na své objevení. Larva i dospělý brouk se živí převážně houbami, ale žijí i v zetlelém dřevu a obydlích savců a ptáků, kde se živí srstí a peřím. Tito brouci jsou převážně malí nebo velmi malí.\n\n"}
{"id": "303380", "url": "https://cs.wikipedia.org/wiki?curid=303380", "title": "Uršak", "text": "Uršak\n\nUršak ( , ) je řeka v Baškortostánu v Rusku. Je 193 km dlouhá. Povodí má rozlohu 4 230 km².\n\nÚstí zleva do Belaji (povodí Kamy) na 504 říčním kilometru.\n\nZdrojem vody jsou převážně sněhové srážky. Průměrný roční průtok vody činí 13,5 m³/s. Zamrzá v listopadu a rozmrzá na konci dubna až v květnu.\n"}
{"id": "303382", "url": "https://cs.wikipedia.org/wiki?curid=303382", "title": "Koloskopie", "text": "Koloskopie\n\nKoloskopie neboli kolonoskopie je metoda vyšetření tlustého střeva, případně tenkého střeva, endoskopem (optický přístroj k vyšetřování tělních dutin a dutých orgánů). Provádí se při podezření na hemoroidy, zánětlivé a nádorové onemocnění tlustého střeva. Lékař může takto nejen diagnostikovat jakékoli známky zánětu, polypy nebo nádory, ale i odebírat vzorky tkání pro histologické vyšetření nebo provádět menší léčebné zákroky.\nKolonoskopie jako vyšetřovací metoda byla zavedena kolem roku 1970. Přístroje byly zprvu vybaveny vláknovou optikou. Takový přístroj je tvořen ohebnou „hadicí“ se svazkem světlovodných vláken využívajících fyzikálního principu totální reflexe, dalším svazkem vláken k osvětlení jinak tmavého střeva a pracovním kanálem. Na zevním konci je vybaven okulárem, ve kterém se obraz opět skládá, a mechanizmem k řízení ohybného konce přístroje.\n\nV posledních dvaceti letech byly tyto přístroje nahrazeny videokolonoskopy, které jsou na vnitřním konci vybaveny CCD senzorem, který převádí optický signál na elektrický. Tento je následně digitálně zpracováván. Vedle samotného kolonoskopu je součástí přístroje tzv. endoskopická věž s jednotkou ke zpracování obrazu, zdrojem světla, monitorem, záznamovým zařízením, odsávačkou, jednotkou k oplachu, případně dalším příslušenstvím.\n\nProtože tlusté střevo za normálních podmínek obsahuje tuhou stolici, je základním předpokladem k úspěšnému vyšetření jeho vyprázdnění. K tomu je nutno vypít dostatečné množství prázdnícího roztoku, obvykle den předem. V posledních letech se prosazuje dělená příprava s vypitím části roztoku ještě v den vyšetření brzy ráno (minimálně čtyři hodiny před vyšetřením). Takový režim vede k lepšímu vyčištění střeva . Z používaných látek se jedná o makrogolové roztoky, fosfátové soli nebo kombinované přípravky s projímadly. Dále je nutno několik dní před vyšetřením vynechat potravu s obsahem nestravitelných rostlinných zbytků (slupky, jádra, zrníčka) a některé léky (zejména preparáty železa), které zhoršují vyprazdňování. Den před vyšetřením je možno jen pít tekutiny, případně v dopoledních hodinách konzumovat malé množství lehce stravitelné kašovité stravy. Je výhodou, pokud pacient takovou dietu dodržuje již dva až tři dny před vyšetřením.\n\nVyšetření je v současné době pro pacienta již dobře snesitelné. Standardem je injekční podání léků k celkovému zklidnění a utlumení bolesti před výkonem. Případně je možno vyšetření provést i v celkové anestezii. Zahajuje se většinou pohmatovým vyšetřením řitního kanálu a svěrače. Přístroj se poté konečníkem zavádí postupně do celého tlustého střeva. Podle potřeby je většinou možno vyšetřit i konečnou část tenkého střeva, což je obvyklé místo výskytu střevních zánětů, zejména Crohnovy choroby. Při vytahování se střevo podrobněji prohlíží, je možno odebírat vzorky tkáně k mikroskopickému vyšetření či provádět některé léčebné zákroky. Během vyšetření se monitorují fyzikální funkce vyšetřovaného (srdeční frekvence, okysličení krve, stav vědomí), úroveň bolesti. Celková délka kolonoskopického vyšetření se může pohybovat od 15 minut do jedné hodiny. Ihned po zákroku se pacient dozví výsledek. Výsledky histologického vyšetření jsou známy zhruba za týden.\n\nPo výkonu pacient obvykle zůstává nějakou dobu sledován na endoskopickém pracovišti. Vzhledem k podané premedikaci je nutné, aby měl pacient na cestu domů doprovod, ideálně odvoz osobním automobilem. Sám vyšetřovaný po podání premedikace nesmí v ten den vykonávat činnosti vyžadující větší pozornost, zejména řízení motorového vozidla či obsluhu strojů. Pokud je při vyšetření odstraňován polyp nebo prováděn jiný zákrok, je nutné dietní omezení i po výkonu. O přesném režimu nemocného informuje lékař.\n\nSlouží k vyšetření střeva při podezření na jeho nemoci, zvláště nádorová či zánětlivá. Provádí se při nejasných bolestech břicha, déletrvajících zažívacích potížích, známkách krvácení do stolice. Je součástí vyšetření u chudokrevnosti z neznámé příčiny, váhového úbytku nebo řady dalších příznaků, které jsou spojeny s nemocemi střeva. Vzhledem k vysokému výskytu rakoviny tlustého střeva a konečníku byl v České republice zaveden program screeningu kolorektálního karcinomu. Slouží k vyhledávání polypů nebo časných stádií rakoviny. Ke kolonoskopii se tak dostávají lidé, kteří měli pozitivní test na skryté krvácení do stolice, nebo se v rámci tohoto programu vyšetření provádí i u lidí nad 55 let zcela bez potíží, kteří se pro ně rozhodnou.\n\nDále je doporučováno vyšetřování nemocných bez příznaků, pokud jejich blízký pokrevní příbuzný měl zjištěnou rakovinu tlustého střeva, nebo u příslušníků rodin, v nichž se vyskytují případy vrozeného mnohočetného výskytu polypů (polypóza).\nŘada nemocných podstupuje kolonoskopii opakovaně. Tato kontrolní vyšetření je nutno provádět u osob, jimž byl odstraněn (i operačně) zhoubný nádor nebo nádorový polyp s cílem časné detekce opětovného výskytu. Rovněž u nemocných s delším trváním střevních zánětů (ulcerózní kolitidy nebo Crohnovy choroby) je doporučováno periodické vyšetřování.\n\nV rámci kolonoskopie je možné provést některé menší léčebné zákroky na střevě. Část nemocných podstupujících takový zákrok by jinak byla nucena podstoupit operační výkon, který je obecně mnohem náročnější.\n\nKomplikace při koloskopii nejsou příliš časté, pohybují se hluboko pod jedno procento (v literatuře údaje 0,35 až 0,5 %) Při léčebných výkonech jsou častější, ale i zde se riziko významných komplikací pohybuje pod jedno procento (cca 0,7 %). \nZvláště po odstranění polypu či odběru vzorků může dojít ke krvácení, jen vzácně intenzivnímu. Toto je možné ošetřit přímo při koloskopii. Opožděné krvácení se někdy vyskytuje i více než týden po odstranění polypu, si může vyžádat opakování koloskopie s ošetřením krvácejícího místa. Závažnější komplikací je roztržení (perforace) stěny střeva, které si většinou vyžádá chirurgický operační zákrok. Její riziko je udáváno asi 0,09 % . Po odstranění polypu pomocí elektrické kličky je možnou, byť vzácnou komplikací postpolypektomický syndrom. Jedná se o termické poškození stěny střeva s jejím částečným odumřením. Léčí se obvykle vyloučením příjmu potravy, podáváním výživy nitrožilně (parenterální výživa) a antibiotiky. Velmi vzácnými komplikacemi jsou roztržení sleziny, infarkt myokardu, komplikace související s anestezií, komplikace související s přípravou (dehydratace při intenzivních ztrátách tekutin, poškození ledvin některými přípravky - tzv. fosfátová nefropatie).\n\nPokud v některých případech není možné kolonoskopické vyšetření provést nebo pokud potřebujeme vyšetřit pouze poslední třetinu střeva, může lékař využít i jiné, alternativní metody ke kolonoskopii. Mezi ně patří irigografie, flexibilní sigmoideoskopie a virtuální kolonoskopie.\n\n"}
{"id": "303389", "url": "https://cs.wikipedia.org/wiki?curid=303389", "title": "What´s My Name", "text": "What´s My Name\n\nWhat´s My Name je studiové album zpěvačky Dary Rolins, které vyšlo 18. března 2001 hudebního vydavatelství Sony BMG. Na albu se producentsky podílel Jan Kleník z Ohm Square a jednou skladbou přispěl také frontman skupiny Monkey Business - Roman Holý.\n\n"}
{"id": "303392", "url": "https://cs.wikipedia.org/wiki?curid=303392", "title": "Bitva u Tagin", "text": "Bitva u Tagin\n\nBitva u Tagin, známá též jako bitva u Busta Gallorum, byla předposledním velkým střetnutím římsko-gótských válek, jejichž závěrečná fáze probíhala na území dnešní Itálie po značnou část první poloviny 6. století. Síly byzantského císaře Justiniána I. pod velením eunucha Narsa zde někdy v průběhu roku 552 drtivě porazily vojsko ostrogótského krále Totily, jemuž se za jedenáct let vlády podařilo dvakrát dobýt Řím a ovládnout téměř celé území Apeninského poloostrova. Vítězství byzantskému vojevůdci vydláždilo cestu ke znovudobytí Itálie a úspěšnému ukončení války, naopak poražení přišli o téměř polovinu početního stavu vojska a při ústupu zahynul jejich panovník.\n\nZa jedenáct let panování krále Totily dosáhla moc ostrogótů na Apeninském poloostrově vrcholu. Až na několik odbojných míst nastolil tvrdou vládu nad celou Itálií a neustálými výpady na území rozkládající se ve sféře byzantské moci znepokojoval císaře Justiniána. Konstantinopolský panovník zpočátku věnoval italskému bojišti jen okrajový zájem, neboť jeho hlavní pozornost byla vázána válkou s Peršany. Postupem času si však začal uvědomovat, že nad zdejšími událostmi ztrácí kontrolu a vyslal do země svého nejlepšího generála, Belisara. Belisar byl pověřen úkolem uklidnit poměry na Apeninách již podruhé. V prvním případě se mu podařilo Ostrogóty zcela pokořit, ale proti Totilovi nedosáhl žádného výrazného úspěchu. Nakonec jej císař v roce 548, na jeho vlastní žádost, ze západního bojiště odvolal. Hlavní tíže Belisarova selhání však nespočívala pouze v jeho chybách, ale i na císaři Justiniánovi. Byzantský panovník žárlil na Belisarovy úspěchy a snad i proto mu poskytl jen nedostatečné zdroje. Belisar téměř po celou dobu tažení operoval s vojskem čítajícím 4000 mužů a i přes nepřetržité naléhání mu byla do Itálie posílaná jen špatně organizovaná materiální i vojenská podpora. To všechno se však změnilo ve chvíli, kdy si císař uvolnil ruce na východě. Velením dalšího vojska pověřil svého synovce Germania, který však v průběhu připrav nečekaně zemřel. Na jeho místo císař zpočátku jmenoval Germanova zetě Ioanna a Iustinia, jednoho z Germanových synů, ale oba muže následujícího roku (552) vystřídal dvorní kleštěnec Narses. Nikdo neznal příčinu Justiniánova rozhodnutí, nicméně pravděpodobným důvodem, proč zvolil muže, jemuž bylo v době bitvy u Tagin 74 let, mohl být fakt, že vůči případným Narsovým úspěchům by nepociťoval takovou žárlivost jako v Belisarově případě. Narses konečně obdržel to, čeho se Belisarovi nedostávalo. Pro tažení disponoval značným finančním obnosem i silnou armádou. V Salonách se k němu připojilo vojsko, které původně naverboval Germanus a po cestě do Itálie nabíral oddíly dalších barbarských národů. Když dorazil na hranice Venecie, čítala jeho armáda 20 – 30 000 bojovníků. Zde však zjistil, že mu cestu blokuje padesátitisícové vojsko Franků. Navíc u Verony stál vojevůdce Teias s výkvětem ostrogótské armády, který byl připraven za všech okolností zabránit Byzantincům v postupu do italského vnitrozemí. Narses proto dal na radu původního velitele armády Ioanna, který se z předchozích bojů vyznal ve zdejší krajině, a vojsko postupovalo podél pobřeží Jaderského moře. Díky tomu, že ústí řek vojáci překračovali pomocí pontonových mostů vytvořených z člunů, dorazil brzy až k Ravenně.\n\nKdyž se o manévru císařské armády dozvěděl král Totila, v klidu vyčkal u Říma na oddíl pod velením Tei a teprve pak vyrazil k Apeninám. K jeho armádě se mělo připojit ještě 2000 jezdců, na ty však již nečekal. Jakmile ostrogótské vojsko protáhlo Eturií a dorazilo k horskému pásmu, usadilo se v úzkém údolí, vhodném pro údernou taktiku gótských kopiníků, u vesnice s názvem Taginae poblíž dnešního Gubbia. v Umbrii Zanedlouho po Ostrogótech přitáhl k Apeninám i Narses, který se utábořil ne víc než sto stadií od nepřátelského ležení.\n\nPo rozpadu římské říše na východní a západní část postupně docházelo k zásadním změnám vojenské organizace u obou státních útvarů. Koncem 5. století zcela vymizela hlavní armádní organizační složka legie a pěchota se stala, až na nepatrné výjimky, naprosto podřízená jezdectvu. V jeho případě Římané napodobili efektivní taktiku hunských jízdních lučištníků, kteří se v jejich podání postupně přetvořili v katafrakty. Ti se nakonec stali nejspolehlivějších složkou byzantského vojska. \nDalší změnou v organizaci armády byl značný nárůst začleňování jednotek federátů, tedy barbarských oddílů, mnohdy pod vlastními kmenovými veliteli. V době bitvy u Tagin byla císařská vojska rovnoměrně rozdělena právě mezi tyto námezdníky a profesionální občanské oddíly. Východořímské vojsko své síly verbovalo zejména v řadách Isaurů, současně však i mezi Galy, Germány, Franky a Burgundy, potažmo v Anatolii.\n\nTaké Narsova armáda tvořila výrazně kosmopolitní uskupení. Historikové většinou uvádí, že do bitvy sebou přivedl kolem 20 000 ozbrojenců, z čehož mohlo být až 8000 naverbovaných barbarských bojovníků. Prokopios z Kaisareie ve své knize \"Válka s Góty\" doslova zapsal, že již na začátku tažení se k Narsovi připojil Auduin, král Langobardů s 2500 muži, dále pak 3000 Herulů pod velením Filimuta a další velké množství pod praporem Aruta, mnoho perských uprchlíků pod velením Kabada, vnuka perského krále téhož jména, dále pak Gepid Asbados, který sebou přivedl 400 mužů ze svého kmene a konečně množství Hunů. Část vojska dále mělo tvořit 3000 příslušníků služeb, generál Daghisthaios s velkým doprovodem a Ioannes Fagas (Žrout), jenž s sebou vedl jednotku statečných vojáků. Nutno podotknout, že i vojsko, které k Narsovi připojil Ioannes v Salonách, jež předtím naverboval jeho tchán Germanus, bylo ze značné části zformováno z barbarů, kteří sídlili v oblasti Dunaje a mnoha dalších z \"celého světa\", zlákaných Germanovým věhlasem a bohatým žoldem.\n\nTaké vojsko krále Totily bylo do značné míry složeno z cizinců. Jádro armády pochopitelně tvořili sami Ostrogóti, ale v jejich řadách bojovalo množství mužů, kteří dříve sloužili u Římanů nebo je ke Gótům svedla vidina zisku pod velením úspěšného vojevůdce. Prokopios uvádí mnoho případů, kdy římští vojáci dostali od Totily na výběr buď se připojit k jeho oddílům nebo svobodně odejít do Byzance. Vždyť i Řím mu dvakrát padl do rukou díky zradě Isaurů, kteří následně vstoupili do ostrogótských řad. V neposlední úloze zde hrál významnou roli fakt, že gótský vládce byl schopen dostát vůči žoldnéřům svým finančním závazkům.\n\nCo se týká vojenské doktríny, spoléhali se Ostrogóti na jednoduchou a účinnou taktiku, která přenášela hlavní míru útoku na masu těžkého jezdectva vyzbrojeného dlouhým kopím. Úkolem jezdců bylo prolomit střed nepřátelské linie a tím rozhodnout celou bitvu. V případě neúspěchu jezdci ustoupili a opakovali své nájezdy, dokud nedošlo k požadovanému efektu. Pěchota hrála v ostrogótském vojsku pouze podružnou roli a v bitvě u Tagin jí Totila v případě neúspěchu hlavního útoku určil zachytit prchající jezdce a teprve poté se s nimi vrhnout do protiútoku.\n\nSotva Narses dorazil k dějišti budoucího střetu, vyslal k Totilovi několik svých přátel, aby ho vybídli rokovat o míru. Gótský panovník však považoval boj za nevyhnutelný. Vzkázal tedy Narsovi, že bitva bude svedena za osm dní, ale tento termín nehodlal dodržet. Byzantský vojevůdce však Totilův záměr vytušil a obě armády se proti sobě sešikovaly již následujícího dne.\n\nPředehrou k celému finálnímu střetu byl boj o malý pahorek, který se zvedal nedaleko od obou armád. Obě strany se domnívaly, že jeho obsazením by nad nepřítelem mohly získat nějakou výhodu. Zejména pro Góty skýtal možnost vpadnout Byzantincům do zad. Narses si byl tohoto možného rizika dobře vědom a ještě v noci vyslal ke kopci padesát pěšáků z pravidelných jednotek. Ti se seřadili pod pahorkem v místech, kde vedla úzká pěšina, jež byla pro případný zdařilý Gótský obchvat klíčová. Když se o Narsově tahu dozvěděl Totila, ihned proti Byzantincům vyslal oddíl jezdců. Když Totila viděl, jak jeho muži zmateně stojí před římským vojskem, shromáždil je kolem sebe a proslovem se je pokusil povzbudit k boji. Posléze je seřadil do dvou linií. Do čela umístil své těžké jízdní kopiníky, kteří měli mohutným úderem prorazit střed nepřátelského postavení, do druhého sledu pak lučištníky, muže se sekerami a oštěpy. Účelem pěchoty, která obdržela rozkaz v bitvě nepoužívat luky, ale pouze oštěpy, bylo v případě nezdařeného útoku zachytit prchající jezdce a znova s nimi zaútočit.\n\nNarses byl patrně dobře informován o tom jaké pojetí boje protivník nejčastěji uplatňuje a rozhodl se proto svést bitvu v defenzivním postavení. Sám se s velitelem Ioannem a výkvětem římského mužstva postavili na levé křídlo, na křídlo pravé pak umístil zbytek Římanů pod velením Valeriana, Ioanna Faga a Dagistiana. Každé z křídel dále posílil asi 4000 lučištníky z pravidelných jednotek. Střed bitevní linie tvořil zbytek vojska, tedy barbarská námezdní síla. Narses tyto oddíly nechal sesednout z koní a přikázal jim vytvořit falangu; jeho úmyslem bylo zabránit tomu, aby barbaři nebyli liknaví a zbabělí a při první příležitosti se nedali na spěšný ústup z boje. Posledním taktickým prvkem bylo postavení asi 1500 katafraktů, kteří dostali za úkol zaujmout pozici na levém křídle tak, aby s celou linií tvořili pravý úhel. 500 z nich bylo určeno přispěchat na pomoc jakmile by některá část vojska začala ustupovat a zbylou tisícovku pověřil udeřit do týlu gótské pěchotě poté, co vyrazí do boje.\n\nKdyž byla obě vojska seřazená ke střetu, Narses i Totila přijeli před linie a povzbuzovali své muže k větší odvaze. Obě strany posléze vyčkávaly, dokud boj nezahájí nepřítel. K akci se však prozatím neschylovalo. Řady se nepohnuly ani poté, co se mezi oběma vojsky střetli dva válečníci, aby vzájemně změřili své síly. Nakonec vyjel mezi obě vojska sám Totila, který měl zprávy o tom, že se k němu blíží 2000 jezdců, na které se rozhodl nečekat ještě na římském území. Náhle hrál o čas, a proto celé dopoledne předváděl mužům z obou táborů své jezdecké dovednosti. Když skončil, rozhodl se boj ještě oddálit tím, že vyslal k Byzantincům posly se vzkazem, že se chce dohodnout. Narses se však nenechal oklamat a vyjednavače poslal zpět. I tak se Totilův záměr vydařil a posily stačily dorazit včas. Přesto jako by se k bitvě stále neschylovalo. Gótové se v klidu naobědvali a vyzbrojili nové jednotky. Teprve po dokončení těchto úkonů dal gótský král povel k útoku. Domníval se, že Byzantinci uchlácholení zdánlivým klidem poleví v pozornosti. Narses však svým mužům nedovolil opustit pozice; jídlo museli sníst seřazeni každý na svém místě.\n\nVe chvíli, kdy Gótové vyrazili proti Byzantincům, Narses poručil oběma křídlům, které čítaly po čtyřech tisících lučištníků, aby se vysunuly vpřed a vytvořily tak z linie neúplný půlkruh. Tím se hlavní úderná síla Gótů vehnala do částečného obklíčení. Šípy na ni dopadaly ze dvou stran a útok se značně zpomalil. Přesto jezdci dorazili na dotek k protivníkovi a došlo k tvrdému boji. Střetnutí trvalo až do soumraku. Palbou lučištníků decimovaní Ostrogóti nedokázali prorazit lépe uspořádané řady nepřátel, a když na ně z boku udeřil oddíl katafraktů, útočná formace se rozvrátila a jezdci začali zmateně opouštět bojiště. Prchající nezastavila ani pěchota v jejich zádech. Jízda se přehnala jejími řadami, aniž by zpomalila, a obě gótské linie se tak slily v jednu. Naprosto dezorganizovaná armáda se v tu chvíli rozpadla a gótští bojovníci začali bezhlavě prchat. Této paniky okamžitě využili Narsovi muži, kteří nepřítele dlouho do noci důrazně pronásledovali. Na 6000 Gótů zahynulo přímo v bitvě a mnoho dalších padlo Byzantincům do zajetí. Nicméně i ti byli krátce po střetu povražděni. Ustoupit se pokoušel také Gótský král Totila, který prchal lesem pouze s pěti svými společníky. V zádech měli několik pronásledovatelů, kteří netušili, kdo je před nimi. Když byli gótové dostiženi, došlo k drobné potyčce, při níž Gepid jménem Asbados vrazil Totilovi do zad kopí. Posléze byzantští vojáci upustili od pronásledování a vrátili se zpět do tábora. Přestože byl gótský král zraněn, ujížděl spolu se svými společníky ještě dalších 84 stádií až k místu zvanému Caprae. Zde mu jeho muži konečně ošetřili rány, ale veškerá jejich snaha již byla zbytečná, neboť svému zranění zanedlouho podlehl.\n\nPo bitvě zbytky Totilovy armády ustoupily přes řeku Pád k městu Ticinum. Zde byl novým gótským králem zvolen Teias, který se ihned pokusil jednat o dalších akcích proti Narsově armádě s Franky. Mezitím se byzantský vojevůdce zmocnil Říma a dobyl některé další italské oblasti. Frankové spolupráci proti Byzantincům odmítli a Teias se rozhodl vytáhnout na pomoc posádce obležené tvrze v kampánských Cumách. Narses mu zastoupil cestu nedaleko Vesuvu, kde proti sobě zůstaly obě armády stát ve vzájemném dvouměsíčním patu. Nakonec byli Gótové odříznuti od přísunu potravin a ustoupili k blízké hoře jménem Mons Lactarius. Na tomto místě obě vojska svedla bitvu. Teias byl zabit a poražení Ostrogóti byli přinuceni vyjednávat o svobodném odchodu z Itálie. V této záležitosti jim bylo vyhověno.\n\n\n"}
{"id": "303401", "url": "https://cs.wikipedia.org/wiki?curid=303401", "title": "Slavonické podzemí", "text": "Slavonické podzemí\n\nSlavonické podzemí je podzemní systém chodeb pod náměstím Míru ve Slavonicích, jenž v minulosti sloužil zejména k odvádění podzemní vody. Jakožto unikátní technická a historická památka ve městě Slavonice je od roku 1998 zpřístupněno veřejnosti.\n\nNejstarší sklepy (tzv. lochy) vznikaly ve 13. a 14. století. Jsou ručně vysekané v rulovém masivu, práce pravděpodobně prováděli horníci z Jihlavska. Sklepy sloužily k ukládání různých druhů potravin, sudů s vínem či pivem a v některých sklepech byly dokonce umístěny řemeslné dílny. Dílny byly určeny pro zpracování masa, kůží atd. – obvykle šlo o činnosti, které vyžadovaly chlad a stálou teplotu.\n\nBěhem 2. poloviny 15. století byly sklepy propojovány systémem chodeb, který měl za úkol odvádět přebytečnou podzemní vodu ze sklepů do hradebního příkopu. Systém byl dokončen v 16. století. Chodby – určené výhradně pro odvod podzemní vody – jsou velmi malých rozměrů. Průměrný profil je 150 cm výška a 60 cm šířka. Odvodňovací systém částečně fungoval až do 19. století, když však byl v průběhu 19. století zavezen hradební příkop, voda neměla kam odtékat. Dílo zkázy pak dokonala povodeň roku 1967 – podzemí bylo zaplaveno bahnem a vodou téměř ke stropu.\n\nPrůzkum a pročišťování podzemí probíhá od roku 1993. Dnes známá a pročištěná část měří asi 1,5 km. Odvodňovací systém pod náměstím Míru opět funguje jako kdysi, pod Horním náměstím probíhá průzkum.\n\n"}
{"id": "303403", "url": "https://cs.wikipedia.org/wiki?curid=303403", "title": "Monte Cadria", "text": "Monte Cadria\n\nMonte Cadria je nejvyšší hora pohoří Gardské hory, nacházející se v severní Itálii v regionu Trentino-Alto Adige. Jedná se o masiv, který je tvořen dlouhým, většinou holým hřebenem, z něhož místy vystupují vápencové skály. Přestože se nejedná o nijak vysokou horu, převyšuje údolí Valli Giudicarie na západě o markantních 1700 metrů, což z ní dělá monumentální hradbu ležící severozápadně od jezera Lago di Garda.\n\nVrchol se nachází v samém severním výběžku Gardských hor. Celý masiv Cadria je obehnán dvěma velkými dolinami (Valli Giudicarie a Valle dei Concei), které ho uzavírají do tvaru podkovy. Zhruba 8 km jihovýchodně od vrcholu leží horské jezero Lago di Ledro. Asi 15 km na severozápad se rozprostírá zaledněný masiv Adamello-Presanella. Severně se nachází skalnaté cimbuří skupiny Dolomiti di Brenta. V masivu hory Monte Cadria leží v dolinách vesnice Lenzumo na jihu, Pieve di Bono na západě a Balbido na severu.\n\nVrchol hory je dostupný hned ze tří stran. Zřejmě nejkratší variantou je výstup od jihovýchodu z doliny Val dei Molini nad obcí Lenzumo. Široká cesta končí u salaší \"Malga Vies\" (1555 m), odkud dále pokračuje jen horská pěšina. Cesta č. 423 míjí za travnatým prahem další salaš \"Malga Cadria\" a stoupá ostře v serpentinách na jižní, skalnatý hřeben, kde se napojí na dálkovou cestu značenou žlutou holubicí, s názvem \"Sentiero della Pace\" (Cesta míru). Cesta je místy jištěná řetězy. Druhou možností je přístup od západu z obce Lardaro. Až 4,5 hod. dlouhá cesta končí u salaší \"Malga Cadria\" (1914 m). Z vrcholu se dá pokračovat dále po hřebenové cestě č. 455 přes několik dalších, nižších vrcholů až do sedla Bocca dell Ussel (1878 m), kde se podkova masivu zatáčí k jihu a dále pokračuje značená cesta hřebenem až k poslednímu vrcholu Cima Pari nad jezerem Lago di Ledro. Tento okruh zabere zhruba 4 dny.\n\nV masivu je dobré značení, udržované horské cesty. Vzhledem k jisté odlehlosti skupiny, je zde ale velmi málo horských chat a možností ubytování. Jedna chata, Rifugio Nino Pernici (1600 m), stojí v sedle Bocca di Trat zhruba ve 3/4 okruhu a druhá Rifugio al Faggio (963 m) v dolině Valle dei Concei. Na severu masivu v oblasti vrcholu Gavardina (2047 m) stojí budka bivaku Casinotto (1685 m).\n"}
{"id": "303407", "url": "https://cs.wikipedia.org/wiki?curid=303407", "title": "Metasekvoje čínská", "text": "Metasekvoje čínská\n\nMetasekvoje tisovcovitá (\"Metasequoia glyptostroboides\"), též zvaná metasekvoje čínská, je jediný recentní druh (10 fosilních) ve střední Číně, jenž byl bohatě rozšířený na konci druhohor a ve třetihorách. Název vznikl kvůli příbuznosti těchto druhů (z řec. meta=nad a Sequoia= sekvoje), podobné si však příliš nejsou. Jedná se o opadavý jehličnan z čeledi cypřišovitých. Do doby jejího objevu se mělo za to, že tento rod rostlin, žijící na konci druhohor a v třetihorách, vyhynul asi před 70 miliony let, neboť byl znám pouze ze zkamenělin. Jedná se tedy o tzv. živoucí fosílii.\n\nJedná se o opadavý jehličnatý strom, který je v létě zelený, na podzim se zbarvení postupně mění. Rod obsahuje pouze 1 druh, charakteristika rodu i druhu se shodují. [3, 5, 6, 8, 10, 11]\n\n\"Metasequoia glyptostroboides\" Hu & W.C.Cheng, 1948 \n\n\n\nMohutný strom s průběžným kmenem dorůstá výšky 15 metrů, ve své vlasti až 35m. Je adaptabilní vůči různým podmínkám a vyznačuje se jedinečným podzimním měděným zbarvením, díky němuž patří k oblíbeným okrasným stromům. Jedná se o rychle rostoucí jednodomou dřevinu. [2, 4, 8, 11]\nMetasekvoje může někdy být zaměňována za tisovec dvouřadý. Jedním z nejjednodušších rozlišovacích znaků je, že tisovec má nepravidelné a spíše střídavé rozmístění jehlic na větvičce, zatímco metasekvoje má jehlice na větvičce přísně vstřícné a stejně pravidelné je i odvětvování bočních větévek. Dalšími rozlišovacími prvky je např. borka (kůra), která je jen u metasekvoje podélně vláknitá a absence vzdušných kořenů, které se u tisovce běžně vyskytují.\n\nMladé stromy mají pravidelně kuželovitý tvar a díky svému přeslenitému větvení působí jejich koruna velmi vzdušně a otevřeně. [5, 7, 11]\n\nVětve vyrůstají od báze kmene a mají vstřícné pupeny. Pod každým výstupem větve je dobře zřetelný důlek (jizva), která vzniká v důsledku opadu postranních výhonů nad a pod pupeny.  Větve vodorovně odstávají nebo jsou lehce vystoupavé. Metasekvoje je anemogamní, jednoděložná rostlina, která, má-li vhodné podmínky, v mládí velmi rychle roste. Má 2 dělohy. [8, 10, 11]\n\nMá větévky dvojího typu: prodloužené, neomezeného růstu na koncích větví a na špičce kmene, zprvu zelené, pak hnědé, a zkrácené větévky omezeného vzrůstu v úžlabí dlouhých větévek, odlišně postavené a asi 8 cm dlouhé. Na podzim krátké postranní větévky opadají v celku a nemají pupeny, hlavní výhony shazují jen jehlice. [5, 7, 10, 11]\n\nPrůměr kmene dosahuje více než 2 metrů a borka se odlupuje v tenkých pruzích. Brachyblasty jsou cca 8 cm dlouhé. Letorosty jsou velice tenké a jemné, lehce zploštělé. Barvu mají zprvu zelenou a jsou lysé, časem přechází do světle purpurové nebo jsou slabě červenavé. [1, 2, 8, 10, 11]\n\nV mládí hladká, později šupinatá a vláknitá, podélně zbrázděná do tvaru žlábku. Je oranžově červená až červenohnědá, případně světlehnědá nebo lehce žlutohnědá. Ve spodní části kmene je deskovitě odlupčivá nebo se často dolupuje  v  podélných pruzích. Ztloustnutí báze kmene a zmíněné loupání je patrné teprve u starších stromů. [1, 2, 3, 4, 6, 7]\n\nDvouřadě uspořádané na vstřícných brachyblastech, které na podzim opadávají společně s jehlicemi. [2, 3, 4]\n\nJsou 10–35 mm dlouhé, 2 mm široké, velmi měkké, na líci modrozelené, na rubu světle zelené s výraznou středovou žilkou. Čárkovité, ploché, na koncích mírně zašpičatělé nebo zakulacené, vstřícně postavené. [3, 4, 6, 7, 9, 11]\n\nPo vyrašení čerstvě trávově zelené, poté tmavnou. Na podzim, dle vlivu okolních podmínek jako je stanoviště či povětrnostní průběh, mají bledožlutou, lososovou nebo rubínově červenou barvu. [2, 8, 9]\n\nJehlice se na podzim zbarvují měděně a opadávají i s krátkými větvičkami. Jehlice vypadávají jednotlivě pouze na dlouhých výhonech. [2]\n\nDoba květu je v rozmezí dubna až května [1, 6]\n\nSamčí: malé, kulovité, při bázi vrcholového výhonu, vyskytují se po několika. Nachází se paždí opadavých větévek. Na jaře rozprašují pyl. Samčí květní pupeny se tvoří již na podzim. Vypadají jako jehnědy a převisí dolů v 5–10 cm dlouhých květenstvích především v horní části koruny. [1, 2, 8]\n\nSamičí: cca 1–2,5 cm dlouhé, dlouze stopkaté, kulovité nebo lehce vejcovitě protáhlé. Jsou tvořeny pouze několika širokými podpůrnými šupinami, jež jsou zbarvené zeleně, v době zralosti světlehnědé. Jsou v latách. Samičí květenství sedí na konci mladých olistěných krátkých výhonů. [1, 2, 4, 6, 8] \n\nDřevnaté, kulovité, 2,0–2,5 cm dlouhé, dlouze stopkaté (až 4 cm).  Složené z 22–24, případně z 26 semenných šupin, které dozrávají během prvního roku. Jsou převislé s 5–6 semeny za šupinou. Štítky jsou s kosočtverečnou vráskou. Semena jsou křídlatá. [3, 4, 5, 6, 8, 10, 11] \n\nSamčí šištice jsou v koncových klasech ve svrchní části koruny, asi 5 mm dlouhé, s 15–20 tyčinkami. Každá tyčinka má 3 prašná pouzdra. [10, 11]\n\nSamičí šištice jsou asi 8 mm dlouhé, vejčité, lehce zašpičatělé, tvořené 22–26 semennými šupinami ve střední části. Jsou umístěny na 2–4 cm dlouhých stopkách. Zprvu jsou zelené, na podzim dozrávají a hnědnou. [1, 2, 3, 8, 10, 11] \n\nŠišky zrají v prvním roce, ale opadávají až při rašení listů v roce následujícím. Během několika málo dnů šišky ze stromu spadnou. [2] \n\nV současné době je možné pěstovat nové rostliny ze semen, v praxi se používá i rozmnožování zelenými a dřevitými řízky. [5, 10] \n\nTato dřevina ráda roste s kořeny ve vodě a upřednostňuje hluboké vlhké půdy, snáší však také sušší stanoviště. Ráda roste ve velkých porostech, v roklinách, podél potoků a rýžových polí. [3, 8]\n\nSvětlomilná dřevina, v mládí vydrží boční zástin. K životu potřebuje dostatečně velkou půdní a vzdušnou vlhkost. Důležitá je zejména půdní vláha. Daří se mu na kyselých a bazických půdách. Vůči mrazům a větru je odolnější než tisovec, krátkodobě snese teplotu až −25 °C. [10]\n\nPůvodní areál zahrnuje střední Čínu na rozhraní provincií S’-čchuan a Chu-pej z nadmořských výšek 400–2000 m, kde se v současné době vyskytuje zejména už jen v nepříliš velkých areálech. Od konce čtyřicátých let 20. století se však pěstuje v parcích po celém světě. Protože je dobře mrazuvzdorná, pěstuje se i v ČR. [1, 2, 3, 4, 7, 10]\n\nTeprve později byla ztotožněna s dříve známým fosilním druhem M. disticha (HEER) MIKI. Fosilní nálezy v různých místech severní polokoule ze slojí hnědého uhlí dokazují rozsáhlý výskyt metasekvoje. Zachovalé exempláře datované do doby ledové byly nalezeny v Kanadě. Jejich stáří se odhaduje na 50 milionů let. [1, 8, 11]\n\nDo Evropy byla první semena zaslána v roce 1948 a z nich pochází také exemplář v Průhonicích. [11]\n\nPo celém světě se na vlhkých místech vysazuje jako parková dřevina a slouží k dekorativním účelům, ve východoasijských státech jsou v ulicích vysazována celá stromořadí, jelikož dobře snáší městské prostředí. Nemalý lesnický význam má v USA, kde se jako rychle rostoucí dřevina pěstuje jako surovina pro výrobu papíru. V ČR hojně vysazována v parcích jako okrasný strom (Olomouc), popř. v lesích. V České republice se této dřevině zatím příliš nedaří, přesto patří mezi druhy, které mají v našich podmínkách budoucnost. [5, 6, 10]\n\nPrvní sběr vzorků tohoto stromu uskutečnil 21. července 1943 ve vesnici Mou-tao v dnešní provincii Chu-pej, tehdy však oblast správně spadala pod provincii S’-čchuan, čínský botanik Čan Wang z Národního úřadu pro výzkum lesů, jenž sídlil v tehdejším hlavním městě neokupované Číny – Čchung-čchingu. Čan Wang byl na výskyt neznámého obrovského stromu upozorněn v jedné místní zemědělské škole. Botanik předběžně tento strom identifikoval nesprávně jako běžný opadavý jehličnan \"Glyptostrobus pensilis\". V létě 1945 získal od něho herbářovou položku profesor dendrologie Čeng Wan-ťün z Národní ústřední univerzity, který tuto identifikaci zpochybnil a domníval se, že by mohlo jít o nový druh, nebo dokonce o nový rod, ne-li dokonce čeleď jehličnanů. Protože na důkaz toho dostupný materiál nestačil, vyslal na místo nálezu jednoho svého žáka jménem Süe Ťi-žu k novému sběru v únoru a v květnu 1946. Vzorky potvrdily, že se jedná o nový druh nového rodu, který Čeng Wan-ťün předběžně pojmenoval \"Chieniodendron sinense\". Protože však neměl dostatečný srovnávací materiál, zaslal vzorky do Pekingu do Fanova biologického ústavu, kde je prozkoumal jeho ředitel Chu Sien-su, který potvrdil, že se skutečně jedná o dosud neznámý rod, ale navrhl pro něj jméno \"Pingia grandis\". V průběhu léta 1946 o objevu informoval Elmera Drew Merilla z Harvardovy univerzity. Teprve potom ho napadlo, porovnat vzorky i se zkamenělinami a nakonec zjistil, že jsou velmi podobné s fosilními druhy rodu \"Metasequoia\". První zmínku o objevu živoucí metasekvoje v literatuře publikoval Chu v prosinci 1946, ale bez návrhu jména. V korespondenci s americkými kolegy ji Číňané jmenovali \"Metasequoia viva\" a pod tímto jménem ji také publikovali 31. května 1947, ale bez latinského popisu, takže toto jméno je neplatné nomen nudum. O rok později, v létě 1947, se do oblasti vypravila nová výprava s finanční pomocí od amerických kolegů (ti zaslali celkem 275 USD), která dorazila do Mou-tao 12. září a koncem září, na základě informací od místních obyvatel, nalezla původní oblast výskytu těchto metasekvojí v „Údolí metasekvojí“ (Šuej-ša-pcha). Výprava se vrátila s řadou nových vzorků a zejména s asi 2 kg semen, z nichž část putovala koncem roku do USA. Definitivní popis nového druhu „živé fosilie“ Čeng a Chu 15. května 1948 společně platně publikovali pod definitivním jménem \"Metasequoia glyptostroboides\". V témže roce založili čínští vědci společnost, která se měla starat o zachování tohoto vzácného reliktu.\n\nPrvní semena byla do Evropy odeslána z Číny 17. ledna 1948. V roce 1949 získala semena též botanická zahrada u zámku v Průhonicích, z nichž byl vypěstován i tamní exemplář metasekvoje, nejstarší v ČR. V roce 1949 byla jedna rostlina vysázena také v parku v Žehušicích.\n\nFosilní druh \"Metasequoia disticha\", původně popsaný Oswaldem von Heerem jako \"Sequoia disticha\", byl objeven v druhé polovině 19. století na Špicberkách a je považován za velmi blízkého příbuzného metasekvoje čínské. V roce 1941 se tato zkamenělina stala typovým druhem rodu \"Metasequoia\", který v roce 1941 vytvořil japonský paleobotanik Shigeru Miki; nyní je typovým druhem současně žijící druh, tedy metasekvoje čínská. Celkem je známo asi 10 fosilních druhů.\n\n\n\n"}
{"id": "303413", "url": "https://cs.wikipedia.org/wiki?curid=303413", "title": "Ivan Hálek", "text": "Ivan Hálek\n\nIvan Hálek (11. listopadu 1872 Praha-Nové Město – 17. února 1945 Modřany) byl český a československý lékař, zdravotnický organizátor, humanista, spisovatel, publicista, překladatel, pedagog a vlastenec, působící na Slovensku. Byl meziválečným politikem a poslancem Národního shromáždění za Slovenskou národní a rolnickou stranu, respektive za Republikánskou stranu zemědělského a malorolnického lidu (agrárníky), se kterou Slovenská národní a rolnická strana počátkem 20. let splynula. Byl synem českého básníka Vítězslava Hálka, otcem herečky Eleny Hálkové a dědem herečky Jany Štěpánkové.\n\nSvé dětství strávil jako polosirotek v péči své matky v Krchlebech u Nymburka. Po návratu do Prahy navštěvoval základní školu ve Školské ulici, později gymnázium v Žitné ulici. Podle dochovaných jeho vlastních osobních poznámek, jenž jsou nyní uloženy v Památníku národního písemnictví, již během studií navštěvoval přednášky T. G. Masaryka na Filosofické fakultě UK. Na Lékařské fakultě Univerzity Karlovy promoval v roce 1896.\n\nBěhem své základní vojenské služby v Praze koncem 19. století se seznámil s Josefem Svatoplukem Macharem, jenž byl jeho přímým vojenským nadřízeným a jenž ho také tehdy seznámil s T. G. Masarykem.\n\nJeho kladný vztah ke Slovensku a také jeho pozitivní vztah k židům, kdy se aktivně vystoupil svým odborným lékařským posudkem ve známé v Hilsnerově aféře na straně T. G. Masaryka, vedl posléze k tomu, že s T. G. Masarykem posléze navázal blízký vztah. Později navázal i blízký vztah i s pozdějším ministrem zdravotnictví Vavro Šrobárem.\nPo ukončení studií získával praktické zkušenosti v Praze i v zahraničí, v roce 1901 však po vlivem tehdejších humanistických ideálů odešel pracovat na Slovensko, kde nakonec strávil převážnou většinu své lékařské praxe. Nejprve působil v Čadci, později působil zde jako primář dětského oddělení žilinské státní nemocnice, které zde sám založil, byl mezi místními obyvateli velmi oblíbený a populární. Výjimku tvořilo období 1. světové války, kdy pracoval ve funkci vojenského lékaře nejprve v Těšíně, v Polsku, v Hranicích, v Žilině a nakonec na frontě v Bosně.\n\nPřed rokem 1918 byl členem Muzeální slovenské společnosti.\nNa Slovensko se vrátil jako civilní lékař už v roce 1918 a působil zde nejen na Kysuci ale zejména v blízké Žilině nejen jako lékař všech vrstev obyvatelstva, stal se i významným organizátorem slovenského zdravotnictví za 1. československé republiky. Působil zde ve státních službách v roli vládního referenta pro veřejné zdravotnictví, aktivně se zapojil i do organizace slovenské části Československého červeného kříže, vyučoval také zdarma na místní střední zdravotní škole.\n\nV letech 1918–1920 zasedal v Revolučním národním shromáždění. Slib složil na 9. schůzi v prosinci 1918. V parlamentních volbách v roce 1920 získal poslanecké křeslo v Národním shromáždění. Podle údajů k roku 1920 byl profesí vládním referentem v Bratislavě. Zvolen byl za Slovenskou národní a rolnickou stranu, respektive za Republikánskou stranu zemědělského a malorolnického lidu (agrárníky), se kterou Slovenská národní a rolnická strana počátkem 20. let splynula. Mandátu se vzdal roku 1923. Místo něj do sněmovny usedl Michal Karlovský.\n\nPostupem doby začal zastávat silné levicové postoje a názory, překládal dílo Bedřicha Engelse. Pro své levicové smýšlení, nepokrytý demokratismus a také to, že netrpěl vůbec žádnými rasovými či národnostními předsudky a fakticky nedělal žádné rozdíly mezi lidmi byl v trnem v oku zejména slovenským luďákům. Situace se velmi zhoršila v době, kdy funkci ministra zdravotnictví vykonával Jozef Tiso, od vypovězení ze státních služeb ho tehdy ochránila pouze jen jeho velká slovenská popularita a všeobecná váženost.\n\nPočátkem roku 1939 těsně před vzniku loutkového klerofašistického slovenského štátu byl propuštěn ze státních služeb a byl nucen luďáky ovládané Slovensko opustit.\n\nVrátil se zpět do Prahy, kde žil v ústraní a živil se jako překladatel. Kvůli svému podlomenému zdraví se už nemohl zapojit do protinacistického odboje, nicméně pro své levicové smýšlení a předválečné postoje zde pobýval s velkými obavami, že jej gestapo brzy zatkne. Konce druhé světové války a osvobození Československa se už ale nedočkal, zemřel v únoru 1945.\n\nJe pochován na Vinohradském hřbitově v Praze\n\nDne 17. ledna 1903 se v Praze oženil (civilní sňatek) s Aloisií (Louisou) Klicperovou (1882–??)., se kterou měl dvě dcery:\n\n\n\n\n\n"}
{"id": "303416", "url": "https://cs.wikipedia.org/wiki?curid=303416", "title": "Richard M. Daley", "text": "Richard M. Daley\n\nRichard Michael Daley (* 24. května 1942) je americký politik a bývalý starosta Chicaga.\n\nPoprvé byl zvolen v roce 1989 a znovu zvolen v letech 1991,1995, 1999, 2003 a 2007. Výhrou voleb v roce 2007, se zapsal do historie jako nejdéle sloužící starosta Chicaga v jeho historii. Překonal tak rekord svého otce Richard J. Daleyho, který byl starostou Chicaga od 20. května 1955 do své smrti 20. prosince 1976. Daley byl měl ve funkci setrvat do 25. prosince 2010.\n\nV roce 2005, byl vybrán časopisem Time, jako nejlepší starosta ze starostů hodnocených velkých amerických měst. Kromě Chicaga se do žebříčku dostali i starostové měst Atlanta, Denver, Baltimore, San Francisco, San Diego a Filadelfie. Za dobu jeho starostování se například zmodernizovala veřejná doprava v Chicagu a byl rovněž postaven i Millenium Park. I tyto zásluhy mu přinesly právě toto vítězství. Jeho popularita se od poloviny 90. let udržuje na hranici 70% a je vnímán jako klíčová postava možné kandidatury Chicaga jako pořádající město letních Olympijských her v roce 2016.\n\nOficiální stránky města Chicaga\n"}
{"id": "303417", "url": "https://cs.wikipedia.org/wiki?curid=303417", "title": "Gertruda Saská", "text": "Gertruda Saská\n\nGertruda Saská (18. dubna 1115 – 18. dubna 1143) byla bavorská a saská vévodkyně a rakouská markraběnka.\n\nGertruda byla jedinou dcerou saského vévody a pozdějšího císaře Svaté říše římské Lothara III. a jeho manželky Richenzy Northeimské. 29. května 1127 byla Gertruda provdána za bavorského vévodu Jindřicha \"Pyšného\", s nímž měla syna Jindřicha Lva. Po smrti Lothara III. roku 1137 manželé získali saský vévodský titul. O dva roky později nový saský vévoda zemřel. 1. května 1142 se pak ovdovělá Gertruda vdala za rakouského markraběte Jindřicha II. z rodu Babenberků.\n\nZemřela rok po svatbě při porodu dcery Richardis a byla pohřbena v klášteře Klosterneuburg. Od 13. století je pochována v klášteře Heiligenkreuz\n"}
{"id": "303418", "url": "https://cs.wikipedia.org/wiki?curid=303418", "title": "Mikulov", "text": "Mikulov\n\nMikulov ( , v jidiš \"ניקאלשבורג\" \"Niklšburg,\" ) je město v okrese Břeclav v Jihomoravském kraji, 18 km západně od Břeclavi na hranicích s Rakouskem. Žije zde obyvatel. Historické jádro je městskou památkovou rezervací. Podle města je pojmenována Mikulovská vinařská podoblast.\n\nMěsto je položeno ve členitém terénu na jižním okraji Pavlovských vrchů. Jeho dominantou je zámek na skále západně od náměstí. Na východě je přírodní rezervace Svatý kopeček a na severu vrch Turold. Mezi ním a zámkem ještě ční menší vápencový pahorek se zříceninou \"Kozí hrádek\", poskytující kruhový rozhled na celé město. Západní strana se otevírá do roviny, na jihu se nedaleko od města nachází nevysoký Šibeniční vrch a pod ním rybník Šibeník. Další vodní plochou v zázemí Mikulova je zatopený lom Janičův vrch při silnici na Velké Pavlovice.\n\nVznik Mikulova se zpravidla klade na počátek 12. století, kdy zde byla založena trhová osada, jež se v roce 1279 dočkala povýšení na městečko a v roce 1410 na město. Na místě románského a později gotického hradu vznikl v 17. století zámek. Mikulov byl od konce 13. do konce 16. století v držení Lichtenštejnů, poté patřil až do 19. století Ditrichštejnům, kteří vlastnili zámek a velkostatek až do roku 1945, kdy také zámek vyhořel.\n\nVe zdejším zámku byly po bitvě u Slavkova dojednány (2. prosince 1805) předběžné podmínky míru mezi Francií a Rakouskem. A 61 let poté, po porážce rakouských vojsk v bitvě u Sadové, tu 26. července 1866 podepsali příměří mezi Rakouskem a Pruskem, tzv. Mikulovské příměří.\n\nOd poloviny 19. století Mikulov vlivem polohy mimo hlavní železnice stagnoval a začal ztrácet vliv ve prospěch blízké a výhodněji položené Břeclavi. Po druhé světové válce bylo velkou většinou německé město vysídleno a počet obyvatel dosáhl předválečné úrovně během 70. let 20. století.\n\nDo roku 1960 byl Mikulov okresním městem, pak se v důsledku nového členění státu stal mikulovský okres součástí okresu Břeclav. V letech 1980–1990 byly součástí města dnes samostatné obce Bavory a Klentnice. Po zrušení okresních úřadů získal 1. ledna 2003 Mikulov status obce s rozšířenou působností, jejíž městský úřad převzal některé úkoly zrušeného okresního úřadu pro obce v okolí.\n\nOsídlení Mikulova se od roku 1793 vyvíjelo takto:\n\nPočátky mikulovské židovské obce sahají do období po roce 1421, kdy byli Židé vypovězeni rakouským vévodou Albrechtem V. z Vídně a Dolních Rakous. Část těchto běženců nalezla útočiště v Mikulově, který ležel těsně při hranicích. Další příliv nastal za vlády Albrechtova syna Ladislava Pohrobka, který vyhnal Židy z moravských královských měst.\n\nTito ve středověku opovrhovaní vyhnanci se počali usazovat ve zdejším podhradí, kde posléze vznikla samostatná židovská čtvrť, jež získala v roce 1591 samosprávu s vlastním rychtářem a s dalšími výsadami. Mikulovská židovská obec se postupně rozrůstala a získávala na významu, až se nakonec stala jednou z nejvýznamnějších na Moravě. To byl také důvod, proč se Mikulov stal v první polovině 16. století sídlem moravských zemských rabínů, kteří zde sídlili do roku 1851. Tím se město stalo kulturním centrem moravského židovstva. Jako v pořadí druhý zemský rabín zde v letech 1553–1573 působil tvůrce Golema rabi Jehuda Löw (1525–1609).\n\nŽivot zdejší židovské obce poznamenalo několik velkých požárů. 10. srpna 1719 zničil rozsáhlý požár celou židovskou čtvrť. Po znovuvybudování ghetta přišla v dubnu 1737 další ohnivá pohroma. V první polovině 18. století žilo v Mikulově na 600 židovských rodin a zdejší židovská obec byla nejpočetnější na Moravě (přebývalo zde téměř 10 % moravských Židů). V první polovině 19. století tvořili Židé téměř polovinu obyvatel města, ale po získání plné občanské rovnoprávnosti v roce 1848 začalo jejich stěhování do velkých měst, zejména do Brna a Vídně, kde měli lepší ekonomické podmínky.\n\nRoku 1851 došlo k rozdělení funkce mikulovského rabína a moravského zemského rabína. V Mikulově pak působili tito rabíni: Solomon Quetsch (1855–1856), Mayer Feuchtwang (1861–1888), David Feuchtwang (1892–1903), Moritz Levin (1903–1918), Alfred Willmann (1919–1938).\n\nTaké v 19. století došlo k řadě požárů, ovšem katastrofální následky měl až požár v září 1924, a zejména v dubnu 1926, kdy oheň zasáhl 91 domů. Tyto dva poslední požáry byly jedním z podnětů pro vznik \"Židovského ústředního musea pro Moravsko-Slezsko\", které bylo v Mikulově otevřeno 24. května 1936 a jehož zakladatelem byl JUDr. Richard Teltscher.\n\nÚplný zánik mikulovské židovské komunity přinesla druhá světová válka. Z 472 židovských obyvatel města v roce 1938 se 110 podařilo uprchnout před nacisty do ciziny. 327 jich však nepřežilo holokaust. K obnovení obce již nikdy nedošlo.\n\nDnes je památkou na kdysi rozsáhlé židovské ghetto s 317 domy, z toho více než 90 renesančními, jen barokní synagoga, která slouží jako židovské muzeum, 45 domů chráněných jako nemovitá kulturní památka a velký židovský hřbitov s několika tisíci náhrobků. Jeho nejstarší a nejcennější částí je takzvaný „rabínský vršek“ s náhrobky moravských zemských a místních rabínů a příslušníků nejbohatších mikulovských rodin.\n\nChasidská dynastie “Nikolsburger”, působící zejména v New Yorku, odvozuje svůj původ i svoje označení právě z Mikulova, místa svého založení.\n\nOd roku 2006 je starostou Rostislav Koštial (ODS). Na ustavujícím zasedání zastupitelstva 6. listopadu 2014 byl do této funkce opětovně zvolen. Po komunálních volbách v roce 2018 byl starostou zvolen znovu.\n\nMěsto leží na důležitém silničním hraničním přechodu z Česka do Rakouska na trase Brno - Vídeň (silnice I/52, evropská silnice E461). Z ní se zde odpojuje silnice I/40 do Břeclavi a dále silnice II/414 do Hrušovan nad Jevišovkou a silnice II/421 směr Nové Mlýny a Velké Pavlovice. Tranzitní doprava je odvedena z centra pomocí obchvatů.\n\nNa jihozápadě míří z Mikulova dvě zrušené a opuštěné silnice do Rakouska, směr Laa an der Thaya a Falkenstein, po přistoupení Česka do schengenského prostoru částečně obnovené jako cyklostezky.\n\nPřes město vede regionální železniční trať Břeclav–Znojmo (č. 246), zdejší železniční stanice se nazývá \"Mikulov na Moravě\".\n\nMikulov tvoří zónu 571 v rámci IDS Jihomoravského kraje. Obsluhují ji meziměstské autobusové linky 105, 174, 540, 550, 570, 585 a vlaková linka S8 (osobní vlaky). Město mělo v letech 1996–2013 vlastní MHD (linka 581). Zastavují zde také některé dálkové autobusy Brno – Vídeň.\n\nV Mikulově je zastoupen průmysl strojírenský a stavební, město však nejvíce proslavila řada jeho vinařských firem.\n\nPěstování vinné révy přinesli na Mikulovsko již Římané, jejichž legie tábořily v místech dnešního vodního díla Nové Mlýny. Po jejich odchodu se pěstování a zpracování hroznů rozvíjelo zejména v období Velkomoravské říše, kdy vinná réva získala své pevné místo v zemědělské produkci jižní Moravy a zejména Mikulovska. V období středověku se vinařství dále rozvíjelo, takže se Mikulov záhy stal díky výborným viničním polohám v bezprostřední blízkosti města i v okolních obcích významným vinařským střediskem.\n\nZdejší chráněné viniční trati na jižním úpatí Pálavy patří dodnes k nejteplejším místům jižní Moravy. Na jejich vápenitých půdách se výborně daří zejména Ryzlinku vlašskému, jehož keře zabírají největší plochu vinic. Z bílých odrůd se zde dále pěstují Veltlínské zelené, Rulandské bílé, Chardonnay, Müller Thurgau, Veltlínské červené rané, Sauvignon, Ryzlink rýnský, Muškát moravský, Neuburské a zahraniční odrůda Kerner. Daří se i místním nově vyšlechtěným odrůdám Palava a Aurelius. Modré odrůdy jsou v menšině, patří k nim zejména André, Frankovka a Rulandské modré. V poslední době se zde zkoušejí i francouzské odrůdy Merlot a Cabernet Sauvignon.\n\nMikulov je vinařskou obcí v Mikulovské vinařské podoblasti (viniční tratě Pod Svatým kopečkem I, Pod Svatým kopečkem II, Valtická, Pod valtickou, Milovická, Za cihelnou, Mariánský kopec, Šibeniční vrch, Pod Mušlovem, Turold, Brněnská, Za Turoldem).\n\nNa zámku je vinařské muzeum.\n\nV Mikulově se nachází gymnázium.\n\n\nMěsto Mikulov se nalézá v chráněné krajinné oblasti Pálava, jejíž správa v něm sídlí. V okolí města se nachází množství přírodních památek, jako například:\n\n\n\n\n\nNeoficiální spolupráce:\n\n\n"}
{"id": "303421", "url": "https://cs.wikipedia.org/wiki?curid=303421", "title": "Curie", "text": "Curie\n\nCurie (symbol Ci) je starší, avšak doposud používaná, jednotka radioaktivity. Je pojmenovaná po francouzských průkopnících výzkumu radioaktivity, Pierru a Marie Curieových.\n\nJednotka je definována vztahem:\ntj. jeden curie je aktivita zářiče kdy dochází ke 37 miliardám rozpadů za sekundu. To odpovídá přibližně aktivitě 1 gramu izotopu radia Ra. V soustavě SI je nahrazena odvozenou jednotkou becquerel.\n"}
{"id": "303422", "url": "https://cs.wikipedia.org/wiki?curid=303422", "title": "Starosta Chicaga", "text": "Starosta Chicaga\n\nStarosta Chicaga (angl. \"Mayor of Chicago\") je nejvyšší představitel exekutivy Chicaga, třetího největšího města ve Spojených státech. Starosta Chicaga má právo jmenovat a odvolávat ředitele a vedoucí pracovníky městských složek jako je policie, hasičský sbor apod. Starosta je volen v přímých volbách, které se obvykle konají poslední úterý v únoru. Chicago je jediné takto velké město ve Spojených státech, kde neplatí žádné limity pro možný počet znovuzvolení starosty.\n\nV letech 1931–1933 byl 44. starostou český rodák Antonín Čermák.\n"}
{"id": "303427", "url": "https://cs.wikipedia.org/wiki?curid=303427", "title": "Moravský Krumlov", "text": "Moravský Krumlov\n\nMoravský Krumlov (německy \"Mährisch Kromau\") je město v okrese Znojmo v Jihomoravském kraji, 27 km jihozápadně od Brna na řece Rokytná. Má rozlohu 49,57 km² a žije zde obyvatel. Jeho historické jádro, a to i přes těžké poškození na konci 2. světové války, se stalo městskou památkovou zónou. Jedná se o vinařskou obec ve Znojemské vinařské podoblasti (viniční tratě Vinohrady, Jalovcová hora).\n\nMoravský Krumlov leží mezi Českomoravskou vysočinou a Dyjsko-svrateckým úvalem. Město leží v kotlině, která je ze tří stran obtékána řekou Rokytnou (takzvaný meandr řeky Rokytné).\n\nRegion Moravskokrumlovska patří k jedněm ze stabilně osídleným územím vůbec. Doklady o osídlení pocházejí již z paleolitu. Mimořádně bohaté archeologické území bylo osídleno téměř ve všech obdobích pravěku. Středověké osídlení je spojeno s hradem \"Rokyten\" v Rokytné, osídlení samotného města Moravského Krumlova je doloženo archeologickými nálezy ze 13. století. První písemná zmínka o panství a hradu pochází až z roku 1289, ale je pravděpodobné, že město bylo založeno Přemyslem Otakarem II. jako opěrný bod jeho domény.\n\nMístní jméno \"Krumlov\", je zmiňováno v latinsky psaném listě Rudolfa Habsburského z 6. května 1277. Přívlastek \"„Moravský“\" byl přidán kvůli odlišení od Českého Krumlova v polovině 17. století. Označení „krumm“ pochází z němčiny a znamená „křivý“. Je odvozeno od širokého meandru řeky Rokytné.\n\nRoku 1289 stál v místě dnešního zámku hrad, který byl v polovině 13. století majetkem Bočka z Obřan. Smrtí jeho vnuka Smila z Obřan roku 1312 jejich rod vymřel. Poté Moravský Krumlov přešel pod vládu krále Jana Lucemburského, jenž jej dal v roce 1312 do zástavy Jindřichovi z Lipé. Rod pánů z Lipé patřil k nejvýznamnějším rodům v Čechách a na Moravě. Roku 1319 se Jindřich z Lipé stal nejvyšším maršálkem Českého království. Tento úřad zastávali páni z Lipé po staletí a Moravský Krumlov patřil k jejich hlavním mocenským a hospodářským oporám. V roce 1368 hrad a město odkoupil Ješek z Kravař, po něm ho zdědil jeho synovec Beneš z Kravař a Krumlova. Páni z Kravař drželi Moravský Krumlov do roku 1437, kdy ho získali zpět páni z Lipé, kteří ho vlastnili jej až do roku 1622. V roce 1536 přijel na zámek věhlasný lékař a přírodovědec Paracelsus. Sídlil v zámecké věži a léčil Jana III. z Lipé. Za dva roky svého pobytu se mu jej nepodařilo uzdravit, napsal zde však několik významných spisů, např. třetí svazek díla Die grosse Wundersarznei a Astrologia magna. Dalším z hostů, který na zámku ošetřoval Čeňka z Lipé, byl v roce 1571 Johannes Crato z Krafftheimu (1519–1585), osobní lékař císařů Ferdinanda I., Maxmiliána II. a Rudolfa II.. Za pánů z Lipé byl zámek v druhé polovině 16. století renesančně přestavěn s arkádovým nádvořím o třech podlažích podle projektu italského architekta Leonarda Gara di Bisono. Posledním vlastníkem Moravského Krumlova z pánů z Lipé byl Pertold Bohobud z Lipé. Za jeho rozmařilého života upadlo panství do dluhů. Na zámku byly chovány desítky ušlechtilých koní i exotických zvířat. Byla tu krytá jízdárna a velká obora. Po bitvě na Bílé hoře byl Pertold jako moravský direktor odsouzen k smrti a jeho majetek konfiskován. Před rozsudkem však utekl do exilu, kde zemřel jako žebrák.\n\nRoku 1624 koupil krumlovský majetek od císařské komory za 600 tis. zlatých Gundakar z Liechtensteina. Lichtenštejnům se podařilo, aby krumlovské panství bylo prohlášeno za jejich dědičné knížectví (potvrzeno Ferdinandem II.). Lichtenštejnové pak drželi Moravský Krumlov až do roku 1908. Listinou z 20. června 1644 upravili znak, který vylepšili o svůj erb a knížecí korunu. města, zavedli úřední jazyk němčinu, přáli však rozvoji řemeslnických cechů. Krumlovští Lichtenštejnové si vedli jako dobří hospodáři na svém panství. Gundakar se pokusil město společně s panstvím Uherský Ostroh přeměnit na suverénní knížectví Liechtenstein, ale nezávislé knížectví pro odpor moravských stavů nepřečkalo Gundakarovy nástupce. Lichtenštejnové přetvořili zámecký areál, prováděli dílčí úpravy v jeho interiérech, kde modernizovali obytné prostory, přistavěli zámeckou kapli, založili zámecký park. V Moravském Krumlově pak nechali vystavět kapli svatého Floriána, opravili farní kostel Všech svatých a rovněž i klášterní kostel svatého Bartoloměje.\n\nPo Bílé hoře byl Moravský Krumlov vylidněný, vypálený a rozbořený. V roce 1645 zde drancovala 26 týdnů švédská vojska. 25. dubna 1690 zachvátil město požár a skoro celý Moravský Krumlov vyhořel. Na základě této události byl patronem svatý Florián, kterému byla zasvěcena i nově vybudovaná kaple sv. Floriána v roce 1695 nad městem. 23. listopadu 1805 navštívil zámek Napoleon Bonaparte, táhnoucí se svým vojskem ke Slavkovu. Od 14. června do 30. října 1809 tábořilo u Krumlova asi 10 000 francouzských vojáků. V letech 1866–1867 sem vtrhla pruská vojska při prusko-rakouské válce. V roce 1908 bylo panství Lichtenštejnů prodáno spřízněnému rodu Kinských, kteří jej vlastnili až do roku 1945.\n\n7. a 8. května 1945 město bombardovala Rudá armáda a při náletu bylo zasaženo 383 domů, z toho 113 zničeno do základů. Po válce se do zámku soustředily úřady z rozbořeného náměstí. Do prvního patra se nastěhoval místní okresní národní výbor, sídlily zde další úřady. Úředníci úřadovali v zámeckém vybavení po Kinských. Mobiliář byl pak později svezen na několik zámků, největší část vybavení je uložena na zámku v Lysicích. Na krumlovském zámku pak sídlila československá armáda, za které hořelo v několika různých zámeckých prostorách, do roku 1963 pak zde byl národní podnik Konekta, který se zabýval zpracováváním zahradního nábytku. Od roku 1963 zde bylo umístěno učiliště s internátem Železničního stavitelství v Brně, které zde sídlilo až do převratu. Po roce 1989 je zámek trvale v soukromých rukách.\n\n\nV roce 1950 byla městu zapůjčena plátna Muchovy \"Slovanské epopeje\", jež byla v letech 1963–2011 vystavena na zámku v Rytířském sále a v kapli.\n\n\nSoučasným starostou je od roku 2010 Mgr. Tomáš Třetina.\n\nPředchozím starostou byl Jaroslav Mokrý (* 1. listopad 1945). Do funkce byl zvolen v roce 2006. Stál v čele petiční akce proti přestěhování Muchovy Slovanské epopeje ze zámku v Moravském Krumlově do Prahy. V roce 2008 neúspěšně kandidoval do krajského zastupitelstva Jihomoravského kraje za ODS.\n\n\nV roce 1919 se součástí Moravského Krumlova staly Rakšice (včetně osady Durdice). Z rakšického katastrálního území byl již v roce 1874 vyčleněn samostatný katastr s názvem Moravský Krumlov II, tvořící neobydlené zalesněné území východně od železniční stanice, směrem k Budkovicím, severně od cesty do Maršovic. Roku 1964 byla k Moravskému Krumlovu přičleněna Rokytná a v roce 1976 Polánka. V roce 1979 byly katastry Rakšice a Moravský Krumlov II zrušeny a jejich plocha začleněna ke katastrálnímu území Moravský Krumlov.\n\nMezi lety 1980 a 1990 byly součástí Moravského Krumlova také Dobelice, Dobřínsko a Rybníky.\n\nAž do roku 1960 byl Moravský Krumlov okresem, který čítal následující obce:\n\nBěhařovice •\nBiskoupky •\nBohutice •\nBranišovice  •\nBudkovice •\nČermákovice •\nDamnice •\nDobelice •\nDobronice •\nDobřínsko •\nDolenice •\nDolní Dubňany •\nDukovany •\nDžbánice •\nHeřmanice u Rouchovan •\nHorní Dubňany •\nHorní Kounice •\nHostěradice •\nHrubšice •\nChlupice •\nJamolice •\nJezeřany •\nJiřice •\nKadov •\nKašenec •\nKřepice •\nKubšice •\nLesonice •\nLoděnice •\nMaršovice •\nMedlice •\nMiroslav  •\nMiroslavské Knínice •\nMíšovice •\nMorašice •\nNašiměřice •\nOlbramovice  •\nPetrovice •\nPolánka (Moravský Krumlov) •\nPřeskače •\nRatišovice •\nRešice  •\nRokytná •\nRouchovany •\nRybníky •\nŘeznovice •\nSkalice •\nSkryje nad Jihlavou  •\nStupešice •\nSuchohrdly •\nŠemíkovice •\nŠumice (okres Brno-venkov) •\nTavíkovice •\nTrnové Pole •\nTrstěnice •\nTulešice •\nVedrovice •\nVémyslice •\nVišňové •\n\n\n\n"}
{"id": "303431", "url": "https://cs.wikipedia.org/wiki?curid=303431", "title": "Aj (přítok Ufy)", "text": "Aj (přítok Ufy)\n\nAj ( , ) je řeka v Baškortostánu a v Čeljabinské oblasti v Rusku. Je 549 km dlouhá. Povodí má rozlohu 15 000 km².\n\nPramení na svazích Uraltau. Na horním toku teče v mezihorské kotlině směrem na sever. Poté se obrací na západ a protéká skrze několik hřbetů. Na dolním toku se na Ufské planině nachází krasové území. Ústí zleva do Ufy (povodí Kamy).\n\nZdrojem vody jsou převážně sněhové srážky. Průměrný roční průtok vody činí přibližně 80 m³/s. Zamrzá na konci října až na začátku listopadu a rozmrzá v polovině dubna.\n\nNa řece byly vybudovány přehradní nádrže. Leží na ní město Zlatoust.\n"}
{"id": "303432", "url": "https://cs.wikipedia.org/wiki?curid=303432", "title": "AJ", "text": "AJ\n\nSpojení písmen A a J může mít různé významy:\n\n\n\n\n\n"}
{"id": "303435", "url": "https://cs.wikipedia.org/wiki?curid=303435", "title": "HC Bohemians Praha", "text": "HC Bohemians Praha\n\nHC Bohemians Praha (celým názvem: Hockey Club Bohemians Praha) je český klub ledního hokeje, který historický sídlí v pražských Vršovicích. Oficiální založení oddílu ledního hokeje v Bohemians se datuje do prosince 1929. V některých pramenech je ovšem za oficiální rok označován chybný letopočet 1916, který znamenal založení oddílu pozemního hokeje. Tento chybný údaj se začal vyskytovat až po druhé světové válce. Dobový tisk před válkou (sezóny 39/40 a 44/45) uváděl vznik odboru ledního hokeje buď od prosince 1929 nebo ledna 1930. Od sezóny 2017/18 působí v Pražské hokejové lize, neregistrované soutěži v České republice. Klubové barvy jsou zelená a bílá.\n\nV sezoně 2005/06 se hokejového klubu ujalo občanské sdružení IHC Bohemians, které založilo několik fanoušků „zelenobílého“ hokeje a tím fakticky zachránili hokejový klub. Od založení IHC se vedení povedlo vrátit působiště týmu po dlouhé době do Prahy, dostat HC Bohemians do povědomí pražské veřejnosti a navázat krátkodobou spolupráci s týmem HC Letci Letňany o příchodu talentovaných juniorů. Činnost na pražských kluzištích byla ukončena z finančních důvodů po necelých deseti letech a to v roce 2014. Od té doby hrají Bohemians na zimním stadionu v Neratovicích.\n\nSvé domácí zápasy odehrává v Neratovicích na tamějším zimním stadionu s kapacitou 1 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "303439", "url": "https://cs.wikipedia.org/wiki?curid=303439", "title": "Matice česká", "text": "Matice česká\n\nMatice česká je nakladatelský podnik a osvětová organizace, která vydávala českou literaturu, překládala díla cizích autorů a pořádala přednášky. Byla založena v roce 1831 při Společnosti Národního muzea ve druhé fázi národního obrození. Hlavním iniciátorem myšlenky jejího vzniku byl historik František Palacký a další čeští vlastenci, usilující o povznesení českého jazyka. Mezi významné členy patřil například Jan Nepomuk František hrabě Harrach, v roce 1888 se mezi dopisující členy zařadil Josef Štěpánek, historik, český středoškolský profesor a spisovatel.\n\n"}
{"id": "303442", "url": "https://cs.wikipedia.org/wiki?curid=303442", "title": "Jindřich Pyšný", "text": "Jindřich Pyšný\n\nJindřich Pyšný (asi 1108 – 20. října 1139, Quedlinburg) byl vévodou bavorským, saským a markrabětem toskánským. Roku 1138 se ucházel o titul římsko-německého krále.\n\nNarodil se z manželství bavorského vévodského páru. Otec, bavorský vévoda Jindřich IX. \"Černý\", byl synem vévody Welfa I. a náležel k přednímu, německému, šlechtickému rodu Welfů. Matkou byla saská princezna Wulfhilda, dcera vévody Magnuse a jeho manželky Sofie Uherské, která byla dcerou krále Bély I..\n\n29. května 1127 se oženil s dcerou bavorského vévody a pozdějšího císaře Lothara III., Gertrudou Saskou.\n\n\n"}
{"id": "303450", "url": "https://cs.wikipedia.org/wiki?curid=303450", "title": "Žebrákov (Kovářov)", "text": "Žebrákov (Kovářov)\n\nŽebrákov () je vesnice patřící pod obec Kovářov. V roce 2011 zde trvale žilo 18 obyvatel.\n\nPrvní písemná zmínka o vesnici pochází z roku 1395. Dříve spadal pod vlastnictví orlického panství. Vesnicí protéká Žebrákovský potok.\n\nOkolní lesy nesly název \"Na Strašnejch.\" V dřívějších dobách zde bylo velké množství loupežníků.\n\nŽebrákovský potok pramení jihovýchodně od obce Lašovice, protéká dolním a horním lašovickým rybníkem, poté Zahořany, Žebrákovem a v hlubokém údolí se vlévá do Vltavy.\n\n\nK Vančatově kapličce se váže tato pověst:\n\nVančata měl krásnou a bohatou dceru. Měla slušné věno po své již mrtvé matce. Peníze byly uloženy v sirotčí pokladně na Orlíku. Když se o dceru ucházel nápadník, syn chalupníka z Kostelce nad Vltavou, tak se otec rozhodl, že věno vyzvedne. Ale na zpáteční cestě ty peníze ztratil. Nápadník ohlásil, že ze svatby odstupuje. Po delším čase vyšlo na povrch, že stejnou cestou, kudy šel otec s penězi, šel i nápadník. Samozřejmě ty peníze našel a ponechal si je. Ihned je zhodnotil, přikoupil si kus pole. Šťastný otec nechal na znamení vděčnosti postavit tuto kapličku.\n"}
{"id": "303451", "url": "https://cs.wikipedia.org/wiki?curid=303451", "title": "Okres Velký Berezný", "text": "Okres Velký Berezný\n\nOkres Velký Berezný, Velykoberezenský rajón () se nachází v Zakarpatské oblasti na západní Ukrajině. Rozloha okresu (rajónu) je 809 km². V roce 2007 zde žilo přibližně 28 000 lidí.\n\nOkresním městem je sídlo městského typu Velký Berezný, ve kterém žije přibližně 7 500 obyvatel. Dále se zde nachází 32 vesnic s 19 obecními radami. Tímto rajónem protéká řeka Už, která teče také přes Užhorod a Slovensko. Okres Velký Berezný zaujímá nejsevernější část Zakarpatí a sousedí na západě se Slovenskem a na severu s Polskem a Lvovskou oblastí Ukrajiny, do níž je přístup silnicí i železnicí přes Užocký průsmyk.\n"}
{"id": "303454", "url": "https://cs.wikipedia.org/wiki?curid=303454", "title": "Magen David Adom", "text": "Magen David Adom\n\nMagen David Adom (MDA) (hebrejsky: מגן דוד אדום, doslova \"Červený Davidův štít\"; také Červená Davidova hvězda) je izraelská národní zdravotnická záchranná služba (ZZS), která kromě záchranné služby zajišťuje také národní transfúzní službu a školení záchranářů, lékařů, zdravotnických záchranářů a laiků.\n\nMagen David Adom vznikl 7. června 1930 na základě principů Mezinárodního červeného kříže, jako dobrovolnická organizace s jedinou pobočkou v Tel Avivu. Nedlouho poté otevřel své pobočky v Jeruzalémě a Haifě a rozšířil svoji působnost po celém Izraeli. Zdravotnickou pomoc poskytovala MDA i Haganě. V roce 1950 přijal Kneset zákon, kterým ustanovil MDA oficiálním poskytovatelem přednemocniční péče v Izraeli.\n\nMagen David Adom je nestátní organizace s profesionálními a dobrovolnými členy. Stát hradí náklady u mimořádných situaci, v jiných případech je služba hrazena z veřejného pojištění nebo přímo pacienty. Na financování MDA se také podílejí zahraniční dárci. Jména donátorů jsou pak uvedena např. na sanitce.\n\nV současné době má Magen David Adom přibližně 1500 zaměstnanců. Ti se dělí na:\n\nS MDA spolupracuje na 10 tisíc dobrovolníků. V České republice nabízí dvouměsíční dobrovolnický program na paramedika Židovská agentura v ČR. Účastníci programu pomáhají v záchranných vozech po celém Izraeli se zajištěním první pomoci.\n\n\nŘidiči i paramedici získávají po absolvování kurzu licence. Ta však zaniká, pokud dotyčný nepracuje pro MDA alespoň na cca 0,4 úvazku.\n\nMDA má různé typy sanitek, které zahrnují:\n\nJako sanitky většinou slouží americká vozidla značky Chevrolet. Ve vozech se mimo jiné nachází systém GPS.\n\nPro volání na Magen David Adom slouží celostátně jednotné číslo 101. Začátkem roku 2008 navíc MDA spustila službu, díky níž si budou moci sanitku přivolat i hluchoněmí, a to prostřednictvím SMS. V případě potřeby tak mohou na ústřednu MDA poslat SMS, která musí obsahovat přesnou adresu a popis problému. Číslo pro zaslání SMS je v Izraeli 052-7000-101. Operátor z ústředny pak vyrozumí nejbližší ambulanci a odesilateli odpoví také prostřednictvím SMS.\n\nV roce 2006 proběhlo celkem 486 347 výjezdů, tzn. průměrně 1332 výjezdů za den a nehodovost 69 výjezdů na 1000 obyvatel. Ve srovnání byla průměrná nehodovost v Česku v roce 2005 64 výjezdů na 1000 obyvatel. Při nejvytíženější denní směně je terénu 65 ALS ambulancí (20 z nich s lékařem, ostatní s paramedikem a záchranářem) a 125 BLS ambulancí (se dvěma záchranáři).\n\n10% všech výjezdů jsou zásahy u traumat, zbytek zásahů tvoří pacienti s běžnými chorobami (např. kardiovaskulární, apod.). Dlouhodobá sekundární úspěšnost po resuscitaci je 11-12%.\n\nÚzemí Státu Izrael se v rámci MDA dělí do 11 oblastí, přičemž každá z nich má svůj vlastní centrální dispečink a několik výjezdových stanovišť. Jednotlivé dispečinky pak mají vždy dvě místnosti. Jedna slouží pro běžný provoz, druhá, s pancéřovými dveřmi, bez oken, se zesílenými stěnami a filtrací vzduchu, slouží při riziku vnějšího ohrožení.\n\nPočítačové technologie MDA jsou integrované, polohy vozidel jsou prostřednictvím systému GPS zobrazené v počítači a prostřednictvím systému je v případě zásahu určena nejvhodnější posádka a systém sám odešle potřebné informace daným posádkám. Sousední dispečinky se vzájemně zálohují pro případ výpadku.\n\nSamostatný dispečink slouží pro potřeby škol. Vznikl v létě roku 2007 po zrušení přítomnosti sester ve vzdělávacích zařízeních.\n\nV současné době v Izraeli probíhá projekt v jehož rámci by si měli lidé do seznamu v mobilním telefonu uložit pod položku Emergency telefonní číslo nejbližšího příbuzného. Tento projekt by měl pomoci identifikaci a získání informací o ošetřovaném.\n\nPři teroristických útocích se záchranáři z MDA řídí tzv. trauma managementem, který funguje na systému PHTLS (). Tento systém spočívá v nejzákladnějším ošetření (nezbytné k záchraně života) a následném co nejrychlejším transportu do nemocnice.\n\nZe statistik vyplývá, že je struktura zraněných během teroristických útoků: 70% lehce zranění, 20% těžce zranění a 10% mrtví. Na místě většinou zasahují záchranáři a paramedici. Co nejvíce jsou zapojováni dobrovolníci a lidé v bezprostřední blízkosti, protože mnoho z nich získalo základní zdravotní vědomosti během základní vojenské služby nebo při seminářích MDA.\n\nZ důvodu sekundárních explozí záchranáři používají neprůstřelné vesty.\n\nV rámci Magen David Adom byl definován pojem megaterorismus. Charakterizuje se jako útok mimořádného rozsahu, při němž je postiženo více než 1000 zraněných. Za takových okolností se záchranáři nevěnují lehce zraněným, ale zaměřují se především na těžce zraněné.\n\nV rámci letecké záchranné služby (LZS) je využíváno armádních strojů. Toto využití je však do značné míry limitováno. V nedávné době byly v Německu zakoupeny dva starší stroje Bo 105 v sanitní verzi. Jejich provoz bude zajišťovat soukromá firma a na jejich palubě by měli být dva paramedici. V prvních fázích projektu by měly obsluhovat především oblasti na jihu a severu země.\nMezinárodní červený kříž (MČK) a Červený půlměsíc odmítali uznat Magen David Adom kvůli specifickému symbolu Davidovy hvězdy který používá. 8. prosince 2005 byl MČK schválen třetí oficiální symbol - nábožensky neutrální červený krystal. Přijat byl poměrem hlasů 98 pro a 27 proti při 10 absencích. Proti přijetí symbolu červeného krystalu hlasovaly zejména arabské státy. MDA byla s konečnou platností uznána v červnu 2006 poté, co MDA souhlasila s používáním tohoto symbolu při zahraničních aktivitách.\n\n\n"}
{"id": "303461", "url": "https://cs.wikipedia.org/wiki?curid=303461", "title": "The Feast", "text": "The Feast\n\nThe Feast (\"hostina\") je etnografický film, který vznikl při spolupráci amerického filmaře Tima Asche a amerického antropologa Napoleona Chagnona. Film byl vytvořen především jako učební pomůcka pro studenty antropologie a příbuzných oborů.\n\nPředmětem zkoumání filmu jsou jihoameričtí indiáni kmene Janomamo, žijící na území Venezuely, kteří jsou společně s křováky považováni za nejčastěji filmovanou neliterární kulturu na světě.\n\nFilm vznikl v roce 1968. Jeho předmětem je setkání obyvatel vesnice \"Patanowa-teri\" s obyvateli vesnice \"Mahekodo-teri\", které pozvali k setkání, aby obnovili své zaniklé spojenectví. \"Patanowa-teri\" totiž v poslední době zužovali útoky ze sousedních vesnic, při kterých byla zabita řada jejich obyvatel.\n\nSetkání provázela hostina - rituální ceremoniál, který byl zároveň sociální, ekonomickou a politickou událostí. Muži pro tuto událost pomalovávají svá těla a po příchodu obyvatel jiné vesnice předvádějí ritualizovaný tanec a boj. Po první fázi nejistoty spolu obě skupiny začnou obchodovat na bázi reciprocity a spojenectví je obnoveno. Nějaký čas po natočení dokumentu dokonce obě vesnice napadly společného nepřítele.\n\nNatáčení krátkometrážních etnografických snímků, použitelných při výuce bylo typické pro spolupráci Arche s Chagnanonem. Základní myšlenkou při vzniku filmu bylo natočit situaci, která by byla vhodným vyjádřením recipročních vztahů tak, aby vznikl krátký výukový film. Dokument je vlastně obrazovým zachycením teorie reciprocity a směny tak, jak ho ve své knize \"Esej o daru\" zpracoval francouzský antropolog Marcel Mauss.\n\n"}
{"id": "303463", "url": "https://cs.wikipedia.org/wiki?curid=303463", "title": "Sakmara", "text": "Sakmara\n\nSakmara ( , ) je řeka v Baškortostánu a v Orenburské oblasti v Rusku. Je 798 km dlouhá. Povodí má rozlohu 30 200 km².\n\nPramení na svazích horského hřbetu Uraltau. Na horním toku teče v široké horské dolině směrem na jih. Poté obtéká Zilairskou planinu v hluboké soutěsce a obrací se na západ. Ústí zprava do Uralu (povodí Kaspického moře).\n\n\nZdrojem vody jsou převážně sněhové srážky. Průměrný roční průtok vody ve vzdálenosti 55 km od ústí činí 144 m³/s. Zamrzá v listopadu a rozmrzá v dubnu.\n\nNa dolním toku je možná vodní doprava. Na řece leží město Kuvandyk a poblíž ústí už na řece Ural leží město Orenburg.\n"}
{"id": "303469", "url": "https://cs.wikipedia.org/wiki?curid=303469", "title": "Pragotron", "text": "Pragotron\n\nPragotron byl český výrobní podnik v oboru časoměrné techniky a vizuálních informačních systémů pro cestující. Začal vyrábět v 19. století jako firma Jednotný čas. Několikrát poté ještě změnila svůj název - Elektročas či Pragotron. Dnešní společnost s ručením omezeným nese název Elektročas a prezentuje se pod značkou Elektročas-Pragotron. V letech 1997–2013 ji vlastnil Ing. Karel Prouza, v roce 2013 ji koupila vyškovská společnost ELEKON, kterou ze 40 % vlastní švýcarský hodinářský holding Moser-Baer (Mobatime). Sídlila a dosud sídlí v Praze-Vysočanech v Poděbradské ulici.\n\nElektročas, národní podnik, byl do obchodního rejstříku zapsán 10. února 1953 poté, co byl zřízen listinou ministra všeobecného strojírenství. Ke dni 1. července 1963 byl zrušen a vymazen („se vymazuje pro zrušení“) s tím, že celý majetek a všechny závazky přešly na Laboratorní přístroje, národní podnik se sídlem v Praze. 1. července 1968 byl podnik pod stejným názvem a na stejné adrese opět zřízen, znovu byl zrušen k 1. lednu 1981 rozhodnutím ministra elektrotechnického průmyslu ČSSR.\n\nStátní podnik PRAGOTRON Praha byl založen zakládací listinou ministerstva strojírenství a elektrotechniky ČR, do obchodního rejstříku zapsán 27. září 1990 a vznikl 1. října 1990, od 18. února 1998 byl v likvidaci, 6. srpna 2001 byl na něj prohlášen konkurs a 13. března 2007 byl vymazán.\n\nSpolečnost ELEKTROČAS s.r.o. byla do obchodního rejstříku zapsána 7. března 1997. Jejím jediným společníkem byl až do roku 2013 Ing. Karel Prouza. Od 23. října 2013 se jediným společníkem stala společnost ELEKON, s.r.o., z Vyškova. Tu vlastní Pavel Novák (45 %) a Blanka Nováková (15 %) z Drnovic a ze 40 % švýcarská firma Moser-Baer Holding AG.\n\nVšechny výše uvedené podniky Elektročas i Pragotron měly sídlo na adrese Praha 9, Poděbradská 633/22.\n\nIng Karel Prouza s dalšími společníky (Pavel Bareš, Josef Kaláb, Miloš Páral) založil v prosinci 1994 společnost Nový Pragotron, spol. s r.o. (od roku 1999 Nový PRAGOTRON s.r.o.). Ta měla původně sídlo psané na adrese jednoho z jednatelů v paneláku v Praze-Letňanech, v červnu 1999 však sídlo přesunula na tradiční adresu Elektročasu v Poděbradské 22. V únoru 2015 byla tato společnost přejmenována na AUDIT DVOŘÁK s.r.o. a zároveň změnila vlastníka, sídlo i předmět podnikání.\n\nPragotron vyráběl hodiny jak pro školy, tak i pro podniky. Téměř veškeré hodiny na československých nádražích, ve školách či na úřadech pocházely od firmy Pragotron. Do určité míry to platí i dnes,protože i nové hodiny Elektročas jsou značně rozšířené.\nVýrobky PRAGOTRON jsou i rozšířené v zemích bývalé RVHP.\nPodnik měl v každém kraji ČSR servisní středisko,která byla, asi v průběhu 90. let zrušena. Vzhledem ke značné náročnosti na údržbu hodin a ústředen byla údržbářská střediska více než nutná. Velké nároky na údržbu kladly hlavně mechanické hlavní hodiny(ústředny),o které bylo se třeba pravidelně starat,na jejich správné funkci byly závislé další přístroje v rámci např. podniku jako píchačky atd.\n\nHLAVNÍ HODINY\n\nAsi do roku 1980 byly vyráběny kyvadlové hlavní hodiny řady HH100,HSH300,HH3.\nOd roku 1980 dochází k zásadní modernizaci hlavních hodin na elektronické,tuto řadu zastupovaly prakticky tři typy hodin EH1,ESH3 a ústředny EHU. Tento stav vydržel po celá 80. léta.\nKolem přelomu 80. a 90. let se začaly vyrábět hlavní hodiny řady 40 (EH40) a k nim řada stavebnicových modulů pro různý způsob nasazení jako linkové rozvaděče RL40,signální relé SR40 pro ovládání školních zvonků apod. atd.\nZačátkem 90. let se také objevila verze hlavních hodin typu EH41, která měla vnitří zálohovací režim,který byl schopen překlenout určitou dobu výpadku napájení s automatickým seřízením hodin do reálného času.Tento typ se hodně rozšířil právě kvůli tomu,že nahrazoval předcházející typy hlavních hodin (HH100,EH1),které vyžadovaly ruční start a seřízení po výpadku sítě což bylo nepraktické zvlášť ,když byly v systému zapojeny píchačky.\nAsi od roku 1996 se začaly vyrábět hodiny jako EH71,81 s příjmem DCF a tak postupně nahradily řadu hodin XX40. V tomto období se objevily i hodiny pro školy SAH70,71.\nV další letech docházelo k další modernizaci přístrojů např. digitální spínací hodiny SH84,linkový rozvaděč RL83,školní hodiny SAH72.\nTento výrobní program podle webu trvá dodnes.\n\nDalším velkým výrobním programem bylo informační zařízení Signaltron s překlápěcími listy; tyto informační tabule se používaly nejen v Československu, ale ojediněle například i v Polsku a dalších zemích východního bloku.\n\nInformační tabule Pragotron byly sestaveny z výsuvných listový jednotek,které byly řízeny pomocí kódových bubínků ty se přizpůsobovaly kódu, který byl nastaven na řídicím pultu. Pult byl reléový. Motorky v tabulích, které otáčejí listy s informacemi, jsou napájené napětím 110 V stř. Systém volby kódů, ale pracoval s napětím 48 V ss. Řídicí pult byl na nádražích většinou umístěn v dopravní kanceláři,kde byla i kontrolní tabule,aby měl dispečer přehled o celém zařízení. Dnes se řídící pulty většinou nahrazují počítači, které řídí celý informační systém včetně automatického nádražního rozhlasu.\n\nStaniční rozhlas se začínal používat v největších stanicích používat od 20. let 20. století a začátkem 50. let se rozšířil i na malá nádraží, avšak hlásilo se pouze živě, experimenty s nahrávkami na magnetofonových páskách se neosvědčily. Listové překlápěcí informační tabule, údajně vynález firmy Elektročas z roku 1969, byly navrženy jako informační systém pro nádraží, velká autobusová nádraží a letiště. Centrálně ovládané tabule byly umístěny jak v hale, tak v podchodech a na nástupištích, a nahradily tak funkci živého staničního informátora i různé manuálně ovládané systémy. Byly instalovány na 33 největších nádraží v zemi. Ještě začátkem 90. let 20. století byl jediným českým staničním informačním systémem. Až začátkem 90. let na pražském hlavním nádraží a v roce 1996 na brněnském hlavním nádraží jej nahradil systém NET 2000 od italské firmy Solari, vyvinutý v roce 1988. Hlavní důvod výměny těchto systémů byla totální absence rychlých operativních změn např.cílových stanic, protože situace se po roce 89 změnila a i železnice se začala měnit\n\nPůvodní listové tabule Elektročas-Pragotron stále servisně podporuje. Uvádí (v roce 2015), že dodává veškeré náhradní díly pro výrobky Pragotronu a je schopen je i udržovat, případně modernizovat. Pro zařízení s listovými překlápěcími jednotkami zajišťuje též potisk listů jednotek. Původní reléové ovládací pracoviště je schopen nahrazovat počítačovým s použitím jednotky ERS, což umožní součinnost starých listových jednotek s novými LCD panely.\n\nElektročas-Pragotron přešel na výrobu LCD informačních panelů. Pro SŽDC dodává zejména audiovizuální informační systém typu IZE 1, využívající tabule se speciálními transreflexními displeji s tekutými krystaly (LCD, prosvětlované vestavěným zářivkovým osvětlením, a za displeji je umístěna reflexní fólie, která odráží vnější světlo), ovládané sériovým rozhraním (tabule mohou být zapojeny za sebou). Základním modulem je displej s 8 znaky o výšce 75 mm (každý znak tohoto displeje je tvořen matricí ze 132 segmentů; je možné zvolit mezi znaky o výšce 63 mm s diakritikou včetně rozlišování malých a velkých písmen nebo znaky o výšce 75 mm, kde jsou znaky s diakritickými znaménky sníženy) nebo rastrový displeje o výšce 243 mm s maticí 64x96 bodů nebo s maticí 26x36 bodů. Systém je využíván například na nádražích Cheb, Olomouc, České Budějovice, Rokycany, Praha Masarykovo nádraží či Praha-Libeň. Podobnými systémy od Elektročasu byla vybavena i například autobusová nádraží v Ostravě-Svinově, Vrchlabí, Rakovníku či Hlučíně.\n\nV roce 2015 společnost Elektročas-Pragotron inzeruje výrobu radiovým signálem synchronizovaných elektronických hlavních a signálních hodin určených pro řízení podružných hodin a zvukové signalizace v systémech jednotného času, hodinových ústředen, analogových i digitálních podružných interiérových a exteriérových hodin, digitálních ukazatelů a stopek, autonomních hodin řízených radiosignálem, reklamních, fasádních, věžních i sportovních hodin, docházkových a kontrolních hodin i atypických hodin podle požadavku zákazníka. Nabízí též informační systémy pro dopravu, průmysl, sport atd. Jmenovitě nabízí stavebnicový audiovizuální alfanumerický informační systém, jehož základem jsou displeje s tekutými krystaly LCD a který je spolu s automatickým hlasovým výstupem v různých jazycích řízen jedním PC. Nabízí též montáž, servis i rekonstrukce hodinových zařízení na území České republiky.\n\n"}
{"id": "303471", "url": "https://cs.wikipedia.org/wiki?curid=303471", "title": "Divice", "text": "Divice\n\nDivice jsou částí obce Vinařice, nacházejí se devět kilometrů jižně od Loun. Dominantou vesnice je věž tvrze ze čtrnáctého století.\n\nPrvní písemná zmínka o obci pochází z roku 1318.\n\nNa návsi stojí památkově chráněná kaple kaple svaté Anny z roku 1893. Druhou kulturní památkou ve vesnici je divická tvrz, jejíž dominantou je mohutná třípatrová věž původně ze čtrnáctého století. V šestnáctém století byla tvrz přestavěna na renesanční zámek, ale velká část jeho budov zanikla v roce 1810.\n"}
{"id": "303472", "url": "https://cs.wikipedia.org/wiki?curid=303472", "title": "Kingstown", "text": "Kingstown\n\nKingstown je hlavní město státu Svatý Vincenc a Grenadiny. Kingstown je hlavní přístav na ostrově Svatý Vincenc, je rovněž centrem zemědělství celého ostrova a hlavní vstupní branou pro turisty. Mezi hlavní vývozní artikly patří banány a kokosy.\n"}
{"id": "303473", "url": "https://cs.wikipedia.org/wiki?curid=303473", "title": "Vynohradiv", "text": "Vynohradiv\n\nVynohradiv (, ), do roku 1946 \"(Velká) Sevluš / Sevljuš\" (, , , ) je město ležící v Zakarpatské oblasti Ukrajiny na řece Tise.\n\nV roce 2018 mělo 25 462 obyvatel. Jde o okresní město okresu Vynohradiv. Vynohradiv je vzdálen jen 8 km od rumunských hranic. Ve městě žije početná maďarská menšina.\n\nV minulosti toto město patřilo k Rakousku-Uhersku, po jeho rozpadu v roce 1918 až do roku 1938 bylo součástí Československa, jako páté největší město \"Země podkarpatskoruské\". V roce 1944 bylo spolu s okolím připojeno k Ukrajinské SSR.\n\nMěstem prochází železniční trať Baťovo – Korolevo, na kterou je napojena jedna z větví úzkokolejné (rozchod 750 mm) Boržavské hospodářské dráhy ().\n\n\n"}
{"id": "303474", "url": "https://cs.wikipedia.org/wiki?curid=303474", "title": "Svaljava", "text": "Svaljava\n\nSvaljava (; ) je město ležící v Zakarpatské oblasti Ukrajiny v údolí řeky Latorica. Sídlo okresu Svaljava. Stanice na hlavní železniční trati Lvov – Stryj – Čop. V roce 2011 mělo 16 871 obyvatel. \n\nPrvní písemná zmínka o městě se objevuje na počátku 12. století.\n\nZačátkem 18. století se Svaljava stala součástí Rakouska-Uherska. V 90. letech 18. století se město stává významným hosdpodářským centrem regionu, byl zprovozněn lihovar. Město obdrželo povolení na pořádaní trhů, na kterých se prodávaly převážně proutěné výrobky a keramika. Začátek výstavby silnic a mostů.\n\nV roce 1881 byla přes Svaljavu postavena železnice ve směru Vídeň - Lvov. Tento čin dal impuls k vývozu zdejší minerální vody po rakouských zemích, což vedlo k vybudování sklárny na výrobu láhví.\n\nPo rozpadu Rakouska-Uherska , téměř rok po skončení 1. světové války (11. 11. 1918), se v roce 1919 Podkarpatská Rus tím i Svaljava připojily k Československu, čímž se Podkarpatská Rus stala jednou ze čtyř samosprávných zemí Československa a to do roku 1939.\n\nRoku 1945 na základě zfalšovaného referenda které organizovalo SSSR pod dohledem sovětských vojsk, byla Podkarpatská Rus spolu s městem Svaljava připojeny k Ukrajinské SSR. Po skončení Druhé světové války Rudá armáda v blízkosti města vybudovala koncentrační tábor, ve kterém byla vězněná převážně maďarská a německá menšina.\n\nOd roku 1991 je město součástí nezávislé Ukrajiny.\n\n\n\n"}
{"id": "303475", "url": "https://cs.wikipedia.org/wiki?curid=303475", "title": "Rachov", "text": "Rachov\n\nRachov (, slovensky též Rachov, rusínsky Рахово, , , ; ) je město na zakarpatské Ukrajině. Leží na samém východě Zakarpatské oblasti na řece Tise. Rachov je sídlem Rachovského okresu a k lednu 2016 měl 15 430 obyvatel. Město leží na železnici spojující Ivano-Frankivsk se Zakarpatím; protože však trať vede přes rumunské město Sighetu Marmației, je v Rachově osobní doprava ukončena. V letech 1918–1938 bylo město součástí Československa. Rachov je také turistickým střediskem a jedním z východišť na Hoverlu, nejvyšší horu Ukrajiny.\n\nPo rozpadu Rakouska-Uherska připadly statky habsburského rodu Československým státním lesům a statkům a v Rachově bylo zřízeno ředitelství.\n\nPamětní deska na hotelu Ukrajina s plaketou připomíná, že tady za první světové války, v letech 1917 a 1918, pobýval profesor Tomáš Garrigue Masaryk.\n\n\n"}
{"id": "303476", "url": "https://cs.wikipedia.org/wiki?curid=303476", "title": "Iršava", "text": "Iršava\n\nIršava (, rusínsky a , ) je město ležící v centrální části Zakarpatské oblasti Ukrajiny, asi 40 km jihovýchodně od Mukačeva. Je střediskem stejnojmenného okresu. V roce 2007 mělo 9515 obyvatel.\n\nPrvní písemná zmínka o městě pochází z roku 1341. V minulosti město patřilo Rakousku-Uhersku, od jeho rozpadu v roce 1918 až do roku 1938 bylo součástí Podkarpatské Rusi a Československa. Roku 1945 na základě zfalšovaného referenda které organizoval Sovětský svaz pod dohledem sovětských vojsk, byla Podkarpatská Rus spolu s městem Iršava připojeny k Ukrajinské SSR.\n\nMěstem prochází úzkokolejná Boržavská hospodářská dráha.\n\n"}
{"id": "303477", "url": "https://cs.wikipedia.org/wiki?curid=303477", "title": "Mižhirja", "text": "Mižhirja\n\nMižhirja ( ; ; ) je město (oficiálně sídlo městského typu) ležící v Zakarpatské oblasti Ukrajiny. Do roku 1953 město používalo název Volové, popř. Volove Pole ( , a ).\n\nMěsto leží při soutoku Volovce s Rikou. V roce 2007 mělo 9395 obyvatel.\n\nPrvní písemná zmínka o městě pochází z roku 1415. V minulosti město patřilo Rakousku-Uhersku, od jeho rozpadu v roce 1918 až do roku 1938 bylo součástí Československa, jako nejmenší okresní město tehdejší Podkarpatské Rusi. V roce 1944 bylo město s okolím připojeno k Ukrajinské SSR na základě zfalšovaného referenda, které probíhalo pod dohledem sovětských vojsk.\n\n"}
{"id": "303478", "url": "https://cs.wikipedia.org/wiki?curid=303478", "title": "Velký Bočkov", "text": "Velký Bočkov\n\nVelký Bočkov (, , , ) je sídlo městského typu v okrese Rachov Zakarpatské oblasti na Ukrajině. Leží na pravém břehu Tisy, která tvoří hranici s Rumunskem. V roce 2007 mělo 9000 obyvatel.\n\nPrvní písemná zmínka o městě pochází z roku 1358. Původně tvořilo jednu obec s dnes rumunským sídlem Bocicoiu Mare. V minulosti město patřilo Rakousku-Uhersku, od jeho rozpadu v roce 1918 až do roku 1938 bylo součástí Československa. Podle vize (utopistických plánů) J. A. Bati zde měla končit československá dálniční magistrála z Chebu. V roce 1944 bylo město s okolím připojeno k Ukrajinské SSR, od roku 1947 má status SMT.\n\n\n"}
{"id": "303479", "url": "https://cs.wikipedia.org/wiki?curid=303479", "title": "Dubove", "text": "Dubove\n\nDubove (, , ) je město (oficiálně sídlo městského typu) ležící v okresu Ťačovo Zakarpatské oblasti, asi 33 kilometrů severovýchodně od města Ťačiv. V roce 2007 mělo 9000 obyvatel.\nMěstem, rozkládajícím se při úpatí Karpat, protéká řeka Teresva.\n\nPrvní písemná zmínka o městě pochází z roku 1336. Na významu získalo poté, co místní lesní správa začala verbovat lesní dělníky z Čech, kteří se v oblasti začali usazovat. V minulosti město patřilo Rakousku-Uhersku, od jeho rozpadu v roce 1918 až do roku 1938 bylo součástí Československa.\n\nV roce 1944 bylo městečko s okolím na základě zfalšovaného referenda pod dohledem sovětských vojsk\npřipojeno k Ukrajinské SSR.\n\n"}
{"id": "303480", "url": "https://cs.wikipedia.org/wiki?curid=303480", "title": "Velyki Lučky", "text": "Velyki Lučky\n\nVelyki Lučky (, , česky v období ČSR též \"Velké Loučky\") je vesnice ležící v Mukačevském rajónu Zakarpatské oblasti na západní Ukrajině, v rovině asi 10 km západně od Mukačeva. Jde o jednu z největších vesnic v zemi: v roce 2007 měla 9000 obyvatel.\n\nV minulosti obec patřila Rakousku-Uhersku, od jeho rozpadu v roce 1918 až do roku 1938 byla součástí Československa. V roce 1945 byla i s okolím připojena k Ukrajinské SSR.\n\nZ této obce také původně pochází dřevěný kostel sv. Michala, který stojí v pražské zahradě Kinských. V roce 1793 obec kostel prodala bohatším Medvedovcům, odkud ho v roce 1929 získalo Národopisné muzeum do svých sbírek. Kostel byl tedy za své existence dvakrát zcela rozebraný, přestěhovaný a opět složený dohromady na novém místě.\n\n\n"}
{"id": "303481", "url": "https://cs.wikipedia.org/wiki?curid=303481", "title": "Ždenijevo", "text": "Ždenijevo\n\nŽdenijevo (, , , ) je městečko (oficiálně sídlo městského typu) ležící v Zakarpatské oblasti severně od Svaljavy v okresu Volovec. Leží v úzkém údolí řeky Latorice mimo hlavní dopravní trasy (7 km západně od silnice Mukačevo – Lvov). V roce 2017 mělo 1101 obyvatel.\n\nV minulosti město patřilo Rakousku-Uhersku, od jeho rozpadu po první světové válce v roce 1918 až do roku 1938 bylo součástí Československa. V roce 1944 bylo sídlo s okolím připojeno k Ukrajinské SSR, definitivně v roce 1946.\n\n"}
{"id": "303482", "url": "https://cs.wikipedia.org/wiki?curid=303482", "title": "Usť-Čorna", "text": "Usť-Čorna\n\nUsť-Čorna (, , , ) je město (oficiálně sídlo městského typu) ležící v Zakarpatské oblasti. V roce 2007 mělo 1 500 obyvatel. Město se nachází v okresu Ťačovo. V tomto městě dříve bydleli převážně Němci.\n\nV minulosti město patřilo k Rakousku-Uhersku, od jeho rozpadu v roce 1918 až do roku 1938 bylo součástí Československa. Do března 1939 bylo součástí druhé RČS. V roce 1945 bylo sídlo s okolím připojeno k Ukrajinské SSR.\nČeští dobrovolníci zde každoročně budují a rozšiřují systém značených turistických tras. Českou metodiku prozrazuje nejenom tvar značek a kvalita vyznačené sítě, ale také směrovky, které od roku 2009 obsahují pod \"povinnými\" nápisy v azbuce i českou latinkou psané přepisy.\n\n\n"}
{"id": "303483", "url": "https://cs.wikipedia.org/wiki?curid=303483", "title": "Jasiňa", "text": "Jasiňa\n\nJasiňa, česky též \"Jasenná\" ( , ) je městečko (sídlo městského typu) ležící na východě Zakarpatské oblasti Ukrajiny. V roce 2007 mělo 8500 obyvatel. Nadmořská výška je 650 metrů.\n\nV minulosti toto město patřilo k Rakousku-Uhersku. Po jeho rozpadu bylo v roce 1919 hlavním městem krátce existující Huculské republiky, ta však nebyla nikým uznána jako samostatná.\nOd roku 1919 až do roku 1939 byla Jasiňa součástí Podkarpatské Rusi v rámci tehdejšího Československa. Tehdy šlo o nejvýchodnější stanicí ČSD a končil zde rychlík z Prahy (dnes na trati jezdí osobní vlaky spojující Rachov, Vorochtu a Ivano-Frankivsk), a také dálkové vlaky do Lvova, Kyjeva a Charkova. V roce 1944 bylo město s okolím připojeno k Ukrajinské SSR.\n\n\n"}
{"id": "303484", "url": "https://cs.wikipedia.org/wiki?curid=303484", "title": "Teresva (obec)", "text": "Teresva (obec)\n\nTeresva () je městečko (oficiálně sídlo městského typu) ležící v Zakarpatské oblasti na Ukrajině, asi deset kilometrů východně od města Ťačiv. V roce 2007 mělo 7500 obyvatel.\n\nPrvní písemná zmínka o městě pochází z roku 1336. V minulosti město patřilo Rakousku-Uhersku, od jeho rozpadu v roce 1918 až do roku 1938 bylo součástí Československa.\n\nV roce 1944 bylo městečko s okolím na základě zfalšovaného referenda pod dohledem sovětských vojsk\npřipojeno k Ukrajinské SSR.\n\nMěstečko je železničním uzlem:\n\n\n"}
{"id": "303485", "url": "https://cs.wikipedia.org/wiki?curid=303485", "title": "Vyškovo", "text": "Vyškovo\n\nVyškovo nad Tisou (, ) je město (oficiálně sídlo městského typu) ležící v Zakarpatské oblasti asi dvacet kilometrů jihovýchodně od Chustu. V roce 2007 mělo 8000 obyvatel.\n\nPrvní písemná zmínka o městě pochází z roku 1281. V minulosti patřilo město Rakousku-Uhersku, od jeho rozpadu po světové válce v roce 1918 až do roku 1938 bylo součástí Československa. V roce 1944 bylo Vyškovo nad Tisou s okolím připojeno k Ukrajinské SSR.\n\n"}
{"id": "303486", "url": "https://cs.wikipedia.org/wiki?curid=303486", "title": "Korolevo", "text": "Korolevo\n\nKorolevo (, , česky v období ČSR též \"Královo nad Tisou\") je město (oficiálně sídlo městského typu) ležící v okresu Vynohradiv Zakarpatské oblasti na Ukrajině. Rozkládá se mezi pravým břehem Tisy a hranicí s Rumunskem, v nadmořské výšce 146 m, zhruba 8 km východně od Vynohradivu. V roce 2017 mělo necelých 10 000 obyvatel, z čehož zhruba pětinu tvoří Maďaři.\n\nNa území Králova nad Tisou je archeologické naleziště dokládající osídlení již ve středním paleolitu. První písemná zmínka o městě pochází z roku 1262. Král Štěpán V. Uherský zde tehdy vybudoval lovecký letohrádek – odtud název, který v maďarštině znamená „královský dům“. Na ostrohu v severní části města stál ve 14.–17. století hrad Ňalab, dnes je v ruinách. V minulosti město patřilo k uherské župě Ugocsa, po rozpadu Rakouska-Uherska v roce 1918 až do roku 1938 bylo součástí Československa. V roce 1944 byla obec s okolím připojena k Ukrajinské SSR. Status sídla městského typu má od roku 1947.\n\nŽelezniční uzel tvoří triangl tratí:\n2. a 3. trať mají smíšený rozchod (standardní evropský 1435 mm a ruský 1520 mm) umožňující spojení Slovenska a Rumunska mimo Maďarsko bez překládky.\n"}
{"id": "303487", "url": "https://cs.wikipedia.org/wiki?curid=303487", "title": "Buštyno", "text": "Buštyno\n\nBuštyno (ukrajinsky \"Буштинo\") je město (oficiálně sídlo městského typu) ležící v okresu Ťačovo Zakarpatské oblasti asi deset kilometrů severozápadně od města Ťačiv. V roce 2007 mělo 8563 obyvatel.\n\nPrvní písemná zmínka o městě pochází z roku 1336. V minulosti město patřilo Rakousku-Uhersku, od jeho rozpadu v roce 1918 až do roku 1938 bylo součástí Československa. V roce 1944 bylo město s okolím připojeno k Ukrajinské SSR.\n\n\n"}
{"id": "303488", "url": "https://cs.wikipedia.org/wiki?curid=303488", "title": "Čynadijovo", "text": "Čynadijovo\n\nČynadijovo (ukrajinsky a rusínsky Чинадійово, , , česky též \"Činaďovo\") je město (administrativně sídlo městského typu) ležící v Zakarpatské oblasti mezi městy Mukačevo a Svaljava, v údolí řeky Latorici. Spadá pod okres Mukačevo. V roce 2007 mělo 6700 obyvatel.\n\nVe městě převládá dřevozpracující průmysl. Je zde železniční stanice na hlavní trati Lvov – Stryj – Čop, kde zastavují příměstské vlaky Mukačevo – Lavočne.\n\nPrvní písemná zmínka o městě pochází z roku 1336. V minulosti město patřilo Rakousku-Uhersku, od jeho rozpadu v roce 1918 až do roku\n1938 bylo součástí Československa v rámci Podkarpatské Rusi. V roce 1944 bylo město s okolím připojeno k Ukrajinské SSR.\n\nV roce 1928 koupil kupec Šebela dřevěný kostelík Sv. Prokopa a Barbory z přilehlé vesnice Hliňance a nechal ho posléze rozebrat, převézt do Kunčic pod Ondřejníkem a tam v témž roce znovu postavit, kde je k vidění dodnes, včetně nádherné ikonostáze.\n\n"}
{"id": "303489", "url": "https://cs.wikipedia.org/wiki?curid=303489", "title": "Volovec (obec)", "text": "Volovec (obec)\n\nVolovec (ukrajinsky \"Воловець\", rusky \"Воловец\", bělorusky \"Валавец\", maďarsky \"Volóc\") je sídlo městského typu (přibližná obdoba českého pojmu městys) ležící poblíž hřebene Karpat v Zakarpatské oblasti Ukrajiny. V roce 2007 měl 5000 obyvatel a byl sídlem okresu.\n\nPřes Volovec vede od roku 1872 hlavní železniční trať z Čopu přes Mukačevo a Stryj do Lvova.\n\nPrvní zmínka o osadě pochází z roku 1433. Od začátku 17. století byla součástí Mukačevského panství. V roce 1831 zde došlo k selskému povstání. V roce 1870 ve Volovci žilo kolem 600 obyvatel, v roce 1900 to bylo již 1284 obyvatel, z toho 839 Rusínů a Ukrajinců, 253 Němců, 177 Maďarů, 3 Slováci, 1 Rumun a 11 Židů ; v obci tehdy bylo 198 domů, z nich 24 bylo zděných a 174 dřevěných. Od roku 1882 ve Volovci začala fungovat státní základní škola. Obec tehdy (a ještě v době Československa) patřila pod společný (nyní sousední) okres Volové (dnes Mižhirja).\n\nDo roku 1918 byla osada součástí Rakousko-uherské monarchie a po jejím rozpadu , v roce 1919, se spolu s celou Podkarpatskou Rusí stala součástí Československa, v roce 1938 byla okupována Maďarskem a v roce 1945 se stala součástí SSSR, konkrétně Ukrajinské sovětské socialistické republiky. Od roku 1991 patří k samostatné Ukrajině a je sídlem samostatného okresu, jako nejmenší okresní město Zakarpatské oblasti.\n\n"}
{"id": "303490", "url": "https://cs.wikipedia.org/wiki?curid=303490", "title": "Kolčyno", "text": "Kolčyno\n\nKolčyno (; ; ) je město (administrativně sídlo městského typu) ležící v Zakarpatské oblasti, 6 km severovýchodně od Mukačeva, v údolí řeky Latorice. Spadá pod okres Mukačevo. V roce 2007 mělo 4800 obyvatel.\n\nPrvní zmínka o tomto městě je z roku 1430. V minulosti město patřilo Rakousku-Uhersku, od jeho rozpadu v roce 1918 až do roku 1938 bylo součástí Československa. V roce 1944 bylo městečko i s okolím připojeno k Ukrajinské SSR.\n\nV městečku je železniční stanice, kde na trati Lvov – Stryj – Čop zastavují příměstské vlaky Mukačevo – Lavočne, římskokatolický kostel, tři řeckokatolické a pravoslavný (ve stavbě).\n"}
{"id": "303491", "url": "https://cs.wikipedia.org/wiki?curid=303491", "title": "Seredné", "text": "Seredné\n\nSeredné ( ; ; ) je město (administrativně sídlo městského typu) ležící v okresu Užhorod Zakarpatské oblasti, na úpatí Karpat, asi 20 kilometrů jihovýchodně od Užhorodu vedle rychlostní silnice směrem na Mukačevo. V roce 2007 mělo 3500 obyvatel.\n\nPrvní zmínka o tomto městě pochází ze 13. století. V minulosti město patřilo k Rakousku-Uhersku, po jeho rozpadu v roce 1918 až do roku 1938 bylo součástí Československa. Z počátku první republiky bylo dokonce okresním městem Užské župy. K roku 1930 zde žilo 2279 obyvatel (z toho 46 % se hlásilo k národnosti ruské, 25 % k židovské, 17 % k československé a 7 % k maďarské). V roce 1945 bylo městečko s okolím připojeno k Ukrajinské SSR.\n\nTato obec má již dvě turistické známky - č. 3 pro zříceninu hradu templářů a č. 11 pro historické vinné sklepy.\nVíce info (i v češtině) na Turistické známky Ukrajiny.\n\n"}
{"id": "303493", "url": "https://cs.wikipedia.org/wiki?curid=303493", "title": "Ajmán Zavahrí", "text": "Ajmán Zavahrí\n\nAjmán Zavahrí (* 19. června 1951, Egypt) je vůdce militantní islamistické organizace al-Káida, lékař, spisovatel a básník. Na jeho dopadení je vypsaná odměna 25 milionů dolarů\n\nNarodil se v Egyptě v rodině profesora farmakologie, vystudoval lékařství na univerzitě v Káhiře. V době studia se zapojil do činnosti Muslimského bratrstva, v sedmdesátých letech se přesunul do radikálnějšího hnutí Islámský džihád. V roce 1981 byl zatčen a uvězněn v souvislosti s vraždou egyptského prezidenta Anwara Sádáta. Protože však nebylo možné Zavahrího usvědčit z podílu na její účasti, byl propuštěn. V 80. letech odcestoval do Afghánistánu, kde se účastnil bojů proti sovětským okupačním vojskům. Tam se setkal s Usámou bin Ládinem, kterému pomáhal se založením al-Káidy.\n\nV roce 1990 se Zavahrí vrátil do Egypta, kde se snažil přenést zkušenosti z Afghánistánu do Islámského džihádu. Roku 1996 byl zatčen v Rusku pro podezření, že byl zapojen do odboje čečenských muslimských separatistů proti Ruské federaci. Ani zde se mu nepodařilo nic prokázat, a tak byl propuštěn. V roce 1997 byl obviněn ze zodpovědnosti za masakr 62 turistů v egyptském městě Luxoru. Za to byl v nepřítomnosti odsouzen k smrti egyptským vojenským soudem roku 1999.\n\nV roce 2001 řídil az-Zawáhirí ze svého štábu v Kosovu nebo v Albánii teroristické akce albánské Národní osvobozenecké armády, kterých se účastnili i bojovníci Kosovské osvobozenecké armády, Islámského džihádu a al-Káidy, proti zákonné makedonské vládě. 25. září téhož roku byl na něj vydán v souvislosti s teroristickými útoky z 11. září zatykač Interpolu.\n\nPo americké invazi do Afghánistánu se tvrdilo, že v důsledku bombardování jeskynních komplexů byl Zavahrí zabit i se svoji manželkou a dětmi, což však nebyla pravda. 13. ledna 2006 zorganizovala CIA nálet na pákistánskou vesnici blízko afghánských hranic, kde se měl údajně skrývat, ale výsledkem bylo pouze zabití civilistů. Spolu s druhým náletem tak USA ve snaze bez soudu zabít Zavahrího zabily celkem 105 civilistů, z toho 79 dětí. Po americké invazi do Iráku byl Ajmán Zavahrí jedním z organizátorů odporu proti americké okupaci Iráku.\n"}
{"id": "303494", "url": "https://cs.wikipedia.org/wiki?curid=303494", "title": "Kanadský chodník slávy", "text": "Kanadský chodník slávy\n\nKanadský chodník slávy je chodník, který je ozdoben hvězdami na počest známých Kanaďanů, obdobně jako americký Hollywoodský chodník slávy. Byl založen v roce 1998 a nachází se v Torontu v Ontariu. Celkový počet hvězd je 107, který zahrnuje atlety, trenéry, herce, režiséry, scenáristy, producenty, zpěváky, písničkáře, spisovatele, animátory, modelky a mnohé další…\n\nSvé nominace na udělení hvězdy může zasílat každý kanadský občan a následně pětičlenná porota vybere ty, kteří prokázali profesionální přínos, jsou aktivní více než pět let ve svém oboru, přispěli k rozvoji komunity atd. Další podmínkou je, že oceněná osoba musí přijít na odhalovací ceremoniál.\n\nJedna hvězda stojí cca 25 000 $ a ročně je vybráno asi 10–15 lidí, kteří dostanou svoji hvězdu na tomto chodníku.\n\n"}
{"id": "303497", "url": "https://cs.wikipedia.org/wiki?curid=303497", "title": "Místní komunikace", "text": "Místní komunikace\n\nMístní komunikace je kategorie pozemních komunikací v Česku a na Slovensku. V České republice podle § 6 Zákona o pozemních komunikacích (13/1997 Sb.) označení pro kategorii pozemní komunikace, do které silniční správní úřad má zařazovat veřejné přístupné pozemní komunikace, které slouží převážně místní dopravě na území obce. Vlastníkem je podle zákona obec. Pojmem místní komunikace byl v roce 1961 v Československu nahrazen dosavadní pojem obecní silnice, resp. obecní cesta. Typickými místními komunikacemi jsou ulice v sídelních útvarech. \n\nMístní komunikace mají často povahu ulice, náměstí, nábřeží, samostatné pěší komunikace, parkoviště atd., mohou však mít provozním a stavebním uspořádáním také charakter silnice, i když z právního hlediska silnicemi nejsou. Místní komunikace může být vystavěna i jako rychlostní místní komunikace, s vybavením obdobným dálnici.\n\nPodle § 12 odst. 4 zákona č. 13/1997 Sb. jsou součástmi místních komunikací (nebo samostatnými místními komunikacemi) též přilehlé chodníky, chodníky pod podloubími, veřejná parkoviště a obratiště, podchody a zařízení pro zajištění a zabezpečení přechodů pro chodce.\n\nSoučástí místní komunikace však z hlediska Zákona o pozemních komunikacích a Zákona o drahách není tramvajová dráha nejméně do vzdálenosti 0,5 m od vnější hrany kolejnice (a to ani tehdy, je-li „vedena po pozemní komunikaci“ nebo dokonce je po ní veden jízdní pruh pro silniční vozidla); podle Zákona o provozu na pozemních komunikacích se však tramvajový pás (zvýšený i nezvýšený) za součást pozemní komunikace považuje. Součástmi místní komunikace nejsou ani ostrůvky veřejné hromadné nebo jiné linkové osobní dopravy a autobusová nádraží (§ 14 zák. 13/1997 Sb.).\n\nÚrovňové křížení místní komunikace (nebo silnice) s celostátní, regionální nebo lanovou dráhou (železniční přejezd) může silniční správní úřad povolit pouze se souhlasem drážního správního úřadu a Policie České republiky v případech malého dopravního významu stanovených prováděcím předpisem. Železniční přejezd (a to ani v případě, jde-li o železniční přejezd tramvajové dráhy) do vzdálenosti 2,5 m od osy krajní koleje nebo až k závorám však není součástí pozemní komunikace, ale součástí dráhy.\n\nO zařazení pozemní komunikace do kategorie dálnice, silnice nebo místní komunikace nebo o změně zařazení rozhoduje příslušný silniční správní úřad na základě jejího určení, dopravního významu a stavebně technického vybavení. O zařazení do kategorie místní komunikace nebo vyřazení z ní rozhoduje obec, na jejímž území se komunikace nachází.\n\nTato kritéria však nejsou zcela vyčerpávající, například v Praze byly po roce 2000 průjezdní úseky silnic včetně rychlostního Městského okruhu překategorizovány na místní komunikace. Pokud změna kategorie vyžaduje změnu vlastnických vztahů k pozemní komunikaci, může příslušný silniční správní úřad vydat rozhodnutí o změně kategorie pouze na základě smlouvy o budoucí smlouvě mezi stávajícím vlastníkem a budoucím vlastníkem, přičemž do doby převodu vlastnického práva vykonává všechna práva a povinnosti k této pozemní komunikaci její dosavadní vlastník.\n\nZa místní komunikace se nepovažují tzv. průjezdní úseky silnic a dálnic, tedy úseky dálnic a silnic vedoucí zastavěným nebo zastavitelným územím obce. Průjezdní úseky jsou vymezeny v územně plánovací dokumentaci nebo je určí příslušný stavební úřad na návrh příslušného silničního správního úřadu a po předchozím projednání s obcí. Kritéria stanoví § 8 odst. 3 zákona č. 13/1997 Sb. a § 4 vyhlášky 104/1997 Sb. Umístění dopravních značek \"Obec\" a \"Konec obce\" nemusí být totožné s hranicemi průjezdního úseku silnice.\n\nMístními komunikacemi nejsou také účelové komunikace. Dopravní značky ani běžné mapy či plány pro veřejnost však neoznačují ani nerozlišují, které pozemní komunikace jsou místními komunikacemi a které (veřejně přístupnými) účelovými komunikacemi. Účelovou komunikací je zpravidla taková komunikace, kterou nevlastní obec (ani městská část nebo městský obvod) ani nejde o silnici nebo dálnici. Účelové komunikace však, stejně jako místní komunikace IV. třídy, nepodléhají speciální evidenci podle § 5 vyhlášky č. 104/1997 Sb., a proto rozlišení mezi nimi nemusí být zřejmé ani z oficiálních mapových a evidenčních podkladů. Směrodatné by podle zákona mělo být, zda silniční správní úřad rozhodl o zařazení do kategorie místní komunikace – pokud o zařazení komunikace do kategorie nerozhodl, může být taková komunikace jen účelovou komunikací.\n\nZásadní praktický rozdíl mezi místní a účelovou komunikací je ten, že zatímco vyústění účelové komunikace na jinou komunikaci se nepovažuje za křižovatku, vyústění místní komunikace (třeba i pěší komunikace IV. kategorie, například pěšiny či schodiště, pokud nejde o označenou pěší nebo obytnou zónu) podle zákona č. 361/2000 Sb. křižovatkou je.\n\nV právní úpravě do roku 1961 za veřejnou obecní cestu mohla být považována i cesta v soukromém vlastnictví užívaných od nepaměti nebo věnovaných obecnému užívání. Nález NSS č. 231 z roku 1933 výslovně konstatoval, že může existovat veřejná cesta na soukromém pozemku a že tím se taková cesta stává obecní komunikací, aniž je třeba aby pozemek pod cestou přešel do vlastnictví obce. K tomu ovšem podle nálezu nestačí rozhodnutí vlastníka cesty, ale je třeba správního aktu obce. Nález NSS z 6. 9. 1921, č. 10934/1921 (Boh. A 926/1921) konstatoval, že obecní cesty jsou charakterizovány svou nutností pro všeobecnou komunikaci, a tedy tímto se prvořadě liší od veřejných cest interesentů, které pro všeobecnou komunikaci jsou jen podřadného významu, i když zájmům určitých uživatelů cest takových slouží převážnou měrou. \n\nPojem místní komunikace se od pojmu obecní cesty liší tím, že zákon výslovně předpokládá či stanoví, že místní komunikace je ve vlastnictví obce. Rozsudek Nejvyššího správního soudu z roku 2004 konstatoval, že jestliže vlastníkem pozemku, charakterizovaným jako místní komunikace, je fyzická osoba, může se jeho vlastníkem stát obec jen za předpokladu legální změny vlastnictví, tedy nabytím tohoto pozemku v souladu se zákonem. Pokud se tak nestalo, pak ani skutečnost, že příslušný pozemek jako místní komunikace začal sloužit, sloužil či slouží, nemůže znamenat změnu jeho vlastnictví.<ref name=\"341/2004\">Rozsudek Nejvyššího soudu České republiky sp. zn. 22 Cdo 341/2004, ze dne 10. 6. 2004)</ref> Pokud však místní komunikace je stavbou, považovanou za samostatnou věc (nikoliv pouze za zpracování povrchu pozemku), a může tedy být považována za stavbu ve vlastnictví obce na pozemku, který ve vlastnictví obce není. Podle judikatury však vlastníkem pozemní komunikace nemůže být osoba odlišná od vlastníka pozemku, na němž byla komunikace zřízena, a v úvahu přichází toliko zřízení věcného břemene umožňujícího využití pozemku pro účely komunikace, avšak podle zákona je vlastníkem místních komunikací obec, tedy předpokladem zřízení místní komunikace na soukromém pozemku bylo a je také vyvlastnění pozemku nebo zřízení věcného břemene. Nejvyšší soud v rozsudku z 31. 1. 2002, sp. zn. 22 Cdo 52/2002, zaujal právní názor, že místní a účelové komunikace „představují určitou kvalitu pozemku, jsou názvy pro druh pozemku a představují určité ztvárnění či zpracování jeho povrchu. Nemohou tedy být současně pozemkem a současně stavbou ve smyslu občanskoprávním jako dvě rozdílné věci, které by mohly mít rozdílný právní režim či osud; nelze je od pozemku oddělovat, např. samostatně (odděleně jednu od druhé) převádět“. Svůj názor soud opřel také o příloh prováděcí vyhlášky ke katastrálnímu zákonu, kde jsou jako druhy pozemku – ostatní plochy uvedeny také ostatní komunikace, které jsou pak blíže charakterizovány jako místní a účelové komunikace.\n\nPodle § 4b zákona 135/1961 Sb. byly místními komunikacemi obecně přístupné a užívané ulice, cesty a prostranství, které sloužily místní dopravě a byly zařazeny do sítě místních komunikací. V souladu s § 6 vyhlášky 35/1984 Sb. tedy síť místních komunikací pro území obce tvořily například obecně přístupné a užívané pozemní komunikace nezařazené do silniční sítě, které se nalézaly v zastavěném území obce nebo v území určeném k zastavění, případně spojovaly dvě obce, obec se železniční stanicí nebo se hřbitovem. Rozhodnutím místního národního výboru (obecního úřadu) bylo možné do této sítě zařadit též účelovou komunikaci. K zařazení konkrétní komunikace do sítě místních komunikací tak postačovalo i naplnění faktických podmínek. Naproti tomu podle § 3 odst. 1 nynějšího zákona 13/1997 Sb., účinného od 1. dubna 1997, rozhoduje o zařazení pozemní komunikace do kategorie dálnice, silnice nebo místní komunikace příslušný silniční správní úřad na základě jejího určení, dopravního významu a stavebně technického vybavení. Pouhé naplnění faktických podmínek již nestačí. \n\nKe změně právních podmínek však nebyla přijata žádná přechodná ustanovení, jak posuzovat dříve zřízené komunikace, které dosud na základě faktických znaků byly místními komunikacemi, ale nebylo vydáno žádné správní rozhodnutí o jejich zařazení do této kategorie. Nejvyšší správní soud v rozsudku ve věci spis. zn. 4 Ao 1/2009 ze dne 29. května 2009 dospěl prostřednictvím svého čtvrtého senátu k závěru, že i pro zařazení těchto komunikací do kategorie místních komunikací je rozhodující nová právní úprava, takže komunikace, o nichž žádné rozhodnutí vydáno nebylo, se staly pouze veřejně přístupnými účelovými komunikacemi. S tímto názorem však při rozhodování věci spis. zn. 9 As 15/2012 nesouhlasil devátý senát Nejvyššího správního soudu. Z absence přechodných ustanovení nového zákona o pozemních komunikacích totiž dovodil, že komunikace vedené v souladu s předchozí úpravou jako místní jimi zůstaly i po 1. dubnu 1997. Opačný výklad by podle něj vedl k nepravé retroaktivitě zákona o pozemních komunikacích, pro kterou v této situaci neshledal dostatečně pádné důvody. Proto danou otázku v souladu s § 17 odst. 1 soudního řádu správního předložil k vyřešení rozšířenému senátu Nejvyššího správního soudu. Rozšířený senát poukázal na podobnost obou definic z věcných, technických a funkčních hledisek. Nepřiklonil se však k názoru čtvrtého senátu, že rozhodujícím kritériem je existence rozhodnutí příslušného správního orgánu. Poukázal však na další významný rozdíl mezi oběma právními úpravami: podle § 9 odst. 1 zákona 13/1997 Sb. je vlastníkem místních komunikací obec, na jejímž území se místní komunikace nacházejí. Pozemní komunikace, jež byly místními komunikacemi podle předchozí právní úpravy, se proto dle rozšířeného senátu staly místními komunikacemi i dle úpravy nové jedině za předpokladu, že naplňují i tuto podmínku. Jestliže tyto komunikace ke dni nabytí účinnosti nové právní úpravy nebyly ve vlastnictví obce, na jejímž území se nacházely, podle nové úpravy se tak podle rozšířeného senátu NSS již místními komunikacemi nejsou. Opačný výklad by totiž vedl k nepřípustnému vyvlastnění zákonem bez odpovídající náhrady. Splňují-li tyto původně místní komunikace věcné, funkční a technické požadavky kladené na účelové komunikace, tedy slouží ke spojení jednotlivých nemovitostí pro potřeby vlastníků těchto nemovitostí nebo ke spojení těchto nemovitostí s ostatními pozemními komunikacemi nebo k obhospodařování zemědělských a lesních pozemků, staly se okamžikem účinnosti tohoto zákona účelovými komunikacemi. Pokud však dané požadavky nesplňují, staly se pozemními komunikacemi nezařazenými do žádné ze zákonem stanovených kategorií a k jejich následnému zařazení do kategorie místních komunikací je třeba per analogiam legis rozhodnutí silničního správního úřadu, ovšem pouze po vypořádání majetkoprávních vztahů k nim, tedy poté, co je do vlastnictví získá obec, k čemuž může dojít jedině prostředky soukromého práva (koupí, směnou), jelikož účelem vyvlastnění je dle § 17 odst. 1 ZPK pouze výstavba nové pozemní komunikace. Komentátor na webu epravo.cz vznesl výhradu k tomu, že by mohly existovat pozemní komunikace nezařazené do žádné kategorie, protože s takovými komunikacemi zákon nepočítá a postavení jejich vlastníka je značně nejisté: patrně by se na tyto komunikace vztahoval institut obecného užívání, který není omezen na konkrétní kategorie komunikací, ale je otázkou, zda se vlastník komunikace může domáhat omezení veřejného přístupu na ni obdobně jako vlastník účelové komunikace, a zda se může stejně jako vlastník účelové komunikace domáhat určení (právní) neexistence této komunikace, když pro ni zákon nestanoví žádné požadavky apod.\n\nPůsobnost speciálních stavebních úřadů ve věcech místních komunikací a veřejně přístupných účelových komunikací (stejně jako silnic II. a III. třídy) vykonávají obecní úřady obcí s rozšířenou působností (§ 40 zák. 13/1997 Sb.).\n\nPůsobnost silničního správního úřadu ve věcech místních komunikací a veřejně přístupných účelových komunikací přísluší obci, na jejímž území se komunikace nachází (§ 40 zák. 13/1997 Sb.).\n\nMístní nebo přechodnou úpravu provozu dopravními značkami a dopravními zařízeními stanoví na místních komunikacích jakékoliv třídy včetně rychlostních (a též na silnicích II. a III. třídy) obecní úřad obce s rozšířenou působností po předchozím písemném vyjádření (nikoliv nutně souhlasu) příslušného orgánu policie (§ 77 zák. 361/2000 Sb.).\n\nV Praze Statut hlavního města Prahy (vyhl. 55/2000 Sb. hl. m. Prahy v platném znění) svěřuje do působnosti vybraných 22 městských částí (Praha 1 až Praha 22) \n\nMístní komunikace se podle § 6 zákona č. 13/1997 Sb. a § 3 vyhlášky č. 104/1997 Sb. rozdělují podle dopravního významu, určení a stavebně technického vybavení do těchto tříd:\n\nMístní komunikace se pro evidenční účely označuje číslem psaným arabskými číslicemi, za nímž je uvedeno písmeno malé abecedy označující třídu místní komunikace. Číslování je vedeno odděleně pro každou třídu místních komunikací. Místní komunikace I. třídy mají rozlišovací písmeno a (například 1a, 15a), místní komunikace II. třídy písmeno b, III. třídy písmeno c a IV. třídy písmeno d.\n\nČíslo objektu na místní komunikaci (mostu, podjezdu, tunelu, železničního přejezdu atd.) se skládá z označení místní komunikace (číslo a třída), pomlčkou odděleného znaku objektu (např. M = most) a jeho pořadového čísla, přičemž číslování mostů podrobněji stanoví ČSN 73 6220.\n\nPodle § 5 odst. 3 vyhlášky č. 104/1997 Sb. evidence místních komunikací vedená vlastníkem (obcí) musí zahrnovat délku místních komunikací I. až III. třídy v km, počet a celkovou délku mostů na nich v km a objem finančních prostředků vynaložených na jejich výstavbu a zvlášť na jejich údržbu.\n\nPokud je tato evidence zpracována ryze účelově pouze proto, aby byl „naplněn zákon“, pak bývá typicky formální a šuplíková a její praktický dopad na správu obce bývá minimální. Komplexní dokumentace ve formě GIS je ovšem pro mnoho zejména malých obcí příliš drahá. Krajský úřad kraje Vysočina v roce 2005 v průzkumu zjistil, že povinnou pasportizaci místních komunikací ve smyslu prováděcí vyhlášky č. 104/1997 Sb. k zákonu o pozemních komunikacích provedlo jen 56 obcí z celkem 409 obcí, které se průzkumu zúčastnily, dalších 156 obcí vykázalo tuto dokumentaci v nevyhovujícím stavu, zbývající územní samosprávy ji nevedly vůbec, a 295 obcí se průzkumu ani nezúčastnilo. Jako důvod obce uváděly především pořizovací náklady. Kraj se proto rozhodl obcím na pořízení této dokumentace přispět.\n\nMístní komunikace IV. třídy (stejně jako účelové komunikace) nepodléhají speciální evidenci podle § 5 vyhlášky č. 104/1997 Sb., tedy prováděcí vyhlášky k zákonu o pozemních komunikacích. Obce však jsou povinny vést přehled o stezkách, pěšinách a veřejně přístupných účelových komunikacích podle § 63 odst. 1 zákona o ochraně přírody a krajiny (114/1992 Sb.).\n\nV praxi a pro veřejnost se místní komunikace obvykle označují názvem, který bývá vyznačen tabulí na místě a popisem v plánech obce.\n\nV Praze oficiální značení místních komunikací arabským číslem a písmenem podle vyhlášky 104/1997 Sb. používá každý ze správců pro komunikace v rámci území města Prahy, které spravuje, a tato označení údajně slouží pouze pro jeho vnitřní potřebu, tedy pravděpodobně nejsou nikde zveřejněné. V roce 1993 bylo v Praze zavedeno značení nepojmenovaných komunikací čísly s prefixem NN (např. NN1234) jako navigace vozidel záchranného systému, toto značení užívá městský správce komunikací i ve svém pasportu komunikací a odtud se objevuje i ve správních rozhodnutích a dalších dokumentech, mimoto je i součástí evidence komunikací zveřejněné formou otevřených dat, zatím však zřejmě není veřejně dostupné v žádném on-line mapovém rozhraní.\n\nProváděcí předpis má podle § 9 odst. 4 zákona o pozemních komunikacích stanovit podrobnosti k péči vlastníka o místní komunikaci.\n\nPro místní komunikace, na rozdíl od dálnic a silnic, nestanoví § 6 vyhlášky č. 104/1997 Sb. minimální frekvenci běžných prohlídek.\n\nTermíny pro jarní a podzimní čištění místních komunikací I. až III. třídy jsou shodné jako pro silnice stejné třídy (§ 47 vyhlášky č. 104/1997 Sb.).\n\nPodle § 42 odst. 2 a § 46 vyhlášky č. 104/1997 Sb. se místní komunikace I. až III. třídy pro účely plánu zimní údržby rozdělují na I. až III. pořadí důležitosti a na neudržované. Do I. pořadí (zajištění sjízdnosti do 4 hodin) patří rychlostní a sběrné místní komunikace s hromadnou veřejnou dopravou a s linkovou osobní dopravou, příjezdové místní komunikace ke zdravotnickým zařízením a další významné místní komunikace. Do II. pořadí (zajištění sjízdnosti do 12 hodin) ostatní sběrné místní komunikace a důležité obslužné místní komunikace. Do III. pořadí (zajištění sjízdnosti do 48 hodin) ostatní obslužné místní komunikace. Mezi neudržované mohou obce do plánu zařadit dopravně bezvýznamné komunikace, přičemž obec na tuto skutečnost má upozornit způsobem v místě obvyklým. Neudržované komunikace musí obec vyhlásit nařízením (§ 27 odst. 6 zák. 13/1997 Sb.).\n\nPříloha č. 7 vyhlášky č. 104/1997 Sb. k § 41 odst. 3 vyhlášky stanoví, že o odstraňování sněhu a náledí na místních komunikacích IV. třídy rozhodují obce. Schůdnost těchto komunikací se zajišťuje odmetením nebo odhrnutím sněhu, oškrábáním zmrazků a posypem zdrsňovacími materiály. Chemickým rozmrazovacím materiálem se smějí sypat pouze ty chodníky a stezky, ve kterých nejsou uloženy inženýrské sítě (ledaže mají uzavřený kryt) a jsou odděleny od zelených ploch a pásů pro stromy takovým způsobem, aby na ně nemohl stékat slaný roztok.\n\nVedení deníku je pro osoby zajišťující sjízdnost zimní údržbou místních komunikací povinné pouze pro území Prahy, Plzně, Brna a Ostravy (příloha č. 8 vyhlášky č. 104/1997 Sb., bod 2).\n\nNa místních komunikacích stejně jako na průjezdních úsecích silnic platila do 16. dubna 2009 výjimka (§ 27 odst. 4 zák. 13/1997 Sb.), že za škody způsobené závadami ve schůdnosti chodníku neodpovídal vlastník komunikace, ale majitel přilehlé nemovitosti, aniž by však zákon jasně stanovil, kdo odpovídá za zajištění schůdnosti. Parlament přijal novelizační zákon č. 97/2009 Sb., který s účinností ode dne vyhlášení (16. dubna 2009) tuto anomálii zrušil.\n\nObecně místní komunikace spadají do práva bezplatného obecného užívání podle § 19 odst. 1 Zákona č. 13/1997 Sb.\n\nJe však zakázáno na komunikacích odstavovat vrak, tedy silniční vozidlo, které je trvale technicky nezpůsobilé k provozu a není opatřeno státní poznávací značkou (formulace vyžaduje souběh splnění obou těchto podmínek) nebo které je zjevně trvale technicky nezpůsobilé k provozu (tato podmínka je stanovena samostatně).\n\nNa místní komunikaci, průjezdním úseku silnice nebo na jejich částech (§ 19 odst. 5 a 6 zák. 13/1997 Sb.) může silniční správní úřad z důvodu veřejného zájmu rozhodnout (s vyloučením působnosti správního řádu) o dočasném zákazu stání silničních vozidel, přičemž rozhodnutí musí být vydáno nejméně týden před dnem platnosti omezení. Vlastník pozemní komunikace je pak oprávněn odstranit na vozidla, jejichž provozovatelé zákaz nerespektují, a to buď na náklady vlastníka vozidla, nebo na náklady žadatele o omezení. Obecné užívání místní nebo jiné komunikace může být též omezeno uzavírkou nebo objížďkou.\n\nObec může nařízením podle § 23 odst. 4 zák. 13/1997 Sb. vymezit oblasti obce s časovým a druhovým omezením zásobování (bez ohledu na kategorii komunikací).\n\nZpoplatnění provozu (elektronické mýtné, dálniční známka) na rychlostních místních komunikacích označených dopravní značkou jako silnice pro motorová vozidla je podle § 20 zákona č. 13/1997 Sb. možné, třebaže umístění této dopravní značky na místní komunikaci je z terminologického hlediska zmatečné.\n\n§ 23 zákona č. 13/1997 Sb. umožňuje obci, aby nařízením zpoplatnila na místních komunikacích dočasné stání silničního motorového vozidla na dobu maximálně 24 hodin (bez ohledu na účel stání) nebo odstavení nákladního automobilu nebo jízdní soupravy na dobu potřebnou k celnímu odbavení.\n\nObce rovněž mohou ve vymezených oblastech obce (dřívější znění zákona to připouštělo jen v centrech měst nebo městských částí) nařízením omezit právo ke stání silničních vozidel na \nÚseky, na něž se tato omezení vztahují, musí být označeny dopravními značkami.\n\nV jiných případech zákon zpoplatnění provozu (jízdy ani stání) na místních komunikacích nepřipouští.\n\nZpoplatnění nevylučuje zákon (§ 25 zák. 13/1997 Sb.) v případě zvláštního užívání pozemní komunikace (nadměrný náklad nebo vozidlo, historické či pásové vozidlo, skládka materiálu nebo stavební činnost na komunikaci netýkající se její údržby, reklamní zařízení, vyhrazené parkování, stánky nebo pojízdné prodejny či provozovny, audiovizuální tvorba: filmování, umístění sítí nebo vedení, pořádání akcí nebo shromáždění narušujících provoz).\n\nPodle § 35 zákona č. 13/1997 Sb. je vlastník nemovitosti sousedící s průjezdním úsekem silnice nebo s místní komunikací v zastavěném území obce v nezbytně nutných případech povinen za jednorázovou úhradu na základě rozhodnutí silničního správního úřadu strpět zřízení věcného břemene na své nemovitosti spočívajícího v umístění veřejného osvětlení, dopravních značek a zařízení a tabulek s označením místních názvů.\n\n\n"}
{"id": "303499", "url": "https://cs.wikipedia.org/wiki?curid=303499", "title": "Ronald McNair", "text": "Ronald McNair\n\nRonald Erwin McNair (21. října 1950 v Lake City, Jižní Karolína, USA – 28. ledna 1986 nad Floridou, USA) byl americký astronaut, který roku 1986 tragicky zahynul při havárii raketoplánu.\n\nPo základní a střední škole absolvoval vysokou školu (North Carolina Agricultural and Technical State University) v roce 1971 a získal titul inženýra fyziky. Na škole byl mj. i vedoucím tamního fotbalového klubu a byl úspěšným držitelem černého pásu v karate. V roce 1977 obhájil doktorát fyzikálních věd na Massachusettském technologickém institutu v Massachusetts. Stal se členem technického personálu Optical Physics Department, výzkumná laboratoř Houghes Research v Malibu v Kalifornii. Oženil se v Cheryl B. Mooreovou z Brooklynu v New Yorku a měli spolu dvě děti. Do týmu astronautů byl vybrán v lednu 1978 jako astronaut specialista, druhý afroameričan mezi astronauty NASA..\nPoprvé letěl v únoru 1984 při misi STS-41-B. Na palubě Challengeru byla tato posádka: Vance Brand, Robert Gibson, Bruce McCandless, Ronald McNair a Robert Stewart. Po dosažení stanovené orbitální dráhy vypustili družice Westar 6 a Palapa B-2, obě však nedosáhly stanovených drah, nepodařilo se ani uvést do chodu cvičnou balónovou družici. Zdárně vyzkoušeli let nepřipoutaného kosmonauta mimo raketoplán na manévrovací jednotce MMU (\"\"). Přistáli po sedmidenním letu tam, odkud odstartovali, na mysu Canaveral. Doktor Ronald Mc Nair se tímto nepříliš vydařeným letem stal 134. člověkem ve vesmíru.\n\nDruhý let skončil 73 sekund po startu z Floridy výbuchem raketoplánu Challenger. Celá posádka ve složení Francis Scobee, Michael Smith, Judith Resniková, Ellison Onizuka, Ronald McNair, Gregory Jarvis a Sharon McAuliffeová zahynula. Všichni členové posádky jsou pohřbeni na Arlingtonském národním hřbitově.\n\n\n\n"}
{"id": "303507", "url": "https://cs.wikipedia.org/wiki?curid=303507", "title": "Řád Kanady", "text": "Řád Kanady\n\nŘád Kanady (: \"Order of Canada\") je nejvyšší civilní vyznamenání Kanady a je udílen těm, co dostáli mottu: \"Desiderantes meliorem patriam\" (v překladu: „[ti,] co se zasloužili o lepší zemi“). Vytvořen v roce 1967 ke stému výročí Kanady jako britského dominia, Řád měl ocenit ty Kanaďany, kteří se zasloužili o rozvoj vlasti, a cizince, kteří přispěli k rozvoji světa. Nejvyšší představitelkou Řádu Kanady je královna Alžběta II., kterou formálně zastupuje Generální guvernér Kanady, jenž je rovněž kancléřem Řádu. Od jeho vzniku byl Řád Kanady udělen 5 268 lidem.\n\nV Řádu Kanady existují tři stupně, které mohou být uděleny: \"Rytíř\" (nejvyšší), \"Důstojník\" a \"Člen\". Každý z těchto stupňů má svoji zkratku, kterou může vyznamenaný používat za jménem. Povýšení do jiného stupně je možné, ale zpravidla se tak neděje dříve než po 5 letech od jmenování do prvního stupně. Úřadující politici a soudci jsou z řádu vyloučeni\n\nMá podobu bílé sněženky s javorovým listem, který je u nejvyššího stupně červený, u druhého stupně zlatý a u třetího stříbrný.\n\nRytíř Řádu Kanady (\"Companion of the Order of Canada\") – C.C. \n\nDůstojník Řádu Kanady (\"Officer of the Order of Canada\") – O.C. \n\nČlen Řádu Kanady (\"Member of the Order of Canada\") – C.M. \n\n"}
{"id": "303511", "url": "https://cs.wikipedia.org/wiki?curid=303511", "title": "Ličná", "text": "Ličná\n\nLičná je český potok pramenící v Polsku severně od Janského vrchu v Jestřebích horách. \n\n\nLičná pramení v Polsku při státní hranici s Českou republikou ve výšce 645 metrů. Po několika stech metrech opouští Polsko. Směřuje k severozápadu, protéká osadou Rybníčky a vsí Bernartice. Přibírá zprava Luční potok a Dlouhou vodu, které odvádějí vody z Vraních hor, a Lesní potok, který sbírá vody v lesích pod městem Žacléř a který zleva přibírá půl kilometru před soutokem Důlní potok přitékající z Lampertic. \nPo opuštění Bernartic směřuje Ličná ke Křenovu a Malému Křenovu, přičemž je již doprovázena znatelnou nivou. V Malém Křenově přibírá zprava Sněžný potok (440,6 m) přitékající z Rýchor a Prkenného Dolu, otáčí se k jihu a po 4 kilometrech toku se dostává do Libče, kde přibírá zprava Libečský potok a zleva potok Zlatou Olešnici, přitékající ze stejnojmenné obce Zlaté Olešnice. V Poříčí přibírá nejprve zprava malý Voletinský potok a těsně před ústím do řeky Úpy (382 m) přibírá zleva Petříkovický potok. Jelikož Ličná se v průběhu svého 17 km dlouhého toku stáčí do tvaru písmene „C“, je jeho pramen od ústí vzdálen jen necelých 5 km.\n\nÚdolím Ličné prochází železniční trať spojující Poříčí s Královcem. Železniční viadukt z let 1866 až 1868, který v Bernarticích Ličnou překračuje, je národní technickou památkou.\n\n"}
{"id": "303514", "url": "https://cs.wikipedia.org/wiki?curid=303514", "title": "Mazda3", "text": "Mazda3\n\nMazda3 (též Mazda 3) je osobní automobil třídy C vyráběný automobilkou Mazda v Japonsku. Na japonský trh se dodává pod názvem Mazda Axela. Vůz Mazda3 byl uveden na trh s modelovým rokem 2004 a nahradil dřívější model Mazda 323 (též zvaný Familia nebo Protegé). Sportovní varianta automobilu Mazda3 se prodává v Evropě pod názvem Mazda3 MPS, v Severní Americe jako Mazdaspeed3.\n\nModel Mazda3 byl motoristickými novináři přijat obecně pozitivně.\n\nPrvní generace tohoto modelu byla představena v roce 2003. \n\nV roce 2006 byl tento vůz druhým nejprodávanějším automobilem v Kanadě, v letech 2005–2007 byl nejprodávanějším vozem v Izraeli.\n\nPři svém uvedení na americký trh byl vůz Mazda3 dostupný pouze ve dvou verzích, \"i\" a \"s\", s motorem 2.0, resp. 2.3. Později přibyly i další verze pod označením Touring a Grand Touring. V Velké Británii byly nabízeny verze S, TS, TS2, Sport a nejvyšší verze Mazda 3 MPS (Mazda Performance Series) s přeplňovaným motorem 2.3. Od dubna 2008, kdy došlo ke v zásadě kosmetickému faceliftu, došlo u verzí pro Velkou Británii k určitým změnám, kdy řada nyní začíná verzí S, pak následuje Takara (nahrazující TS), Tamara Special Edition a dále Sport a MPS jako dříve.\n\nPodvozek je postaven na globální platformě Ford C1, vyvinuté koncernem Ford a používané též pro vozy Ford Focus, Ford C-MAX, Ford Kuga, Volvo S40 a Volvo C30. Karoserie vycházela z konceptu MX-Sportif a byla k dispozici ve dvou variantách, čtyřdveřového sedanu, někdy označovaného v Evropě jako \"coupé\", a pětidveřového hatchbacku, nesoucího v Kanadě, Japonsku a Spojených státech označení \"Sport\".\n\nPřední náprava je typu MacPherson s vinutými pružinami a příčným stabilizátorem. Zadní náprava je víceprvková typu \"E-link\" společnosti Ford se čtyřmi prvky na každé polonápravě a s příčným stabilizátorem, odpružená vinutými pružinami montovanými souose s tlumiči pérování (pro co nejmenší omezení zavazadlového prostoru). Na všech čtyřech kolech jsou standardně kotoučové brzdy, vpředu s kotouči o průměru 300 mm a vzadu 279 mm. Systémy ABS a EBD jsou podle úrovně výbavy montovány standardně nebo za příplatek. Rozměry disků a pneumatik se využívá více, od patnáctipalcových u základní verze po sedmnáctipalcových u vyšších verzí.\n\nVšechny verze používají řadové čtyřválcové motory Mazda MZR různých typů, objemu a výkonu, včetně turbodieselového motoru Mazda Z, v závislosti na konkrétní verzi a trhu. Převodovky jsou pětistupňové manuální a čtyřstupňové automatické. Od modelového roku 2006 je u vozů s motorem 2.3 možno zvolit též pětistupňovou automatickou převodovku. Tato převodovka se nyní stala standardní pro vozy s motorem 2.0 prodávané v Japonsku (pouze u vozů s pohonem předních kol), jakou součást malého faceliftu na začátku roku 2008, který zahrnuje jiný design nárazníků a kol, jinou barevnost vozu, tužší rám a lepší materiály v interieru.\n\nMazda3 MPS (též Mazdaspeed3) je sportovní vůz založený na standardním vozu Mazda3. Tento model by poprvé představen v roce 2006 na ženevském autosalonu. V roce 2007 by model uveden na severoamerický trh. V Japonsku se vůz nazývá Mazdaspeed Axela, v Evropě Mazda3 MPS a v Americe Mazdaspeed3. Je konkurentem poslední generace vozů kategorií hot hatch a sportovních kompaktů. Pohání ho čtyřválcový motor MZR 2.3 DISI Turbo, má šestistupňovou manuální převodovku, diferenciál s omezenou svorností, vylepšené brzdy, odpružení, pneumatiky, rám a další zlepšení oproti standardní verzi.\n\nMazda3 patří mezi nejspolehlivější osobní automobily. V žebříčku spolehlivosti sestavovaného organizací TÜV byl vůz Mazda3 vyhodnocen jako nejspolehlivější mezi automobily stáří 1-3 roky, a to s 1,2 % vážných závad. V žebříčku organizace ADAC pak v roce 2007 obsadil 4. místo (ze 16 porovnávaných) mezi vozy nižší střední třídy. Podle zjištění společnosti DEKRA bylo při technických kontrolách vozů Mazda3 do 50 tisíc najetých kilometrů 94 % vozidel bez závad (3. místo ve třídě kompaktních vozů), u vozů s 50 až 100 tisíci kilometry pak 84,5 % bez závad (2. místo).\n\nKe konci roku 2008 byla představena druhá generace. Stejně jako ta první se prodává ve verzích 5D hatchback a sedan. Nechybí ani sportovní varianta MPS (191kW/260k). Podvozek je postaven na stejné platformě jako první generace, ale konstrukce podlahy je výrazně vyztužena. Díky tomu v bariérovém testu Euro NCAP získala tato generace poprvé pět hvězdiček.\n\nV roce 2013 byla představena třetí generace. Ta už je postavena na zcela nové platformě, která je lehčí a tužší. Design třetí generace je navržen podle nového designérského směru Mazdy, zvaného KODO.\n\nČtvrtá generace byla představena na konci roku 2018. Do prodeje vstoupila až na začátku roku 2019, kdy byly zákazníkům dodány první vozy.\n\n"}
{"id": "303516", "url": "https://cs.wikipedia.org/wiki?curid=303516", "title": "Lenkoran", "text": "Lenkoran\n\nLenkoran či Lankaran ( , , \"Lenkoraň\") je menší město v Ázerbájdžánu, na břehu Kaspického moře, blízko jižní hranice s Íránem.\n\nŽije zde přibližně 59 000 obyvatel (2004), z nichž asi polovina jsou Talyšové.\n\nJe centrem Lenkoranského rajónu.\n"}
{"id": "303518", "url": "https://cs.wikipedia.org/wiki?curid=303518", "title": "Thierry Boon-Falleur", "text": "Thierry Boon-Falleur\n\nThierry Boon-Falleur (* 3. prosince 1944 Kessel-Lo, Belgie) je belgický genetik, jeden z nejvýznamnějších světových imunologů zabývajících se problematikou rakovinného bujení. Je mimořádný profesor na Lékařské fakultě \"Université catholique de Louvain\" a ředitel Ludwigova ústavu pro výzkum rakoviny v Bruselu. Je členem Papežské akademie věd (od roku 2002) a Národní akademie věd Spojených států (od roku 2007).\n"}
{"id": "303522", "url": "https://cs.wikipedia.org/wiki?curid=303522", "title": "Naftalan", "text": "Naftalan\n\nNaftalan ( \"Naftalan\") je město v Ázerbájdžánu \nobklopené rajónem Goranboy, ležící na zemědělské rovině blízko Malého Kavkazu na západě země. \n\nSlovo \"Naftalan\" je odvozeno od slova \"nafta\" a ázerbájdžánské přípony \"-alan\", což znamená \"brát, kupovat\". Doslovný význam tedy je \"kupující naftu\".\n"}
{"id": "303527", "url": "https://cs.wikipedia.org/wiki?curid=303527", "title": "Luís Angel Caffarelli", "text": "Luís Angel Caffarelli\n\nLuís Angel Caffarelli (* 8. prosince 1948 v Buenos Aires) je argentinský matematik, zabývající se oblastí parciálních diferenciálních rovnic a jejich aplikací. Je členem Národní akademie věd Spojených států (od 1991) a Papežské akademie věd (nominován 1994).\n\n"}
{"id": "303533", "url": "https://cs.wikipedia.org/wiki?curid=303533", "title": "Epilog", "text": "Epilog\n\nEpilog, v literatuře závěr díla či doslov, v hudbě dohra je závěrečná část projevu uzavírající celek, opak \"prologu\". Může být vysvětlením děje (knihy, dramatu) a jeho zapojením do kontextu společnosti. Někdy to bývá také ukázání postav děje po nějaké době, často po několika letech, tedy co se s nimi nakonec stalo.\n\nV přeneseném významu slova se zpravidla jedná o nějaký závěrečný děj nebo i poslední respektive ukončující (terminální) děj či proces v nějaké jiné události, jevu či procesu - například Norimberský soudní proces lze svým způsobem považovat za epilog druhé světové války v Evropě.\n\n\n"}
{"id": "303535", "url": "https://cs.wikipedia.org/wiki?curid=303535", "title": "Princeton", "text": "Princeton\n\nPrinceton je menší město v USA v Mercer County (New Jersey), 60 km jihozápadně od New Yorku. Ve vlastním městě žije 28 572 obyvatel (rok 2010). Sídlí zde známá Princetonská univerzita a Institut pro pokročilá studia (\"Institute for Advanced Studies\").\n\nMěsto bylo jedním z center Americké války za nezávislost – bitva o Princeton byla rozhodnuta 3. ledna 1777.\n\nPrinceton byl v roce 1783 šest měsíců hlavním městem Spojených států amerických – během této doby jednal 2. kontinentální kongres ve významné \"Nassau Hall\" v areálu Princetonské univerzity.\n\nV Princetonu sídlí od roku 1756 proslulá Princetonská univerzita. Byla založena v roce 1746 jako \"College of New Jersey\" v Elizabethu (New Jersey).\n\nVe městě je také \"Institute for Advanced Study\", na kterém pracoval i Albert Einstein. Mezi další školy patří \"Westminster Choir College\" (\"Rider University\") a \"Princeton Theological Seminary\". V Princetonu je taktéž slavná divadelní scéna New Jersey McCarter Theatre.\n\n\n\n"}
{"id": "303536", "url": "https://cs.wikipedia.org/wiki?curid=303536", "title": "Alajuela (provincie)", "text": "Alajuela (provincie)\n\nAlajuela je jednou ze sedmi kostarických provincií. Leží na severu země na hranici s Nikaraguou. Mezistátní hranice je zde částečně tvořená řekou San Juan. Nachází se v nadmořské výšce od 92 do 2704 metrů nad mořem.\n\nTato provincie se skládá z 15 kantonů:\n"}
{"id": "303539", "url": "https://cs.wikipedia.org/wiki?curid=303539", "title": "Herbert Marcuse", "text": "Herbert Marcuse\n\nHerbert Marcuse (19. července 1898 – 29. července 1979) byl německo-americký filosof a sociolog židovského původu, člen Frankfurtské školy.\n\nMezi Marcuseho nejznámější práce patří kniha \"Jednorozměrný člověk\" (1964), která se stala jedním z manifestů studentského hnutí na sklonku 60. let 20. století.\n\nAutor v díle dochází k závěru, že moderní přetechnizovaná společnost je sice společností blahobytu, avšak je v podstatě silně nemocná. Ve své době tak podává originální kritiku vědy a racionálního myšlení, jejichž pozitivní úloha tehdy zůstávala převážně nezpochybňována. S rostoucím panstvím člověka nad přírodou však roste i panství nad člověkem samotným.\n\nTechnokratický rozum poukazem na svou úspěšnost nepřipouští žádnou alternativu, žádnou kritiku: člověk se stává jednorozměrným. Hovoří o paralýze kritiky – společnosti bez kritické sebereflexe.\n\n"}
{"id": "303542", "url": "https://cs.wikipedia.org/wiki?curid=303542", "title": "Matiční gymnázium Ostrava", "text": "Matiční gymnázium Ostrava\n\nMatiční gymnázium Ostrava (zkráceně MGO) je nejstarší dodnes existující ostravské gymnázium. Jeho zřizovatelem je Moravskoslezský kraj. Mottem školy je \"tradice – kvalita – budoucnost pro 21. století\".\n\nV roce 1885 vznikla Matice ostravská, která se začala zabývat vznikem první české střední školy v Ostravě. Vznikl spor, zda by to měla být střední škola odborná (jak prosazoval důlní podnikatel Ignác Vondráček), nebo gymnázium. Nakonec v roce 1896 zvítězila druhá varianta.\n\nSoukromé „Matiční české reálné gymnázium“ bylo slavnostně otevřeno 16. září 1897. Ředitelství a jedna třída sídlily v Národním domě, druhá třída v domě Katolických tovaryšů na Přívozské ulici. V prvním školním roce bylo přijato 90 žáků. Konstantin Grünwald, tehdejší starosta Moravské Ostravy, provoz štědře dotoval, navíc škole prodal za symbolickou cenu pozemek ve středu města na výstavbu vlastní budovy. Budova na dnešní Matiční ulici 5 byla dána do provozu v září 1898.\n\nV roce 1901 se předsedou Matice ostravské stal Edmund Palkovský. Pod jeho vedením byl ústav rozdělen na gymnázium a reálku. Matice také vystavěla vlastním nákladem novou budovu pro gymnázium (tehdejší Matiční ulice 7, dnešní ulice Dr. Šmerala 25). Ta byla dána do provozu od školního roku 1905/1906. Zestátněním gymnázia od 1. září 1907 byla de facto potvrzena jeho dobrá úroveň.\n\nV současné době vzdělává škola žáky ve dvou denních oborech studia zakončených maturitou – čtyřletém a osmiletém všeobecném gymnáziu. Škola nabízí velké množství odpoledních vzdělávacích, kulturních i sportovních aktivit. Každoročně gymnázium pořádá Týden vědy a Týden jazyků, který dává studentům možnost rozvíjet své obzory. Studenti v minulých letech nacvičili muzikál Jesus Christ Superstar a představení Muzikálové melodie, jenž sklidili u publika velkou oblibu.\n\n"}
{"id": "303547", "url": "https://cs.wikipedia.org/wiki?curid=303547", "title": "Šluknovská pahorkatina", "text": "Šluknovská pahorkatina\n\nŠluknovská pahorkatina ( \"Lausitzer Bergland,\" \"Lužická hornatina,\" \"Łužiske hory)\" je geomorfologický celek vyplňující téměř celé území Šluknovského výběžku, kromě jeho jižní a jihozápadní části. Nejvyšším vrcholem je Hrazený (609,7 m), ležící ve střední části celku, mezi městy Velký Šenov a Mikulášovice. Jedná se o mírně zvlněnou krajinu s výškovými rozdíly max. do 300 metrů, bez výrazných prvků, ale se zachovalou přírodou a střídavými lesními porosty.\n\nŠluknovská pahorkatina je jedním z nejstarších vyvřelých hlubinných těles ve střední Evropě. Na území Česka je složena ze čtyř základních typů hornin (stáří 570 – 510 mil. let).\nŽulové horniny bývají protkány četnými žilami lamprofyrů.\n\nTato členitá pahorkatina vznikla na horninách lužického žulového masívu a výraznějšími vrcholy často z mladých vulkanických hornin jako např. Hrazený (608 m), Vlčí hora, Jitrovník (509 m), Špičák u Varnsdorfu (544 m)\n\nOd jižně ležících Lužických hor je odděluje linie spojující v děčínském okrese obce Kyjov, Rybniště a Dolní Podluží.\n\n\nÚzemí Šluknovské pahorkatiny spadá do povodí Labe, Nisy a Sprévy. Probíhá zde rozvodí mezi Severním a Baltským mořem. Největší vodní plochou oblasti je Rybnišťský velký rybník ležící 3 km jihozápadně od Varnsdorfu.\n\nGeomorfologický celek Šluknovská pahorkatina se dělí na dva podcelky, které se dále dělí na okrsky:\n"}
{"id": "303549", "url": "https://cs.wikipedia.org/wiki?curid=303549", "title": "STS-7", "text": "STS-7\n\nSTS-7 je označení letu raketoplánu Challenger, pro který to byl druhý let do vesmíru a sedmý let raketoplánu celkově. Byl to první vesmírný let ženy v americké historii a zároveň let, který měl do té doby nejpočetnější posádku, letící v jedné vesmírné lodi.\n\n\n\nPo svém předcházejícím prvním letu STS-6 si orbiter Challengeru vyžadoval opravy, hlavně tepelného štítu. Poškodila se například izolace na motorech OMS, která byla nahrazená asi 170 destičkami. Dalších 120 destiček nahradilo ochranu na elevónech a 60 poškozených dlaždic bylo vyměněných za nové. Celkem trvaly opravy a prověrky Challengeru 35 dní. Přípravy na start bylo potřeba maximálně urychlit, protože předcházející start proběhl se zpožděním a další opoždění by ohrožovalo připravovaný termín startu pro misi STS-9.\n\nRaketoplán byl ve startovací sestavě na mobilním zařízení MLP-1 převezen na rampu 39-A 26. května. Vlastní odpočítávání začalo 16. června v T-40 hodin. Zkrácení standardní doby odpočítávání bylo způsobené tím, že množství operací proběhlo mimo rámec odpočítávání. V průběhu odpočítávání se vyskytly tři menší závady.\n\nMise STS-7 začala 18. června 1983 ve 11:33:00 UTC. Na rozdíl od předcházejících letů proběhlo navedení Challengeru na oběžnou dráhu přesně podle plánu. Přitom při dosavadních letech byly ve výškách až kilometrové odchylky. Dva manévry motorů OMS v čase T+10 minut a T+44 minut dostaly Challenger na téměř kruhovou oběžnou dráhu ve výšce 289–305 km.\n\nPo otevření nákladového prostoru a nevyhnutných prověrkách byla nejprve vypuštěná družice Anik C2, kterou její motor PAM-D (Payload Assist Module) dostal na dočasnou dráhu. Na geostacionární dráze byla zakotvená 24. června.\n\nK vypuštění Palapy B1 došlo během druhého dne letu, 19. června. V průběhu tohoto dne přístroje na palubě raketoplánu zaznamenaly pozvolný pokles tlaku v rezervoáru hydraulické kapaliny v systému APU č. 2. Pokles tlaku se podařilo vyrovnat malým čerpadlem.\n\nDne 20. června začala Rideová aktivovat vědecké přístroje na palubě družice SPAS-01. Piloti se zatím věnovali manévrování s raketoplánem a prověrce lodních systémů. Družice SPAS-01 byla vypuštěna 22. června. Vypuštění družice o den dříve ohrožovala stoupající teplota v její elektronice. Fabian nejprve uchopil družici manipulátorem RMS za kotvičku na horní straně a po uvolnění zajišťovacích zámků vyzvedl SPAS-01 nad nákladový prostor. V 08:05 UT nechal družici asi minutu volně se vznášet nad raketoplánem a pak ji znovu uchopil manipulátorem. Poté řídící středisko povolilo uvolnit družici definitivně. Po postupném manévrování se raketoplán vzdálil od družice na 300 metrů, poté se k ní opět přiblížil a Thagard ji manipulátorem zachytil. Předtím však Rideová družici záměrně uvedla do pomalé rotace.\n\nPo tomto prvním úspěchu se testoval vliv spalin z manévrovacích trysek raketoplánu (RCS) na družici. Vše probíhalo bez problémů a po opětovném zachycení byla družice znovu\nuložená v nákladovém prostoru raketoplánu. Dne 23. června proběhly další pokusy s družicí, tentokrát ale bez jejího vypuštění. Začaly rovněž přípravy na přistání.\n\nPřistání bylo naplánované na 24. června na Kennedyho vesmírném středisku, ale kvůli přízemní mlze muselo být odložené. Ředitel dal nakonec příkaz k přistání na základně Edwards AFB. Zážeh motorů OMS, dlouhý 168 sekund, snížil perigeum dráhy a raketoplán díky tomu vstoupil do atmosféry. Na přistávací dráhu Challenger dosedl v 13:57:10 UT.\n\n"}
{"id": "303551", "url": "https://cs.wikipedia.org/wiki?curid=303551", "title": "Podmolí", "text": "Podmolí\n\nPodmolí (německy \"Baumöhl\") je vinařská obec, která se nachází v okrese Znojmo, asi 8 km západně od Znojma, nedaleko hranic s Rakouskou republikou. V těsné blízkosti vesnice probíhá hranice Národního parku Podyjí, v němž se nachází vinice Šobes a zřícenina Nový Hrádek. Z těchto důvodů je Podmolí a jeho okolí oblíbeným cílem turistů a cykloturistů. Žije zde obyvatel.\n\nPřestože se Podmolí nachází na samém západním okraji znojemské vinařské podoblasti a patří k ní pouze jediná a nepříliš velká (asi 12 ha) viniční trať Šobes, jedná se právě díky této vinici o jednu z nejvýznamnějších vinařských obcí v Česku. Vinice má specifické mikroklima a vína z ní patří mezi velmi ceněná. V minulosti měl prý podíl na šobeské vinici téměř každý podmolský dům.\n\nV roce 1995 vinici prodala obec společnosti Znovín Znojmo, v roce 2007 nové vedení obce v čele se starostou Josefem Frélichem prodej zpochybnilo a podalo určovací žalobu s cílem dosáhnout jejího zrušení. Okresní soud ve Znojmě žalobu zamítl, obec se však odvolala. V dubnu 2009 Krajský soud v Brně odvolání zamítl a definitivně potvrdil rozhodnutí okresního soudu. Obec později neuspěla ani s dovoláním k Nejvyššímu soudu, ani s ústavní stížností.\n\nPrvní písemná zmínka o obci pochází z roku 1433.\n\n\nV letech 2006 až 2014 byl starostou Josef Frélich (nar. 7. 5. 1956, agent StB, registrován u SEO KS SNB Brno, reg. číslo 34532). Na ustavujícím zasedání zastupitelstva v listopadu 2014 byl do této funkce opětovně zvolen. Na svoji funkci rezignoval 31. května 2016.\n\n\n"}
{"id": "303553", "url": "https://cs.wikipedia.org/wiki?curid=303553", "title": "Piazza Colonna", "text": "Piazza Colonna\n\nPiazza Colonna je římské náměstí v rione Colonna v centru města. Je pojmenováno po vítězném sloupu císaře Marka Aurelia (), který zde stojí od roku 193. Náměstím prochází starořímská \"Via Lata\" (nyní Via del Corso).\n\nNáměstí s obdélníkovým půdorysem má v italské politice velký význam. Severní stranu zabírá palác Chigi, původně rakousko-uherská ambasáda, nyní sídlo italské vlády. Na jižní straně stojí palác Ferraioli, původně papežský poštovní úřad a malý kostel \"Santi Bartolomeo ed Alessandro dei Bergamaschi\" a na východní straně palác Wedekind a kolonáda římských sloupů dovezených z Vejí. V severozápadním rohu náměstí je vidět palác Montecitorio, sídlo poslanecké sněmovny. Náměstí bylo monumentálním otevřeným prostorem již od antiky, na místě paláce Wedekind stál chrám Marka Aurelia.\n\nVítězný sloup císaře Marka Aurelia byl vytvořen podle vzoru Trajánova sloupu. Není jisté, zda byl postaven ještě za císařova života, roku 193 byl však už jistě hotov. Vlastní dřík sloupu s reliéfem je 29,62 m vysoký (asi 100 stop) a skládá se z 27 mramorových bloků o průměru 3,70 m. Podobně jako u Trajánova sloupu je uvnitř vytesáno schodiště, kterým lze po 190 schodech vystoupit na vrchní plošinu. Schodiště je osvětleno úzkými okénky, která jsou zakomponována do reliéfu, není však přístupné veřejnosti.\n\nPodstavec měl původně výšku 10,1 m, roku 1589 však sloup důkladně restauroval architekt Domenico Fontana, který vyrovnal náměstí s okolním terénem, takže téměř 4 m podstavce jsou dnes pod zemí. Původní reliéfy na podstavci byly už tehdy příliš poškozeny, a tak je Fontana odstranil. Ani věnovací nápis nebyl čitelný, takže se sloup mylně pokládal za ztracený sloup Antonina Pia. Jako protějšek k soše sv. Petra na Trajánově sloupu dal papež Sixtus V. při této příležitosti postavit na vrchol bronzovou sochu sv. Pavla.\n\nReliéf znázorňuje válečná tažení Marka Aurelia, v dolní polovině patrně proti Markomanům a Kvádům (172-173), v horní polovině proti Sarmatům (174-175). První scéna dole znázorňuje přechod Dunaje, patrně u dnešní Vídně. Na reliéfu pracovalo několik sochařů, na rozdíl od Trajánova reliéfu je však zobrazení daleko emotivnější: jsou zde drastické scény vypalování vesnic, pobíjení jejich obyvatel a podobně.\n\nFontánu z roku 1577 vytvořil na zakázku papeže Řehoře XIII. Giacomo della Porta, kterému asistoval Rocco de Rossi. Roku 1830 proběhla její rekonstrukce.\n\n\n\n"}
{"id": "303554", "url": "https://cs.wikipedia.org/wiki?curid=303554", "title": "Kostel svatého Lukáše (Karlovy Vary)", "text": "Kostel svatého Lukáše (Karlovy Vary)\n\nPůvodně anglikánský, dnes metodistický kostel svatého Lukáše stojí na Zámeckém vrchu v centru města Karlovy Vary. Základní kámen kostela byl položen v roce 1876. Dokončen byl kostel v roce 1877 podle plánů lipského stavebního rady Dr. Josefa Mothese. Stavba vychází z romantického pojetí anglické neogotiky, používající neomítnuté holé zdivo, které dodává stavbě cizokrajný nádech. Půdorys kostela je ve tvaru latinského kříže a je zakončen polygonálním presbytářem. Nad křížením jednolodního interiéru se nachází dřevěná kupole, nad ní v exteriéru jehlancová věž. Tato věž je jedním z nejvýraznějších prvků celého kostela. K dalším výrazným prvkům kostela patří i velké kruhové okno s typickými anglikánskými vzory. Kaple poblíž kostela je výklenková s třemi obrazy pašijových scén z 19. století. Nyní je kostel po mnoha letech opět otevřen. Je v něm Museum House of Wax (Museum historických voskových figurín). Můžete zde vidět, nejstarší figuríny na světě vyrobené v roce 1850 a další. Také je zde možno vidět naprosto unikátní film Karlovy Vary v letech 1919 - 1934 (42 min. filmu).\n\nKostel sv. Lukáše se řadí mezi stavební skvosty Karlových Varů a zároveň je kulturní památkou ČR. Roku 1874 požádal sir Henry Killick za společnost bohatých anglických návštěvníků o stavbu anglikánského kostela. Saský královský stavební rada dr. Oscar Mothes dal ve svém oceňovaném projektu budově formu anglické cihlové gotiky. Stavbu v letech 1876 – 1877 zhotovila firma Slowak. 15. října 1876 se započalo s pracemi a 26. června následujícího roku tak mohl být kostel vysvěcen londýnským lordem biskupem reverendem Marsdenem.\nHlavní kostelní loď o délce 30 m je situovaná od západu na východ. Ve svém středu je lomena příčnou lodí. Nad zkřížením obou lodí se tyčí tupý jehlan věže (pyramida bez špičky). Všechny stavební prvky se pyšní novogotickou výzdobou. Celkový dojem ovlivňují zejména okna a vitráže. Všechna okna se vyznačují jednotnou barevností, základní barvou skla je tlumeně modro-zelená. Na nich jsou tmavými barvami s uměleckou dokonalostí znázorněny figurální scény. Vlevo v příčné lodi je zobrazeno mládí Kristovo, od zvěstování Marii až po útěk do Egypta, napravo pak utrpení Kristovo. Vlevo v hlavní lodi je zobrazena sv. Cecílie a sv. Helena, vpravo sv. Ambrož a sv. Jiří. Ve zdi štítu je kulatý otvor rozety, v jehož středu je malba Beránka Božího obklopeného modlícími se anděly. Barevná jednota okna dává prostoru jemné tlumené zelené světlo. Na podélné zdi za příčnou lodí se nachází další okno, které zobrazuje návštěvu Krista u Marie Magdaleny. Naproti oknu s Magdalenou je na zdi sakristie v prostoru slepého okna vložena skleněná mozaika: sv. Lukáš a sv. Jiří. Vnitřní stěny chrámu jsou vymalovány modrým podkladem se zlatými monogramy Boha Otce a Boha Syna. Další zvláštností jsou dřevořezby klenutých stropů. Pod dřevěnou kazatelnou stojí vyřezávaný čtecí pult. U vchodu stojí dva dřevěné sloupy, jež nesou pěveckou galerii. Zdobí ji anglický královský erb s letopočtem 1910, jenž připomíná návštěvu královské rodiny.\n\nV současné době se v kostele nachází museum unikátních původních voskových figurín. V objektu najdete také původní interiéry tvořené originálními vitrážemi či dřevořezbu stropní klenby. Součástí expozice je také jedinečná projekce filmů o Karlových Varech natočených v letech 1919 - 1934.\n\nExpozici tvoří nejstarší voskové figuríny na světě, které Vás seznámí se slavnými návštěvníky Karlových Varů, význačnými královskými rodinami, prezidenty, politiky, vojevůdci, diktátory, hvězdami seriálů a hudebních scén, sportovci a dalšími kultovními postavami z celého světa.\n\n"}
{"id": "303555", "url": "https://cs.wikipedia.org/wiki?curid=303555", "title": "Malý Berezný", "text": "Malý Berezný\n\nMalý Berezný (; ; ) je vesnice na západní Ukrajině. Leží v okrese Velký Berezný Zakarpatské oblasti v údolí řeky Už, jímž prochází trať Užhorod – Sjanky – Lvov. Žije zde asi 1600 obyvatel a funguje zde silniční hraniční přechod se slovenskou obcí Ubľa (okres Snina).\n"}
{"id": "303558", "url": "https://cs.wikipedia.org/wiki?curid=303558", "title": "Májové zákony (Rusko)", "text": "Májové zákony (Rusko)\n\nMájové zákony byl soubor protižidovských dekretů přijatý 3. nebo 15. května 1882 ruským carem Alexandrem III., který měl být „dočasným opatřením“ (), avšak zůstal v platnosti až do březnové revoluce roku 1917.\n\nTyto zákony odrážely politiku systematické diskriminace židovské populace. Ruskému židovstvu se v důsledku Májových zákonů uzavřely vzdálenější venkovské oblasti. Židé v oblasti Pásma byli vyháněni do městských chudinských oblastí. Byly zavedeny striktní kvóty (\"numerus clausus\") při přijímání Židů na vyšších školách a univerzitách. Židé byli také systematicky vypuzováni z řemesel. Koncem 19. století bylo 40 % Židů v Rusku závislých na dobročinnosti a příspěvcích ze zahraničí. Carův nejbližší poradce hodnotil důsledky těchto zákonů následujícími slovy: \nTyto zákony ve svém důsledku způsobily masovou emigraci. Mezi lety 1881 a 1920 opustilo Ruské impérium více než 2 miliony Židů, z nichž mnoho emigrovalo do Spojených států.\n\n"}
{"id": "303564", "url": "https://cs.wikipedia.org/wiki?curid=303564", "title": "Skupina bratří Mašínů", "text": "Skupina bratří Mašínů\n\nSkupina bratří Mašínů byla ozbrojená odbojová antikomunistická skupina operující v letech 1951 až 1953 na území komunistického Československa a během svého exodu také v Německé demokratické republice. Jejími nejznámějšími členy byli Ctirad Mašín a Josef Mašín, synové protinacistického odbojáře Josefa Mašína. Dalšími členy skupiny byli Milan Paumer, Zbyněk Janata a Václav Švéda.\n\nV říjnu 1953 se členové skupiny rozhodli emigrovat přes Německou demokratickou republiku do Západního Berlína. Svého cíle nakonec dosáhli pouze bratři Mašínovi a Milan Paumer. Václav Švéda a Zbyněk Janata byli během útěku dopadeni a následně v Československu popraveni.\n\nČinnost skupiny je považována za kontroverzní. Členové skupiny, stejně jako část české veřejnosti, považují její akce za součást legitimního ozbrojeného odboje proti komunistickému režimu. Další část české veřejnosti vnímá členy skupiny jako vrahy, kteří používali ke svým záměrům nepřiměřené prostředky a upozorňují, že zabití neozbrojeného zajatce se považuje za zločin a nelze je obhajovat legitimním odbojem.\n\nV roce 2008 český premiér Mirek Topolánek ocenil odbojovou činnost bratrů Mašínů a Milana Paumera soukromou iniciativou – Plaketou předsedy vlády. V roce 2011 udělil ministr obrany ČR Alexandr Vondra na pohřbu Ctirada Mašína oběma bratrům Vyznamenání Zlaté lípy.\n\n\nV roce 1945 byli bratři Mašínovi vyznamenáni medailí „Za chrabrost“ za „osobní statečnost v době války“. Ctirad Mašín po roce 1948, když studoval na vysoké škole, absolvoval záškodnický kurz, organizovaný Svazem brannosti a SČM (Svazem české mládeže, předchůdcem ČSM).\n\nV časných ranních hodinách 24. května 1949 byli v Praze komunisty překvapivě popraveni tři studenti právnické fakulty Univerzity Karlovy, stejně jako Mašínové, aktivní účastníci protifašistického odboje v době války, Boris Kovaříček, Josef Hruška a Karel Bacílek ml. (nar. 25. března 1920). Další student přírodovědecké a právnické fakulty UK, Veleslav Wahl, byl zatčen 12. září 1949 a popraven později (16. června 1950).\n\nDne 5. listopadu 1949 byly vykonány v Praze na Pankráci tresty smrti oběšením nad představiteli skupin nestraníků Vratislavem Polesným, Vratislavem Jandou, Josefem Charvátem, Emanuelem Čančíkem, Květoslavem Prokešem a Jaroslavem Borkovcem, odsouzenými v souvislosti s přípravou údajného květnového protikomunistického povstání a snahou osvobodit Heliodora Píku z Litoměřického vězení. Ten byl náhle popraven v Plzni Na Borech již 21. června 1949 (převoznou šibenici tam přivezli až z Prahy).\n\nPoté bratří Mašínové vytvořili spolu s Milanem Paumerem, Václavem Švédou a Zbyňkem Janatou odbojovou skupinu.\n\nPrvní větší akce skupiny, na které bratry Mašíny doprovázel Milan Paumer, se odehrála v Chlumci nad Cidlinou 13. září 1951. Skupina přepadla zdejší služebnu Sboru národní bezpečnosti (SNB). Bratři měli dva plány, nakonec byl zvolen Josefův, a to příslušníka zlikvidovat železnou tyčí. Tlustou železnou tyčí udeřil Kašíka Ctirad, příslušník ale po úderu nezemřel, ani neztratil vědomí, a tak byl zastřelen. V personálním spise Kašíka je uvedeno, že byl od ledna 1948 členem KSČ (předtím krátce členem Československé strany lidové) a zastával různé stranické funkce. Dokumentarista Miroslav Kačor zjistil, že Kašík, který byl hluboce věřící, byl jako bývalý člen lidové strany a poté sociální demokracie pod dohledem StB.\n\nCtirad Mašín, Milan Paumer a Zbyněk Janata se 28. září 1951 rozhodli opatřit další zbraně, a proto přepadli další služebnu SNB, tentokrát v Čelákovicích. Tentokrát byl zvolen postup, který vymyslel Ctirad – a to příslušníka „\"okecat, pak mu říct ruce vzhůru, odzbrojit ho, svázat, uspat chloroformem a pak ho oddělat\"“. Čelákovického příslušníka Jaroslava Honzátka, který toho dne zastupoval za kolegu, vylákali ze služebny pod záminkou dopravní nehody. Příslušníka poté odzbrojili, svázali a vrátili se s ním na služebnu. Zde odcizili několik samopalů, pistole a střelivo. Chloroformem omámeného a spoutaného Honzátka poté podřízl Ctirad Mašín dýkou. Vražda byla považována za loupežné přepadení a její politické podbarvení vyšlo najevo až v souvislosti se soudním řízením s částí skupiny.\n\nVzhledem k tomu, že bylo stále obtížnější provádět akce, bratři se rozhodli jít na západ. Jejich cílem bylo získat opravdové tréninky v technikách partyzánské války od Američanů a chtěli se vrátit do Československa v předvoji západních armád. První pokus skupiny selhal, když byl zatčen agent CIC, který je měl doprovázet. Během výslechu prozradil jméno Ctirada Mašína. V říjnu 1951 byli oba bratři a strýc Ctibor Novák zatčeni StB a byli mučeni. Vyšetřovatelé ale nepřišli na to, že mají v rukou muže zodpovědné za přepadení policejních stanic. Josef Mašín a jeho strýc Ctibor Novák byli propuštěni po několika měsících (ovšem strýc byl popraven později, roku 1955, za údajné podněcování mladistvých ke špionáži). Ctirad Mašín byl v srpnu 1952 odsouzen ke dvěma a půl roku odnětí svobody za přípravu ilegálního přechodu státní hranice. Ctirad byl ve výkonu trestu v uranových dolech v Jáchymově. Trest mu zkrátila amnestie prezidenta Zápotockého v květnu 1953.\n\n2. srpna 1952 zastavili Josef Mašín a Václav Švéda ve stejnokrojích Lidových milicí v Hedvikově na Chrudimsku vůz se čtyřmi zaměstnanci společnosti Kovolis Hedvikov, v němž byly převáženy mzdy pro zaměstnance (884 239 korun). Při potyčce byl zabit účetní Josef Rošický. Rošický byl dle tvrzení skupiny členem KSČ, přičemž protokol policie z místa činu uvádí mezi osobními věcmi Rošického i legitimaci KSČ vedenou na jeho jméno. Jeho sousedé a někdejší spolupracovníci ovšem potvrdili, že Rošický členem strany nebyl, funkcím se vyhýbal a v době před únorovým komunistickým převratem prý dokonce patřil k blízkým spolupracovníkům tehdejších majitelů závodu. Došlo patrně k záměně s milicionářem Rosickým. Členství Rošického v KSČ odmítl také jeho syn Stanislav Rošický, který v roce 2008 prohlásil: „Tátu zavraždili. Byla to loupežná vražda a Mašínové jsou loupežní vrazi.“\n\nInformace o převozu výplat měla skupina od svého člena Zbyňka Janaty, který v závodu také pracoval. Loupež byla zdůvodněna potřebou opatření hotovosti, za kterou skupina pořídila motorky Jawa, čímž měly být umožněny rychlé přesuny při jejich odbojové činnosti. Část peněz prý však Švéda použil i ke koupi rozkládacího gauče a budování vodovodu ve svém domě.\n\n7. září 1953 zapálili Ctirad Mašín a Václav Švéda v okolí Pivína několik stohů slámy, což zdůvodnili tím, že chtějí oslabit násilnou kolektivizaci. Při potyčce s místními dobrovolnými hasiči postřelil Mašín Jána Leciána a způsobil mu závažné poranění hrudníku a pravého oka.\n\nNedlouho poté, co byla v roce 2008 činnost Mašínů oceněna premiérem Mirkem Topolánkem, přišel tehdejší ředitel Ústavu pro studium totalitních režimů Pavel Žáček s informací, že podle archivních materiálů plánovala skupina i útok na Klementa Gottwalda (jenž zemřel v březnu 1953) a další funkcionáře komunistického totalitního režimu. Zdrojem pro tyto informace je výpověď strýce bratrů Mašínových – Ctibora Nováka – zachycená v záznamech Státní bezpečnosti (StB). Podle Milana Paumera se o útocích jen uvažovalo, a proto je možné s ohledem na vyšetřovací metody StB a zájem komunistů spojit se skupinou Mašínů závažné zločiny považovat výpověď Ctibora Nováka za vynucenou těsně před jeho popravou.\n\nV říjnu 1953 se pětičlenná skupinka rozhodla opustit Československo a přejít do západního Berlína. V noci z 3. na 4. října překročili hranice Československa. Na území NDR byla skupina odhalena a pronásledována příslušníky bezpečnostních sil. Celkem bylo proti pěti odbojářům mobilizováno 20 000 příslušníků Volkspolizei a Sovětské armády. Ve stanici Uckro byli při pokusu o zatčení skupiny zastřeleni komisaři Volkspolizei Hermann Grumini a Martin Lehmann, další policista byl těžce zraněn. Potom byli při obkličování u Waldowa zastřeleni příslušníci Volkspolizei Herbert Hoffmann (31) a Heinz Sunkel (23).\n\nDva členové skupiny, Zbyněk Janata a Václav Švéda, byli dopadeni (Janata ve stanici Uckro, Švéda vážně zraněn v obklíčení u Waldowa) a vydáni do Československa, kde pak byli popraveni.\n\nJosef Mašín a Milan Paumer dorazili do západního Berlína 31. října přes kasárny Rudé armády. Ctirad Mašín dosáhl západní části Berlína téhož dne na podvozku vlaku. Milan Paumer byl poté několik dní hospitalizován s průstřelem břicha. Později, v USA, se všichni tři přeživší členové skupiny přihlásili do americké armády (82. výsadková divize, Fort Bragg), kde podle svých vlastních slov chtěli pokračovat v boji proti komunismu v řadách americké armády či se navrátit do Československa jako agenti chodci. Josef Mašín také uvádí, že již po deseti dnech pobytu v západním Berlíně navrhovali návrat do NDR za účelem osvobození Václava Švédy, plán se ale nesetkal s pochopením americké strany a byl označen za „šílený“.\n\nBěhem ilegálních akcí skupiny na území ČSR a posléze při odchodu skupiny do Německa bylo zabito celkem sedm osob na straně protivníků skupiny. V Československu byly v souvislosti s činy skupiny odsouzeny a popraveny tři osoby. Ve věznici zemřela čtvrtá. Samotní Mašínové měli pod vlivem komunistické propagandy představu, že existuje v ČSR více odbojových skupin (Heliodor Píka, Milada Horáková), ale ve skutečnosti tito lidé byli pouze obětí režimu a pokud se nějaké protikomunistické akce skutečně odehrály, nebyly patrně nijak organizované.\n\nVýčet přímých a nepřímých obětí boje skupiny Josef Mašín, Ctirad Mašín, Milan Paumer, Zbyněk Janata, Václav Švéda:\n\nPopravení členové skupiny:\n\nV souvislosti s působením skupiny byli odsouzeni také:\n\nCtirad Mašín rok a půl před svou smrtí odmítl názory, že při přepadení služeben SNB zabíjet nechtěli, ale měli zájem jen o zbraně. Otevřeně přiznal, že cílem skupiny bylo zabití komunistů a jejich přisluhovačů. V roce 2011 Ctirad Mašín zpochybňoval počet zabitých vojáků a policistů, patrně jich bylo podle jeho slov o 1 více (tedy 5), také zpochybnil jejich fotografie.\n\nV české veřejnosti lze identifikovat dva tábory, z nichž jeden považuje skupinu bratrů Mašínů za lupiče a vrahy, druhý za národní hrdiny, kteří vedli legitimní ozbrojený odboj proti totalitnímu komunistickému režimu, který vyhlásil třídní boj a tyranizoval český národ.\n\nV roce 2011 uskutečnila agentura SC & C průzkum veřejného mínění v ČR s tematikou odbojové skupiny bratří Mašínů. Průzkumu se zúčastnilo 675 lidí. Podle tohoto průzkumu bratry Mašíny považuje za hrdiny 15 % respondentů. 25 % respondentů si myslí, že by měli být za své činy souzeni. Pro 27 % je činnost v letech 1951–1953 neospravedlnitelný kriminální čin oproti 40 %, kteří na to nemají jednoznačný názor. 65 % oslovených, kteří je znají, si myslí, že si žádné ocenění nezaslouží, oproti 30 %, kteří navržené medaile od ministra obrany schvalují. 5 % dotázaných by doporučilo udělení státního vyznamenání. Průzkum uveřejnila Česká televize 20. srpna 2011.\n\nOta Rambousek napsal, převážně podle vyprávění Ctirada Mašína, útlou knihu s názvem \"Jenom ne strach\" (1986). Na jaře 1987 obdrželo rukopis nakladatelství manželů Škvoreckých '68 Publishers. Škvorečtí měli knihu vydat, jelikož bratři Mašíni byli mezi krajany v emigraci populární. Ukázky z knihy byly otištěny v časopise \"Západ\" (duben 1987), který byl zaslán Václavu Havlovi do ČSSR. Václav Havel poslal do Toronta 16. prosince 1987 reakci na úryvky knihy, které si v časopise \"Západ\" přečetl, aniž by si vyžádal rukopis knihy, který byl již hotov a z něhož by mohl lépe pochopit celkový kontext. Havel o tom, co četl v \"Západu\", napsal Škvoreckému: „Mám výhrady proti některým jeho polohám, které bych tu nerad teď nějak stručně charakterizoval, protože bych je tím asi simplifikoval. Snad jen to bych mohl, že mi přecházel mráz po zádech, když se na stránkách Západu můj dávný spolužák z Poděbrad kasal tím, kolik lidí zabil.“\n\nCtirad Mašín si obsah dopisu vysvětlil jako výsledek dozoru StB, která na Václava Havla dohlížela. Také poznámku o spolužákovi nekomentoval, Václava Havla neznal a na škole v Poděbradech byli zapsáni v různých ročnících. Proč se Havel označil za spolužáka Mašínů, je záhadou, snad se tím snažil navodit více přátelský tón a mírnit tím kritičnost soudu bratrů Mašínů. Kniha poté u Škvoreckých nevyšla, až v roce 1990 ji vydalo Nezávislé tiskové středisko. Ctirad Mašín se ještě k Havlově dopisu, kde byl označen za „spolužáka z Poděbrad“, vrátil 25. srpna 1996 v dopise, v němž vyzývá Havla, aby odstoupil.\n\nMašínovu kritiku Havla kritizuje i chartista a evangelický farář Miloš Rejchrt. Činí tak v dopise, který zaslal na ministerstvo obrany do rukou Alexandra Vondry v srpnu 2011. Rejchrt se cítí dotčen, že by měl být oceněn člověk, který použil slova, podle kterých je Václav Havel „kretén pěstovanej estébákama“. „Autorovi tohoto výroku o prezidentovi mé republiky má nyní ministr vlády téže republiky vzdávat hold a předávat vyznamenání. Prosím, vážený pane ministře, vzepři se tomu, předveď, že i politik si může uchovat kontinuitu osobního směřování a nerozcupovat svůj život v nespojitelné útržky.“\n\nV 90. letech proběhla částečná rehabilitace lidí, kteří se v 50. letech vydali na cestu ozbrojeného odporu proti KSČ. Celkem zůstalo zbytkových trestů po rehabilitačních řízeních v 90. letech cca 50 000. Zákon č. 198/1993 Sb. (o protiprávnosti komunistického režimu a o odporu proti němu) označuje odboj proti režimu za „spravedlivý, morálně oprávněný a hodný úcty“. O zbytkových trestech a justici promluvil J. Mašín v Bohemia Hall.\n\nV roce 1998 byli bratři Mašínové, jako představitelé třetího odboje, navrženi na Čestnou medaili T. G. Masaryka. Návrh byl komisí Masarykova demokratického hnutí tehdy zamítnut, s tím, že „někoho“ zabili. Navrhovatelé, místopředseda Masarykova demokratického hnutí doc. Vratislav Preclík a PhDr. Zdeněk Koňák, žák Václava Černého, kteří usilovali o ocenění obou bratří a Milana Paumera již od roku 1995, byli tehdy na předsednictvu Masarykova demokratického hnutí přehlasováni. Čestná medaile Tomáše Garrigua Masaryka, kterou převzala Zdena Mašínová (sestra bratří Mašínů), byla potom udělena jejich otci, generálu Josefu Mašínovi, in memoriam.\n\nPořad byl vysílán koncem srpna 1995. Hosty byli JUDr. Milan Hulík, JUDr. Pavel Rychetský (proslul větou o porušování ženevských konvencí), JUDr. Miroslav Kříženecký a Miroslav Rošický, synovec zabitého účetního Josefa Rošického. Ctirad Mašín se zúčastnil pořadu díky telemostu z Clevelandu. Spor se vedl především o pojetí obyčejného policajta, Rychetský tvrdil, že je to ten, co chytá zloděje slepic, Ctirad Mašín považoval příslušníka SNB v 50. letech za základní stavební článek diktatury proletariátu. Padaly výrazy jako partyzánská válka, ženevské konvence, efektivita sabotáží, hromadné odchody příslušníků z SNB, zabití válečného zajatce, první republika a opozice atd. Hlasování po telefonu bylo ukončeno v neprospěch bratří Mašínů – skóre znělo 5309:4918 v jejich neprospěch. Ctirad Mašín tvrdí, že se nikdo z jeho přátel, kteří chtěli volat do studia a hlasovat pro bratry Mašíny, nemohl do studia dovolat. V téže době necelých 30 % obyvatel ČR zastávalo názor, že by bratři Mašínové měli být za svoji odbojovou činnost trestně stíháni.\n\nVysílání proběhlo 26. srpna 2011 v 20:05. V pořadu zazněly kritické výpovědi lidí, jejichž blízcí přišli při cestě skupiny Mašínů za svobodou o život: poprvé veřejně promluvila Alena Kašíková, 37letá vnučka policisty Oldřicha Kašíka, dále velmi kriticky vůči Mašínům vystoupil Stanislav Rošický, 68letý syn účetního Josefa Rošického. V diskusi se vyjádřili i historici Tomáš Bursík a Petr Zídek. Většina diváků v diskusi se vyjádřila kriticky k činům bratří Mašínů v kontrastu s nedávným udělením vojenského Vyznamenání Zlaté lípy Josefu Mašínovi a Ctiradu Mašínovi při účasti ministra obrany ČR Alexandra Vondry na pohřbu Ctirada Mašína v USA.\n\nPremiér Petr Nečas na pohřbu Milana Paumera v Poděbradech (4. 8. 2010) oponoval těm, kdo pokládají skupinu bratrů Mašínů za kontroverzní z důvodu lidských obětí jejich činů. Vyslovil názor, že proti zotročení může člověk bojovat všemi prostředky; opak by zpochybnil všechny odboje. Tehdejší předseda senátu Přemysl Sobotka tamtéž řekl, že: „Proti režimu, který popravil stovky nevinných, věznil statisíce svých odpůrců, vyháněl občany z jejich vlasti a devastoval stát, měl každý plné právo zvednout zbraň. Za takové situace měli svaté právo ti nejstatečnější pozdvihnout zbraň proti diktatuře“.\n\nPodle politologa Bohumila Doležala (1999, 2003) měl soud po sametové revoluci prohlásit, že činy nebyly trestné (nikoliv jen že byly promlčené), protože se skupina postavila proti zločinnému režimu. Na druhou stranu, prostředky, které Mašínové použili, byly nepřiměřené a neodpovědné – vhodné spíše pro občanskou válku než pro tehdejší situaci. Neměli by proto být dáváni za vzor.\n\nHistorik a novinář Tomáš Zahradníček u příležitosti úmrtí Milana Paumera (29. 7. 2010) odsoudil činnost celé skupiny. Podle něho špatně posuzovali situaci, protivníky i prostředky. Nedokázali nic víc než zabít několik náhodných lidí, které považovali za nepřátele. Byl to extrémní projev rozpadu společnosti na malé skupiny („ostrůvky svobody“) se silnými vazbami uvnitř a nedůvěrou navenek, který začal už za nacistické okupace. Hrdinstvím v 50. letech bylo nestřílet, ale snažit se v rámci možností o něco užitečného (za příklad dává bratry Medkovy a Havlovy); Mašínové místo toho jen způsobili mnoho utrpení nevinným bez jakéhokoli výsledku. Zahradníčkův postoj nepřímo podpořil i prezident Václav Klaus.\n\n\n\nOsmý díl kontroverzního seriálu ze 70. let \"30 případů majora Zemana\" pojmenovaný \"Strach\" je propagandistické dílo, které bylo volně inspirováno činností skupiny bratrů Mašínů.\n\nRoku 2008 se na veřejnost dostal dokument, který se prezentoval jako nestranný a jehož autorem byl publicista Miroslav Kačor. Paralelně s ním byla vydána i kniha stejného názvu, kde autor používá autentické záznamy z výslechů dopadených spolubojovníků bratří Mašínů, které byly pořízeny pod nátlakem ze strany členů represivního totalitního režimu. K této knize a filmovému dokumentu je důležité dodat, že se na jejich produkci finančně podíleli členové KSČM, včetně bývalého člena KSČ a spolupracovníka StB, Vojtěcha Filipa, který je od roku 2005 i předsedou KSČM. Oba výstupy (dokument i kniha) čelily značné kritice, a kromě příznivců komunistických myšlenek či bývalých komunistů se nesetkaly s pozitivním přijetím.\n\nPochod Mašínů 2005 byla akce, která podle dokumentů a vyprávění (účastnil se Milan Paumer) rekonstruovala odchod ilegální skupiny na Západ. O akci informovala hlavní česká tištěná i elektronická média. Účastníci vyšli v pěti lidech, putovali 9 dnů, urazili 180 km pěšky a 80 km ujeli vlakem stejně jako ilegální skupina. Iniciátorem akce byl Ondřej Karas.\nRežisér Tomáš Mašín připravuje film Zatím dobrý podle stejnojmenného románu Jana Nováka.\n\nČeský rozhlas v roce 2015 zařadil bratry Mašíny do svého projektu \"Hrdinové s otazníkem\" mezi deset nejednoznačných hrdinů moderní historie.\n\nOsud odbojové skupiny zhudebnil v písni Bratři Mašínové také punková nacionalistická hudební formace CELKOVÁ IMPOTENCE. Píseň oslavující odbojovou činnost bratrů Mašínů i mezi jejich příznivci budí kontroverze a není přijímána jednotně. \n\n\n\n"}
{"id": "303568", "url": "https://cs.wikipedia.org/wiki?curid=303568", "title": "Josef Kapinus", "text": "Josef Kapinus\n\nJosef Kapinus (12. září 1900 Láz – 11. února 1968 Jaroměřice nad Rokytnou) byl český pedagog, spisovatel, sochař a malíř.\n\nJosef Kapinus se narodil do chalupnické rodiny. Již v raném věku projevoval výtvarný talent. Vystudoval gymnázium a přál si pokračovat ve vyšším vzdělání uměleckého směru, avšak pro nesouhlas rodičů vystudoval na učitele. Své umělecké vzdělání prohluboval ve volném čase. Na Kapinusův příchod do Jaroměřic nad Rokytnou měl vliv Otokar Březina. Prostřednictvím Březiny se seznámil s akademickým malířem Františkem Bílkem. V jeho ateliéru v Chýnově po nějaký čas přebýval a školil se v modelování, řezbářství, dřevořezu a odlévání.\n\nZ Kapinusových výtvarných děl je známa \"Pieta\" u Březinova hrobu na jaroměřickém hřbitově. Zhotovil i několik pamětních desek obětem nacismu. Dále lze vzpomenout Kapinusova vrata v kostele svaté Markéty, na nichž zachytil čtveřici evangelistů. Věnoval se též vlastivědě; byl jedním z autorů \"Jaroměřického památníku\" (1939). Byl pochován na hřbitově v Jaroměřicích nad Rokytnou.\n\n"}
{"id": "303574", "url": "https://cs.wikipedia.org/wiki?curid=303574", "title": "Okres Vynohradiv", "text": "Okres Vynohradiv\n\nOkres Vynohradiv, též Vynohradivský rajón () je jedním z okresů Zakarpatské oblasti na západní Ukrajině. Okres zahrnuje téměř výlučně ukrajinskou část někdejší Ugočské župy, jejíž symboliku používá, dále zahrnuje Velkou Palaď z někdejší Szátmárské župy, jakož i zanedbatelnou část někdejší Berežské župy. Z větší částí se kryje s prvorepublikovým okresem Sevluš.\n\nOkres (jak ukazuje název) je bohatý na produkci vína.\n\nOkres Vynohradiv se rozkládá na jihu oblasti podél hranice Ukrajiny s Maďarskem a Rumunskem s významnými hraničními přechody, a to silničním Výlok a železničním Djakovo (též Djakove, ). Většina okresu leží na rovině. Nejvyšším bodem je 826 m vysoká hora Frasyn.\n\nV okrese žije mnoho národností. Významné zastoupení mají Maďaři a Romové. S hustotou osídlení 169 os./km² je na prvním místě v oblasti.\n\nNachází se zde:\n\nOkres je ovlivněn uherskou historií (palác Pereni). Nad městem Vynohradiv je zřícenina hradu \"Kankiv\" a v Královu nad Tisou je zřícenina královského hradu \"Njalab\".\nV okrese Sevluš bylo postaveno v letech 1934 - 1937 nejvýchodnější československé vojenské opevnění.\n\nVe vesnici Novoselica () se nachází malý (14 m dlouhý, 25 m věž) dřevěný kostelík ze 17. století, postavený bez použití jediného hřebíku. Uvnitř je zachovalá výzdoba a ikonostas ze stejné doby. Vedle kostelíku je etnografické muzeum.\n\n"}
{"id": "303577", "url": "https://cs.wikipedia.org/wiki?curid=303577", "title": "Toyota Land Cruiser 200", "text": "Toyota Land Cruiser 200\n\nToyota Land Cruiser 200 (resp. obchodní označení Toyota Land Cruiser V8) je luxusní terénní automobil značky Toyota, jedná se o aktuální generaci modelové řady Land Cruiser představenou v roce 2007\n"}
{"id": "303585", "url": "https://cs.wikipedia.org/wiki?curid=303585", "title": "Roe vs. Wade", "text": "Roe vs. Wade\n\nRoe v. Wade \"410 U.S. 113\" je případ Nejvyššího soudu Spojených států amerických, který se týkal zákazu interrupce ve Spojených státech. Méně známým případem je pak Doe vs. Bolton, který se týkal potratového zákona státu Georgia. Oba tyto případy byly rozhodnuty ve stejný den a se stejným výsledkem.\n\nPodle rozhodnutí Nejvyššího soudu v tomto případu většina tehdejších protiinterrupčních zákonů porušovala právo na soukromí dle 14. dodatku Ústavy Spojených států, takže je následně musela většina států změnit. Fakticky rozhodnutí vyústilo v povolení interrupcí na celém území Spojených států amerických.\n\nRozhodnutí Nejvyššího soudu v případu \"Roe vs. Wade\" je jedno z nejkontroverznějších a nejnapadanějších v americké historii. Odpůrci potratů obviňují spolu s oběma disentujícími soudci v této souvislosti Nejvyšší soud z tzv. soudcovského aktivismu, tj. že zneužil ústavní dodatek zcela mimo účel, pro který byl zamýšlen, aby si zahrál na zákonodárný sbor a prosadil povolení interrupcí i proti vůli amerických voličů.\n\nV roce 1970, Norma L. McCorveyová (rovněž známá jako \"Jane Roe\") prostřednictvím svých právniček Lindy Coffeeové a Sarah Weddingtonové podala žádost o potrat, který ji nebyl umožněn dříve, u soudu. Argumentovala tím, že je obětí znásilnění. Proti ní se na straně státu Texas postavil Henry Wade.\n\nOblastní soud rozhodl ve prospěch McCorveyové, ale zamítl vydat nařízení, které by zrušilo zákony státu Texas, jež zakazovaly potrat. Rozhodnutí tohoto soudu bylo založeno na 14. dodatku Ústavy Spojených států. Oblastní soud se rovněž opřel o názor místopředsedy Nejvyššího soudu Spojených států amerických Arhura Goldberga a to z případu Griswold vs. Connecticut, týkající se použití antikoncepce.\n\nObě strany se nakonec tak dlouho odvolávaly, až došel na řadu Nejvyšší soud Spojených států amerických. Ten nakonec rozhodoval přes třináct a půl měsíce, ale nakonec rozhodl ve prospěch Normy McCorveyové a to poměrem hlasů 7:2.\n\nDcera, o jejíž potrat Norma McCorvey žádala, žije. Vzhledem k délce soudního řízení se dítě narodilo dřív, než byl vynesen rozsudek povolující potrat.\n\nSamotná Norma McCorvey v devadesátých letech přehodnotila své názory na interrupce. Přiznala, že její tvrzení o znásilnění byla lež, a stala se jedním z největších odpůrců rozhodnutí v případě \"Roe vs. Wade\".\n\n"}
{"id": "303586", "url": "https://cs.wikipedia.org/wiki?curid=303586", "title": "Arbutus Ridge", "text": "Arbutus Ridge\n\nArbutus Ridge je zámožná městská část na západě kanadského města Vancouver. Nachází se uprostřed oblasti nazývané West Side. Ze severu ji ohraničuje 16 Avenue, z jihu 41 Avenue, Mackenzie Street ze západu a East Boulevard z východu. Charakterizují ji nadprůměrně velké rozměry pozemků, na kterých stojí okázalé domy a ulice, kde jsou vysazeny stromy po obou dvou stranách. Přestože je zde klidné zalesněné prostředí, vzdálenost do Downtownu, k univerzitě University of British Columbia, místním plážím a k různým obchodním domům v oblasti West Side je malá.\n\nJedním z podmětů pro růst této čtvrti byla existence tramvajové linky na trase Vancouver - Steveston, kterou v letech 1905 až 1952 provozovala společnost BC Electric Railway. Horní část Arbutus Ridge, známa jako Mackenzie Heights byla osídlena v období 10. až 30. let 20. století. Dolní část byla osídlena v období 40. až 50. let, poté, co byl její povrch srovnán těžbou ze zálivu False Creek. Anglikánský kostel St. Mary's Kerrisdale postavený v roce 1913 je jednou z kulturních památek v této městské části.\n\nNachází se zde střední škola Prince of Wales Secondary School a základní školy Carnarvon Elementary School a Trafalgar Elementary School. Jedny z nejlepších soukromých škol, St. George's a York House, jsou odtud vzdálené jen pár minut.\n\n"}
{"id": "303587", "url": "https://cs.wikipedia.org/wiki?curid=303587", "title": "Nejvyšší soud Spojených států amerických", "text": "Nejvyšší soud Spojených států amerických\n\nNejvyšší soud Spojených států amerických (angl. \"Supreme Court of the United States\", z toho zkratka \"SCOTUS\") je nejvyšší orgán soudní moci ve Spojených státech.\n\nSkládá se z devíti členů, předsedy a osmi místopředsedů. Členy do Nejvyššího soudu Spojených států amerických jmenuje prezident a jsou schvalováni senátem. Zvykem bývá, že členové Nejvyššího soudu jsou ve funkci do konce života, do rezignace, odchodu do důchodu, ale nejsou odvoláváni. Nejvyšší soud je nejvyšší odvolací soud (apelační soud), nicméně řeší jen malý počet kauz. Každý soudce má svůj obvod, soudci se mohou pochopitelně radit mezi sebou. Nejvyšší soud je poslední soudní odvolací instance ohledně trestu smrti ve všech státech USA, ve kterých je tento trest přípustný. Na základě rozhodnutí v kauze Marbury vs. Madison je též americký Nejvyšší soud strážcem ústavnosti a může rušit neústavní zákony a akty státní moci (podobně jako Ústavní soud České republiky).\n\nV současnosti tvoří členstvo Nejvyššího soudu šest mužů a tři ženy. Jeden soudce je Afroameričan a jedna soudkyně je Hispánka. Každý soudce vystudoval univerzitu z Ivy League. Posledním jmenovaným soudcem je Brett Kavanaugh, navržený prezidentem Donaldem Trumpem v červenci 2018 a potvrzený americkým senátem 6. října 2018.\n\nTři žijící soudci rezignovali na své posty a odešli do penze.\n"}
{"id": "303590", "url": "https://cs.wikipedia.org/wiki?curid=303590", "title": "Rudolf Rokl", "text": "Rudolf Rokl\n\nRudolf Rokl (16. prosince 1941 v Rychnově nad Kněžnou – 23. září 1997 v Praze) byl český klavírista, skladatel a hudební aranžér dlouholetý spolupracovník a osobní přítel zpěváka Karla Gotta. Kromě populární hudby se také aktivně věnoval hudbě vážné a jazzu.\n\nNa klavír hrál od svých 4 let, již v roce 1948 natočil svoji první gramofonovou desku a vyhrál v Ostravě soutěž mladých klavíristů. V roce 1953 se na koncertě seznámil s profesorem Františkem Rauchem, z jehož popudu pak v roce 1955 začal studovat na konzervatoři hru na klavír, dirigování a skladbu. V roce 1958 poprvé veřejně vystoupil s Orchestrem Karla Vlacha.\nKoncem 50. let alternoval Jiřího Šlitra společně s Oldřichem Františkem Korte jakožto klavírista v Laterně Magice, od roku 1959 působil jako klavírista Tanečního orchestru Československého rozhlasu v Praze. Byl velmi všestranným hudebníkem, spolu s populární hudbou se ale stále věnoval i jazzu a vážné hudbě, uměl hrát i country hudbu. Od roku 1958 hrál v jazzovém triu s legendárním českým jazzovým kontrabasistou Luďkem Hulanem a bubeníkem Ivanem Dominákem, kde natáčeli své nahrávky s legendární kapelou Studio 5, později vystupovali společně i v Orchestru Československého rozhlasu.\n\nV roce 1958 se také osobně poznal s mladým a právě začínajícím zpěvákem Karlem Gottem, se kterým se postupně velmi sblížil. Počátkem šedesátých let také studoval pražskou AMU u profesora Františka Raucha, v té době ale už hrál v Divadle Semafor, v Divadle Apollo, vystupoval i s Jazzovým orchestrem Československého rozhlasu legendárního dirigenta Karla Krautgartnera.\n\nV roce 1966 vyhrál mezinárodní jazzovou interpretační soutěž ve Vídni. V polovině šedesátých let zaskočil za zraněného kolegu Jaromíra Klempíře a odjel společně s Karlem Gottem na půl roku do USA, kde oba společně vystupovali v Las Vegas. Po návratu z USA se již natrvalo stal členem Orchestru Ladislava Štaidla, což byla doprovodná kapela zpěváka Karla Gotta, kde působil až do své smrti, zejména jakožto hudební aranžér a sólista orchestru. Vedle toho se ovšem nadále věnoval jazzové hře i vážné hudbě. Hrál společně s dalším významným českým jazzovým klavíristou Karlem Růžičkou, aranžoval mnoho vlastních sólových nahrávek, kromě Karla Gotta spolupracoval i se zpěvačkou Jitkou Zelenkovou. Jako muzikant a klavírista byl naprosto výjimečný v tom, že uměl velmi dobře hrát prakticky všechny běžné styly hry na klavír, tedy vážnou hudbu, klasický jazz i populární hudbu.\n\nV posledních letech života se u něj objevily problémy s alkoholismem. Zemřel ve věku 55 let na rakovinu.\n\n\n"}
{"id": "303596", "url": "https://cs.wikipedia.org/wiki?curid=303596", "title": "Petr Fiala (skladatel)", "text": "Petr Fiala (skladatel)\n\nPetr Fiala (* 25. března 1943, Pelhřimov) je český hudební skladatel, sbormistr a hudebník.\n\nPetr Fiala pochází ze třinácti dětí. V roce 1960 absolvoval Gymnázium v Jihlavě, v letech 1960–1966 studoval na Konzervatoři v Brně obor klavír, skladba a dirigování. Mezi lety 1966–1971 pokračoval ve studiu kompozice na Janáčkově akademii múzických umění ve třídě Jana Kapra.\n\nJeho nejmladší bratr je hudební skladatel František Fiala.\n\nOd roku 1971 působí na Konzervatoři Brno jako profesor hudební teorie, skladby a dirigování. Průběžně se věnuje skladatelské činnosti. Souběžně s tím také v letech 1976–1986 působil jako dirigent slovenského pěveckého sboru Kysuca, v letech 1979–1990 pak jako dirigent brněnského mužského sboru Foerster. V roce 1990 založil profesionální Český filharmonický sbor Brno, kde působí jako hudební ředitel a sbormistr.\n\nČeský filharmonický sbor Brno spolupracuje s nejlepšími evropskými orchestry, například Londýnskou filharmonií a Vídeňskou filharmonií. Jako dirigent absolvuje každoročně více než 100 koncertů jak doma doma tak i v zahraničí. Jedná se o mnoho zahraničních turné po celé Evropě a Americe. Pracuje jako dramaturg Velikonočního hudebního festivalu v Brně. Působí jako lektor dirigentských kurzů, je členem mezinárodních porot, je zván jako hostující dirigent k českým i zahraničním orchestrům a sborům při provádění vokálně-instrumentálních skladeb.\n\nPravidelně spolupracuje se soubory Čeští komorní sólisté, Puella trio a významnými interprety jako Simona Šaturová.\n\nPetr Fiala je autorem přibližně 180 skladeb. Z jeho díla se jedná například o řadu vokálních a instrumentálních cyklů pro děti a mládež, množství skladeb sólových pro klavír, akordeon, kytaru, housle, violoncello, trubku, pozoun atd., pět smyčcových kvartetů, řadu skladeb komorních, koncerty pro varhany, klavír, akordeon, violu a orchestr, tři symfonie, množství sborových cyklů, písňové cykly, oratoria a kantáty a dvě díla hudebně dramatická. Balet \"Hořící kámen\" a celovečerní opera na motivy divadelní hry Františka Hrubína \"Kráska a zvíře\".\n\nPetr Fiala obdržel ocenění kardinála Miloslava Vlka za duchovní koncerty, v roce 1996 - řád Cyrila a Metoděje II.stupně Pocta Českým světcům, prestižní ocenění Paříž aj. Jako skladatel i jako dirigent je laureátem řady národních i mezinárodních soutěží, s pěveckými sbory Kysuca a Foerster obdržel řadu cen na mezinárodních sborových soutěžích. Je členem Asociace ředitelů českých profesionálních orchestrů a sborů.\n\nPod vedením svého uměleckého vedoucího Petra Fialy zatím jako jediný soubor z České republiky získal Český filharmonický sbor Brno nejprestižnější evropskou hudební cenu v oblasti klasické hudby „ECHO KLASSIK 2007“ a to hned ve dvou kategoriích. Zazářil v široké mezinárodní konkurenci a ze 3000 přihlášených nahrávek byl vyhlášen „Vokálním souborem roku 2007“ za nahrávku \"Duchovních motet\" Antona Brucknera, a získal cenu „Nejlepší nahrávka roku 2007“ společně s Beethoven Orchestr Bonn za natočení rozměrného oratoria Ference Liszta: \"Christus\".\n\nCeny ECHO KLASSIK uděluje již od roku 1992 kulturní institut německého gramofonového průmyslu Deutsche Phono-Akademie, jehož porota se skládá z význačných osobností, působících v oblasti kultury a médií, hudební redakce ZDF a členů Phono-Akademie. V roce 2007 byly udělovány ceny v 21 kategoriích, ve kterých se mimo jiné objevila jména jako Mariss Jansons, Anna Netrebko nebo Berlínská filharmonie.\n\n"}
{"id": "303601", "url": "https://cs.wikipedia.org/wiki?curid=303601", "title": "Ruský car", "text": "Ruský car\n\nCar byl císařský titul panovníka v Rusku. Označení pochází z latinského slova caesar.\nV Rusku začal jako první používat titul car veliký kníže moskevský Ivan III., když si vzal po pádu Konstantinopole byzantskou princeznu, neteř posledního byzantského císaře Konstantina. Po sňatku se Ivan III. považoval za nejpřednějšího panovníka pravoslavného světa a za dědice a nástupce byzantských císařů. Do znaku přijal byzantského korunovaného orla. Vedle titulatury kníže nebo pán celé Rusi (\"kňaz - gosudar vseja Rusi\") používal v korespondenci s méně významnými panovníky také titul car. \n\nJeho nástupce Vasilij III. použil titul „car a vládce celé Rusi“ („car i gosudar vseja Rusii“) v návrhu rusko-habsburské spojenecké smlouvy, kterou v této podobě potvrdil císař Maxmilián I. Habsburský. Dědičně titul cara získal korunovací v roce 1547 Rurikovec Ivan IV. Hrozný. Rusko-habsburské spojenecké smlouvy využil Petr I. Veliký, který se snažil odůvodnit starobylý nárok ruských carů na císařskou hodnost. Jelikož západní mocnosti v této době neuznávaly (dědičnou) císařskou hodnost titulu car, proto roku 1721 mu Senát udělil titul imperátor a tím se formálně potvrdil nárok ruských carů na dědičnou císařskou hodnost a de facto tím titul car získal vedlejší postavení a byl příležitostně použit pro označení Cara polskiho jako ruského cara jako !krále! Polska. Proto se mezi některými historiky dnes vedou spory o to zda je ruský titul car císařský nebo jen královský. Posledním ruským carem byl Mikuláš II. z romanovské, respektive holštýnsko-gottorpské dynastie, sesazený v roce 1917.\n\nZ výše uvedeného je patrné, že čeština ne vždy používá názvy pro členy carské rodiny v souladu s jejich významem v ruském jazyce. (viz carevna)\n\nIvan IV. začal namísto původního označení velkokníže moskevský a vší Rusi užívat od roku 1547 titulu car.\n\n\n\nV letech 1610-1612 interregnum.\n\n\n"}
{"id": "303602", "url": "https://cs.wikipedia.org/wiki?curid=303602", "title": "Puella trio", "text": "Puella trio\n\nPuella trio je české dívčí hudební trio, které vzniklo na brněnské konzervatoři v roce 2003. Jeho členy jsou Terezie Fialová, která hraje na klavír, Eva Karová na housle a Markéta Vrbková na violoncello. Jejich úspěšný vývoj je určen spojením soustavného studia interpretace pod vedením domácích i zahraničních pedagogů s bohatou koncertní činností doma i za hranicemi. Soubor získal roku 2005 v mezinárodní soutěži Marie Judiny v Petrohradě v konkurenci dvaceti evropských souborů druhou cenu a červenci 2006 také druhou cenu ve finále mezinárodní soutěže Rovere d’Oro v italském San Bartolomeu. Vedle koncertů v České republice trio vystupovalo v Německu, Holandsku, Itálii, Rusku, Srbsku, Rakousku a Velké Británii.\n"}
{"id": "303603", "url": "https://cs.wikipedia.org/wiki?curid=303603", "title": "Čeští komorní sólisté", "text": "Čeští komorní sólisté\n\nČeští komorní sólisté je reprezentační brněnský hudební soubor.\n\nMá za sebou mnohaletý umělecký vývoj. V současné době se orientuje se na hudbu starých Mistrů i hodnotnou současnou tvorbu.\nJiž zakladatel tělesa, houslista Miroslav Matyáš, přivedl soubor k mezinárodním úspěchům. V jeho intencích úspěšně pokračuje od roku 1987 Ivan Matyáš. Soubor spolupracuje pravidelně a dlouhodobě s Českým filharmonickým sborem Brno.\n"}
{"id": "303604", "url": "https://cs.wikipedia.org/wiki?curid=303604", "title": "Simona Šaturová", "text": "Simona Šaturová\n\nSimona Houda Šaturová (* Bratislava) je operní a koncertní pěvkyně – sopranistka.\n\nNarodila se v Bratislavě. Zde vystudovala konzervatoř u Miloslavy Fidlerové - Sopirové, dále se soukromě vzdělávala v Praze u docentky Soni Kresákové. Absolvovala kursy u Ileany Cotrubaş ve Vídni a u Margreety Honigové v Amsterdamu. S touto zpěvačkou a pedagožkou spolupracuje do současnosti. Žije v Praze.\n\nMezi dirigenty, se kterými spolupracovala, patří\nK jejím profilovým rolím patří úlohy v operách:\n\nHostovala na scénách: \nStěžejní koncertní repertoár zahrnuje následující díla:\n\nSpolupracovala s orchestry: \nÚspěšně vystoupila na renomovaných festivalech:\na v koncertních sálách Carnegie Hall v New Yorku, Suntory Hall v Tokiu, Tonhalle v Zürichu, Gasteig a Herkulessaal v Mnichově, Salle Pleyel v Paříži, Tel Avivu, Dallasu, Torontu, Oslo, Zürichu.\n\nTěžištěm mozartovského roku 2006 byla pro sopranistku spolupráce s Helmuthem Rillingem, která vrcholila na Salzburger Festspiele. Mozartovu Velkou mši c-moll spolu dále uvedli na turné v Izraeli, Německu, Venezuele, Kanadě a USA. V tomto roce rovněž účinkovala při znovuotevření slavné pařížské Salle Pleyel v Mahlerově Symfonii č. 2 pod taktovkou Christopha Eschenbacha. Na Schleswig-Holstein Musik Festival vystoupila v Pašijích svatého Lukáše () Krzysztofa Pendereckiého pod taktovkou autora. V Oper Frankfurt debutovala jako Pamina pod taktovkou Constantinose Carydise.\n\nV roce 2007 vystoupila pod taktovkou Christopha Eschenbacha s Philadelphia Orchestra v Mahlerově Symfonii č. 2 ve Verizon Hall (Filadelfie) a v Carnegie Hall (New York). Záznam z koncertu vyšel jako CD u vydavatelství Ondine. Dále vystoupila na Oregon Bach Festival, turné v rámci Schleswig-Holstein Musik Festival, koncertovala v Torontu, Detroite, Varšave, Berlíně a Kodani. \n\nV roce 2008 absolvovala turné po Německu s barytonistou Thomasem Quasthoffem v oratoriu \"Eliáš\" (op. 70) Felixe Mendelssohna-Bartholdyho pod taktovkou H. Rillinga. Jako stálý host Frankfurtské opery ztvárnila role Madam Cortese v Cestě do Remeše a Oscara v Maškarním plese. Pro Národní divadlo nastudovala Sandrinu (\"La finta giardiniera\" W. A. Mozarta) v inscenaci manželů Ursely a Karla-Ernsta Herrmannových.\n\nV roce 2009 vystoupila na novoročním koncertu Haydnova \"Stvoření\" s London Philharmonic Orchestra pod vedením Adama Fischera. Jako host vystoupila na recitálu Bryna Terfela v Praze dne 13. ledna 2009. Mozartovu Velkou mši c-moll mši zpívala pro papeže Benedikta XVI. při příležitosti jeho 85. narozenin. Koncert ze Sixtínské kaple byl přenášen celosvětově. V létě absolvovala turné (Siena, Saintes, Edinburgh, Eberbach, Varšava, St.Sebastian) s Philippe Herreweghem a jeho Orchestre des Champs-Élysées s oratoriem \"Eliáš\" Felixe Mendelssohna-Bartholdyho. Hostovala také v japonské Osace s kantátou \"Carmina burana\" Carla Orffa pod taktovkou Eiji Oue a dále spolupracovala s Münchner Rundfunkorchester (Tonu Kaljuste), NDR Radiophilharmonie (Andrew Manze), Kammerorchester Basel (Rolf Beck), Staatsorchester Stuttgart (Manfred Honeck)\n\nV roce 2010 zahájila dlouholetou spolupráci s Královskou operou La Monnaie v Bruselu v roli Ilia (Idomeneo). Ve frankfurtské opeře ztvárnila titulní roli v opeře \"Lucia di Lammermoore\". Debutovala s Mnichovskou filharmonií (Christopher Hogwood), Royal Liverpool Philharmonic Orchestra (Vasily Petrenko), NDR –Sinfonieorchester (Lothar Zagrosek).\n\nV roce 2011 účinkovala jako Sandrina v koprodukci bruselské Královské opery La Monnaie a ND v představení \"La finta giardiniera\" W. A. Mozarta, v Národním divadle účinkovala v nové produkci \"Únosu ze serailu\" jako Konstanze. S Mnichovskou filharmonií uvedla pod taktovkou Ivána Fischera Mahlerovu Symfonii č. 2, absolvovala turné po Turecku a Španělsku v rámci Schleswig-Holstein Musik Festivals (SHMF) pod taktovkou Christopha Eschenbacha a Rolfa Becka. Spolupodílela se na uvedení Mahlerovy Symfonie tisíců č.8 v O2 arénách v Praze, Hamburgu a Hannoveru. Na pohřbu Václava Havla spoluúčinkovala s Českou filharmonií a Jiřím Bělohlávkem na uvedení Dvořákova \"Rekviem\".\n\nV roce 2012 účinkovala při znovuotevření Reduty ve Slovenské filharmonii (Emmanuel Villaume), debutovala jako \"Adina\" v Slovenském národním divadle. Koncertovala v Oslu, Bambergu, Lyonu. V Dallasu, účinkovala jako Marzelline v koncertním provedení Beethovenovy opery \"Fidelio\" pod vedením Jaap van Zwedena. V Aalto-Musiktheater debutovala jako Konstanze a v Královské opeře La Monnaie v Bruselu jako Violetta v inscenaci režiséra Andrey Breth pod taktovkou Adáma Fischera.\n\nV roce 2013 nastudovala pro Národní divadlo Aristeu (\"L‘Olimpiade\" Josefa Myslivečka) s Collegiem 1704 a Václavem Luksem, v této roli účinkovala také v Caen a Luxemburgu. V bruselské opeře účinkovala jako Servilia (\"Titus\" W. A. Mozarta). Spoluúčinkovala s Mariuszem Kwieczenem na galakoncertech v Praze a Bratislavě. Účinkova na koncertech v Pittsburghu (Pittsburgh Symphony Orchestra, dirigent: Manfred Honeck, Gregg Baker, baryton), Berlíně (I. Fischer), Kolíně nad Rýnem a Essenu (L. Hussain)\n\nV roce 2014 hostovala v Aalto-Musiktheater Essen jako Violetta, Adina a debutovala jako Donna Anna a také v roli Elektry v Mozartově \"Idomeneovi\", oboje pod taktovkou Tomáše Netopila. V Bruselu účinkovala jako Gilda (Giuseppe Verdi: \"Rigoletto\") v inscenaci Roberta Carsena pod vedením Carla Rizziho. Hostovala v Theater an der Wien Aristea (L’olimpiade). Na Pražském jaru zpívala sólový recitál s Collegiem 1704 a Václavem Luksem. Pro vydavatelství Nibiru natočila sólové album \"Decade\" z tvorby W. A. Mozarta a J. Myslivečka s dirigentem Zdeňkem Klaudou.\n\nRok 2015 zahájila Novoročnými koncerty s Mnichovskou filharmonií a Manfredem Honeckem. V Baltimoru uvedla Velkou c-moll mši W. A. Mozarta pod vedením Masaaki Suzuki, v Pittsburghu Beethovenovou 9. Symfonii s M. Honeckem. V Praze vystoupila s Českou filharmonií a Jiřím Bělohlávkem v Mahlerově 2. symfonii; toto provedení bylo zaznamenáno a vydáno na CD. V Národním divadle vstoupila jako Violetta a Donna Anna. Vystoupila na festivalech Styriarte v Rakousku (A. Dvořák), San Sebastian (W. A. Mozart), Viva Musica! (Mozart, Mysliveček) a koncertech s Tonhalle-Orchester Zürich a Donaldem Runnicles (G. Rossini), v Budapešti s Hungarian Radio Orchestra a Tomášem Netopilem (A. Dvořák), s Gewandhausorchestrem Lipsko a Herbertem Blomstedtem, s kterým uvedla Beethovenovou 9. symfonii, která byla rovněž nahrána na CD a DVD.\n\nV roce 2016 se opětovně vrátila k Mnichovské filharmonii (Münchner Philharmoniker), se kterou vystoupila ve skladbách Karola Szymanowského v Královské opeře v Bruselu. Dále nastudovala roli Ismene v \"Mitridate, re di Ponto\" W. A. Mozarta. Účinkovala na festivalech Beethoven Easter Festival ve Varšavě (L. van Beethoven, G. Rossini), Kissinger Sommer (G. Rossini), Tanglewood Musik Festival, kde debutovala s Boston Symphony Orchestra pod vedením Charles Dutoita (G. Rossini). Dále účinkovala na koncertech ve Vídni, v Lipsku, Kodani, Hamburgu, Valencii, Alicante a na sérii koncertů v Tokyu s NHK Symphony Orchestra s Herbertem Blomstedtem (L. van Beethoven) \n\nV roce 2017 debutovala jako Konsanze v \"Únosu ze serailu\" v drážďanské Semperoper. Pro bruselskou Královskou operu nastudovala roli Lucio Cinna v \"Lucio Silla\" W. A. Mozarta. Jako Donna Anna spoluúčinkovala na koncertním uvedení opery \"Don Giovanni\" s Bamberger Symphoniker pod taktovkou Jakuba Hrůši v Bambergu, Hannoveru a v Elbphilharmonii v Hamburgu. V Bratislavě natočila se Symfonickým orchestrom slovenského rozhlasu písňový cyklus \"Ad astra\" Eugena Suchoně a v Praze kompletní Moravské dvojzpěvy Antonína Dvořáka. Ve vídeňském Konzerthausu a na festivalu Dvořákova Praha uvedla Dvořákovo \"Te Deum\" s Vídeňskými symfoniky a Tomášem Netopilem. V Berlíně pod vedením Jakuba Hrůši zpívala ve Dvořákově Stabat Mater, v Kodani s Fabio Luisim \"Das Buch mit sieben Siegeln\" Franze Schmidta. Rok ukončila s Mnichovskou filharmonií pod vedením Krzysztofa Urbańskeho (L. van Beethoven) \n\nV roce 2018 spolupracovala opětovně s Jakubem Hrůšou a s Bamberger Symphoniker na uvedení 2. symfonie G. Mahlera. V Aalto Musiktheater Essen v obnovené premiéře ztvárnila Konstanzi pod taktovkou Tomáše Netopila. V Pittsburghu pod vedením Manfreda Honecka debutovala v \"Rekviem\" Giuseppe Verdiho. Na Salzburger Festspiele uvedla sopránový part v oratoriu \"Kristus na hoře Olivetské\" Ludwiga van Beethovena s Mozarteumorchester Salzburg pod vedením Riccarda Minasiho.\n\n\nJe držitelkou Ceny Thálie 2001 za ztvárnění role Giulietty v opeře Vincenza Belliniho \"Kapuleti a Montekové\".\n\nV roce 2007 získala v rámci festivalu SHMF (Schleswig-Holstein Musik Festival) v Lübecku Cenu Nadace Charlotty a Waltera Hamelových za vynikající pěvecké výkony (Förderpreis der Walter und Charlotte Hamel-Stiftung). \n\n\n"}
{"id": "303610", "url": "https://cs.wikipedia.org/wiki?curid=303610", "title": "Bilu", "text": "Bilu\n\nBilu (: ביל\"ו; akrostich vycházející z verše z Knihy Izajáš (2:5): בית יעקב לכו ונלכה, \"Bejt Ja'akov Lechu Ve-nelcha\", v překladu \"„Dome Jákobův, nech nás vejít“\") byla skupina mladých židovských idealistů, která se rozhodla převzít iniciativu při zřízení pevného záchytného bodu a obrodě židovského života v Erec Jisrael.\n\nVlna pogromů v letech 1881–1884 a antisemitské Májové zákony z roku 1882 zavedené carem Alexandrem III. vyvolaly masovou emigraci Židů z Ruského impéria. Mezi lety 1880 a 1920 tak opustily Rusko více než 2 miliony Židů. Většina z nich emigrovala do Spojených států, avšak někteří z nich se rozhodli podniknout aliju.\n\nPrvní skupina Biluistů vznikla ze třiceti mladých mužů a žen v červenci 1882 v Charkově. Jednalo se o lidi pocházející ze středních vrstev, většinou s univerzitním vzděláním nebo alespoň s výučním listem. Během následujících schůzek se devatenáct mladých mužů rozhodlo zanechat studií a bezodkladně odjet do Palestiny. Zdrojem finanční podpory jim byl anglický mileanista Laurence Oliphant. Ten se snažil přesvědčit jak osmanskou tak britskou vládu o podpoře kolonializace Svaté země. Ani v jednom případě však nebyl úspěšný. Biluisté se domnívali, že Oliphantovo selhání je dočasné a tak pozdrželi výpravu a 17 z nich se přesunulo z Charkova do Oděsy. Tam se však po nějaké době dozvěděli, že Oliphantovy finanční zdroje byly vyčerpány a tak se nakonec 14 biluistů (13 mužů a 1 žena) na vlastní náklady vypravilo na cestu.\n\nPrvní zkušenosti získali v zemědělské škole Mikve Jisra'el. Tam však pracovali za velmi těžkých podmínek a jejich situaci nezlepšily ani nemoci, které se objevily v létě. Dalším problémem byla politika osmanské vlády, která omezila židovské přistěhovalectví a zakázala prodej půdy evropským Židům. Pomoc však přišla od dvou jeruzalémských Židů – Zalmana Levontina a Josefa Freiberg. Ti za vybrané peníze zakoupili pozemek o velikosti přibližně 40 hektarů, na kterém postavili první chatrče a osadu pojmenovali Rišon le-Cijon („První po Sijonu“). Po dvou měsících jim však došlo jídlo a peníze a biluisté spolu s ostatními se ocitli na hranici bídy. Pět členů biluistů poté vrátilo do Mikve Jisrael, šest se vrátilo zpátky do Ruska.\n\nJosef Freiberg se obrátil s žádostí o pomoc na barona Edmonda de Rothschilda. Přestože Rothschildové do té doby odmítali finančně podporovat židovské průkopníky v Erec Jisrael, Edmond de Rotschild, pod příslibem anonymity, okamžitě Freibergovi poskytnul 30 000 franků na navrtání studně v Rišon le-Cijonu a přislíbil i následnou finanční pomoc. Mezi roky 1884–1900 vydal na pozemky, domy pro kolonisty, na vyučení, stroje, potraviny, vodní díla, ošetřovny, synagogy a starobince přes 6 milionů dolarů. De Rothschild najal francouzského agronoma, který vyučoval v Mikve Jisrael a také hodnotil a vybíral způsob obhospodařování půdy. V Rišon le-Cijonu tak byly následně vytvořeny vinice a tím byl položen základní kámen vinařství v Izraeli. Během podpory barona de Rothschilda bylo založeno mnoho zemědělských osad, jiné pak byly obnoveny (např. Petach Tikva). Jeho absolutistické chování v otázce rozhodování druhové skladby pěstovaných plodin nakonec přivedlo některé osadníky a také biluisty, k oddělení se.\n\nVyužili nabídky ruského Žida Jechiele Pinese, který za peníze Chovevej Cijon zakoupil půdu a rozloze cca 1 120 ha. Zde pak založili farmu Gedera („salaš“). Vzhledem k nedostatku financí, způsobeným odtržením se od de Rothschildových fondů byli nuceni zasít plodiny pro vlastní potřebu (pšenice, ječmen, čirok). Kvůli špatnému osetí však byli nakonec nuceni žít o ředkvích a bramborách. V důsledku zesláblosti pak nebyli svou půdu schopni bránit před Araby, kteří na ní začali pást svá stáda.\n\nG'deru nakonec zachránil baron Rothschild. Biluisté v ní však již nebyli, protože zde nemohli provést svou myšlenku družstevní komunity. Farmu nakonec všichni biluisté opustili, někteří se vrátili do Evropy, jiní odešli do měst.\n\n"}
{"id": "303611", "url": "https://cs.wikipedia.org/wiki?curid=303611", "title": "Diskografie Mika Oldfielda", "text": "Diskografie Mika Oldfielda\n\nToto je kompletní diskografie britského multiinstrumentalisty Mika Oldfielda.\n\n\n"}
{"id": "303615", "url": "https://cs.wikipedia.org/wiki?curid=303615", "title": "Vzdušný prostor", "text": "Vzdušný prostor\n\nVzdušný prostor je všeobecně jakákoli trojrozměrná část atmosféry. Vzdušný prostor státu je část atmosféry nad jeho suchozemským územím a vnitřními a pobřežními vodami (vzdušný prostor nad mezinárodními vodami je také mezinárodní). Horní hranice vzdušného prostoru státu není přesně stanovena žádnou mezinárodní dohodou a kolísá podle výkladu příslušného státu od 30 do 160 km. Podle Mezinárodní letecké federace FAI se hranice mezi atmosférou a kosmickým prostorem nachází ve výšce 100 km.\n\nRozeznáváme dva základní druhy vzdušného prostoru z hlediska pohybu v něm (tj. létání):\n\nV počátcích létání bylo letadel málo a jejich vybavení umožňovalo pouze lety za viditelnosti (VFR - Visual flight rules). I na největších letištích byla hustota provozu nízká a nebezpečí srážek také. Letadla létala pouze vně oblačnosti a za dostatečné viditelnosti a proto byli piloti schopni včas vidět terén i ostatní letadla a vyhnout se srážce. Veškerý vzdušný prostor byl neřízený.\n\nPokrok v oblasti leteckých přístrojů umožnil lety v oblačnosti a za ztížených povětrnostních podmínek. V mraku pilot pochopitelně nemůže vidět ostatní letadla a vyhnout se jim. Proto bylo zřízeno \"Řízení letového provozu\" (ŘLP), aby zajišťovalo rozstupy mezi letadly. Byl vytvořen systém letových cest mezi radionavigačními majáky a kolem těchto cest řízený vzdušný prostor pro oddělení řízeného a neřízeného provozu. S růstem hustoty provozu a se zaváděním systémů pro přiblížení na přistání podle přístrojů bylo nutné zřídit řízené prostory také kolem letišť.\n\nS dalším rozvojem letectví a stálým růstem hustoty provozu bylo potřeba stále složitější rozdělení vzdušného prostoru pro uspokojení všech jeho uživatelů a zachování bezpečnosti. V dnešní době je většinou vzdušný prostor rozdělen do několika vrstev, kdy nejnižší z nich je neřízená a s rostoucí výškou následují vrstvy čím dál „řízenější“. (To vyplývá z toho, že pomalá a špatně vybavená sportovní letadla většinou létají nízko, naopak dopravní letadla využívají velké výšky). Navíc jsou vyhlášeny další prostory kolem letišť, některých objektů na zemi, prostory pro potřeby vojenských letů atd. Každá \"vrstva\" nebo prostor patří do některé třídy. Tyto třídy určují základní pravidla létání v nich a požadavky na letadla.\n\n\nProstor tříd A až E je řízený (prostor E je řízený pouze pro lety IFR), F a G neřízený.\n\nPozn.: Letové povolení je povolení letadlu pokračovat v letu za podmínek stanovených ŘLP. Letový plán se podává před vzletem a obsahuje informace o plánovaném letu, které ŘLP používá pro koordinaci letů.\n\nV Česku se používají čtyři třídy vzdušného prostoru: vrstvy G, E, D a C.\n\nFIR (angl. Flight Information Region) je nejvyšším druhem prostoru ze všech. V ČR zahrnuje FIR Praha veškerý český vzdušný prostor, v rozlehlejších státech může být stanoveno více FIRů . Je-li FIR rozdělen horizontálně na nižší a horní část, vyšší část se označuje UIR (Upper Information Region). Každá část atmosféry přináleží do některého FIR, prostor nad mezinárodními vodami spadá do působnosti přilehlých FIRů. Hranice FIR jsou stanoveny mezinárodními dohodami v rámci ICAO.\n\n(angl. Air Defence Identification Zone, zkratka ADIZ) je pásmo kolem hranic ve kterém je omezen provoz a které slouží potřebám protivzdušné obrany státu. V ČR sahalo pásmo ADIZ od 5 km od hranic do vnitrozemí, ale v souvislosti s evropskou integrací zaniklo v dubnu 2008.\n\n(angl. \"Control Zone\", zkratka CTR) je část vzdušného prostoru v těsném okolí letiště. Slouží k ochraně letadel letících v blízkosti letiště. Spodní hranici vždy tvoří zemský povrch. Na CTR zpravidla navazuje koncová řízená oblast. Horizontální rozsah je 9 až 20 km (nejvíce ve směru vzletové a přistávací dráhy). Provoz v CTR je řízen řídící věží (stanoviště TWR).\n\nV ČR jsou CTR vzdušný prostor třídy D. Letadla v CTR jsou předmětem letového povolení a musí udržovat spojení s orgány ŘLP.\n\n(angl. \"Terminal Control Area\" nebo \"Terminal Maneuvering Area\", zkratka TMA) je část vzdušného prostoru v okolí letiště, který slouží k ochraně přibližujících se a odlétajících letadel.\n\nV ČR je spodní hranice koncové řídící oblasti obvykle ve výšce cca 300 m (1000 ft) nad terénem a horní cca 3800 m nad mořem (letová hladina FL 125); v případě Letiště Praha-Ruzyně je to cca 5000 m (FL 165). Horizontální hranice oblasti může být až 50 km od letiště.\nVzdušný prostor v TMA je třídy D (TMA Praha Ruzyně třídy C). Letadla v TMA jsou předmětem letového povolení a musí udržovat spojení s orgány ŘLP.\n\nKolem jednoho letiště může být stanoveno několik na sebe navazujících TMA s různými horizontálními a vertikálními hranicemi tak, aby byly pokryté všechny tratě po kterých probíhají sestupy a odlety, ale přitom nebylo vyblokováno zbytečně moc vzdušného prostoru.\n\nProvoz v koncové řídící oblasti řídí radarový řídící (přibližovací služba APP), který letadlům zajišťuje rozstupy pro zabránění srážkám. K řízení využívá přehledový radar (SRE) a sekundární přehledový radar (SSR), který spolupracuje s odpovídači na palubách letounů.\n\n(angl. \"Aerodrome traffic zone\", česky někdy nesprávně označovaná jako \"Zóna AFIS\") je část vzdušného prostoru v těsném okolí neřízeného letiště. Slouží k ochraně letištního letového provozu. Vertikálně sahá v ČR od zemského povrchu do výšky 4000 ft AMSL (1200m nad mořem). Horizontální hranici tvoří kružnice o poloměru 3 NM (5,5 km) se středem ve vztažném bodu letiště.\n\nProvoz v ATZ není řízen. V ATZ je pouze poskytována služba AFIS, (letištní letová informační služba), nebo stanovištěm Radio poskytování informací známému provozu a pohotovostní služba známému provozu. To v praxi znamená, že dispečer AFIS nemůže pilotovi vydat letové povolení, pouze mu předává užitečné informace (o provozu na letišti, meteorologické informace) a v krajním případě mu může vydat příkaz nebo zákaz. Pilot však rozhoduje sám a také na něm leží veškerá zodpovědnost.\n\nLetadla vlétající do ATZ by měla navázat spojení se stanovištěm AFIS. Měla by se vyhnout letištnímu okruhu nebo se do něj zařadit.\n\n(angl. \"No-fly zone\" nebo \"Prohibited Area\" – bezletová zóna) je část vzdušného prostoru, která slouží ochraně pozemních objektů. Vertikální i horizontální hranice mohou být různé (spodní hranici tvoří zemský povrch). Zakázané prostory (v ČR označené LKP + pořadové číslo) se zřizují kolem významných pozemních objektů, které je nutné chránit před případným dopadem letadla při letecké havárii. Zakázané prostory jsou například kolem Pražského hradu, jaderných elektráren Temelín a Dukovany, nebo továren, které vyrábí výbušniny.\n\nZakázaným prostorem není dovoleno proletět.\n\n(angl. \"Restricted Area\") je část vzdušného prostoru, u které je průlet omezen.\n\nVertikální i horizontální hranice mohou být různé. Omezené prostory (v ČR označené LKR + pořadové číslo) se zřizují například jako prostory pro provádění střelby, ochranu letadel, které provádějí nestandardní činnost (vojenská cvičení, letecké dny) či ochranná pásma kolem jaderných elektráren.\n\nOmezeným prostorem je možné v době jeho aktivace (obsazení) proletět s povolením stanoviště ŘLP, které za daný prostor zodpovídá, pokud není stanoveno jinak v AIP.\n\n(angl. \"Dangerous Area\") je část vzdušného prostoru, která slouží ochraně letadel před činností, která by mohla ohrozit bezpečnost letu. Vertikální i horizontální hranice mohou být různé (spodní hranici tvoří většinou zemský povrch). Nebezpečným prostorem je možné proletět, ale je doporučeno se mu vyhnout.\n\nNebezpečné prostory (v ČR označené LKD + pořadové číslo) se zřizují nad objekty, nad kterými může být nebezpečné prolétat. (V ČR typicky nad kompresorovými stanicemi na plynovodu, které čas od času vypouštějí plyn do atmosféry).\n\n(angl. \"Temporary Reserved Area\") je část vzdušného prostoru, která slouží k ochraně letadel, kterým není možné zajistit rozstupy vzhledem k jejich standardní činnosti. Vertikální i horizontální hranice mohou být různé, TRA nesmí dosahovat až na zem, nejčastějším využitím jsou pracovní prostory pro vojenská letadla, letecké soutěže a podobně.\n\nPokud chce jiné letadlo proletět skrz TRA v době jeho aktivace (obsazení), musí navázat spojení se stanovištěm ŘLP, které za daný prostor zodpovídá. To většinou zajistí oběma letadlům rozestup a průlet povolí, ale obecně ho povolit nemusí.\n\n(angl. \"Temporary Segregated Area\") je část vzdušného prostoru, která slouží k ochraně letadel, kterým není možné zajistit rozstupy vzhledem k jejich standardní činnosti. TSA se využívá tam, kde není žádným způsobem možné zajistit rozstup mezi provozem využívajícím TSA a letadlem, které žádá průlet.\n\nV ČR toto platí a TSA se využívá pro lety vojenských letadel v malé výšce a vysokou rychlostí (do 300m AGL (ve třídě G) je možné letět maximálně 250 kt (460 km/h) IAS). V malé výšce a ve velké rychlosti pilot nemůže zajišťovat rozestup od ostatního provozu sám a nemůže mu je zajistit ani stanoviště ŘLP. Proto se tyto letouny chrání prostorem TSA který v době jeho aktivace (obsazení) nemůže jiný provoz narušit. Spodní hranice TSA je ve výšce 100 m (300 ft) nad terénem a horní ve výšce 300 m (1000 ft) nad terénem. Horizontální hranice oblasti má tvar úzkého lomeného pásu cca 5 km širokého (odtud slangové označení \"nudle\"). Většinou navazuje jedním koncem na CTR vojenského letiště a druhým na TRA.\n\nRozdělení vzdušného prostoru v jakémkoli FIRu je publikováno v letecké informační příručce AIP v části ENR.\n\n\n"}
{"id": "303616", "url": "https://cs.wikipedia.org/wiki?curid=303616", "title": "Parenica", "text": "Parenica\n\nParenica je tradiční slovenský poloměkký, nezrající, středně tučný, pařený ovčí sýr s velmi jemnou chutí. Charakteristická je svým tvarem stočené stuhy. Podobně jako oštiepok má smetanovou až žlutou barvu, povrch je zlatožlutý až žlutohnědý.\n\n\nParenica je jemný ovčí sýr, vyrobený ze zakysaného ovčího hrudkového sýra. Postup při výrobě parenic:\n\nParenica obsahuje asi 53 % sušiny, 20-25 % tuku v sušině, 22-25 % bílkovin a asi 4,5 % popelovin.\n"}
{"id": "303618", "url": "https://cs.wikipedia.org/wiki?curid=303618", "title": "San Frediano (Pisa)", "text": "San Frediano (Pisa)\n\nSan Frediano je katolický kostel v Pise.\n\nPrvní písemná zmínka pochází z roku 1061. Byl založen rodinou Buzzaccherini-Sismondi jako součást špitálu a původně zasvěcen sv. Martinovi.\n\nRománská fasáda vykazuje typické rysy středověké pisánské architektury jako jsou slepé arkády, kosočtverce a použití dvojbarevných kamenů (které jsou také na pisánské katedrále).\n\nInteriér, navzdory požáru roku 1675, zachovává půdorys původní baziliky s hlavní lodí a dvěma bočními. Mramorové sloupy mají hlavice zdobené figurami v románském slohu. Kostel uchovává kříž namalovaný na pozlacené desce spolu s \"Ukřižováním a historií umučení\" (12. století), několik barokních oltářů a malby ze 17. století od Salimbeniho, Lomiho, a fresky od Passignana. Fresky v kupoli jsou od Rutilia Manettiho.\n\nMasivní zvonice je postavena z cihel.\n\n"}
{"id": "303621", "url": "https://cs.wikipedia.org/wiki?curid=303621", "title": "Balduin V. Jeruzalémský", "text": "Balduin V. Jeruzalémský\n\nBalduin V. Jeruzalémský (popřípadě rodově Balduin z Montferratu, někdy přezdíván francouzskou zdrobnělinou Baudouinet - česky Balduinek, 1177 – 1186) byl synem hraběte z Jaffy a Askalonu Viléma z Montferratu a jeruzalémské princezny Sibyly. Roku 1183 byl korunován spoluvládcem a dědicem svého strýce, jeruzalémského krále Balduina IV. jako Balduin V. Po smrti Balduina IV. roku 1185 se stal samovládcem, avšak pro svůj nízký věk měl za něho skutečnou vládu v rukách regent, hrabě z Tripolisu Raimond III.\n\nBalduin V., narozený několik měsíců po smrti svého otce, byl více, než jen pouhým pěšákem v politických bojích uvnitř Jeruzalémského království. V Balduinova době narození se křižácká šlechta v Jeruzalémě rozštěpila na dvě velmi znesvářené frakce: jednu tvořili zástupci tzv. staré šlechty, tj. šlechticů, jejichž rody žily v Palestině již od dob první křížové výpravy. Druhou kliku tvořili šlechtici, kteří do Svaté země přišli v relativně nedávné době a usadili se zde. Král Balduin IV., který trpěl malomocenstvím a jeho brzká smrt byla nevyhnutelná, musel rychle vyřešit otázku nástupnictví. V úvahu připadaly královy sestry - princezna Sibyla a mladší Isabela. Jeruzalémská šlechta se ještě více rozdělila v podpoře každé z těchto dědiček.\n\nVliv hraběte Raimonda, prvního bratrance otce krále Balduina Amauryho I., regenta království během nezletilosti Balduina IV. a vůdce kliky domorodých šlechticů začal u dvora pomalu upadat. Aby lépe mohl prosazovat své zájmy, spojil se Raimond s mocným rodem baronů z Ibelinu. Vdova po králi Amaurym Marie Komnenovna se vdala za Baliana z Ibelinu a Raimond se pokusil znovu obnovit svůj vliv u dvora prosazením svatby princezny Sibyly za Balianova staršího bratra Balduina z Ibelinu. Král Balduin IV. však roku 1180 v tajnosti provdal svou sestru za francouzského rytíře Guye de Lusignan. Guy, jako vazal anglického krále byl pro království velmi cenným spojencem.\n\nFrakce, která podporovala Sibylu a Guye de Lusignan se soustředila kolem Sibylina strýce Joscelina III. a matky Anežky z Courtenay, nyní provdané za Reginalda ze Sidonu. K jejich straně se přidal také pán z Keraku Renaud de Châtillon a Amaury II. de Lusignan, starší bratr Guye de Lusignan.\n\nNa jaře 1185 král Balduin IV. konečně podlehl své nemoci. Krátce před smrtí nařídil v Bazilice Svatého hrobu veřejnou oficiální korunovaci svého synovce jeruzalémským králem. Chlapec byl ke korunovaci donesen na ramenou svého strýce Baliana, nejen proto, že Balian byl muž vysoké postavy, ale také proto, že Isabelina část královské rodiny podporovala nástupnictví Balduina V. Navzdory korunovaci Balduin nevládl jako samostatný král. Skutečnou moc měl v rukách Raimond III. ze své pozice regenta a Joscelin III. mu dělal osobního ochránce.\n\nBalduinova vláda trvala téměř rok. V létě roku 1186 král zemřel. Balduinovu rakev doprovázel děd Vilém a prastrýc Joscelin. Mladičký král byl pohřben v Bazilice Svatého hrobu v Jeruzalémě v nádherně vyřezávané rakvi, která byla téměř zničena v 19. století. Zbytky schrány se nacházejí v majetku Řeckého ortodoxního patriarchátu v Jeruzalémě.\n\nProtože Balduin V. zemřel bez legitimních potomků, jeho dědictví mohlo připadnout buď jeho matce Sibyle, nebo tetě Isabele. Trůnu se nakonec chopila princezna Sibyla a Guy de Lusignan.\n\n\n"}
{"id": "303623", "url": "https://cs.wikipedia.org/wiki?curid=303623", "title": "Vickers-Berthier", "text": "Vickers-Berthier\n\nVickers-Berthier je typ kulometu, používaný Brity za druhé světové války. Proslavil se mimo jiné jako zbraň pro speciální jednotky.\n\nPrvní prototyp kulometu byl vyvinut francouzským konstruktérem Berthierem v roce 1908. Francouzská armáda však tento typ kulometu nepřijala a dala přednost kulometu FM 24. Konstruktér nabídl roku 1925 svou zbraň zbrojovce Vickers.\n\nKulomet se zúčastnil soutěže, kde se utkal se zahraničními typy vz. 26, Madsen a BAR 1918. Vítězný vz. 26, který se po několika drobných úpravách a transformaci na britské náboje vyráběl jako BREN, měl podle komise jen jednu výhodu, kterou byla jeho vyměnitelná hlaveň, kde byla možnost vyměnit hlaveň za těžší, mající při dlouhé střelbě vyšší životnost. BREN byl však uváděn jako univerzální kulomet, Vickers jako lehký.\nKulomet Vickers-Berthier v pěchotní variantě byl však přijat do výzbroje Britskou Indickou armádou.\n\nByla vyvinuta a vyráběna letecká verze Vickers K, která byla typická použitím víceřadého diskového zásobníku. Tato zbraň byla častěji využívána u LRDG (Long Range Desert Group – Pouštní dálkové hlídky), na něž poté navázala Stirlingova SAS. Kulomety byly na vozidlech spřaženy ve dvojicích, což přispívalo ke zvýšení palebné síly, co bylo užitečné v boji s vozidly Afrikakorpsu a italské armády. Souboje vozidel připomínaly souboje vícemístných letounů, přenesených na plochu. Řidiči ostrými manévry uhýbali před nepřátelskou palbou, střelec se držel rukojetí kulometu, aby nespadl, a mezitím se ještě snažil mířit. Chybějící přesnost zde nahrazoval počet střel ve vzduchu. Taktéž se kulomet osvědčil v obraně proti letounům. Kulomety byly lafetovány také na nájezdových Jeepech SAS.\n\nKulomet je z konstrukčního hlediska nadčasový, pracuje na základě odběru plynů z hlavně přes regulátor do pístové trubice, což pohánělo automatiku zbraně. Kulomet má ve variantě pěchotního kulometu pevnou pažbu, sklopnou dvojnožku a používá schránkové zásobníky, stejné jako u BRENu. Letecká verze, používaná u LRDG, nemá pažbu a rukojeť je atypicky tvarovaná. V leteckých verzích je používán diskový zásobník, shodný se zásobníkem používaných také na BRENu, v případě jeho lafetace na některé typy vozidel. U dvojkulometů má jeden typ elektromagnetické spušťadlo a tento slouží jako spřažený. Kulomety byly vybaveny jednoduchými snižovači zdvihu, připomínající typ použitý později na AK-47.\n"}
{"id": "303628", "url": "https://cs.wikipedia.org/wiki?curid=303628", "title": "Balduin V.", "text": "Balduin V.\n\nJméno Balduin V. (francouzsky Baudouin) nosilo v historii více vládců:\n\n"}
{"id": "303629", "url": "https://cs.wikipedia.org/wiki?curid=303629", "title": "Ronald H. Coase", "text": "Ronald H. Coase\n\nRonald Harry Coase (29. prosince 1910 Willesden, Anglie - 2. září 2013 Chicago, USA) byl britský ekonom a profesor ekonomie na chicagské univerzitě práva. Poté, co studoval externí program londýnské univerzity v letech 1927 - 29, kde studoval společně s Arnoldem Plantem, začal navštěvovat London School of Economics. Coase promoval roku 1931 - obdržel titul B.Sc.. Svůj doktorát obhájil na téže univerzitě roku 1951. Ve stejném roce emigroval do USA. Nejprve začal vyučovat na univerzitě v Buffalu (University at Buffalo, The State University of New York). V roce 1958 začal učit na univerzitě v Virginii. Nakonec se v roce 1964 usadil v Chicagu. Začal učit na tamější univerzitě a stal se redaktorem deníku Právo a Ekonomie (Journal of Law and Economics). V roce 1991 obdržel Nobelovu cenu.\n\nCoase je znám především pro své dva články: Povaha firmy (1937), který představuje koncept transakčních nákladů, kterým vysvětluje velikost firmy a Problém nákladů společnosti (1960), který předpokládá, že dobře definovaná majetková práva mohou odstranit problémy spojené s pozitivními a negativními externalitami (Coasův teorém).\n\nCoaseho přístup k transakčním nákladům má momentálně vliv na moderní teorii organizace, kde byl tento přístup znovupředstaven Oliverem E. Williamsonem.\n\nCoase je také často označován jako \"otec\" reformy v politice umístění elektromagnetické vysílací licence v USA založené na jeho článku Federální komunikační komise (1959), kde kritizuje licencování rozsahu/spektra vysílání, a pro které navrhuje pro lepší řešení této otázky (tedy pro lepší poskytování vysílání uživatelům) správně definovat majetková práva.\n\nDalším důležitým příspěvkem Coase je Coaseho domněnka: neformální argument, že monopolista na trhu trvalého zboží nemá tržní moc, protože je neschopný zavázat se k tomu, že nebude snižovat ceny těchto výrobků v budoucnosti.\n\nCoase vytvořil dobře známou, ale často chybně uváděnou průpovídku: \"Pokud údaje dostatečně dlouho mučíte, přiznají se\"\n\n\n"}
{"id": "303634", "url": "https://cs.wikipedia.org/wiki?curid=303634", "title": "Charles Wright Mills", "text": "Charles Wright Mills\n\nCharles Wright Mills (* 28. srpna 1916, Waco, Texas – 20. března 1962, Nyack, New York) byl americký sociolog. Mills byl radikál, a měl velmi kritické názory vůči sociologické komunitě. Byl propagátorem liberalismu a levicového myšlení. Přinesl do americké sociologie myšlení Maxe Webera a na konci 40. let vydal výbor z Weberových esejů \"Eseje pro sociologii\". Pochopit biografii a historii současně umožňuje právě sociologie, která nám dodává potřebné informace a znalosti, které nám umožňují podívat se na život kompletně a z nadhledu. Tyto schopnosti nazývá \"sociologickou imaginací\".\n\nKniha publikovaná roku 1959 v USA, se stala 2. nejvýznamnější knihou sociologie, hned za Weberovou knihou Hospodářství a společnost. Sociologická imaginace se svým konceptem vrací k myšlence toho, že sociologie by neměla být hodnotově neutrální, ale musí se vztahovat k osobním záležitostem a problémům individuí v průběhu historie. Sociologie podle něj nemůže fungovat jako organizovaná přírodní věda, ale je potřeba probudit v sobě svou vlastní \"sociologickou imaginaci\".\nSociologickou imaginaci lze zjednodušeně vysvětlit větou \"Každý si buď svým teoretikem, každý si buď svým sociologem.\"\nSoučástí knihy je kritika klasiků, jako je například Talcott Parsons, kterému vytýká, že si pouze hraje s pojmy a snaží se vytvořit umělý sociologický jazyk, která nemá vůbec žádný vztah k realitě a k lidem.\nMills ve svém díle převážně kritizuje, ale nenastiňuje žádný koncept toho, jak by měla sociologie vypadat, ale popisuje, jak by měl vypadat ideální sociolog:\n\nAčkoliv jsou jeho myšlenky kontroverzní, jeho přínos je značný, hlavně díky konceptu sociologické imaginace, ale jeho dílo zatím nebylo systematicky rozvíjeno.\n\n"}
{"id": "303636", "url": "https://cs.wikipedia.org/wiki?curid=303636", "title": "Lepidus mladší", "text": "Lepidus mladší\n\nMarcus Aemilius Lepidus mladší nebo také jen Lepidus mladší (latinsky: \"Marcus Aemilius Lepidus Minor\" ; † 30 př. n. l.) byl pokračovatel rodiny \"Lepidů\" ze starého římského rodu \"Aemiliů\". Byl to jediný syn spoluvládce druhého triumvirátu a římského konzula Marca Aemilia Lepida. Lepidova matka byla \"Junia Secunda\", sestra Marca Junia Bruta, který se podílel na vraždě Caesara. \n\nLepidova manželka byla pravděpodobně následovnice politika Pompeia a římského diktátora Lucia Cornelia Sully. Jeho syn Manius Aemilius Lepidus se stal v roce 11 římským konzulem. Kromě Mania Lepida měl ještě dceru, která se jmenovala \"Aemilia Lepida\". Tu v roce 20 obvinili ze spáchání několika vražd otravou a z cizoložství. U soudu byla shledána vinnou a následně byla vyhoštěna z Říma.\n"}
{"id": "303639", "url": "https://cs.wikipedia.org/wiki?curid=303639", "title": "Martin Fillo", "text": "Martin Fillo\n\nMartin Fillo (* 7. února 1986, Planá, Československo) je český fotbalový záložník, od ledna 2018 hráč klubu FC Baník Ostrava. Mimo Česko působil na klubové úrovni v Norsku a Anglii.\n\nZačínal v Sokole Košutka, kde byl od svých pěti let. Od osmi let pak hrál v klubu SK Plzeň 1894, ale už od svých deseti let působil v klubu FC Viktoria Plzeň.\n\nV lize debutoval v osmnácti letech na jaře 2004 pod trenérem Františkem Ciprem. V lednu 2005 ho zkoušela AC Sparta Praha. Uspěl, ale protože neměl jistotu, že bude pravidelně hrát, zůstal raději ve Viktorii Plzeň. Celkem za první mužstvo odehrál 105 střetnutí, ve kterých vstřelil 25 branek.\n\nV lednu 2008 odešel do norského klubu Viking Stavanger, kde strávil dvě sezóny. Během nich odehrál celkem 65 střetnutí, v nichž vsítil 14 gólů.\n\nV roce 2011 se vrátil zpět do Plzně, kde podepsal tří a půlletý kontrakt. 22. července 2011 nastoupil k zápasu o český Superpohár, který Plzeň na domácím stadionu vyhrála nad Mladou Boleslaví až na pokutové kopy 4:2 (po 90 minutách byl stav 1:1, prodloužení se v tomto utkání nehraje). Ačkoli neproměnil v penaltovém rozstřelu pokutový kop, mohl slavit vítězství svého týmu. V Plzni se na hřiště se dostával jen sporadicky. V zimě 2012 se vrátil zpět do Plzně, kde se pokusil poprat o místo v sestavě. Nenastupoval pravidelně, ale v sezóně 2012/13 Gambrinus ligy získal s Plzní ligový titul.14. února 2013 v jarní vyřazovací části Evropské ligy 2012/13 nastoupil v 85. minutě šestnáctifinále proti domácímu italskému mužstvu SSC Neapol a byl autorem gólové přihrávky na útočníka Stanislava Tecla, který ji proměnil. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. Do zápasu nastoupil v průběhu druhého poločasu. V osmifinále zasáhl do domácího utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). Střídal i 14. března v odvetě v Istanbulu, Viktoria remizovala 1:1 a vypadla z Evropské ligy. Celkem za klub odehrál 33 zápasů, ve kterých se gólově neprosadil.\n\nV lednu 2012 odešel na půlroční hostování za Václava Procházku do FK Mladá Boleslav. Dohromady 2x ve 13 utkáních rozvlnil síť.\n\nV květnu 2012 se vrátil z hostování zpět do Plzně, ale vzhledem k nabitému kádru mistrovského klubu se do Mladé Boleslavi vrátil hostovat 21. září. Hostování platilo do 31. prosince 2012. Do základní sestavy se nepropracoval, nastupoval většinou jen v závěrech zápasů a odehrál pouze 8 utkání, ve kterých branku nevstřelil.\n\nV červenci 2013 zamířil na roční hostování do třetiligového anglického klubu Brentford FC. Během roku nastoupil k 7 střetnutím, ve kterých se gólově neprosadil. S týmem v sezoně 2013/14 postoupil do druhé nejvyšší soutěže.\n\nPřed ročníkem 2014/15 odešel na hostování do 1. FK Příbram. V klubu strávil jednu sezonu. Během této doby odehrál 24 ligových utkání, v nichž vsítil dva góly.\n\nV létě 2015 Plzeň po skončení smlouvy definitivně opustil a zamířil do FK Teplice, kde podepsal smlouvu na tři roky. V Teplicích měl raketový start, během 8 kol nasázel 6 branek. Vypracoval se zde mezi nejlépe hodnocené hráče ligy.\n\nV prosinci 2017 přestoupil do FC Baník Ostrava poté, co FK Teplice nevyšly vstříc jeho finančním požadavkům.\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B.\n\n"}
{"id": "303640", "url": "https://cs.wikipedia.org/wiki?curid=303640", "title": "Nová Akropolis", "text": "Nová Akropolis\n\nNová Akropolis (oficiální název Organización Internacional Nueva Acrópolis, OINA) je celosvětově působící nezisková organizace, kterou v roce 1957 založil v Buenos Aires v Argentině Jorge Ángel Livraga Rizzi.\n\nMezinárodní organizací se stala v roce 1981, a je zapsaná v registru mezinárodních asociací se sídlem v belgickém Bruselu pod číslem 3/12-941/S.\n\nV Československu začala působit v roce 1985, registraci obdržela v roce 1990. Zakladatelkou Nové Akropolis v ČR je PhDr. Slavica Kroča a současnou ředitelkou Eva Bímová. \n\nOrganizace je v České republice dlouhodobě kritizována za nelegální černý výlep reklam .\n\nOd roku 1957, kdy byla Nová Akropolis založena, se věnovala mládeži a jejímu lepšímu filosofickému formování přizpůsobenému současné době, a to nezávisle na jakémkoli náboženském, politickém a ekonomickém vlivu. Profesor Jorge Ángel Livraga Rizzi, iniciátor projektu, shromáždil mladé studenty a absolventy vysokých škol, k nimž se připojily osobnosti uměleckého a kulturního světa. Nová Akropolis je v Argentině uznávána jako veřejně prospěšná nadace od počátku sedmdesátých let díky své sociální a kulturní činnosti. V té době získala mezinárodní charakter.\n\nNová Akropolis navrhuje principy sjednocení inspirované formami myšlení, jako jsou pythagoreismus, neoplatonismus, teosofie atd.\n\nMezinárodní organizace Nová Akropolis se sídlem v Bruselu (OINA) sdružuje jednotlivé asociace z různých států, které se připojily k její Zakládací listině a k jejím principům činnosti. OINA byla uznaná jako mezinárodní asociace Královským Výnosem z 12. února 1990, č. 3/12 - 941/S podle zákona z 25/10/19 Belgického království. Je zapsána do Mezinárodního rejstříku asociací (Moniteur č. 48 z 9. března 1990, str. 4489). Každá členská asociace se zodpovídá úřadům vlastního státu a dodržuje mezinárodní předpisy v záležitostech asociace. V současné době organizace sdružuje v 54 státech 35 členských asociací a 21 představitelů.\n\nPodle svých stanov se skládá představenstvo mezinárodní organizace z představitelů každé z členských asociací. Z jejich nejkvalifikovanějších členů jsou zvoleni ti, kteří tvoří Mezinárodní výkonnou radu, jež je pověřena koordinací a zabezpečením nezbytných kontaktů, aby se uskutečnila usnesení stanovená na každoročním Valném Shromáždění.\n\nOd roku 1992 je prezidentkou Mezinárodní organizace Nová Akropolis Delia Steinberg Guzmán.\n\nMezinárodní asociace hospodaří s minimálním rozpočtem určeným k uhrazení základních administrativních výloh pro své působení. Každý stát přispívá poměrnou částkou a nezávislým způsobem spravuje své vlastní prostředky dle platných zákonů.\n\nRůzné činnosti, které Nová Akropolis uskutečňuje, se dají vyjádřit prostřednictvím: FILOZOFIE, KULTURY A DOBROVOLNICTVÍ.\n\nPro prožívání současnosti s plány do budoucnosti přisoudila Nová Akropolis filozofii klasický smysl: praktický a aktivní, nejen intelektuální a kontemplativní. Prožívat to, co je naučené, a učit se z toho, co se prožívá. Program studia Filozofické školy zahrnuje nejdůležitější systémy myšlení Východu a Západu s jejich praktickými návrhy, aby lidská bytost mohla kanalizovat své potenciály účinným způsobem. Aplikuje zásadní lidské hodnoty a nadčasové vlastnosti, které byly oporou všech civilizací.\n\nTato aktivní filozofie rozvíjí schopnost ovládat sebe sama, utišit duch a jednat v souladu s tím, co náš rozum a vědomí mohou pojmout z harmonie světa. Umožňuje usmířit city, myšlenky a činy. Učí, jak myslet sám za sebe a jak se svobodně rozhodnout.\n\nUplatňování filozofie v praxi zahrnuje celé spektrum existence, slouží k tomu, aby se poskytl smysl životu a nenechalo se jím pouze unášet.\n\nStudijní program Nové Akropolis je všude na světě stejný a skládá se z po sobě následujících stupňů, z nichž absolvování toho prvního je nezbytnou podmínkou pro členství.\n\nFilozofie a psychologie východu a západu\n\n\n\nČinnost ve prospěch dětí, starých lidí, nemocných, výuka první pomoci.\n\nČinnost ve prospěch životního prostředí.\n\nKnihy, příručky, bulletiny.\n\nV roce 1998 Evropský parlament definitivně upustil od zařazování Nové Akropolis mezi sekty, neboť výzkumy ukázaly, že tam byla zařazena na základě zprávy zpracované konzervativním katolickým europoslancem Richardem Cottrellem, který své závěry opíral o zprávy katolické církve o nových náboženských hnutích.\n\nStejně tak se v roce 2003 ve zprávě Mezinárodního helsinského výboru pro lidská práva (IHF) a dalších organizací na obranu lidských práv objevuje kritika dokumentu francouzské sněmovny, kde je Nová Akropolis zařazena mezi sekty: \n\n"}
{"id": "303642", "url": "https://cs.wikipedia.org/wiki?curid=303642", "title": "Blaze Bayley", "text": "Blaze Bayley\n\nBayley Alexander Cook, známý však jako Blaze Bayley (* 29. května 1963, Birmingham, Spojené království) je anglický heavy metalový zpěvák a skladatel.\n\nKariéru započal v roce 1984 jako zpěvák hard-rockové kapely Wolfsbane. Společně vydali čtyři studiové desky a jednu desku ze živých koncertů.\nKdyž v roce 1993 odešel zpěvák Bruce Dickinson ze skupiny Iron Maiden, Blaze roku 1994 nahradil jeho místo. Díky tomu se i rozpadla skupina Wolfsbane.\n\nS Iron Maiden vydali dvě studiová alba \"The X Factor\" (1995), \"Virtual XI\" (1998) a jednu kompilaci \"Best of the Beast\" (1996).\n\nV lednu 1999 se do Iron Maiden znovu vrátil Bruce Dickinson a tak se Blaze vydal na sólovou dráhu - hned v březnu téhož roku založil skupinu s názvem BLAZE.\n\nV květnu roku 2000 vychází album \"Silicon Messiah\", album \"Tenth Dimension\" roku 2003 a \"Blood And Belief\" v roce 2005. Po problémech s managementem a obsazením kapely se musela kapela \"BLAZE\" přejmenovat v roce 2007 na \"BLAZE BAYLEY\" (známá také jako \"BLAZE BAYLEY BAND\") a hned ještě téhož roku vydávají CD/DVD ze živých koncertů s názvem \"Alive in Poland\". Jako své debutové album vydává Skupina Blaze Bayleyho desku s názvem \"The Man Who Would Not Die\" (2008). Rok na to vydávají další desku z koncertů \"The Night That Will Not Die\". Roku 2010 vychází druhé studiové album nesoucí jméno \"Promise and Terror\".\n\nMimo svou sólovou kariéru se Blaze dal znovu dohromady se skupinou Wolfsbane a díky úspěchu, který se hned dostavil, vydali album s názvem \"Wolfsbane Save The World\".\n\nBlaze se oženil se svou dlouholetou přítelkyní Debbie Hartland 14. února 2007. Zemřela v září 2008 na mozkovou mrtvici.\n\nNa Vánoce roku 2010 se zasnoubil se svou přítelkyní Eline.\n\nMezi jeho oblíbené kapely patří například AC/DC, Motörhead, Slayer, Sex Pistols a samozřejmě Iron Maiden.\n\nMezi své oblíbené zpěváky řadí tato zvučná jména: Ronnie James Dio, Bon Scott, Tom Araya, Mario Lanzia.\n\n\n\n\n\n"}
{"id": "303646", "url": "https://cs.wikipedia.org/wiki?curid=303646", "title": "Bombardování Drážďan", "text": "Bombardování Drážďan\n\nBombardování Drážďan byl britsko-americký vzdušný útok, který provedly Royal Air Force (RAF) a americké United States Army Air Forces (USAAF) 13.–15. února 1945 během druhé světové války. Ve čtyřech náletech shodilo 769 těžkých bombardérů britské RAF a 527 strojů USAAF přes 3 900 tun výbušných a zápalných pum na Drážďany, hlavní město Saska, spolkové země nacistického Německa. Skrz Drážďany tehdy postupně procházeli uprchlíci utíkající před postupujícími sovětskými vojsky. Následná ohnivá bouře zničila plochu 6,5 km² městského centra.\n\nV roce 1953 vyšla zpráva amerického letectva, kterou napsal Joseph W. Angell, ve které obhajovali tuto událost jako oprávněné bombardování vojenského a průmyslového centra, jež bylo důležitým železničním a komunikačním bodem se 110 továrnami a 50 000 dělníky podporujícími vojenské tažení nacistického Německa. Naproti tomu několik autorů namítalo, že cílem nebyla celá infrastruktura jako například mosty nebo rozsáhlé průmyslové oblasti mimo centra města, že Drážďany byly kulturním centrem, \"Florencií na Labi\" s malým nebo žádným vojenským významem a že útok proběhl jako plošné bombardování, a ne jako nálet přiměřený vojenským cílům.\n\nNěkolik desetiletí po válce odhadovaly různé zdroje počet mrtvých až na 250 000, toto číslo je však v současnosti považováno za přehnané. Nezávislé vyšetřování komise historiků zřízené městskou radou v roce 2010 uvedlo nejméně 18 000 či 22 700 a nejvíce 25 000 obětí.\n\nVe srovnání s bombardováním Hamburku v roce 1943, které způsobilo nejničivější požár v dějinách RAF a USAAF, vyžádalo si asi 50 000 obětí a které zničilo prakticky celý Hamburk, a bombardováním Pforzheimu v roce 1945, ve kterém zahynulo přibližně 18 000 civilistů, nebylo bombardování Drážďan nejhorším během druhé světové války. Nicméně zůstává jedním z nejhorších příkladů utrpení civilistů, které způsobují nálety, a stalo se známým příkladem kontroverzního útoku v druhé světové válce. Poválečné diskuse polemizují o tom, zda bombardování Drážďan bylo oprávněné a zda jeho výsledek lze označit jako válečný zločin.\n\nNásledovaly další tři nálety USAAF, dva uskutečněné 2. března s cílem zničit drážďanské seřaďovací nádraží a další 17. dubna mířící na průmyslovou část města.\n\nTo, že byly tyto ničivé nálety provedeny 12 týdnů před kapitulací Německa, dodnes vzbuzuje velké emoce.\n\nNa konci roku 1944 ustupovala německá armáda na obou frontách, ale stále nebyla definitivně poražena. 8. února překročili Sověti řeku Odra pouze 70 kilometrů od Berlína. Jak se východní a západní fronta přibližovaly, Spojenci na západě začali uvažovat, jak by mohli pomoci Rudé armádě v postupu svým bombardovacím letectvem. Cílem bylo bombardování Berlína a několika dalších východoněmeckých měst v součinnosti s postupem sovětských vojsk, aby tak způsobily zmatek mezi německými jednotkami a uprchlíky z východní fronty a narušily jejich zásobování ze západu.\n\nZpráva zvláštní britské komise s názvem \"German Strategy and Capacity to Resist\" (Německá strategie a možnosti odporu), která byla připravena výlučně pro Winstona Churchilla, předpověděla, že Německo by se mohlo zhroutit již kolem poloviny dubna, pokud Sověti dokážou obsadit jejich východní pozice. Zpráva zároveň varovala, že by Němci mohli vzdorovat až do listopadu, pokud Sověti nedokážou obsadit Slezsko. Proto by mohla jakákoliv pomoc východnímu fronty zkrátit válku.\n\nPlány na rozsáhlý a intenzivní útok na Berlín a další východoněmecká města analyzovali Spojenci pod krycím názvem \"Operace Thunderclap\" v polovině roku 1944, ale nakonec ho odložili na 16. srpna. Do té doby byly tyto plány znovu projednány a Spojenci rozhodli o méně rozsáhlé operaci.\n\n22. ledna poslal komodor RAF Sidney Osborne Bufton zprávu zástupci náčelníka leteckého štábu siru Normanu Bottomleymu, ve které uváděl, že zdánlivý koordinovaný letecký útok RAF na pomoc sovětské ofenzivě by mohl mít ničivý efekt na morálku Němců. 25. ledna poté, co Společná zpravodajská služba (Joint Intelligence Committee) usoudila, že Němci přesouvají desítky divizí ze západní fronty na východní, vyjádřila této myšlence podporu s tím, že zastavení přesunu těchto jednotek je důležitou prioritou. Arthur Harris, v britském tisku přezdívaný také \"bombardér\" Harris, známý jako horlivý zastánce plošného bombardování, navrhoval koordinovaný útok na města Saská Kamenice, Lipsko a Drážďany. Toho večera se Churchill ptal ministra letectva Archibalda Sinclaira na plány pro uskutečnění těchto návrhů, přičemž nezmínil odpověď náčelníka leteckého štábu sira Charlese Portaita, který odpověděl: \"„Měli bychom použít dostupnou sílu na jeden velký útok na Berlín a útoky na Drážďany, Lipsko a Saská Kamenice, případně jakékoliv jiné město, kde by těžké bombardování způsobilo nejen chaos v evakuaci z východu, ale překazilo by také pohyb německých jednotek ze západu.“\" Nicméně zmínil, že letectvo vyčleněné na takové nálety by nemělo být staženo z aktuálních úkolů ničení ropných rafinerií, továren na výrobu proudových letadel a ponorkových doků. Churchill nebyl spokojen s takovou odpovědí a 26. ledna napsal Sinclairovi: \"„Ptal jsem se (minulou noc), zda Berlín a bezpochyby i další velká města v Německu by neměla být nyní považována za důležitý terč… Prosím napište mi zítra, co se bude dít.“\"\n\n4. února, během jaltské konference, nastolil sovětský generál Alexej Antonov otázku narušení přesunu německých jednotek ze západní fronty leteckým bombardováním dopravních křižovatek Berlína a Lipska. Portait, který byl v Jaltě, proto požádal Bottomleyho, aby mu zaslal seznam cílů, které by mohli prodiskutovat se Sověty. Tento seznam obsahoval ropné rafinerie, továrny na výrobu tanků a letadel. Rovněž zde byla i města Berlín a Drážďany. Britský tlumočník později tvrdil, že Antonov a Stalin žádali Spojence o bombardování Drážďan, ale v oficiálních záznamech z konference se taková zmínka nenachází. Je proto možné, že šlo pouze o propagandu v rámci studené války.\n\nDrážďany byly sedmým největším německým městem a podle záznamů RAF byly největším zatím nebombardovaným zastavěným územím. Taylor napsal, že podle oficiální příručky z roku 1942 bylo město \"„jedním z nejdůležitějších průmyslových center Třetí říše“\" a v roce 1944 nejdůležitějším výrobcem zbraní. Nacházelo se zde 127 středně velkých a velkých továren a dílen, které zásobovaly německou armádu vojenskou technikou. Významnost tohoto města z vojenského hlediska však nemusela být pro Německo až tak velká, jak se domnívali plánovači bombardování.\n\nJako reakci na mezinárodní obavy z bombardování napsalo americké letectvo zprávu, která byla utajena až do prosince 1978. Psalo se v ní, že v Drážďanech bylo 110 továren a 50 000 dělníků. Podle této zprávy se ve městě nacházely fabriky na výrobu leteckých komponentů, továrny na výrobu jedovatých plynů (Chemische Fabrik Goye and Company), protiletadlová a dělostřelecká továrna Lehman, továrna na výrobu optických zařízení Zeiss Ikon a také továrny na výrobu elektrických a rentgenových přístrojů (Koch & Sterz), převodovek a diferenciálů (Saxoniswerke) a elektroměrů (Gebrüder Bassler). Ve zprávě se také psalo, že se zde nacházely kasárna, stanové tábory a muniční sklady.\n\nAmerické letectvo také tvrdilo, že dvě z drážďanských dopravních tepen mají vojenský význam: severo-jižní z Německa do Československa a východo-západní podél hranic s Českem. Město bylo křižovatkou na dopravní trase Berlín – Praha – Vídeň, Mnichov – Vratislav a Hamburk – Lipsko. Americký plukovník Harold E. Cook, který byl jako zajatec vězněn v Drážďanech, později vypověděl, že Drážďany byly ozbrojeným táborem s tisíci německých jednotek, tanků a dělostřelectva a mílemi nákladních aut naložených zásobami určenými na podporu německých jednotek na východní frontě.\n\nV náletech však Spojenci neútočili na hlavní průmyslové oblasti na periferiích města, které se rozkládaly na míle daleko. Podle Donalda Millera by ekonomické škody mohly být mnohem větší, pokud by se bombardéry zaměřily na periferie, kde byla soustředěna většina drážďanského průmyslu.\n\nPůvodně byla kolem Drážďan rozmístěna silná protiletecká obrana. Ta však nebyla za celou dobu výrazněji využita, proto byly postupně baterie částečně přesunuty na východní frontu, kde se používaly proti tankům, a částečně posílily protiletecké obrany např. v Berlíně, Halle a měst v Porúří. Protiletecká obrana Říše v prostoru Drážďan tak v únoru 1945 nedosahovala vysokého stupně účinnosti.\n\n16. října 1944 došlo k velké ofenzívě sovětských vojsk. Velká část uprchlíků před Rudou armádou se skryla právě v Drážďanech, jež před válkou čítaly 630 000 obyvatel. V noci z 13. na 14. února 1945 na město zaútočilo 805 bombardérů, z nichž 796 bylo lancasterů. Na město svrhly 2660 tn pum, z nichž necelých 45 % bylo zápalných. První vlna čelila nepříznivému počasí, a tak byl útok vyhodnocen jen jako středně úspěšný; druhé vlně o tři hodiny později již nic nebránilo v přesném zaměření značek.\n\nV důsledku vysoce koncentrovaného bombardování v krátkém časovém intervalu se vytvořila ohňová bouře, jejímž následkem shořelo centrum města. Následující den si drážďanské seřaďovací nádraží za cíl vzal i jeden svaz 461 B-17 Flying Fortress USAAF, doprovázených 316 stíhacími letouny North American P-51 Mustang. Cíl bombardovalo ale jen 311 z nich; část v důsledku navigačních chyb omylem bombardovala Prahu, nálet prožil i Most apod. O den později bombardovalo Drážďany dalších 210 amerických létajících pevností, které se odklonily od svých primárních cílů.\n\nV důsledku náletu a svržení cca 3900 tun pum bylo zničeno 34 km² zástavby a mezi civilním obyvatelstvem byly způsobeny vysoké, dodnes přesně neznámé ztráty. Podle závěrečné policejní zprávy z března 1945 byly nalezeny ostatky 18 375 mrtvých a celkový počet obětí byl odhadnut na 25 tisíc. Tento fakt již roku 1966 veřejně akceptoval i kontroverzní historik David Irving, autor knihy \"Zkáza Drážďan\" vydané v roce 1963.\n\nŘada autorů poválečného období se v odhadu počtu obětí přikláněla k počtu do 35 tisíc jako nejvíc odpovídajícímu skutečnosti, což korespondovalo i s tvrzeními vlády Německé demokratické republiky. Komise německých historiků, zřízená v roce 2004 městem Drážďany za účelem objasnění počtu obětí na životech, dospěla v říjnu 2008 k předběžnému určení známého počtu ztracených životů v hodnotě okolo 18 000, s tím, že jejich počet nepřekročil 25 000.\n\nOdpůrci akce argumentují, že vojenský přínos náletu nebyl příliš velký a naprosto neospravedlňuje barbarství akce, kterou označují za jeden z nejtěžších spojeneckých válečných zločinů. Podle nich se Spojenci prostě rozhodli kobercovým bombardováním zlikvidovat město plné civilních obyvatel, uprchlíků před frontou a nuceně nasazených zahraničních dělníků. Město, které bylo nejen hlavním městem Saska, ale též jeden z vrcholů barokního stavitelství v Evropě. Odpůrci poukazují i na to, že sami západní Spojenci ještě v průběhu války v roce 1939 označovali mnohem méně rozsáhlé bombardování měst ze strany Německa a Sovětského svazu za barbarské válečné zločiny. Na architektonické památky sice nebrala ani jedna strana ohledy, ovšem až na jednu německou bombardovací ofenzívu se památky jako takové cílem nestaly.\n\nBritský historik druhé světové války Frederick Taylor však upozorňuje na skutečnost, že zdůrazňováním urbanistického a architektonického dědictví města je odsouván do pozadí význam města pro vojenský průmysl a jeho role uzlu dopravní infrastruktury. Drážďany byly díky velkému komunikačnímu uzlu a 110 továrním budovám s více než 50 000 dělníky regulérním vojenským cílem. Argument o kobercovém bombardování navíc nutně naráží na fakt, že akci Bomber Command vedly značkovací stroje – v první vlně stroje No. 5 Group, pro druhou cíle označili slavní Pathfinders. První vlně částečně bránily nízké mraky, druhá vlna již bombardovala přesně na značky. USAAF na tom ale byla hůře. Tu samou noc navíc dalších 368 strojů Bomber Command útočilo na Böhlen.\n\nFaktem je, že i sám jinak nekompromisní Churchill byl akcí otřesen natolik, že v memorandu náčelníkovi leteckého štábu a komisi náčelníků štábů z 28. března zpochybnil přiměřenost zvolených prostředků a označil podobné konání za \"„pouhý akt teroru a svévolného ničení“\" (\"„mere acts of terror and wanton destruction“\"). Po upozornění Sira Archibalda Sinclaira, že to byl nakonec i on sám, kdo 26. ledna 1945 požadoval zničení měst ve východním Německu, své memorandum stáhl a v novém již pečlivěji vážil svá slova. Roli jistě sehrála i rozdílná optika půlky února a konce března 1945.\n\nPokud jde o vojenské hledisko celé akce, Spojenci nečelili většímu odporu, protože Luftwaffe ho již v této době nebyla schopna. Navíc všechny blízké a dostupné síly Luftwaffe zůstaly po celou dobu náletu nečinné na letištích, neboť měly nedostatek pohonných hmot a dále plnily jiné úkoly. Spojenecké ztráty tak byly minimální.\n\nV satirickém vědeckofantastickém románu \"Jatka č. 5, aneb, Křížová výprava dětí – povinný tanec se smrtí\" (1969) zachytil Kurt Vonnegut některé události, které prožíval jako válečný zajatec v Drážďanech během náletu a krátce po něm. Připomíná 135 000 obětí zápalných bomb a popisuje \"„naprostou zkázu“\" a \"„nepochopitelný masakr“\". Němci jej spolu s dalšími válečnými zajatci poslali shromažďovat mrtvé do masových hrobů, \"„ale těl bylo příliš mnoho na pohřbení. Namísto toho Němci poslali skupiny s plamenomety. Všechny ostatky byly spáleny na popel.“\"\n\nDo úvodu určeného zvláště pro vydání knihy v roce 1976 napsal:\nOdkaz na válečného zajatce v Drážďanech Kurta Vonneguta nalezneme v Hellerově románu \"Zavíráme\". Jedna z postav – Lew Rabinowitz, který také byl válečným zajatcem v Drážďanech – několikrát zmiňuje, že tam znal muže jménem Vonnegut, se kterým pracoval.\n\n\n"}
{"id": "303648", "url": "https://cs.wikipedia.org/wiki?curid=303648", "title": "Okres Perečín", "text": "Okres Perečín\n\nOkres Perečín, též Perečynský rajón () patří mezi menší okresy rajóny v Zakarpatské oblasti. V okrese Perečín žije 32 026 obyvatel v jednom městě a 24 vesnicích. Okres Perečín sousedí na severu s okresem Velký Berezný, na jihu s okresem Užhorod a na západě sousedí se Slovenskem. Okresním městem je Perečín na řece Uh, blízko hranic se Slovenskem, přes který vede železniční i silniční spojení na Lvov.\n\nV okrese Perečín dříve bydleli také Židé, kteří však za druhé světové války byli vyhnáni. Tento okres dříve patřil k Rakousku-Uhersku, po jeho rozpadu byl od roku 1919 připojen k Československu. V roce 1944 byl násilím připojen k Ukrajinské SSSR.\n\n\n"}
{"id": "303649", "url": "https://cs.wikipedia.org/wiki?curid=303649", "title": "Léon Bloy", "text": "Léon Bloy\n\nLéon Bloy (11. červenec 1846, Périgueux – 3. listopad 1917, Bourg-la-Reine) byl francouzský katolický spisovatel, esejista, autor pamfletů a básník.\n\nJeho otec, inženýr Jean Baptiste Bloy byl volnomyšlenkář, matka Anne-Marie Carreau byla naopak hluboce věřící. Léon nedokončil studium lycea, zkusil kresbu a psaní dramat. V roce 1864 přišel do Paříže, pracoval jako kreslíř u stavitele, setkal se s pařížskou bohémou. V roce 1869 se seznámil s Julesem Barbey d'Aurevilly, trvale se navrátil ke katolické víře. V roce 1870 se účastnil Prusko-francouzské války, pak pracoval v advokátní kanceláři v Périgueux.\n\nV roce 1873 se vrátil do Paříže a pracoval jako železniční úředník. Krátkodobě spolupracoval s několika časopisy. V roce 1877 se setkal s Anne-Marií Roulée a s knězem Louis-Marie-René Tardif de Moidrey, napsal \"Rytířku smrti\". V roce 1879 vykonal první pouť na poutní místo La Salette. V letech 1882–1884 spolupracoval s kabaretem Le Chat Noir. Anne-Marie Roulée propadla šílenství (postava Veroniky B. z románu \"Zoufalec\"). V roce 1884 se setkal s Berthe Dumont (postava Klotyldy z první části románu \"Chudá žena\"), ta zemřela v roce 1885 na tetanus. V roce 1885 začal vydávat časopis \"Le Pal\" (\"Kůl\"), vyšlo 5 čísel, další vydávání nakladatel ukončil pro obavy z krachu.\nV roce 1890 se oženil s Johanou Molbechovou (postava Klotyldy z druhé části románu \"Chudá žena\"), dcerou dánského básníka Christiana Molbecha. Měl s ní čtyři děti: Veroniku (* 1891), Ondřeje (1894–1895), Petra (1895–1897), Magdalenu (* 1897). Žil v krajní nouzi. S řadou přátel se rozešel po roztržkách, řadu svých příznivců si znepřátelil svými pamflety (Émile Zola, Guy de Maupassant, Ernest Renan, Joris Karl Huysmans, Alphonse Daudet, Paul Bourget a Anatole France). Teprve po roce 1905 se dařilo jeho přátelům (geolog Pierre Termier, malíř Georges Rouault vydavatel Alfred Vallette, jeho žena – spisovatelka Rachilde, filosof Jacques Maritain a další) tuto bídu poněkud zmírnit.\nV roce 1916 se přestěhoval na pařížské předměstí Bourg-la-Reine, do domku, kde do roku 1914 bydlel Charles Péguy. Zde v roce 1917 zemřel.\n\nV roce 1900 se seznámil s Josefem Florianem, který byl jeho prvním překladatelem do cizího jazyka (v roce 1902 \"Zde se vraždí velcí lidé\"). V roce 1906 se spolu setkali během pouti k Panně Marii La Salettské. Josef Florian přeložil a vydal převážnou většinu Bloyova díla ve své edici \"Dobré dílo\". I Florian podporoval Bloye finančně.\n\nBloyova dcera Veronika (Véronique) se roce 1920 provdala za českého hudebníka O. A. Tichého.\n\n\n\n\n\n\n\n"}
{"id": "303652", "url": "https://cs.wikipedia.org/wiki?curid=303652", "title": "Prokop Siostrzonek", "text": "Prokop Siostrzonek\n\nPetr Prokop Siostrzonek (* 9. srpna 1957, Český Těšín) je římskokatolický duchovní, benediktinský mnich a arciopat břevnovského kláštera.\n\nSiostrzonek pochází z Českého Těšína, kde taktéž absolvoval místní gymnázium. Během svého mládí ministroval v českotěšínském kostele Božského Srdce Páně \nBěhem této doby byl ovlivněn knězi Evženem Kalischem a Josefem Kurowským\n\nV letech 1976–1983 studoval teologii na CMBF v Litoměřicích. V roce 1977 se setkal s páterem Alešem Gwuzdem, benediktýnským mnichem, který v té době spravoval Domaslavickou farnost. Pod vedením Aleše Gwuzda se stal Petr Siostrzonek tajným novicem v řádu. V letech 1979–1981 absolvoval základní vojenskou službu u raketometného oddílu v Plzni.\n\nBěhem studií na bohoslovecké fakultě složil 11. července 1982 první mnišské sliby, řeholní jméno Prokop mu vybral v rámci šifrované korespondence opat Anastáz Opasek . Na kněze byl vysvěcen v Olomouci 25. června 1983 olomouckým ordinářem Josefem Vranou. Primiční mši sloužil 3. července 1983 v kostele Božského Srdce Páně v Českém Těšíně. Po ukončení studií působil jako kněz ve farnostech olomouckého arcibiskupství (např. Ostrava-Poruba, Třinec, Valašské Meziříčí, Svatý Mořic v Olomouci )\n\nV důsledku smrti kněze Gwuzda vstoupil Prokop Siostrzonek v přímou tajnou komunikaci s opatem Opaskem. Jeden z těchto dopisů byl odhalen StB, která mu v rámci vyšetřování nabídla spolupráci. Jelikož ji Prokop Siostrzonek odmítl, ztratil státní souhlas s vykonáváním funkce kněze a pracoval v Tesle Rožnov (1987–1988). Na základě komunikace s opatem Opaskem vyhledal opata Augustyna Jankowského z kláštera benediktýnů v Týnci u Krakova, u kterého složil 26. července 1987 věčné sliby vázané na klášter v Břevnově. Po získání státního souhlasu byl kaplanem ve Strážnici a v létě 1989 byl přeložen do Ratají u Kroměříže.\n\nV prosinci 1989 jej jmenoval opat Opasek převorem Benediktinského arciopatství sv. Vojtěcha a sv. Markéty v Praze-Břevnově. Aktivně se podílel na přípravě restituce břevnovského kláštera a jeho obnovy, proto byl prvně přeložen do farnosti v pražských Stodůlkách a následně pak přímo do Břevnovského kláštera.\n\nPo smrti břevnovského arciopata Anastáze Opaska v létě 1999 byl dosavadní převor Prokop Siostrzonek zvolen převorem-administrátorem kláštera (jako převor-administrátor má stejná práva a povinnosti jako arciopat, nepřijímá však opatskou benedikci a neužívá opatských insignií).\n30. dubna 2005 byl ve funkci převora administrátora potvrzen na dobu neurčitou.\n\nDne 21. listopadu 2017 byl zvolen arciopatem břevnovského kláštera. Opatskou benedikci pak přijal v neděli dne 14. ledna 2018 při slavnostní mši z rukou Dominika kardinála Duky v břevnovské bazilice svaté Markéty.\n\nV roce 2019 obdržel Čestné občanství Prahy 6.\n\n\n\n"}
{"id": "303653", "url": "https://cs.wikipedia.org/wiki?curid=303653", "title": "Infinity Ward", "text": "Infinity Ward\n\nInfinity Ward je americká firma, která vytváří herní sérii Call of Duty. Vznikla v roce 2002 (po vytvoření hry ) odtrhnutím 20 vývojářů, mezi nimiž byli i všichni producenti. Nápad na Call of Duty prý přišel až před E3 2002. Ihned po vytvoření prvního dílu bylo studio koupeno společností Activision.\n\nPo vydání Call of Duty Modern Warfare 2, se studio začalo pomalu rozpadat. Nejdříve se neshodli 2 ze spoluzakladatelů Jason West a Vince Zampella s Activisionem, který je v březnu 2010 propustil. Na to si udělali nový tým u konkurenční firmy a to u Electronic Arts. Jejich studio se jmenuje Respawn Entertainment. Mezitím v Infinity Ward byla situace čím dál horší a většina lidí firmu opustila a přidala se k Westovi a Zampellovi, tedy k Respawn Entertainment.\n\nPo propuštění z Infinity Ward, se West a Zampella přidali k EA, v rámci programu EA Partners a založili si studio s názvem Respawn Entertainment. V důsledku toho je společnost Activision zažalovala za porušení smlouvy, kdy měli neoprávněně jednat s Electronic Arts a k tomu nepodepsali protokoly o vydání všech prostředků, co měli k dispozici na vydání hry Modern Warfare 2. Activision od Westa a Zampelly požaduje 400 milionů dolarů. Na druhé straně zase West a Zampella žaluje Activision o 125 milionů dolarů, které jim Activision dluží na odměnách za MW 2. Soudní stání bylo nařízeno na červen 2011.\n"}
{"id": "303654", "url": "https://cs.wikipedia.org/wiki?curid=303654", "title": "Sunshine (rozcestník)", "text": "Sunshine (rozcestník)\n\nSunshine může být:\n"}
{"id": "303656", "url": "https://cs.wikipedia.org/wiki?curid=303656", "title": "Tolsti vrh", "text": "Tolsti vrh\n\nTolsti vrh je hora nacházející se v Kamnicko-Savinjských Alpách ve Slovinsku. Z větší části je pokrytá lesem, ve vrcholových partiích vystupují malé vápencové skalky a svahy jsou porostlé travou. Samotný vrchol je výborným rozhledovým bodem a je zde umístěna informační tabule s rozcestníkem a několika lavičkami.\n\nTolsti vrh je součástí protáhlého západního hřebene hory Storžič (2132 m), zvaného \"Kriška Gora\". Tolsti vrh je jakýmsi kulminačním bodem tohoto hřebene a je od Storžiče oddělen sedlem v němž stojí salaše Mala a Velika Poljana (1325 m). Z vrcholu panorama Julských Alp, západní hřbet Storžiče zvaný \"Psica\" a na severu Karavanky se skalnatým řetězcem skupiny Koschuta.\n\nTolsti vrh je přístupný ze tří stran. Od chaty Dom pod Storžičem (1123 m) přes Malou Poljanu a jihovýchodním hřebenem strmě k vrcholu (2 hod.). Druhá cesta č. 1 vede z centra obce Tržič a stoupá po celém hřebeni \"Kriška Gora\", míjí horskou chatu Koča na Kriški gory (1471 m) asi uprostřed hřebene a pozvolna vychází na vrcholu (5,5 hod.). Od jihu vede na vrchol Tolsti vrh značená, ale málo chozená cesta od chaty Zavetišče na Gozdu (891 m) po ostrém travnatém hřbetu zvaném \"Skozi ježo\" (3,5 hod.).\n"}
{"id": "303662", "url": "https://cs.wikipedia.org/wiki?curid=303662", "title": "Invalidní důchod", "text": "Invalidní důchod\n\nInvalidní důchod je jedním z důchodů poskytovaných státem z českého důchodového pojištění (vedle toho existují důchody starobní, vdovský a vdovecký a sirotčí). Nyní existuje pouze jeden druh invalidního důchodu, a to s účinností od 1.1.2010. Předtím se rozlišovaly dva druhy invalidních důchodů - plný a částečný invalidní důchod. To již teď neplatí. Existují však tři stupně invalidity. A tak v České republice máme (jeden) invalidní důchod pro invaliditu prvního stupně, invalidní důchod pro invaliditu druhého stupně a rovněž invalidní důchod pro invaliditu třetího stupně. Přitom platí, že první stupeň invalidity je nejméně závažný, zatímco třetí stupeň invalidity je nejtěžší.\n\nPříslušný stupeň invalidity se určuje podle poklesu pracovní schopnosti pojištěnce. Aby měl příslušný pojištěnec nárok alespoň na invalidní důchod pro invaliditu prvého stupně, musí nastat pokles jeho pracovní schopnosti o minimálně 35 %. \n\n\nStupeň invalidity je rozhodující pro určení, v jaké výši bude vyplácený invalidní důchod.\n\nZdravotní stav a pracovní schopnost určuje posudkový lékař České správy sociálního zabezpečení. Důraz se klade na pokles schopnosti provádět výdělečnou činnost, která odpovídá tělesným a duševním schopnostem posuzovaného, jeho vzdělání, zkušenostem a znalostem. Posudkový lékař pak u dané osoby posuzuje jak existenci invalidity, tak i změnu stupně invalidity. Můžeme přitom rozlišovat zjišťovací a kontrolní lékařské prohlídky. V zásadě zjišťovací lékařské prohlídky se provádějí u občana, který o přiznání invalidního důchodu teprve žádá. Kontrolní lékařské prohlídky se pak zpravidla provádějí v pravidelných termínech u občanů, kteří již invalidní důchod přiznaný mají a kontroluje se u nich, zda invalidita trvá a případně zda nedošlo ke změně stupně invalidity. Kontrolní lékařská prohlídka může proběhnout i v nepravidelném termínu z podnětu některého z oprávněných státních orgánů.\n\n\n\nMinimální doba účasti na důchodovém pojištění se zjišťuje z období před vznikem invalidity. Pokud je pak pojištěnci nad 28 let, kontrolní období je předchozích 10 let. Jestliže je pojištěnec starší 38 let, kontrolní období činí předchozích 20 let. Podmínka minimální doby účasti na důchodovém pojištění může být také splněna dodatečně v následujících deseti letech do vzniku invalidity. \n\nDo doby pojištění se také počítá i náhradní doba pojištění, tj. doba, kdy za pojištěnce zaměstnavatel sociální pojištění neplatil (péče o dítě do čtyř let, evidence na úřadu práce, zatímco pojištěnec pobírá podporu v nezaměstnanosti, péče o blízké, kteří jsou závislí na péči) nebo žadatel pracoval jako OSVČ a pojištění si nehradil. Pokud tato doba trvá alespoň jeden rok, pohlíží se na ni také jako na odpracovanou. \n\nPodmínka dosažení potřebné doby pojištění neplatí, pokud se pojištěnec stal invalidním následkem pracovního úrazu (či nemoci z povolání). Ve stejné situaci je ale také neplatná podmínka, že pojištěnec nesmí mít nárok na starobní či předčasný důchod. Tehdy má nárok na starobní (předčasný) i invalidní důchod. Vyplácí se mu však jen jeden z těchto dvou, ten, který je vyšší. \n\nVýše dávky invalidního důchod se skládá ze základní a procentní výměry invalidního důchodu. Výše základní výměry přitom činí 9 % z průměrné měsíční mzdy a je pro všechny stejná. V roce 2018 šlo o částku 2700 Kč. Výše procentního výměru závisí na počtu odpracovaných let, průměru hrubých výdělků za posuzované období a stupni invalidity (0,5 % výpočtového základu pro invaliditu I. stupně, 0,75 % výpočtového základu pro invaliditu II. stupně a 1,5 % výpočtového základu pro invaliditu III. stupně). K snadnému výpočtu invalidního důchodu vhodně poslouží černé online výpočtové kalkulačky.\n\nŘízení o přiznání dávky invalidního důchodu se zahajuje na základě písemné žádosti. Tyto žádosti sepisuje s občany okresní správa sociálního zabezpečení na předepsaných tiskopisech. Příslušnou je okresní správa sociálního zabezpečení dle místa trvalého pobytu občana nebo dle místa hlášeného pobytu v České republice, jde-li o cizince. V Praze je příslušná Pražská správa sociálního zabezpečení a v Brně pak Městská správa sociálního zabezpečení Brno. Za občany, kteří vzhledem ke svému zdravotnímu stavu nemohou sami podávat žádost, mohou s jejich souhlasem a na základě potvrzení lékaře o zdravotním stavu těchto občanů podat tuto žádost jejich rodinní příslušníci. U občana zbaveného způsobilosti k právním úkonům nebo jehož způsobilost k právním úkonům byla omezena podává žádost jeho zákonný zástupce.\n\nVýše bylo uvedeno, že žádost o přiznání dávky invalidního důchodu se podává u příslušné okresní správy sociálního zabezpečení (resp. Pražské správy sociálního zabezpečení či Městské správy sociálního zabezpečení Brno). Poté je však touto institucí žádost postoupena jinému orgánu sociálního zabezpečení, a to České správě sociálního zabezpečení, která o přiznání dávky rozhodne.\n\nČeská správa sociálního zabezpečení (resp. Pražská správa sociálního zabezpečení či Městská správa sociálního zabezpečení Brno) potom písemně občanovi doručí rozhodnutí o přiznání (či nepřiznání) dávky invalidního důchodu.\n\nPokud občan s tímto rozhodnutím nesouhlasí, může do 30 dnů ode dne oznámení rozhodnutí (tj. zpravidla doručení rozhodnutí občanovi) podat písemné námitky. Ty se podávají České správě sociálního zabezpečení (resp. Pražské správě sociálního zabezpečení či Městské správě sociálního zabezpečení Brno).\n\nPokud jde o \"příslušníky ozbrojených sborů\", jsou k posouzení invalidity a k rozhodování o dávce invalidního důchodu (příp. o písemných námitkách) příslušné orgány Ministerstva vnitra, Ministerstva obrany, příp. Ministerstva spravedlnosti.\n\nV Čechách existuje zvláštní typ invalidního důchodu, tzv. invalidity z mládí. Tato dávka se vztahuje na ty, kteří se stali invalidními ještě před dosažením plnoletost, 18. roku života, a nemohou být tedy dostatečně dlouho pojištění. Často to bývají osoby zdravotně postižené již od narození. Na tuto dávku tedy vyvstává nárok plnoletým osobám s trvalým pobytem na území České republiky, které však mají invaliditu III. stupně. \n\nStanovení invalidního důchodu pro mladé se skládá ze základní a procentní výměry invalidního důchodu, základní výměra pak byla stejně jako u klasického invalidního důchodu stanovena v roce 2018 částkou 2700 Kč, ale procentní výměra zde nemůže souviset s počtem odpracovaných let ani s průměrným hrubým výdělkem za posuzované období. Žádné odpracované léta nejsou, tj. ani průměrný hrubý výdělek. Zde invalidita z mládí vychází z průměrné mzdy. Výše procentní výměry důchodu tedy činí měsíčně 45 % ze všeobecného základního výměru za kalendářní rok, který o dva roky předchází rok přiznání důchodu. Tento všeobecný základní výměr je však předtím ještě vynásobený přepočítacím koeficientem pro jeho úpravu.\n\nDle důchodové statistiky České správy sociálního zabezpečení bylo za období červen 2012 vypláceno celkem 427.887 invalidních důchodů (pro všechny stupně invalidity). Z toho 49 % bylo invalidních důchodů pro invaliditu třetího stupně, 14 % pro invaliditu druhého stupně a 37 % pro invaliditu prvého stupně \n\n"}
{"id": "303664", "url": "https://cs.wikipedia.org/wiki?curid=303664", "title": "Angelo Acciaioli di Cassano", "text": "Angelo Acciaioli di Cassano\n\nAgnolo Acciaioli nebo také Acciaiuoli (také zvaný di Cassano; zemřel po roce 1467) byl florentský politik a velvyslanec, člen rodu Acciaioli.\n\nTitul Barone di Cassano zdědil po svém dědovi Donatovi, ale jeho léno v Neapolském království bylo zkonfiskováno roku 1467. Svou politickou kariéru začal v Neapoli, kde jej na rytíře pasovala královna Joanna II. roku 1415. Později přesídlil do rodového města, Florencie, kde také získal rytířský titul a pro které sloužil jako velvyslanec například v Benátkách, Lucce a Ferraře.\n\nRoku 1448 a 1454 byl zvolen gonfalonierem Florentské republiky, ale jeho kariéra skončila, když se spolu s Neronim, Pittim a Soderinem spikli proti Pieru de' Medici. Po odhalení plánu byl Acciaioli poslán na doživotí do exilu v Barlettě (1466).\n"}
{"id": "303667", "url": "https://cs.wikipedia.org/wiki?curid=303667", "title": "Horace Walpole", "text": "Horace Walpole\n\nHorace Walpole, 4. hrabě z Orfordu (24. září 1717 Londýn – 2. dubna 1797), známý jako Horace Walpole, byl politik, spisovatel, architekt a bratranec Lorda Nelsona. Psal čtivé dopisy, nabízející živý obraz intelektuálské aristokracie jeho doby.\n\nNarodil se v Londýně, jako nejmladší syn britského předsedy vlády Roberta Walpola a jeho manželky Catherine Walpole. Vzdělání získal na Eton College a King's College v Cambridge.\n\nPo absolvování univerzity se Walpole vydal na cesty s básníkem Thomasem Grayem, ale pohádali se a Walpole se v roce 1741 vrátil do Anglie a vstoupil do parlamentu. Nikdy neměl velké politické ambice, ale zůstal členem parlamentu po smrti svého otce v roce 1745.\n\nJeho přetrvávajícím architektonickým dílem je Strawberry Hill, dům, který postavil v Twickenhamu jihozápadně od Londýna, zde oživil gotický styl desetiletí před svými viktoriánskými následovníky.\n\nHorace Walpole je považován za zakladatele gotického románu; jeho prvním dílem na toto téma byl \"Otrantský zámek\".\n\nPoprvé použil pojem serendipita jako označení pro objevování věcí pomocí šťastné náhody a důvtipu, které nebyly původně hledány.\n\n"}
{"id": "303669", "url": "https://cs.wikipedia.org/wiki?curid=303669", "title": "Kobylecka Poljana", "text": "Kobylecka Poljana\n\nKobylecka Poljana ( ; ; česky a slovensky Kobylecká Polana / , rumunsky \"Poiana Cobilei\") je sídlo městského typu v okresu Rachov Zakarpatské oblasti na západní Ukrajině. Dřívější maďarský název byl \"Kabola Polyána.\" Dle údaje z roku 2016 zde žilo 3 481 obyvatel (v roce 2001 – 4000 obyvatel). Průměrná mzda zde dosahovala 250 USD.\n\nPrvní zmínka o vesnici se datuje k roku 1672, kdy se jmenovala maďarsky Kabola Polyána. V minulosti tato vesnice patřila k uherské župě Maramureš. Po rozpadu Rakouska-Uherska v roce 1918 až do roku 1938 byla součástí Československa. V roce 1944 byla vesnice s okolím připojena k Ukrajinské SSR.\n"}
{"id": "303670", "url": "https://cs.wikipedia.org/wiki?curid=303670", "title": "Suzanne Cory", "text": "Suzanne Cory\n\nSuzanne Cory (* 11. března 1942 Melbourne) je australská molekulární bioložka, jedna z předních osobností výzkumu rakoviny. Je profesorka na \"University of Melbourne\" a ředitelka \"Walter and Eliza Hall Institute of Medical Research\" v Parkville ve Victorii (od 1996).\n\nJe držitelkou vysokých vědeckých i společenských vyznamenání (mimo jiné \"L'Oréal-UNESCO Awards for Women in Science\" z roku 2001 a \"Royal Medal\" z roku 2002), jakož i členkou nejprestižnějších světových učených společností: Papežské akademie věd (nominována v roce 2004), Národní akademie věd Spojených států a Francouzské akademie věd.\n\n"}
{"id": "303672", "url": "https://cs.wikipedia.org/wiki?curid=303672", "title": "Vylok", "text": "Vylok\n\nVylok (, ,) je sídlo městského typu v okresu Vynohradiv Zakarpatské oblasti. Leží na řece Tise na hranici s Maďarskem, přibližně 17 kilometrů jihozápadně od města Vynohradiv a 21 kilometrů jihovýchodně od Berehova.\n\nV roce 2018 měla obec 3227 obyvatel, přitom ještě v roce 2001 měla 4100 obyvatel. Průměrná mzda se zde pohybuje v rozmezí 200-250 USD (4000 Kč).\n\nV minulosti Vylok patřil Rakousku-Uhersku, od jeho rozpadu po první světové válce v roce 1918 až do roku 1938 byl součástí Československa. V roce 1944 byl s celou oblastí připojen k Ukrajinské SSR, oficiálně až v roce 1946.\n"}
{"id": "303674", "url": "https://cs.wikipedia.org/wiki?curid=303674", "title": "Baťovo", "text": "Baťovo\n\nBaťovo ( , , ) je vesnice (oficiálně sídlo městského typu) v Berehovském rajónu Zakarpatské oblasti na západě Ukrajiny. V roce 2006 zde žilo 3000 obyvatel, přitom v roce 2001 zde žilo 3800 obyvatel a v roce 1992 ještě 4500 obyvatel. Průměrná mzda se pohybuje okolo 4000 Kč.\n\nV Baťovu je velká železniční stanice na hlavní železniční trati Lvov – Stryj – Čop s odbočkou na Berehovo a nákladní spojkou do Maďarska, jehož hranice leží jen 5 km jihozápadně. Vzhledem k blízkosti hranic mají všechny tyto tratě smíšený rozchod kolejí.\n\nV minulosti vesnice patřila Rakousku-Uhersku, od jeho rozpadu v roce 1918 až do října 1938 byla součástí Československa, v letech 1938 – 1944 anektována Maďarskem. V obci se nachází »Baťův dům« z období 1. republiky a řada dalších Tomášem Baťou sponzorovaných staveb z dvacátých a třicátých let dvacátého století. V roce 1944 Baťovo osvobodila Rudá armáda. V červnu 1945 byla Podkarpatská Rus Československem oficiálně předána Sovětskému svazu a stala se součástí Ukrajinské SSR. Roku 1946 se Baťovo přejmenovalo na \"Vuzlove\" (Вузлове, ), starý název byl navrácen v roce 1995.\n"}
{"id": "303678", "url": "https://cs.wikipedia.org/wiki?curid=303678", "title": "Výměna plynů", "text": "Výměna plynů\n\nVýměna plynů je v biologických vědách termín pro jevy, při nichž dochází k přesunu plynů (zejména kyslíku, oxidu uhličitého, vodní páry a podobně), a to obvykle mezi tělem a vnějším prostředím. Výměna plynů probíhá metodou difuze a řídí se Fickovým zákonem.\n\nU živočichů se zpravidla označuje tento proces jako dýchání (respirace). U většiny vyšších rostlin se výměna plynů odehrává především přes průduchy (stomatální výměna plynů), případně přes epidermis (kutikulární výměna plynů). \n"}
{"id": "303681", "url": "https://cs.wikipedia.org/wiki?curid=303681", "title": "Palác kultury a vědy", "text": "Palác kultury a vědy\n\nPalác kultury a vědy ( (zkratkou \"PKiN\"), do destalinizace – \"Palác Josefa Stalina\") je výškovou budovou ve Varšavě, vybudovanou v Śródmieście, v centrální části metropole. Jedná se o nejznámější a nejdochovanější památku socialistického realismu v zemi, palác je oficiálně známý jako „Dar národů Sovětského svazu“. Vybudován byl v poválečných letech jako součást rekonstrukce a přestavby metropole po ničivé válce. Otevřen byl roku 1955 a stal se nejvyšší budovou ve Varšavě.\n\nSoučástí paláce je několik muzeí – technické, mládeže, evoluce a kongresový sál. Na 30. patře (ve výšce 114 m) je pak umístěno vyhlídkové patro. Na střeše budovy stojí vysílač, který zajišťuje televizní a rádiový signál mnoha stanic po celé metropoli.\nPalác byl vybudován podle vzoru stalinských výškových budov v Moskvě, architekt Lev Rudněv ale nacházel inspiraci i jinde, například v Spasské věži v Kremlu. Kromě sovětských vlivů však chtěl také použít i styl polský a před návrhem budovy tedy navštívil mnohá významná města v zemi. Nakonec vzniklo pět projektů, z kterých Poláci vybrali jeden, a ten byl nakonec realizován. Na budování 231 m (42 pater) vysokého paláce pracovalo od 2. května 1952 do 22. července 1955 kolem tří a půl tisíc sovětských dělníků, 16 z nich na stavbě zahynulo.\n\nJeště před dokončením budovy a dva dny po smrti Stalina dne 7. března 1953 rozhodla Státní rada a Rada ministrů PRL o názvu stavby Palác kultury a vědy Josifa Stalina (polsky \"Pałac Kultury i Nauki imienia Józefa Stalina\"). Rovněž bylo rozhodnuto, že památník Stalina bude umístěn před samotný palác. Soutěž na památník byla sice vypsána, ale žádný z projektů nesplnil očekávání zadavatelů. \n\nZ vyhlídkového patra často páchali lidé skokem sebevraždu, první takový incident se objevil již roku 1956, musely být proto do výhledů nainstalovány bezpečnostní mříže.\n\nOd 2. února 2007 je celý objekt památkově chráněný, mnohé osobnosti společenského a kulturního života však proti tomuto kroku protestovaly, neboť považují palác spíše za symbol nesvobody z poválečných časů. V roce 2017 byla v Polsku otevřena diskuze o možném případném zbourání paláce. Zbourání stavby podpořil ministr obrany Bartosz Kownacki Považoval by jej za vhodný dárek pro výročí sta let nezávislosti Polska v roce 2018. Případnou demolici rovněž podpořil i ministr financí a rozvoje a pozdější premiér Mateusz Morawiecki nebo vicepremiér a ministr kultury Piotr Gliński, který uvedl, že proti zbourání „nic nemá, ovšem za podmínky, že odstraněnou stavbu rychle nahradí nějaký jiný rozumný objekt“. Některé hlasy v Polsku tomuto záměru oponovaly s tím, že bez ohledu na okolnosti vzniku je tato budova součástí polské historie a navíc přináší lidem užitek.\n\n"}
{"id": "303684", "url": "https://cs.wikipedia.org/wiki?curid=303684", "title": "Balduin III. Jeruzalémský", "text": "Balduin III. Jeruzalémský\n\nBalduin III. Jeruzalémský (1130 – 10. února 1162/1163) z rodu Château-Landon byl od roku 1143 až do své smrti králem křižáckého Jeruzalémského království.\n\nByl starším synem jeruzalémské princezny Melisendy a Fulka z Anjou, od roku 1131 vládců Jeruzalémského království, a vnukem krále Balduina II. Spoluvládcem své matky se stal po nešťastné otcově smrti roku 1143, jediným vládcem pak, navzdory Melisendiným snahám o zvrat, roku 1152. Balduin byl prý velmi pohledný, vzdělaný a uznávaný král Jeruzaléma a formální hlava křesťanských států v Levantě. Nebylo mu však dopřáno těšit se z příliš dlouhého života. Se svou zákonnou chotí, byzantskou princeznou Theodorou, potomka nezplodil, a tak na trůn po Balduinově brzké smrti usedl jeho mladší bratr Amaury, hrabě z Jaffy a Askalonu.\n\nBalduin patřil k druhé generaci Evropanů, usazených ve Svaté zemi po jejím dobytí první křížovou výpravou. Když jeho otec Fulko spadl při lovu z koně a zabil se, bylo Balduinovi třináct let. Království tak legitimě připadlo královně-vdově Melisendě, jako zákonné dceři krále Balduina II. Královna i za Fulkova života byla jeho spoluvládkyní a nyní byla regentkou království za svého nezletilého syna. Melisenda si za svého rádce a konetábla (vysoký úředník království a velitel vojska) vybrala francouzského šlechtice Manassèse de Hierges. Melisenda i Manassès pevně uchopili moc do svých rukou a odřízli tak korunního prince od moci.\n\nAvšak s ženou a nezletilým králem na trůně byla politická situace v křižácké Palestině napjatá. Další křižácké státy na severu byly více či méně formálně podřízeny Jeruzalému. Jejich vládci začali cítit příležitost na osamostatnění a začali stále více podrývat královskou autoritu a nebylo žádného jeruzalémského krále, který by na sever vyslal vojsko a neposlušné vazaly potrestal. V muslimském světě zatím nad městy Aleppo a Mosul vládl atabeg Zengí, který si dělal nároky na vládu i nad jižním Damašku. Podle Viléma z Tyru neměl král dobře zajištěnou obranu severních států, čehož v nestabilní situaci v Jeruzalémě Zengí náležitě využil. Roku 1144 dobyl hlavní město Edesského hrabství Edessu. Pád nejstaršího křižáckého státu v Levantě otřásl křesťanskou Evropou a stal se záminkou ke svolání druhé křížové výpravy.\n\nZatímco křížová výprava postupovala na východ, byl mezitím zavražděn Zengí a jeho dědictví si rozdělili jeho synové, z nichž mladší Núr ad-Dín, který vládl v Aleppu, se stejně jako jeho otec pokoušel získat kontrolu nad Damaškem a zakrátko se stal velkou hrozbou i pro křižácké státy. V reakci na tuto novou hrozbu uzavřel Damašek spojenectví s Jeruzalémem. Nicméně Damašský emír Mu'ín ad-Dín Unur rovněž uzavřel spojenectví s Núr ad-Dínem v Aleppu proti křižákům, protože křižáci uzavřeli spojenectví s jedním z Unurových neposlušných vazalů. Zvýšené napětí vedlo ke konfliktu mezi oběma mocenskými centry, Jeruzalémem a Damaškem. Balduin III. vytáhl i s vojskem proti muslimům, avšak v bitvě u Bosry byli křižáci odraženi a raději ustoupili zpět do Palestiny. Unur neměl zájem na úplném zničení jeruzalémského vojska, protože v křižácích stále viděl mocné potenciální spojence proti Núr-ad Dínově expanzi na jih, a staré příměří bylo mezi vládci obou státu obnoveno.\n\nRoku 1148 do Svaté země dorazila vojska druhé křížové výpravy, resp. to, co z ní zbylo. Německá část výpravy, vedená německým králem Konrádem III. byla prakticky vyhlazena a Francouzi pod velením Ludvíka VII. měli těžké ztráty, zejména mezi pěšími vojáky. Král Balduin III., který byl stále nezletilý, se s oběma evropskými vladaři setkal v Akkonu, aby s nimi zkoordinoval spolupráci. Konrád i Ludvík navrhovali vytáhnout na Damašek, což se jim, navzdory protestům několika místních šlechticů, zejména antiochijského knížete Raimonda z Poitiers, nakonec podařilo. Jeruzalémská armáda spolu s evropskými spojenci vytáhla proti Damašku, ale výprava skončila naprostou katastrofou. Damašek se ve chvílích ohrožení spojil s Núr ad-Dínem, který nad Damaškem převzal kontrolu a vyloučil tak možnost ještě nějakého spojenectví s křižáky proti němu.\n\nRoku 1149 evropští hosté odpluli domů a zanechali ještě oslabenější Jeruzalémské království svému osudu. Tentokrát se Núr ad-Dín chopil iniciativy a vytáhl na severní křižácké státy. V bitvě u Fons Murez porazil antiochijskou armádu v čele s knížetem Raimondem, který v bitvě padl. Balduin III. neprodleně vytáhl na sever a zachránil alespoň samotnou Antiochii od muslimů. Sám se pak v knížectví ujal regentství za padlého vládce. Raimondova vdovu Konstancii, která byla Balduinovou sestřenicí z matčiny strany a dědičkou Antiochie, se jeruzalémský král pokusil vdát za některého z mocných evropských nápadníků, avšak pro kněžnin odpor se tak roky nedařilo.\n\nV Edesském hrabství byla situace ještě horší. Zbytky křižácké vlády po dobytí Edessy padaly do rukou muslimů jedna po druhé. Balduin III. nebyl schopný pomoci ubránit poslední edesskou pevnost Turbessel, kterou po zajetí hraběte Joscelina II. jeho žena prodala byzantskému císaři Manuelovi I. roku 1150. Edesské hrabství tak definitivně zaniklo a zbyl z něj pouze titul v rukou hraběcího rodu, což byla větev rodu Courtenayovců, která nalezla azyl v Jeruzalémě.\n\nRoku 1152 byl Balduin III. a jeho matka přizváni ke sporu mezi Balduinovou tetou Hodiernou a jejím manželem, hrabětem Raimondem II. z Tripolisu. Když byl spor urovnán, byla Hodierna právě se svými příbuznými na cestě do Jeruzaléma, zatímco Raimond II. byl assassiny zavražděn. Na trůn dosedl syn Raimonda II. Raimond III., za něhož vládla jeho matka Hodierna. Teď, když byla Edessa ztracena a Antiochie a Tripolis byly bez vládců, mohl nad nimi jeruzalémský král znovu upevnit svou moc.\n\nRoku 1152 Balduin III. dosáhl věku, kdy se mohl samostatně ujmout vlády. Ačkoliv se předtím příliš nezapojoval do správy království, začal nyní požadovat pro sebe více autority a obvinil konetábla Manassèse z bránění v nástupnictví na trůn. Balduin III. také požadoval druhou korunovaci na jeruzalémském patriarchovi Fulkovi z Angoulême bez Melisendiných zásahů, to však patriarcha odmítl.\n\nMelisenda a Balduin nakonec souhlasili, že záležitost nechají projednat Královskou radu. Rada nakonec rozhodla rozdělit království na dva administrativní celky. Balduin měl získat severní oblasti Galileje s městy Tyros a Akkon. Melisendě mělo připadnout bohatší Judsko a Samařsko s městy Nábulus a Jeruzalém. Oporou Melisendě na jihu byl konetábl Manassès de Hierges a Balduinův mladší bratr Amaury, který držel hrabství z Jaffu. Ani Melisenda, ani Balduin nebyli s rozhodnutím rady spokojeni, protože Balduin chtěl vládnout celému království a nedělit se o jeho bohatství, ale aby zabránil občanské válce, souhlasil s tímto kompromisem.\n\nBalduin III. se však smířit se stavem věcí nemínil a na severu týdny připravoval invazi do Judeje, kterou skutečně nakonec podnikl. Oddíly věrné Manassèsovi byly u hradu Mirabel poraženy a konetábl byl nucen opustit Svatou zemi. Krátce na to velmi rychle padlo město Nábulus. Jeruzalém pak raději sám otevřel brány Balduinovi. Melisenda se svým mladším synem Amaurym nalezli útočiště v Davidově věži, odkud se s Balduinem III. pokoušeli vyjednávat prostřednictvím církve. Nakonec byl vyjednán mír. Melisenda dostala doživotním údělem město Nábulus a Balduin slavnostně přísahal, že příměří neporuší. Novým konetáblem byl jmenován Balduinův spojenec Homfroi II. z Toronu.\n\nRoku 1154 se Balduin III. a Melisenda usmířili. Balduin si velmi dobře uvědomoval, že jeho matka je schopná vládkyně. Proto nakonec „ustoupil“ a Melisendu pozval zpět ke dvoru, kde jí zajistil vliv na státní správu a jmenoval ji regentkou.\n\nBěhem občanské války byl Núr ad-Dín příliš zaměstnán uzurpováním Damašku po smrti Mu'ín ad-Dín Unura, než aby využil situace v rozvráceném Jeruzalémském království. S Damaškem pod svou kontrolou muslimský vládce sjednotil celou Sýrii pod jednu vládu. Jeruzalém, pokud chtěl rozšiřovat svůj vliv, musel stočit svou pozornost na jih – k úpadkem se zmítajícímu fátimovskému Egyptu. Egypt byl rozvrácen občanskými válkami v období nástupnictví mladých chalífů. V padesátých letech 12. století nechal Balduin III. vybudovat nové pevnosti v Gaze kvůli poslední egyptské enklávě v Palestině – Askalonu, ze které Egypťané čas od času útočili na křižácká území. Roku 1153 však jeruzalémský král pevnost Askalon dobyl, čímž celé území Palestiny získal pro křesťanskou nadvládu, v Egyptě tím však vyvolal ostrou protikřižáckou politiku. Askalon byl připojen k Jaffskému hrabství, které držel Balduinův bratr Amaury a hrabství se tak od té doby nazývalo \"Hrabství Jaffa a Askalon\". Roku 1152 pak ještě král odrazil invazi artukidských Turků do Palestiny.\n\nRoku 1156 byl Baduin III. nucen podepsat smlouvu s Núr ad-Dínem. O tři roky později již vedl vojenskou expedici do syrského vnitrozemí, kde oblehl pevnost Šajzar. Výprava však dopadla neslavně, neboť brzy vypukly spory mezi Thierrym, hrabětem flanderským a antiochijským knížetem Renaudem de Châtillon o to, komu z nich město připadne. Král tak sice musel dát rozkaz k ústupu od Šajzaru, byl však schopen dobýt Harim, který dříve náležel k Antiochijskému knížectví. Roku 1158 pak Balduin III. porazil v bitvě samotného Núr ad-Dína.\n\nJeruzalémské království se v padesátých letech, vzhledem k porážce druhé křížové výpravy, již nemohlo tolik spoléhat na pomoc z Evropy. Balduin III. se proto rozhodl směrovat svou politiku vstřícněji k Byzantské říši. V Konstantinopoli se jeho vstřícný přístup dočkal odezvy a císař Manuel I. dal Balduinovi na znamení spojenectví za ženu svou neteř Theodoru. Aliance byla výhodnější spíše pro Konstantinopolis, než Jeruzalém. Balduin byl donucen předat lenní svrchovanost nad Antiochijským knížectvím Byzanci poté, co kníže Renaud de Châtillon napadl a vydrancoval byzantský Kypr. Císař pak s armádou přišel do Sýrie Renauda potrestat a donutit ho ke slavnostní přísaze. Ve svatební dohodě bylo také, že pokud by Theodora ovdověla, dostala by údělem město Akkon. Ačkoliv byla Theodora ztělesněním byzantsko-jeruzalémského spojenectví a manželkou jeruzalémského krále, nikdy neměla, vyjma území Akkonu, žádný vliv a moc. Svatba proběhla v září roku 1158, Theodoře bylo třináct let, její ženich byl přitom o patnáct let starší.\n\nVztahy mezi oběma státy byly na výborné úrovni, což bylo potvrzeno schůzkou císaře Manuela a Balduina III. v Antiochii. Z obou panovníků se stali skuteční přátelé, což se projevilo i v tom, že si císař osvojil západní styl oblékání a přijal některé zvyky a zúčastnil se proti Balduinovi rytířského turnaje.\n\nRoku 1159 se Balduin III. stal znovu regentem v Antiochii, když byl kníže Renaud zajat Turky v bitvě a vězněn v Aleppu. To popudilo Manuela, který Antiochii pokládal za svou sféru zájmů a vazby knížectví na Konstantinopolis ještě posílil svou svatbou s antiochijskou princeznou Marií, Balduinovou sestřenicí. Balduin však císaři za novou manželku doporučoval jinou svou sestřenici, tripolskou princeznu Melisendu. U dvora v Tripolisu a Jeruzalémě, kde již počítali s tím, že si císař vybere jimi prosazovanou Melisendu, vyvolalo konečné Manuelovo rozhodnutí vzít si Marii z Antiochie, velké rozhořčení.\n\nKrátce po usmíření křižácké šlechty a Manuelova dvora za odmítnutou princeznu Melisendu Balduin III. v Bejrútu onemocněl a krátce na to zemřel. Šestnáctiletá královna Theodora se vrátila do Akkonu, který získala vdovským údělem. Protože jejich manželství bylo bezdětné, na jeruzalémský trůn byl jediný možný kandidát – Balduinův mladší bratr Amaury I.\n\n\n"}
{"id": "303685", "url": "https://cs.wikipedia.org/wiki?curid=303685", "title": "Heckler &amp; Koch MP5", "text": "Heckler &amp; Koch MP5\n\nHeckler & Koch MP5 (\"Maschinenpistole 5\") je samopal vyráběný německou společností Heckler & Koch. Vyvinut byl v 60. letech 20. století, poprvé byl uveden roku 1966 pod názvem HK54.\n\nZbraň je vybavená pevnou, sklopnou (model PDW) nebo vysouvací pažbou (typ SD6, A5, J). Je používána po celém světě ve vojenských a policejních úřadech; prakticky všemi speciálními jednotkami po celém světě. Jeho hlavní výhodou je jeho kompaktnost. Používá závěr uzamčený uzamykacími válečky, dosahuje vysoké přesnosti a spolehlivosti, ale použitý systém uzamknutí způsobuje vysokou výrobní náročnost a tím pádem i vysokou cenu zbraně. Zbraň používají české i slovenské speciální jednotky.\n\nNěmecká teroristická skupina RAF použila siluetu této zbraně ve svém logu.\n\nSamopal MP5 vznikl v roce 1960 ve společnosti Heckler & Koch GmbH, samopal nezapře příbuznost s útočnou puškou G3. Samopal byl na svou dobu revoluční střelbou z uzavřeného závěru a systému uzamčení válečky. Samopal používá náboje ráže 9 mm Luger, ale byla zkonstruována varianta MP5/10 používající výkonnější náboje ráže 10 mm Auto. Vzhledem ke svým parametrům byla zbraň zajímavá pro speciální jednotky.\n\nV současnosti lze říci, že zbraň se stala synonymem pro operace speciálních jednotek v budovách. Je používána speciálními jednotkami prakticky po celém světě. Výjimkou mohou být jednotky východních zemí používající zbraně vycházející konstrukčně například z AK-47 nebo také rakouské speciální jednotky EKO Kobra a Jagdkommando, které používají Steyr AUG, případě použití zbraně jako samopalu v pistolové ráži 9mm Luger, jako MP88.\n\nSamopal je v současnosti vyráběn mateřskou firmou Heckler & Koch v Obersdorfu. Dále je licenčně vyráběn švýcarskou\nzbrojovkou Brüger & Thomet, která také vyrábí pro tuto zbraň předpažbí opatřené montážními raily. Zbraně mohly být doposud vybaveny pouze předpažbím s integrovanou svítilnou. Samopal ve variantě MP5K (\"kurz\" – krátký), byl pro potřeby ochrany VIP taktéž zabudován do „střílejícího diplomatického kufříku“. Nevýhodou samopalu je jeho vysoká cena.\n\nV současné době verze MP5A5 nahrazuje ve výstroji pořádkové policie bezpečnostního aparátu Policie České republiky zastaralé útočné pušky Sa vz. 58. PČR má k dispozici MP5A5 v kombinaci se svítilnou a kolimátorem, střelbou dávkami, jednotlivě a třírannou střelbou (samopaly novější výroby pak dvojrannou), vždy v ráži Luger 9mm, tedy stejná ráže, jako služební zbraně PČR ČZ 75 D compact.\n\nSamopal střílí z uzavřeného závěru, používající systém uzamčení válečky. Zde je nevýhodou případná citlivost na druhy použité munice. Napínací páka je umístěna na levé straně zbraně nad předpažbím. Selektor režimu střelby je umístěn v dosahu palce střílející ruky. Zbraň je zásobována ze zásobníku mírně prohnutého tvaru (ve variantě na 10 mm náboje rovného) s kapacitou 15 nebo 30 nábojů. Uvolnění zásobníku probíhá stisknutím páčky umístěné mezi lučíkem a zásobníkovou šachtou směrem k zásobníkové šachtě a vyjmutí zásobníku. Zbraň není vybavena střeleckou pohotovostí. Selektor režimu střelby umožňuje dle variant zbraně volbu režimů:\n\n\nZbraň má podobné vlastnosti jako pozdější samopal UMP.\n\n\n\n"}
{"id": "303687", "url": "https://cs.wikipedia.org/wiki?curid=303687", "title": "Arnika (jeskyně)", "text": "Arnika (jeskyně)\n\nJeskyně Arnika je veřejnosti nepřístupná jeskyně, která se nachází v Českém krasu, přibližně 1 km východně od Svatého Jana pod Skalou. Jeskyně byla objevena po vydatných deštích v létě roku 1995, v jeskyni dodnes pokračuje intenzivní výzkum.\n\nJeskyně se nachází v krasovém údolí Propadlé vody, kde bylo její ústí objeveno během prudkého a vytrvalého deště z 1. na 2. června 1995, při kterém byla rokle dočasně zalita povrchovou vodou. Předtím neznámá podzemní prostora na sebe upozornila mizením vody do podzemí.\n\nV současnosti bylo během prolongačních prací objeveno asi 155 metrů chodeb, zatím bez krasové výzdoby. Nejnižší známé části jeskyně jsou 36 metrů pod povrchem.\n\nJeskyně Arnika je spojena s krasovým pramenem Ivanka vyvěrajícím ve Svatém Janu pod Skalou, při experimentu provedenému bezprostředně po objevení jeskyně se voda označená kuchyňskou solí v prameni objevila po 20 hodinách.\n\n"}
{"id": "303691", "url": "https://cs.wikipedia.org/wiki?curid=303691", "title": "Starobní důchod", "text": "Starobní důchod\n\nStarobní důchod vyplácený z důchodového pojištění je druh důchodové dávky v rámci důchodového systému, na kterou má nárok dle zákona o důchodovém pojištění (z.č. 155/1995 Sb.) každý, kdo splnil podmínku minimální doby pojištění a dosáhl důchodového věku.\n\nRoku 1889 zavedl Otto von Bismarck důchodový systém sociálního pojištění.\n\nStarobní důchod se ale ve většině zemí začal zavádět až ve 20. století. Československo zavedlo systém v roce 1924. Věk odchodu do důchodu byl stanoven na 65 let, přestože byla střední délka života menší.\n\nV roce 1948 bylo možno odejít do důchodu již v 60. roce věku, pokud bylo placeno pojištění 20 let. V roce 1988 činil starobní důchod průměrně 61 % z čisté mzdy. V roce 1996 klesla sazba důchodového pojištění na 26 % (důchodový účet měl pak záporné saldo). Když se v roce 2004 zvýšila na 28 %, důchodový systém se dostal ze ztrát. Stanovení maximálního vyměřovacího základu v roce 2009 přispělo k opětovnému schodku důchodového systému. Od roku 2010 rostl věk odchodu do důchodu (a potřebná délka pojištění na 30 let) zpět na 65 let (v plánu pro rok 2030). V roce 2011 činil důchod 55 % čisté mzdy (téměř 10 % HDP, což je pod průměrem EU). Starobní důchod se valorizuje (navyšuje) podle mezd, inflace a jiných parametrů, takže se ekonomicky situace důchodců nezhoršuje. V roce 2014 bylo v ČR zavedeno individuální konto pojištěnce (IKP).\n\n\n"}
{"id": "303697", "url": "https://cs.wikipedia.org/wiki?curid=303697", "title": "Šuša", "text": "Šuša\n\nŠuša ( , \"Šuši\", ) je město v Ázerbájdžánu, v oblasti Náhorní Karabach na Kavkaze.\n\nV současné době je město pod kontrolou mezinárodně neuznané Náhorno-karabašské republiky. Žije zde asi 3 000 Arménů, všichni Ázerbájdžánci byli násilně vysídleni. Ve městě se nachází katedrála Krista Spasitele.\n\n\"Şuşa\" je také rajón stejného jména v Ázerbájdžánu, avšak de facto neexistuje, protože celé území je pod kontrolou NKR.\n\n"}
{"id": "303699", "url": "https://cs.wikipedia.org/wiki?curid=303699", "title": "Hilgerové", "text": "Hilgerové\n\nHilgerové byl saský zvonařský rod, působící ve Freibergu od poloviny 15. století. Od poloviny 16. století začínají vyrábět své zvony také pro České země, velké množství jejich zvonů se nachází nebo je doloženo v severních Čechách. Jeden člen rodu, Martin Hilger ml., měl nějaký čas dílnu v Praze. Poslední zvony do Českých zemí dodávali kolem roku 1660. \n\nJméno se vyskytuje také v podobách \"Hillger\" nebo \"Hilliger\".\n\nNesmí se zaměňovat se zvonařským rodem Hillerů (působícím v Brně zhruba od roku 1830 do roku 1937), rodem Hilzerů (Vídeňské Nové Město na konci 19. století) a zvonařem Zachariášem Milnerem (Brno, Olomouc kolem roku 1600), jejichž zvony se rovněž v Čechách vyskytují. \n\n\n\n"}
{"id": "303703", "url": "https://cs.wikipedia.org/wiki?curid=303703", "title": "San José", "text": "San José\n\nSan José je jedno z nejčetnějších zeměpisných jmen. Je to pojmenování svatého Josefa ve španělštině. \n\nDvě zřejmě nejznámější města tohoto jména jsou:\n\nDalší města, oblasti a území s tímto názvem, jsou například:\n\n\n"}
{"id": "303704", "url": "https://cs.wikipedia.org/wiki?curid=303704", "title": "Vera Rubin", "text": "Vera Rubin\n\nProfesorka Vera Cooper Rubin (23. července 1928, Filadelfie, Pensylvánie, USA - 25. prosince 2016) byla americká astronomka, zabývající se problematikou rychlosti rotace Galaxie. Její objev tzv. „ploché rotační křivky“ je dodnes považován za nejpřímější a nejprůkaznější důkaz temné hmoty.\n\nPracovala jako výzkumná pracovnice \"Carnegie Institution for Science\". Byla držitelkou mnoha prestižních vědeckých ocenění, včetně \"Zlaté medaile Královské astronomické společnosti\" (1996, teprve druhá ženská držitelka v historii) a členkou nejprestižnějších učených společností, jako jsou Papežská akademie věd (nominována v roce 1996) či Národní akademie věd Spojených států amerických. Často byla zmiňována jako kandidát na získání Nobelovy ceny.\n\nVera Rubin se narodila jako mladší dcera Philipa Coopera, elektroinženýra pracujícího ve společnosti Bell Telephone, a Rose Cooperové pracující krátce tamtéž. Když bylo Vere 10 let odstěhovala se s rodiči do Washingtonu. \n\nMěla 4 děti, všechny získaly titul Ph.D. v oblasti přírodních věd. Svým příkladem tak bortila představy o tom, že si žena musí vybrat buď kariéru na špičkové úrovni, nebo rodinu.\n\nJe po ní pojmenován asteroid 5726 Rubin.\n\n"}
{"id": "303708", "url": "https://cs.wikipedia.org/wiki?curid=303708", "title": "Jevlach", "text": "Jevlach\n\nJevlach (, ) je město v Ázerbájdžánu, ležící na řece Kura.\n\nJevlach je důležitý regionální železniční uzel, leží 265 km od hlavního města Baku na západě země.\n\nŽije zde asi 55 000 obyvatel\n\nJevlach je také rajón stejného jména.\n"}
{"id": "303713", "url": "https://cs.wikipedia.org/wiki?curid=303713", "title": "Magdaléna Francouzská", "text": "Magdaléna Francouzská\n\n\"Pro další ženy stejného jména viz Magdaléna z Valois (rozcestník).\"\n\nMagdaléna Francouzská známá také jako Magdaléna z Valois (1. prosince 1443 Tours – 21. ledna 1495 Pamplona) byla kněžna z Viany a navarrská regentka.\n\nNarodila se jako dcera krále Karla VII. Vítězného a jeho manželky Marie z Anjou a vyrůstala na královském dvoře během bojů stoleté války, kdy se konečné vítězství přiklánělo na stranu Francie. Jelikož české země prožívaly v té době nejtěžší fázi husitského období, vztahy mezi nimi a Francií postupně ochably. Šestnáctiletý český a uherský král a arcivévoda Ladislav Pohrobek se rozhodl toto přátelství obnovit. Vyslal na francouzský dvůr poselstvo vedené šlechticem Zdeňkem ze Šternberka, aby dohodlo sňatek. Pro mladého krále byla vybrána třináctiletá Magdaléna. Když se však princezna chystala během listopadu roku 1457 na cestu, přišla zpráva o Ladislavově smrti. Sňatek již princezně samotné mnoho nepřinesl, jelikož se moci chopila česká a uherská domácí šlechta a veškerá spolupráce s ní byla nemyslitelná. Až o půl století později dosedla na oba trůny francouzská princezna, mimochodem neteř královny Magdalény.\n\nMagdaléna po této události zůstala na francouzském královském dvoře ještě čtyři roky. 7. března 1461 ji otec provdal za význačného příslušníka francouzské šlechty, hraběte a vianského prince Gastona z Foix, syna navarrské královny Eleonory. Roku 1470 ovdověla a o devět let později se po smrti tchyně stala regentkou za nedospělého syna Františka a po jeho nečekané smrti i za Kateřinu. Během tohoto období byla nucena hájit právo na trůn před svým švagrem Janem z Foix. Zemřela roku 1495 a byla pohřbena v katedrále v Pamploně.\n\n"}
{"id": "303715", "url": "https://cs.wikipedia.org/wiki?curid=303715", "title": "Aukana", "text": "Aukana\n\nAukana je název památkové oblasti na Srí Lance, kde se nachází pozůstatky buddhistického chrámu se sochou Buddhy, která je největší sochou na Srí Lance vůbec. Oblast leží v provincii Anuradhápura.\n\nSocha Buddhy je vysoká 13 metrů a je vytesána do skalního masivu. Buddha je zahalen v mnišském rouchu s dosud dobře rozeznatelnými detaily. Jeho pravé rameno je odhalené a ruka jakoby kyne na pozdrav, zatímco levá, zahalená ruka se jemně dotýká ramene. Buddha stojí na kamenném podstavci a hned za ním se nachází pozůstatky chrámových zdí.\n\nPočátky sochy sahají do 5. století do doby vlády krále Dathuseny.\n\n"}
{"id": "303725", "url": "https://cs.wikipedia.org/wiki?curid=303725", "title": "Pražské schody", "text": "Pražské schody\n\nPražské schody jsou mezinárodní cyklistický závod horských kol s tradicí od roku 1994. Exhibice se koná každoročně v průběhu června. Trasa závodu je světovým unikátem, 1250 m dlouhý okruh vede uličkami Malé Strany a Hradčan, divácky nejatraktivnější je sjezd 190 Zámeckých schodů v každém okruhu. Závod se jezdí na hodinu + 1 kolo, za tu dobu závodníci zvládnou 12 – 15 okruhů. V průběhu let se na startu představily mnohé legendy českého i světového MTB – mimo jiné například Daniele Pontoni, Beat Wabel, Albert Iten, Henrik Djernis, Mike Kluge, Thomas Frischknecht, Julien Absalon, Jose Hermida, Fredrik Kessiakoff nebo Christopher Sausser. Doslova dějinnou postavou závodu je pak olympijský vítěz, několikanásobný mistr světa a vítěz světového poháru, Francouz Miguel Martinez, který v závodě startoval zatím jedenáctkrát.\n\n"}
{"id": "303733", "url": "https://cs.wikipedia.org/wiki?curid=303733", "title": "Gynandrie", "text": "Gynandrie\n\nGynandrie je výskyt mužských druhotných pohlavních znaků u žen. Setkáme se zde s pojmem pseudohermafroditismus, kdy se nejedná o pravý hermafroditismus, ale žena postižená tímto onemocněním vykazuje vnější znaky typické pro muže.\n\nJednou z příčin může být genetická porucha, při níž dochází k nadměrné produkci androgenů. \n\nDalší příčinou je užívání steroidů. U vrcholových sportovkyň používajících doping pro zvýšení výkonnosti, se jako vedlejší účinky projevují fyziologické změny těla: nadměrné ochlupení, nárůst svalové hmoty, hlubší hlas, porušení menstruačního cyklu, větší množství erytrocytů v krvi apod.\n\nK tomu jevu také dochází v období menopauzy, kdy samovolně dochází k úbytku ženských a nárůstu mužských hormonů.\n\nDalší možností je změna pohlaví transsexuálů. Podávání hormonů předchází operaci změny pohlaví jedince a zajišťuje tak vnější přeměnu vzhledu.\n\nPodobné onemocnění jako gynandrie je androgynie, které se vyskytuje u mužů.\n"}
{"id": "303739", "url": "https://cs.wikipedia.org/wiki?curid=303739", "title": "Rod Ii", "text": "Rod Ii\n\nJméno klanu Ii (japonsky: 井伊氏 [Ii-ši]) pochází z desátého století, kdy jeden člen rodiny Fudžiwara, žijící v oblasti dnešní prefektury Šizuoka, přijal jméno podle vesnice Iinoja (井伊谷, do r. 2005 v okrese Inasa (引佐郡), nyní součástí města Hamamacu (浜松)), kde přebývala odnož rodiny.\nO počátcích rodu Ii existuje jen málo informací, až do poloviny 16. století, kdy byly nejvlivnějším rodem v této oblasti Imagawové a rod Ii byl jejich vazalem. \n\nProslulý generál Jošimoto Imagawa (今川 義元, 1519-1560) vládl provinciím Mikawa, Suruga a Tótómi na tichomořském pobřeží. Jošimoto byl velmi hrdý a ctižádostivý muž a poloha jeho území podél cesty Tókaidó, Cesty východního pobřeží, mu poskytovala značnou výhodu v oblasti komunikace, takže se začal považovat za daimjóa, který by mohl sjednotit Japonsko. V roce 1560 se tedy připravil k útoku na Kjóto, aby podrobil šóguna Ašikagu své vůli. \nS Jošimotem Imagawou tuto výpravu podnikl i tehdejší vůdce rodu Ii - Naohira Ii (井伊直平). Jejich prvním cílem byla provincie Owari, které vládl Oda Nobunaga, jehož armádu převyšovala ta Jošimotova dvanáctkrát. Ze začátku šlo vše dobře a Imagawa vítězil, ale pak propadl samolibosti a udělal přestávku pro tradiční předvádění hlav, v malé zalesněné rokli Okezam. Mladý Oda nelenil a kryt bouřkou na Jošimota zaútočil. Než si nepřítel uvědomil co se děje, ležela jeho hlava odseknutá od těla, hned vedle hlavy Ii Naohiry. \nBitva v Okehazaně zhatila všechny Imagawovy ambice. Jošimota vystřídal jeho syn Udžizane Imagawa (今川 氏真), který se zoufale snažil udržet klanové území, protože jej dřívější spojenci začali opouštět. Když k němu dolehly zvěsti, že i rodina Ii má v plánu je opustit, následovala čistka rodu Ii. \nNaomicu Ii (井伊 直満) a Naojoši Ii, synové Naohiry, byly zavražděni na cestě, když jeli Udžizanemu podat vysvětlení. Naohirovi vnuci, Naomori (井伊 直盛) a Naočika (井伊 直親), byli rovněž zabiti. Přežil jediný Ii Naomasa (1561- 1602, 井伊 直政), syn Naočiky. \n\nNa počátku sedmdesátých let 16. století ztratili Imagawové v důsledku opakovaných útoků veškerá území. Naomasa se tedy rozhodl opustit svůj úkryt v buddhistickém chrámu a pod záštitou silného daimjóa Tokugawy Ijeasua, spojence dobyvatele Ody Nobunagy, který de facto zapříčinil předcházející čistku rodu Ii. Po bitvě u Toriibaty, kde Naomasa napomohl rozdrcení Takedy Kacujoriho, získal kromě půdy pro pěstování rýže i velkou část bývalých Takedových vazalů, které začlenil do své armády. Mimo jiné i oddíly Jamagaty Masakageho, veterána takedovské armády a mladšího bratra Obua Toramasy, který své samuraje oblékl do rudé zbroje. Naomasa tento postup zopakoval, jen místo hnědého či černého laku použil jasně červený. Zrodily se Rudí ďáblové. Naomasa s nimi dosáhl mnoha úspěchů, především v bitvě u Sekigahary. Naomasa zemřel v roce 1602.\n\nPo Naomasově smrti nastaly v rodině takové rozkoly, že je téměř zázrak že rodina přežila. Naomasa zplodil dva syny- legitimního Naokacua a Naotaku, narozeného konkubíně. Naotaka měl výrazně lepší vlohy než jeho bratr a Naomasa se tedy snažil postarat o to, aby se stal dědicem on. Když ale Naomasa zemřel, smlouva byla zničena a vlády se ujal nezpůsobilý Naokacu. Bylo jen štěstí, že jedinou starostí rodiny bylo v této době budování hradu Hikone. Naotaka se moudře vyhnul konfrontaci a pokračoval v úsilí stát se neocenitelným v očích Ijeasua a jeho syna Hidetaky. Když v roce 1614 znovu vypukla válka, chtěl Hidetaka, nynější šógun, vidět v čele neocenitelných Rudých ďáblů právě Naotaku, takže když začalo obléhání Ósaky, nastoupil Naotaka do čela rodiny.\n\nJedna z prvních akcí kterých se Rudí ďáblové v Ósace zúčastnily se odehrála během zimního tažení 1614-1615. Zaútočili na mohutný komplex obraných valů známých podle svého velitele jako Sanada-maru- Sanadův barbikán. Iiho vojsko bylo během bojů těžce zmasakrováno, ale nevzdalo se. Zda kvůli samurajské tvrdošíjnosti či potížím s komunikací není jasné. Ti kdo byly v týlu věděli, že pokud nemají být Iiho vojska zcela zničena, musí se stáhnout. Velitel Miura vyřešil problém velmi prostě- zavelel svým mužům pálit do zadních řad Rudých ďáblů, kteří zareagovali dle očekávání a vrhly se do bezpečí. \nDalší boje přišly zanedlouho a letní tažení na Ósaku v roce 1615 mělo být poslední účastí Rudých ďáblů v bitvě. Jejich nejslavnější epizodou byla bitva u Wakae. Šlo o řady střetnutí v určité vzdálenosti od Ósackého hradu, před hlavním útokem na pevnost. Vesnice Wakae a Jao, které jsou nyní okrajovými čtvrtěmi Ósaky byly tehdy vesničkami mezi rýžovými poli. \nJao bylo prvním střetem kde rodina Todo na straně Tokugawů dopadla velmi špatně, ale na jejich levém křídle se Rudí ďáblové brzy střetli s jedním z nejzkušenějších Ósackých velitelů- Kimurou Šigenarim. Po úvodní salvě z arkebuz vyrazili oddíly rodiny Ii pod vedením Naotaky do útoku. Kimurovy samurajové byly brzy na spěšném ústupu. Kimura byl zabit a jeho hlava odseknuta jako trofej Ijeasuovi. Ijeasu poukázal na to, že Kimura před tím zapálil ve své přilbě kadidlo, aby ze své hlavy učinil atraktivnější trofej, a přikázal tento postup i svým mužům. \nObléhání Ósaky skončilo obrovskou bitvou u Tennodži, která se odehrála na polích jižně od pevnosti a v níž hrál Naotaka hlavní roli v boji po boku zbytků rodiny Todo, proti zbývajícím Kimurovým. Nepříjemný okamžik nastal po výbuchu miny se zpožděnou explozí pod oddíly Todů. \nKdyž se vojsko vzchopilo a Ósacký hrad vypadal že padne, pověřil Tokugava Ijeasu Iiho Naotaku úkolem pečlivě hlídat Tojotomiho Hidejoriho a jeho rodinu a zajistit hrad samotný. Ii bral tento rozkaz jako výzvu k palbě na hrad každým kouskem artilerie, takže hlavní věž se brzy ocitla v plamenech. Pádem hradu v Ósace a smrtí Tojotomiho Hidejoriho se vytratila veškerá podstatná opozice proti Tokugawům a Ii Naotaka tak mohl společně se svým spřízněným daimjóem vkročit do následujících dvou století míru.\n\nPo celé období Edo zůstával rod Ii věrný Tokugawům a poslední z rodu - Ii Naosuke zaplatil svou loajalitu životem. Stalo se tak v důsledku jeho politické angažovanosti v zájmu šógunátu, kterému byl neochvějně loajální. Ii Naosuke se úzce zapojoval do vyjednávání mezi zeměmi jako bylo USA, a trval na svém přesvědčení že by se Japonsko mělo otevřít světu. To však nebylo po chuti rivalům šógunátu kteří chtěli vypudit západní barbary, k čemuž neváhali využít svých mečů. Jednoho zasněženého zimního rána byl tedy Ii Naosuke v Edu vytažen ze svých nosítek a rozsekán skupinou protišógunátních fanatiků. \nFiktivní průběh tohoto incidentu popisuje film Samuraj od Kihači Okamota.\n"}
{"id": "303742", "url": "https://cs.wikipedia.org/wiki?curid=303742", "title": "Bulva", "text": "Bulva\n\nBulva je ztloustlý kořen přecházející v ztloustlou dolní část stonku. Tím se liší od kořenové hlízy, která je jen ztlustlým kořenem. Zelenina, která se pěstuje pro bulvu, se nazývá bulevnina. Mezi bulevniny patří například celer, cukrovka nebo krmná řepa. \n"}
{"id": "303757", "url": "https://cs.wikipedia.org/wiki?curid=303757", "title": "Pastinák setý", "text": "Pastinák setý\n\nPastinák setý (\"Pastinaca sativa\"), lidově „pastiňák“, spadá do čeledi miříkovité (\"Apiaceae\"), někdy také označované okoličnaté.\nPastinák je vytrvalá bylina, která může dosahovat výšky 30–100 cm. Rostlina kvete žlutými až žlutozelenými květy ve druhém roce života, přičemž doba květu zahrnuje dobu letních prázdnin, tedy červenec a srpen, případně i počátek září. Rostlinku můžeme nalézt v teplejších oblastech, kde je schopna získat alespoň trošku slunečního záření. Co se jejího původu týče, pochází z Kavkazu, Blízkého východu a Střední Asie, postupně však zdomácněla v Evropě a byla loděmi převezena a následně pěstována i v Americe a Austrálii.\nKořeny pastináku jsou mnohdy připodobňovány ke známější kořenové zelenině – mrkvi. Kořen pastináku lze ale od mrkve velice snadno rozlišit, má totiž mnohem výraznější chuť a bledší zabarvení.\n\nPastinák pochází z Eurasie, konkrétně v oblasti Středomoří, kde tvořil společně s mrkví součást jídelníčku již odpradávna. V řeckých i římských historických zdrojích jsou sice zmínky o užívání pastináku, dle archeologů však není doložitelné, zda lidé tehdy opravdu pastinák používali, jelikož tento měl tehdy prakticky stejnou barvu jako mrkev, jež byla v dávných dobách bílá či fialová, ne červená či oranžová, jak ji známe dnes. I velikost pastináku se lišila, původně byl kořen pastináku velký asi jako dnes známé baby karotky, byl tedy dlouhý pouze několik centimetrů.\n\nVe Spojených státech je divoký pastinák považován za invazivní druh škodlivého plevelu.\n\nSvými léčivými účinky je známý kořen a plody pastináku, obvykle se podává jako nálev tvořen 2–3 lžičkami na 250 ml, přičemž běžné je vypít 2–3 šálky tohoto nápoje denně. Podobně jako třeba káva či čaj působí močopudně a má uklidňující účinky, stejně jako např. meduňka. Užívání také zlepšuje chuť k jídlu a pomáhá při čištění močového měchýře od močových kamenů či písku.\nU velmi citlivých jedinců však může jeho užívání vyvolat alergickou reakci ve formě podráždění kůže po styku se slunečním zářením, odb. fotodermatóza.\n\nKromě léčivých účinků je prokázáno, že rostlina byla od dávných dob užívána k přímé spotřebě, tedy k jídlu. Nejhodnotnější jsou v tomto směru kořeny pastináku, které mají chuť podobnou sladší petrželi. Je možné konzumovat pastinák syrový či vařený v salátech či polévkách, stejně jako jinou kořenovou zeleninu. Plody mohou být použity dokonce jako kořenící přísada do polévek či omáček.\n\nMimo jiné se také traduje, že užití kořene pastináku spolu s mlékem příznivě působí na léčbu dnes už nepříliš rozšířených souchotin.\n\nŘímané věřili, že kořeny pastináku jsou afrodiziakem.\n\nPastinák je bohatší na vitamíny a minerály než jeho blízce příbuzná mrkev. Obsahuje velké množství draslíku (600 mg na 100 g). Je cenným zdrojem vlákniny. Co se energetické hodnoty týče, 100 g pastináku má přibližně 55 kilokalorií, což je asi 230 kilojoulů.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrovém pastináku.\n\nSběr holýma rukama může u citlivých jedinců vyvolat podráždění kůže.\n\nPři sběru divoce rostoucího pastináku je nutné rozlišovat jej od bolehlavu plamatého (\"Conium maculatum\"), jehož veškeré části jsou smrtelně jedovaté. Bolehlav plamatý byl také ve starověku užíván jako jed. Nejlépe lze rozeznat tyto dvě rostliny důkladným prohlédnutím jejich stonku. Pokud je hladký, bez chloupků a jsou na něm nafialovělé pruhy či tečky, jedná se o bolehlav. Mimo to se od pastináku bolehlav liší i květy a listy.\n\nKořen se sbírá až poté, co rostlina odkvete, omyje se a suší se ve stinném prostředí.\n\nPlody se sbírají po dozrátí a suší se ve stinném prostředí stejně jako kořen.\n\nPastinák je nenáročnou plodinou. Pro jeho růst je nejvhodnější stanoviště na slunci či v polostínu, co se půdy týče, měla by být písčitá, vlhká a dobře hnojená. Vzhledem k tomu, že rostlina poměrně dlouho klíčí (někdy až 1 měsíc), je dobré učinit výsev velice brzy na jaře, nejvhodnějším měsícem je březen. Jednotlivé rostlinky by měly být přibližně 35 cm od sebe a semínka by měla být 2–3 cm hluboko v zemi. Kořeny se sklízí v době podzimu, kdy se vyjmou ze země a přezimují ve vlhčím písku či v pařeništi. V krajním případě je možné provést sklizeň až na jaře, je ale důležité provést ji dříve, než se rostlina probere ze zimního spánku, tedy než začnou vyrůstat pupeny.\n\n"}
{"id": "303767", "url": "https://cs.wikipedia.org/wiki?curid=303767", "title": "Joachim Cochlovius", "text": "Joachim Cochlovius\n\nDr. Joachim Cochlovius (* 29. srpna 1943 v Teplicích) je německý luterský evangelikální teolog a spisovatel.\n\nCochlovius působí jako pastor Hanoverské zemské evangelicko-luterské církve. Ve své pastorační i publikační činnosti se zaměřuje na manželské poradenství. Byl iniciátorem provolání \"„Pastýřská pomoc namísto církevního uznání stejnopohlavního partnerství“\" (2003).\n\n"}
{"id": "303777", "url": "https://cs.wikipedia.org/wiki?curid=303777", "title": "2. česká hokejová liga 1995/1996", "text": "2. česká hokejová liga 1995/1996\n\n2. česká hokejová liga v sezóně 1995/1996 byla 3. ročníkem samostatné třetí nejvyšší české soutěže v ledním hokeji.\n\n\nTýmy byly rozděleny do dvou skupin po 16 týmech, kde hrály systémem doma-venku. Poslední dva celky obou skupin přímo sestupovaly do krajských přeborů. První dva celky z každé skupiny postupovaly do baráže o 1. ligu.\n\nZ disciplinárních důvodů byly potrestáni Benešov a Neratovice odebráním 2 bodů. HC Chemopetrol\nLitvínov „B“ hrál domácí utkání v Teplicích.\n\nZ disciplinárních důvodů byli potrestáni Kolín, Krnov a Břeclav odebráním 2 bodů.\n\n"}
{"id": "303778", "url": "https://cs.wikipedia.org/wiki?curid=303778", "title": "Claude-Adrien Helvétius", "text": "Claude-Adrien Helvétius\n\nClaude-Adrien Helvétius (vlastním jménem Claude Adrien Schweitzer; 1715–1771) byl francouzský osvícenský filozof, spolupracovník encyklopedistů a představitel materialismu 18. století.\n\nNarodil se jako jediné dítě v zámožné rodině dvorního lékaře francouzské královny Marie Leszczyńské; jeho otec byl i autorem několika lékařských spisů. V dětství byl chlapec v péči guvernantek a domácích učitelů, později navštěvoval jezuitskou kolej. Jeho vrstevník o něm napsal, že býval první nejen ve vědách, ale i v tanci a šermu. Již v koleji se Helvetius seznámil s knihou Johna Locka \"Esej o lidském rozumu\" (\"An Essay Concerning Human Understanding,\" 1690) a ta způsobila revoluci v jeho názorech. Ve studiích pak pokračoval na univerzitě, kde studoval právo.\n\nOtec pro něho zvolil dráhu daňového úředníka a Claude-Adrien odešel ke svému strýci do Caen, aby se naučil této profesi. Jeden z jeho životopisců píše, že už zde se horlivě zabýval filozofií, ještě více však ženami. Své první literární pokusy zaslal k posouzení Voltairovi, jenž byl přítelem jeho otce. Voltaire oceňoval mladíkův talent a povzbuzoval ho k další literární práci. Když bylo Helvetiovi 23 let (1738), obstarali mu rodiče díky královnině přízni místo „generálního nájemce\" (fermier général), jehož úkolem bylo kontrolovat výběr daní. Šlo o nesmírně výnosný úřad a Helvétius se stal velmi bohatým člověkem.\n\nV roce 1749 si koupil hodnost správce domu (maître d'hôtel) královny. Závazky plynoucí z této hodnosti byly mizivé, ale Helvetius měl otevřenou cestu ke královskému dvoru. Protože jako generální nájemce daní již nashromáždil velký majetek, vzdal se roku 1751 tohoto úřadu, oženil se (manželka Anne-Catherine de Ligniville, známá jako Madame Helvétius [1722–1800]) a začal trávit většinu času na svém venkovském panství. V Paříži si však dále udržoval jeden z předních salonů, kde se scházeli významní intelektuálové. Byl přítelem ecyklopedistů a mecenášem několika literátů. I sám Helvetius bývá někdy nazýván encyklopedistou, ačkoliv není jisté, zda do Encyklopedie něco přímo napsal; Helvetiovy myšlenky však měly na encyklopedisty nesporně značný vliv.\n\nV této době (po roce 1751) Helvetius intenzivně pracuje na svém hlavním díle \"De l’esprit\" (\"O duchu\"). Studuje Locka, Hobbese, Bacona a je ovlivněn i myšlenkami Montesquieua, který byl jeho osobním přítelem, a idejemi dalších osvícenců. Spis \"De l’esprit\" (\"O duchu\") vydal v roce 1758. Kniha vyšla bez autorova jména, ale se schválením královského cenzora. Měla velký úspěch, ale již několik dnů poté, co se začala prodávat, odvolala královská rada povolení k tisku. Spis byl odsouzen teologickou fakultou Sorbonny a pařížský arcibiskup zakázal všem křesťanům číst a vlastnit tuto knihu. Odsoudil ji jako knihu „obsahující hanebné doktriny, způsobilé svrhnout přirozený zákon a zničit základy křesťanského náboženství, jakožto dílo přijímající nenáviděné doktriny materialismu, ničící svobodu člověka a popírající základní pojmy čestnosti a spravedlnosti, zavádějící maximy úplně protichůdné morálce evangelií, nahrazující svatou doktrinu mravů »interesem«, vášněmi, radovánkami, usilující o zkalení míru ve státě, bouřící poddané proti autoritě a dokonce proti osobě panovníkově...\". V roce 1759 byla kniha zakázána i papežem Klementem XIII. Téhož roku také pařížský parlament spis odsoudil k roztrhání na kousky a ke spálení rukou kata u schodiště parlamentu.\n\nHelvetius byl donucen zřeknout se této knihy a slíbit, že už nic nevydá. Jeho příznivci, mezi nimi i vlivná králova milenka markýza de Pompadour, dokázali zabránit nejhoršímu, ale i tak se musel vzdát hodnosti u dvora. Dílo se však nedalo potlačit, bylo přeloženo do angličtiny a němčiny, takže se jeho autor mezinárodně proslavil. Helvetius neměl žádné finanční starosti, žil částečně v Paříži, kde jeho salon – spolu se salonem barona Holbacha – nepřestal být střediskem filozofického ruchu, a částečně na svém venkovském panství. V roce 1764 odjíždí Helvetius v doprovodu svých dvou dcer do Anglie a je tam přijat předními osobnostmi. V následujícím roce (1765) odjel na pozvání pruského krále Fridricha II. do Postupimi, kde se mu dostalo ještě okázalejšího přijetí.\n\nPo návratu do Francie se znovu věnoval svému literárnímu dílu a v roce 1767 dokončil práci \"De l’homme, de ses facultés intellectuelles et de son education\" (\"O člověku, jeho rozumových schopnostech a výchově\"). Z obavy před pronásledováním však váhal s jejím vydáním (vyšla až po jeho smrti v Londýně). V druhé polovině roku 1771 se zhoršil jeho zdravotní stav a dne 26. 12. 1771 zemřel ve svém pařížském domě po záchvatu dny. Pochován byl ve farním kostele svatého Rocha v Paříži.\n\nVýchodisko jeho filozofie tvoří Lockův senzualismus: objektivně existující hmotu poznáváme prostřednictvím pocitů. Druhým nástrojem poznání je paměť, kterou chápal jako trvající, ale oslabený pocit. Myslení je kombinace pocitů. Ve výchově lidského charakteru má velkou úlohu společenské prostředí. Ve společenském vývoji hraje rozhodující úlohu lidské vědomí a vášeň.\n\nHlad a bolest jsou principy činnosti chudého člověka; slast principem bohatého; největší energii dodává rozkoš z žen; nejsilnější motivací je láska, která bere fyzické potřeby; chudý má jiné starosti.\n\n\nPráce \"De l’esprit\" i \"De l’homme\" zařadila církev na Index zakázaných knih.\n\n\n\n"}
{"id": "303781", "url": "https://cs.wikipedia.org/wiki?curid=303781", "title": "Eleonora Gonzagová (1598–1655)", "text": "Eleonora Gonzagová (1598–1655)\n\nEleonora Gonzagová ( \"Eleonora Gonzaga\", celým jménem \"Anna Eleonora von Mantua und Gonzaga\", 23. září 1598, Mantova – 27. června 1655, Vídeň) byla mantovská princezna a jako manželka císaře římskoněmeckého a krále českého Ferdinanda II. také královna česká a císařovna římská.\n\nEleanora se narodila 23. září roku 1598 v rodině mantovského vévody Vincenza I. z rodu Gonzaga a jeho druhé manželky, toskánské princezny Eleonory z rodu Medicejských.\n\nByla vychovávána ke katolictví v mantovském klášteře, kde získala nejen vzdělání, ale i velký kulturní přehled. Papežský nuncius Caraffa ji popisoval jako velmi krásnou a zbožnou ženu.\n\nJako čtyřiadvacetiletá byla 2. února roku 1622 v Innsbrucku provdána za o dvacet let staršího císař Ferdinanda II., jehož první manželka Marie Anna Bavorská zemřela roku 1616.\n\nTímto sňatkem se snažil mantovský dvůr získat dominantní postavení v severní Itálii. Eleonora sice u svého manžela mantovskou politiku velice podporovala, ale i tak bylo vévodské sídlo roku 1630 císařskými vojsky dobyto a vypleněno v tzv. válce o mantovské dědictví.\n\nManželé spolu nikdy neměli děti, ale Eleonora se stala nevlastní matkou Ferdinandových dětí z jeho předchozího manželství. Eleonora se kromě k naplnění svých (střídavě úspěšných) cílů snažila i o kulturní rozkvět královského dvora. Přivedla do habsburské monarchie vliv italského baroka, které vedlo k zásadám okázalé habsburské zbožnosti v 17. století, za níž francouzský dvůr hluboce zaostával.\n\nZaložila ženské karmelitánské kláštery ve Vídni (kaple s hrobkou se srdci zemřelých panovníků) a Štýrském Hradci.\n\n21. listopadu 1627 byla jako česká královna v Praze korunována svatováclavskou korunou. Prahu pak se svým manželem mnohokrát navštívila, čímž se lišila jak od svých předchůdkyň, tak od svých následovnic.\n\nJejí manžel zemřel 15. února roku 1637, jsa na císařském trůnu vystřídán svým synem Ferdinandem III. Eleonora sama zemřela o osmnáct let později, 27. června 1655 ve Vídni. Místo posledního odpočinku našla ve vídeňském karmelitánském klášteře, který sama založila, v roce 1787 pak byly její ostatky přeneseny do vévodské hrobky katedrály svatého Štěpána ve Vídni.\n\n\n"}
{"id": "303782", "url": "https://cs.wikipedia.org/wiki?curid=303782", "title": "Defendente Ferrari", "text": "Defendente Ferrari\n\nDefendente Ferrari (někdy v letech 1480/1485 Chivasso – asi 1540) byl italský malíř aktivní v Piedmontu.\n\nFerrari po vyučení v dílně Spanzottiho uspěl jako autor polyptychů a oltářních obrazů, pro které byl charakteristický vysoce dekorativní styl inspirovaný severoevropskými mistry.\n\n"}
{"id": "303786", "url": "https://cs.wikipedia.org/wiki?curid=303786", "title": "Nicole Marthe Le Douarin", "text": "Nicole Marthe Le Douarin\n\nProfesorka Nicole Marthe Le Douarin (* 20. srpna 1930) je francouzská vývojová bioložka, autorka zásadních vědeckých prací v oblasti výzkumu embryonálního vývoje imunitního a nervového systému.\n\nJe ředitelkou Ústavu embryologie v Národním centru pro vědecký výzkum (CNRS) a členkou Papežské akademie věd (nominována 1999) a Francouzské akademie věd.\n\n"}
{"id": "303789", "url": "https://cs.wikipedia.org/wiki?curid=303789", "title": "Horní cesty dýchací", "text": "Horní cesty dýchací\n\nHorní cesty dýchací jsou částí lidské dýchací soustavy, které slouží k dopravě vzduchu z nosu na rozhraní mezi hrtanem a hrtanovou částí hltanu. Jejich součástí jsou dutina nosní, nosohltan, ústní část hltanu a hrtanová část hltanu.\n\nDutina nosní \"(cavitas nasi)\" je velká dutina, rozdělená přepážkou na dvě části. V přední části je přepážka tvořena chrupavkou, v zadní kostí radličnou a svislou ploténkou kosti čichové. Spodina nosní dutiny je tvořena kostmi, které se podílejí na stavbě tvrdého patra. Ve stropu je dírkovaná ploténka kosti čichové, přes kterou procházejí slzy. Boční stěny jsou bohatě členěné; vystupují z nich 3 páry nosních skořep (dolní, střední, horní), které rozdělují každou polovinu nosní dutiny na horní, střední a dolní průchod; v dolním průchodu je slzovod. Celá nosní dutina je vystlána sliznicí, která zvlhčuje vzduch, filtruje ho a otepluje. \n\nV horním průchodu je čichový oddíl, kde sliznice obsahuje čichové buňky. Sliznice je růžová a pokrytá řasinkovým epitelem (zachycuje se v něm prach) pod kterým jsou žlázy, produkující hlen. Ve slizničním vazivu jsou bohaté žilní pleteně – při jejich poraněních nastává krvácení z nosu (epistaxis). \n\nVedlejší dutiny nosní (sinusy, \"sinus paranasales\") mají ještě větší objem než dutina nosní, jsou s ní spojeny a obklopují ji v \"čelní kosti\", \"čichové kosti\", \"klínové kosti\" a v \"horních čelistech\". Jsou vystlány sliznicí s hlenovými žlázkami a vyplněny vzduchem, lebka je jimi nadlehčována (pneumatizována). Také jsou uzavřené (nemají odtok) a tak můžou být postižené zánětem, při nachlazení někdy musí být proraženy. Při tvoření hlasu se uplatňují rezonanční dutiny. Novorozenci je nemají (vznikají až v dětství když kostnatí lebka, sliznice se do ní vchlipují).\n\nNosní dutina přechází do hltanu (pharynx) dvěma choanami (zadní nosní otvory) Hltan se dělí na tři části, horní (nosohltan), střední (ústní část) a dolní (hrtanová část). \n\nNosohltan odděluje od ústní části hltanu patrohltanový uzávěr, tvořen měkkým patrem, které je při dýchání volně svěšeno, při polykání a mluvení zdviženo vzhůru. Ústní část je křižovatka dýchacích a trávicích cest. Na hrtanovou část navazuje jednak hrtan, jednak jícen. Vchod do hrtanu je při polykání uzavřen hrtanovou příklopkou.\n\nNosohltan (\"nasopharynx\") je spojen s dutinou ústní zadními nosními otvory, je vysoký 2,5 cm a hluboký 1,5 cm. Po stranách vyúsťují sluchové Eustachovy trubice, vycházející ze středního ucha. Ty napomáhají při vyrovnávání tlaku. Nosohltan je vystlán sliznicí, která je pokrytá řasinkovým epitelem, v němž jsou četné žlázy produkující hlen. V klenbě nosohltanu je ve sliznici nakupeno větší množství mízní tkáně – párová hltanová (nosní) mandle (adenoidní vegetace). \n\nU malých dětí je tato mandle silně vytvořena a při jejím nadměrném zbytnění se může stát, že se tím omezí spojení s dutinou nosní. Dítě dýchá nesprávně ústy. Dýchání se stává mělkým a povrchním, což má nepříznivý vliv na rozvoj hrudníku – zplošťuje se a svalstvo ochabuje – důsledkem jsou i poruchy v zakřivení páteře. Na nedostatek kyslíku je citlivá taky nervová soustava – dítě je dráždivé, snadno se unaví. Dýchání ústy taky může způsobit odpor k jídlu, rýmu, kašel, katar průdušek a nedoslýchavost, způsobenou chronickým zduřením Eustachovy trubice. Je třeba,aby se zbytnělá mandle operativně odstranila.\n"}
{"id": "303790", "url": "https://cs.wikipedia.org/wiki?curid=303790", "title": "Jean-Marie Balestre", "text": "Jean-Marie Balestre\n\nJean-Marie Balestre (9. dubna 1921, Saint-Rémy-de-Provence – 27. března 2008, Saint-Cloud) byl francouzský novinář a funkcionář v automobilovém sportu.\n\nV letech 1979-1991 působil jako předseda Mezinárodní federace sportovních automobilů a v letech 1986-1993 vedl Mezinárodní automobilovou federaci FIA. Obě funkce pak po něm převzal Max Mosley.\n\nV mládí se zúčastnil občanské války ve Španělsku. Po návratu studoval práva a poté působil jako novinář. Po 2. světové válce se objevilo důvodné podezření, že kolaboroval s Němci. Toto odmítl s odvodnění, že fungoval jako dvojitý agent.\n\nV roce 1952 založil Fédération Française du Sport Automobile.\n\n"}
{"id": "303795", "url": "https://cs.wikipedia.org/wiki?curid=303795", "title": "Reliéf", "text": "Reliéf\n\nReliéf může být:\n\n"}
{"id": "303800", "url": "https://cs.wikipedia.org/wiki?curid=303800", "title": "Orel (heraldika)", "text": "Orel (heraldika)\n\nPod pojmem orel se v \"české\" heraldice rozumí vyobrazení orla, který má dvě hlavy, oproti tomu orel s jednou hlavou se nazývá orlice. Jedná se o terminologické specifikum české heraldiky, protože jiné jazyky používají pro odlišení těchto dvou zvířat počet hlav.\n\nPrvní známý orel pochází z 23. století př. n. l. ze starověké Babylonie. Ve starém orientálním umění tkaní koberců se často opakovaně vytvářely obrácené obrazy. Z tohoto stylu tkaní se i do dalších uměleckých odvětví přenesl tento motiv proti sobě stojících párů zvířat coby dekorativní symetrický vzor. Dalším zjednodušováním ze dvou zvířat vzniklo jedno zvíře dvouhlavé.\n\nTímto čistě technickým způsobem vznikl ze dvou jednohlavých orlů rovněž jeden heraldický orel se dvěma hlavami. Vyobrazení orla na orientálních textiliích se dostala v 11. století do Evropy a kolem roku 1100 i do jejího umění (např. užití obrazu v románské plastice ve Francii). První pečeť s podobou orla se objevuje v roce 1180 jako zvolený osobní symbol hrabat ze Saarwerdenu.\n\nOrel ve zlaté a černé byl znakem města Vídně již od roku 1237, kdy jí byl propůjčen Friedrichem II., u příležitosti volby Konráda IV. německým králem.\n\nV pozdní Byzanci směli orla užívat císaři z rodu Palailogů. Odtud převzala orla roku 1487 ruská carská říše jako „třetí Řím“, po „pohanském“ Římu a křesťanské Konstantinopoli. V současnosti je opět v ruském státním znaku.\n\nSvatá říše římská užívala orla od časů vlády císaře Zikmunda, konkrétně od roku 1433. Předtím byla ve znaku již od dob Karla Velikého jednohlavá „Říšská orlice“ jako znak císařské moci. Roku 1871 zřízená Německá říše přijala opět jednohlavou verzí, tj. orlici.\n"}
{"id": "303804", "url": "https://cs.wikipedia.org/wiki?curid=303804", "title": "Langjökull", "text": "Langjökull\n\nLedovec Langjökull (česky \"Dlouhý ledovec\") je po ledovci Vatnajökull druhým největším na Islandu. Leží v západní části islandské Vysočiny a je dobře vidět z údolí Haukadalur, v němž se nachází známý Geysir.\n\nRozloha ledovce je přibližně 950 km² a jeho nejvyšší vrchol dosahuje 1 360 metrů.\n\nPod Langjökullem se nachází dvě sopky - Prestahnúkur na jeho západním a Þjófadalur na jeho východním okraji. Pod Þjófadalurem navíc leží geotermální oblast Hveravellir s mnoha horkými prameny. Někdy bývá langjökullská vulkanická oblast spojována s pásem sopek pod ledovcem Hofsjökull v tzv. středoislandský pás.\n\nKolem ledovce se Vysočinou táhnou dvě turistické stezky. Kaldidalur prochází mezi Langjökullem a sopkou Ok na západě, zatímco delší Kjölur obchází Langjökull z východu a vede mezi ním a Hofsjökullem.\n\n\n"}
{"id": "303805", "url": "https://cs.wikipedia.org/wiki?curid=303805", "title": "Moulinex", "text": "Moulinex\n\nMoulinex byla francouzská firma vyrábějící domácí spotřebiče. Založil ji v roce 1956 Jean Mantelet v Alençon. Vlastnila ji Groupe SEB. V září 2001 firma zkrachovala.\n"}
{"id": "303815", "url": "https://cs.wikipedia.org/wiki?curid=303815", "title": "Shannon Lucidová", "text": "Shannon Lucidová\n\nShannon Matilda Lucidová, rozená Wellsová (* 14. ledna 1943, Šanghaj, Čína), je americká astronautka z letů raketoplány STS. V tisku je často prezentována pod jménem Shannon Wells Lucid(ová).\n\nPo střední škole (High School, Bethany, NY) v roce 1960 pokračovala ve studiu na univerzitě v Oklahomě (University of Oklahoma) kde se stala roku 1963 inženýrkou chemie. Pak zde pokračovala ve studiu a zároveň pracovala jako odborná asistentka, v roce 1970 získala magisterský titul a roku 1973 doktora biochemie. V letech 1964–1967 pracovala ve stejném městě na Oklahoma Medical Research Foundation. Vdala se a má tři děti. Do týmu astronautů byla vybrána jako specialistka v roce 1978..\n\nPoprvé vzlétla Shannon Lucidová, osmá žena a 170. člověk ve vesmíru, na orbitální dráhu v červnu 1985 na palubě raketoplánu Discovery. Velitelem mise STS-51-G byl Daniel Brandenstein, dalšími členy týmu John Creighton, Steven Nagel, John Fabian , Francouz Patrick Baudry a princ Sultán bin Salmán. Krátce po startu z Floridy, mysu Canaveral vypustili na oběžné dráhy družice Spartan 1, Morelos 1A, Arabsat 1B a Telstar 3D a uskutečnili pokusy s laserem pro připravované Hvězdné války. Přistáli po sedmi letových dnech v Kalifornii na Edwardsově letecká základně.\nDruhý let s označením mise STS-34 následoval až po čtyřech letech. Raketoplán Atlantis odstartoval z rampy 39B Kennedyho vesmírného střediska na Floridě, mysu Canaveral. Na palubě vyvezl do kosmu sondu Galileo, která později provedla průzkum Jupiteru. Posádku raketoplánu tvořila pětice Donald Williams, Michael McCulley, Shannon Lucidová, Ellen Bakerová a Franklin Chang-Diaz. Přistáli na základně Edwards po čtyřech dnech letu.\n\nV srpnu 1991 letěla potřetí a opět na Atlantisu. Mise STS-43 byla osmidenní se startem na Floridě, posádku tvořili John Blaha, Michael Baker, Shannon Lucidová, George Low a James Adamson. Splnili hlavní úkol vypuštěním družice TDRS-E, pak se věnovali řadě dalších drobnějších úkolů a experimentů, uspořádali tiskovou besedu, komentovali hořící ropná pole v Kuvajtu a přistáli bez komplikací na základně Edwards.\n\nSvůj čtvrtý let absolvovala v misi STS-58 na podzim roku 1993. Byla na palubě raketoplánu Columbia, jejíž posádku tvořili John Blaha, Richard Searfoss, Margaret Seddonová, William McArthur, David Wolf, Shannon Lucidová a Martin Fettman. Na palubě sebou vyvezli 48 pokusných hlodavců, celý program byl věnován biologickým zkoumáním lidí i krys při zátěži a pokusech ve vesmíru. I tato výprava přistála na základně Edwards s velkou kulisou přihlížejících diváků.\n\nPři posledním pátém letu bylo Shannon již 53 let, byla to tedy kosmická veteránka věkem i počtem letů. Jednalo se o misi STS-76 na palubě Atlantisu, jejímž cílem bylo napojit se na ruskou orbitální stanici Mir. V posádce při startu z Floridy byli Kevin Chilton, Richard Searfoss, Ronald Sega, Michael Clifford, Linda Godwinová a Shanon Lucidová. Na palubě měli sebou přetlakový modul Spacehab. Na oběžné dráze se spojili s Mirem, přeložili na něj zásoby potravin a zanechali zde Shannon, která se tím stala členem 21. základní osádky Miru. Raketoplán Atlantis odletěl se zbytkem posádky zpět na Zemi, Shannon na Miru zůstala téměř půl roku. Zpět se vrátila s posádkou STS-79.\n\n\nBěhem svých pěti letů strávila ve vesmíru 223 dní.\n\nZůstala v NASA i po vyřazení z aktivní služby astronautky. Nejprve pracovala v Houstonu, v letech 2002–2003 ve Washingtonu a pak se vrátila opět do Houstonu, kde žije i se svým manželem Michaelem Lucidem.\n\n"}
{"id": "303816", "url": "https://cs.wikipedia.org/wiki?curid=303816", "title": "Nový epochální výlet pana Broučka, tentokráte do XV. století", "text": "Nový epochální výlet pana Broučka, tentokráte do XV. století\n\nSatirickou povídku Nový epochální výlet pana Broučka, tentokráte do XV. století vydal Svatopluk Čech poprvé v roce 1888. Jedná se o druhou autorovu povídku, jejímž hlavním hrdinou je typický měšťák, majitel činžovního domu, Matěj Brouček. Ta první se jmenovala „\"Pravý výlet pana Broučka do Měsíce\"“ a je v této knize zmiňována.\n\nProstřednictvím hlavního hrdiny Svatopluk Čech satiricky kritizoval typické vlastnosti a chování bohatších pražských měšťanů sedmdesátých a osmdesátých let 19. století. V Matěji Broučkovi byla vytvořena typická postava zobrazující tělesné i povahové vlastnosti mnoha podobných skutečných jedinců, lidí, kterým klesá jejich národnostní uvědomění, nemají žádné pevné zásady a pro okamžitý osobní prospěch jsou ochotni udělat cokoli, čehokoli se zříci i k čemukoli se přihlásit. Matěj Brouček se rád dobře nají, napije, rád užívá svých peněz získaných od nájemníků svého domu a přitom sám nepracuje, ani se nijak nezajímá o život lidí ve svém okolí. Svůj volný čas tráví vysedáváním po hospodách a vedením nekonečných řečí s jemu podobnými lidmi.\n\nV povídce silně zaznívá i kritika sociálních poměrů nejchudších obyvatel Prahy žijících v těžkých podmínkách malých domků ve Zlaté uličce, které se vyhýbají návštěvníci jiných romantických míst Pražského hradu v jejím těsném sousedství.\n\nV úvodu povídky nás autor zavádí do hospůdky Na Vikárce na pražských Hradčanech, kde pan Würfl dne 12. července 1888 nalévá místnímu pravidelnému hostu Matěji Broučkovi jedno pivo za druhým. Posilněn pitím a pod vlivem přečtených rytířských románů dostává se pan Brouček do hádky s dalšími místními hosty ohledně existence rozsáhlých podzemních chodeb pod Prahou. Když odchází jako poslední host z hospody, zdá se mu, že v předsíňce upadne a dlouho se řítí někam dolů.\n\nOcitne se v nějaké temné podzemní chodbě, kterou se dostane až do neznámého sklepení. Tam objeví velký poklad, který považuje, podle obrazu visícího na stěně, za tajný a dosud neobjevený poklad krále Václava IV. ukrytý v klenotnici. Přes tajné dveře se dostane na temnou a špinavou ulici, v níž se nemůže orientovat.\n\nZde se setká s podivným mužem s lucernou mluvícím podivnou češtinou. Od něj se dozvídá, že je rok 1420. Pan Brouček bloudí ulicemi Prahy, poznává některá místa podle starých staveb, které se mu však zdají nějak nové, vidí skupinu ozbrojených mužů u velkého ohně a znaven touláním se po ulicích usedá na kamenné sedátko poblíž Týnského chrámu.\n\nZde jej ráno objeví Janek Domšík, zvaný též Janek od Zvonu, protože je měšťanem vlastnícím dům „U Bílého zvonu“ v sousedství Týnského chrámu na Staroměstském náměstí. Janek se nejprve diví češtině pana Broučka, jeho oděvu i jeho neznalosti, že je Praha obležena vojskem císaře Zikmunda. Vedou spolu politické řeči, z kterých pan Brouček pochopí, že je třeba chválit učení Husovo a jeho následovníků, a tak to činí. Pak jej začne Janek považovat za cestovatele vrátivšího se po dlouhé době z daleké ciziny do Prahy a odvede jej do svého domu.\n\nTam se pan Brouček vyspí a dostane od Janka dobové barevné šaty, aby nevypadal divně. Pak jej Janek provede svým domem, kde nás autor podrobně seznamuje s vybavením středověké domácnosti. Při společném obědě se Matěj Brouček seznámí i s Jankovou ženou Mandalenou a jeho dcerou Kunhutou, zvanou též Kunka, která se mu ihned zalíbí. Naopak Matěj Brouček se velmi nelíbí služebné Kedrutě, která jej považuje za zjevení či „ďábla“. Při jídle a představení Jankovi domácnosti se Matěj Brouček dozvídá podrobnosti o obležení Prahy ze tří stran Zikmundovým vojskem a snaží se vyvléknout, podle svého zvyku pohodlného života domácího pána 19. století, z Jankových návrhů na společnou účast v obraně Prahy. Nejde to udělat hned, tak přijímá jako svoji zbraň sudlici a odchází s Jankem do pražských ulic.\n\nJanek s panem Broučkem procházejí pražskými ulicemi. Matěj Brouček přitom nemotorně klopýtá o svoji sudlici. Společně se dostanou až do jedné hospody na Novém Městě. Zde se zapletou do náboženských sporů s místními návštěvníky (studentem, táboritou a nějakým Pražanem) a pan Brouček se dokonale seznámí s medovinou. Už, už to vypadá, že se kvůli náboženským sporům poperou, když zazní zvon na poplach, upozorňující na útok Zikmundova vojska na město.\n\nVšichni se vyřítí z hospody a přidají se k davům dalších lidí běžících se zbraněmi na městské hradby ke Špitálskému poli. Pan Brouček běží taky, ale ne proto, že by chtěl do boje, ale proto, že je nesen hustým davem, z kterého se mu nedaří uniknout. Jeho strach o vlastní život je v kontrastu s nadšením ostatních bojovat za své myšlenky. Když se s davem vyřítí Poříčskou branou z města proti nepříteli, podaří se panu Broučkovi dostat se trochu stranou do kopce k vinicím na Vítkově hoře a ne do čela útoku proti Zikmundovým jezdcům. Zatímco Pražané při střetu s vojskem nedopadnou dobře kvůli své neorganizovanosti, má pan Brouček štěstí. Když se proti němu vyřítí do kopce Zikmundův rytíř na koni, zakopne o svoji sudlici a při pádu na zem přijde na chvíli o vědomí a také o sudlici, ale jinak se mu nic nestane.\n\nKdyž přijde pan Brouček k sobě, setká se ve vinici s hejtmanem Chvalem a knězem Korandou z Žižkova vojska, které se na vrchu Vítkově opevnilo ve dvou srubech. Těm nalže o svých hrdinských činech a o svém návratu z ciziny, protože vidí, že mu to v dané chvíli pomůže. Pan Brouček je odveden k Žižkovi, který jej ohodnotí, že více svému břichu sloužil než Bohu, ale že u něj rychle ztratí svého hříšného tuku. Pak mu nezbude nic jiného, než se účastnit s ostatními stavby opevnění, kam nosí těžké kameny a to se mu vůbec nelíbí, protože ještě nikdy v životě tak hodně a namáhavě nepracoval. Po práci s odporem přijímá chudý chléb, trochu sýra a vodu na občerstvení těla jako ostatní táborité. Unaven přespí pan Brouček v Žižkově opevnění.\n\nDruhý den se strhne památná bitva na Vítkově hoře. Pan Brouček dostane jako zbraň cep a během bitvy je poslán s oddílem cepníků, aby vpadli útočícímu nepříteli do boku z vinice na svahu hory. Toho využije pan Brouček k provedení svého vlastního plánu. Při cestě vinicí ze strachu uteče z Žižkova vojska. Co nejrychleji běží do Prahy, kde se vydává za Žižkova posla a vyzývá Pražany k pomoci Žižkovi. Sám však utíká do Jankova domu, kde se znovu převlékne do svého oblečení a pokračuje dále v úprku pryč od husitů i Zikmunda.\n\nJenže cestou do klenotnice krále Václava IV, kudy se chce dostat zpět do 19. století, je chycen ozbrojenými muži. Prvně se vydává za Němce v domnění, že padl do rukou Zikmundových vojáků. Když zjistí, že to jsou Češi, kteří jej naopak za německá slova chtějí upálit, hned obrátí a vydává se za Čecha a husitu. Muži jej proto zajmou a odvedou před Žižku. Žižka pana Broučka ihned pozná a považuje jej za zrádce, protože utekl z boje. Poznali jej i další husité z hospody, kde také obracel svá slova při náboženské rozepři podle toho, jak se to zrovna hodilo. Matěj Brouček se prvně snaží nalézt pomoc u Janka, jenže ten je mrtvý, protože padl v boji na Špitálském poli jako hrdina. Žižka k němu pronese řeč, ve které odsoudí jeho chování, že nemá žádného Boha, že mu není nic svaté a drahé kromě mrzkého prospěchu jeho bídného těla a nařídí jeho vyhlazení z této země, pro kterou je její poskvrnou. Pan Brouček v zoufalství se snaží zachránit a tvrdí, že nepatří do husitského věku, ale do 19. století. Na to mu Žižka odpoví, že i kdyby to byla pravda, tak není možné, abychom měli takové potomky.\n\nPan Brouček je zavřen do sudu a postaven na hranici k upálení. V poslední naději se v sudu obrací na Jankovu dceru a volá Kunku. Pak otevře oči a vidí hostinského pana Würfla, který pátrá po tom, co to tam kuňká. Pan Brouček zjistí, že je v sudu, do kterého spadl cestou z Vikárky. Pak všem vypráví o svých dobrodružstvích a lituje, že poklad krále Václava IV. zůstal v 15. století.\nCelá povídka je postavena na zobrazování protikladů z doby autorova života a z doby husitství. Jsou zde stavěny vedle sebe hlavně postavy domácího pána 19. století, Matěje Broučka, a jeho protějšku z minulosti, měšťana s domem Jana Domšíka od Zvonu a jeho rodiny. Rozpory se mimo jiné týkají i naprosté neochoty husitů učit se a používat jazyk nepřátel, němčinu, zatímco panu Broučkovi na tom nepřijde nic divného. Další odlišností je automatické tykání mezi „bratry“ husitské doby, které přijde Broučkovi, zvyklému na vykání a další společenské normy 19. století, nezdvořilé.\n\nV prvních kapitolách nechává autor mluvit obyvatele středověké Prahy starou češtinou, později však sám čtenáře informuje, že pro lepší porozumění je nechá mluvit jazykem 19. století. Pouze v některých místech, kdy jsou používána stejná nebo podobná slova avšak s jiným významem v různých dobách a na z toho pramenícím vzájemném nepochopení jednajících postav je založen děj, používá autor staročeské výrazy i v dalším ději. Taktéž se v knize objevují úryvky z husitských písní a dobových divadelních her.\n\nAutor v povídce uvádí podrobně nastudovaný pražský místopis husitské doby a mistrně jej využívá při provádění čtenáře ulicemi tehdejšího Starého a Nového Města pražského.\n\n"}
{"id": "303819", "url": "https://cs.wikipedia.org/wiki?curid=303819", "title": "Lihovar", "text": "Lihovar\n\nLihovar je technologický celek vyrábějící destilované alkoholické nápoje. Skládá se z destilační aparatury, nádrží na ovoce nebo jiné destilované suroviny, kotlů a výdejny.\n\nVe třicátých letech devatenáctého století se, kromě žita a ječmene, staly významnou surovinou zpracovávanou ve velkých českých lihovarech brambory. Neúroda kombinovaná s hnilobou brambor způsobovala ve čtyřicátých letech nedostatek potravin, který ještě zesilovaly spekulativní nákupy velkého množství brambor provozovateli palíren a škrobáren. Například v roce 1851 nebylo v některých regionech (zejména v Krušnohoří, Krkonoších a na střední Šumavě) možné zajistit dostatečnou výživu obyvatel. Nespokojení lidé upozorňovali na vysoké ceny potravin, množily se stížnosti na lihovary a docházelo i k násilnostem. Jedním z kritických období se stalo jaro roku 1854, kdy se nejchudší vrstvy obyvatel uchylovaly k přepadání povozů, které z bezpečnostních důvodů po nocích zásobovaly lihovary bramborami nebo vyvážely obilí za hranice.\n\nV roce 1855 bylo v Čechách 744 lihovarů, ve kterých se vyrobilo celkem 21 miliónů hektolitrů lihu. Drobné podniky nedokázaly konkurovat velkým lihovarům s lepším řízením a kvalitnějším vybavením, a do konce devatenáctého století se celkový počet lihovarů snížil na 238. Zároveň však stoupl objem výroby lihu na 46 miliónů hektolitrů. V sedmdesátých letech začaly vznikat první družstevní lihovary, které měly konkurovat velkým lihovarům, ale většina jich zanikla během hospodářské krize. Úspěšnější byly družstevní podniky založené v prvních desetiletích dvacátého století.\n\nVzrůst družstevních lihovarů, který byl v letech 1912–1914 podporován c. k. rakouskou vládou, byl zaražen první světovou válkou. V roce 1915 byl založen ještě družstevní lihovar v Těšících na Moravě a v Pinczi (Lučenec) na Slovensku, v roce 1918 řepařský družstevní lihovar v Nymburce (řepařským lihovarům nebyla zabavena výrobní surovina). Náklady na zařízení nového lihovaru byly vysoké, přesto po válce vznikla spousta nových lihovarských družstev, kdy se v zásadě jednalo o konfiskované soukromé lihovary během pozemkové reformy, které byly ke združstevnění předávány středním a drobným rolníkům. Několik lihovarských družstev vzniklo dobrovolnou cestou, kdy se jejich bývalý majitel stal podílníkem družstva, například v roce 1920 družstevní lihovar v Pusté Polomi ve Slezsku, patřící původně velkostatkáři Stolbergovi, v roce 1921 družstevní lihovar v Německém Brodě, náležející velkostatkáři dr. Sachsovi nebo přenesením soukromého lihovaru p. Kalábové z Vanovic do Biskupic u Jihlavy. \n\nV prvním období pozemkové reformy se jednalo jen v Českých zemích o 54 soukromých lihovarů, které měly být převzaty převážně nově založenými družstvy. Státní pozemkový úřad si ale vyhrazoval, že rozhodne o tom, které budou družstvy převzaty a které zrušeny, přičemž počítal s tím, že strojní a technické zařízení z těch zrušených bude převezeno do horských krajů horských, kde se často v celém okrese nenacházel ani jeden družstevní lihovar. Akci združstevňování při pozemkové reformě konfiskovaných soukromých lihovarů po celém území Čsl. republiky vedl Svaz družstevního průmyslu bramborářského v Praze, který nejen že vypracoval podle podmínek Státního pozemkového úřadu pro lihovarská družstva vzorové stanovy, ale jeho delegáti a úředníci prováděli technické posudky jednotlivých závodů, vysílal řečníky na ustavující valné hromady družstev, podával technické i právní informace a Svaz zprostředkovával styk nových družstev se všemi centrálními správními úřady. V květnu roku 1922 pořádal pro funkcionáře družstevních lihovarů družstevní lihovarský kurz, kde se měli naučit správnému vedení družstevních lihovarů. Kanceláře Svazu družstevního průmyslu bramborářského se nacházely v Praze III., Chotkova 12. \n\nDo léta 1922 vznikla na podkladě Pozemkové reformy lihovarská družstva: družstevní lihovar v Kolinci u Klatov, družstevní lihovar v Mikulovicích u Znojma, patřící původně Louckému klášteru, kde po dohodě s nájemcem p. Dvořákem začalo družstvo lihovar provozovat. Celá řada lihovarských družstev byla založena v roce 1922 hned po konfiskacích lihovarů a to: družstva lihovarská ve Štěkni a Řepici u Strakonic, družstva pro lihovary, patřící původně velkostatkáři dr. A. Windischgrätzovi, družstvo lihovarské v Milovicích u Prahy, velkostatkáře R. Kinského, družstvo v Jetřichovicích, původně majitele Neuwirth-Siberová, družstvo lihovarské v Hrobicích u Pardubic, původně majitele Richarda Dräsche, družstvo v Ostrově u Opočna, majitele Fr. Klepala, družstvo v Rábíně u Netolic (nyní Malovice) a v Drahonicích u Volyně, majitele Jana Schwarzenberga. Na Moravě to byla velká skupina družstev lihovarských na bývalém panství Hrotovickém, patřícím A. Dreherovi, družstvo v Klučově, Skryjích, Valči, Myslibořicích, Krhově, Hrotovicích, Dalešicích a Přešovcích. Družstvo lihovarské bylo založeno též ve Štěměchách, původně patřících velkostatkáři Bedřichu Chorinskému.\n\n\n"}
{"id": "303821", "url": "https://cs.wikipedia.org/wiki?curid=303821", "title": "Eva Svobodová", "text": "Eva Svobodová\n\nEva Svobodová (1. května 1907 Praha – 3. ledna 1992) byla česká herečka, matka hudebníka Jiřího Stivína a herečky Zuzany Stivínové starší a babička Zuzany Stivínové mladší.\n\nPocházela z umělecké rodiny, jejím otcem byl režisér a divadelní pedagog Milan Svoboda, hercem byl i její bratr Miroslav Svoboda .\n\nV letech 1926 až 1929 studovala na dramatickém oddělení Státní konzervatoře hudby v Praze. \n\nBěhem svého života si zahrála ve více než stovce českých filmů jakož i v mnoha televizních pořadech a inscenacích, většinou se ale jednalo o malé epizodní role, velmi často hrála prosté ženy z lidu.\nNa divadle působila v letech 1929–1945 v Divadle na Vinohradech a v letech 1950–1982 a pak ještě v sezóně 1984/1985 v Městských divadlech pražských.\n\nZahrála si také roli správcové ve známé filmové písničce (tj. ve starém videoklipu) se známou písní \"Chtěl bych mít kapelu\".\n\nO jejím životě její syn Jiří Stivín natočil střihový dokumentární film \"Máma a já\", který uvedla i Česká televize.\n\n\n"}
{"id": "303823", "url": "https://cs.wikipedia.org/wiki?curid=303823", "title": "Doslov", "text": "Doslov\n\nDoslov je v literatuře označení samostatného textu na konci knihy, který na rozdíl od epilogu není součástí samotného díla, ale pouze dotyčného vydání. Může mít formu komentáře, eseje či zamyšlení nad dílem, zpravidla nikoliv z pera jeho autora, ale vydavatele, literárního vědce, kritika apod. V podání autorově může jít např. o komentář k novému vydání jeho díla, zhodnocení změn oproti předešlému vydání, apod.\n\n"}
{"id": "303824", "url": "https://cs.wikipedia.org/wiki?curid=303824", "title": "Zuzana Stivínová", "text": "Zuzana Stivínová\n\nExistuje více různých nositelek jména a příjmení Zuzana Stivínová:\n\n"}
{"id": "303832", "url": "https://cs.wikipedia.org/wiki?curid=303832", "title": "Číslicový počítač", "text": "Číslicový počítač\n\nČíslicový počítač je v informatice označení pro digitální počítač, který zpracovává logické a číselné hodnoty. Operace jsou prováděny v aritmeticko-logické jednotce jedna za druhou. Číselné hodnoty i počítačový program jsou typicky uloženy v operační paměti počítače (v případě John von Neumannovy architektury), ale mohou být uloženy i v oddělených částech paměti (viz Harvardská architektura).\n\nZákladní části číslicového počítače:\n\nPrincip moderního číslicového počítače byl popsán počítačovým vědcem Alanem Turingem, který popsal svoji myšlenku v referátu z roku 1936, \"On Computable Numbers\". Dokázal, že jako Touringův stroj lze zvát takové zařízení, které dokáže vykonat jakýkoliv myslitelný matematický výpočet reprezentovatelný počítačovým algoritmem.\nTaké představil myšlenku Univerzálního Turingova stroje, který by dokázal vykonat úlohu jakéhokoliv jiného stroje. Turingovy stroje jsou až od dnešních dnů objektem studia teorie výpočtů. Až na limitaci omezené velikosti paměti jsou dnešní počítače zvány Turingovsky kompletní, což vyjadřuje, že jsou schopny kompatibilně vykonat algoritmus univerzálního Turingova stroje.\n\nPůvodní mechanické a elektromechanické stroje byly nahrazeny elektronickými, stejně jako analogové výpočty byly nahrazeny digitálními. V roce 1934 sestavil Tommy Flowers experimentální vybavení telefonní výměnné sítě založené na tisícovce vakuových trubic. V Americe v roce 1942 vyvinuli J. V. Atanasoff a C. E. Berry počítač Atanasoff-Berry Computer (ABC) využívající 300 trubic, první „automatický digitální elektronický počítač“. Max Newman vynalezl v roce 1943 světově první elektronický číslicový programovatelný počítač Colossus. Ten dokázal provádět operace Booleovy algebry, avšak nebyl Turingovsky kompletní. ENIAC (Electronic Numerical Integrator and Computer) byl americkou variantou Colossu, byl však výkonnější a Turingovsky kompletní.\n\nPokud byl požadavek přeprogramovat starý počítač, bylo nutné fyzicky změnit zapojení kabelů. Tento problém, popsaný A. Turringem v jeho referátu a rozšířený J. von Neumannem v díle \"First Draft of a Report on the EDVAC\" roku 1945, řeší programová paměť. První stroj tohoto druhu byl The Manchester Small-Scale Experimental Machine, s přezdívkou Baby z roku 1948. Byl však nazván „malým a primitivním“ a nahrazen strojem Manchester Mark 1, který se stal základem pro první komerčně dostupný počítač Ferranti Mark 1.\n\nV roce 1947 byl vynalezen bipolární tranzistor a v roce 1955 nahradil elektronku. Tranzistor má výhodu v rychlosti, velikosti a spotřebě. První pouze tranzistorový počítač se jmenoval Harwell CADET.\n\nZáhy po vzniku tranzistorů prezentoval Geoffrey W. A. Dummer na sympoziu v roce 1952 nutnost tranzistory sdružovat. v roce 1958 Jack Kilby vyvinul první čip, který v sobě obsahoval všechny elektronické obvody již integrované. Ačkoliv se o přesné definici mikroprocesoru vedou diskuze, prvním mikroprocesorem, jako takovým, je Intel 4004.\n\n\n"}
{"id": "303833", "url": "https://cs.wikipedia.org/wiki?curid=303833", "title": "Kalhoty", "text": "Kalhoty\n\nKalhoty jsou částí oblečení na spodní část těla od pasu ke kotníkům, která kryje obě nohy odděleně.\n\nKalhoty jsou oblékány až k bokům a pasu, mohou držet samovolně nebo být staženy páskem přes pas nebo mohou být drženy kšandami.\n\n\n\nSlovo \"kalhoty\" (slangově \"kaťata\", \"gatě\") se začalo šířit od 16. století a pochází z italského \"caligote\", tehdy vznikly české \"kalioty\", \"galihoty\" a \"kalihoty\". Dříve se kalhoty označovaly slovem \"poctivice\", dnes se nazývají ovšem nářečně také \"gatě\" nebo \"kaťata\", toto slovo pochází ze staroslověnského slova \"hacě\" nebo \"hácě\", toto slovo znamenalo něco jako krátké spodní kalhoty.\n\nPoznámka: Jen málo českých slov se rozšířilo tak jako slovo kalhoty. V šedesátých letech byly do bývalého Sovětského svazu vyváženy punčocháče. Díky „české“ ruštině pracovníka zahraničního obchodu byl název zboží „punčochové kalhotky“ převeden do ruštiny jako „kolgotky“ (колготки) a v ruštině se prosadil.\n\nNejstarší doklady o používání kalhot lze nalézt u kočovných euroasijských nomádů jako byli íránští Skythové, Sarmati, Dákové nebo Achaimenovští Peršané. Ve starověké Číně oblékali kalhoty jen vojáci.\n\nVýznamným etnikem, u kterého je prokázané používání kalhot, jsou Galové (Keltové). Dokladem může být, že Římané Zaalpskou Galii neoficiálně označovali jako Gallia Bracata („kalhotová“), podle tradičních dlouhých kalhot místních obyvatel. Kolem roku 750 př. n. l. začíná pravděpodobně právě od Keltů pronikat používání dlouhých kalhot ke kotníkům ke germánským národům. Římané a Řekové ale galské a germánské kalhoty odmítali jako nekulturní a barbarské. Když se na konci 4. stol. n. l. začaly v Římě kalhoty prosazovat prostřednictvím vojáků v římských legiích, byl dokonce vydán císařský dekret, který je zakazoval.\n\nAčkoliv je tedy evropská kultura silně ovlivněna svými románskými kořeny, kalhoty tato civilizace přejala od „barbarů“.\n\n\n"}
{"id": "303834", "url": "https://cs.wikipedia.org/wiki?curid=303834", "title": "Joacim Cans", "text": "Joacim Cans\n\nJoacim Cans (* 19. února 1970 Mora, Švédsko) je švédský zpěvák a člen metalové skupiny HammerFall. \n\nVe městě Mora žil až do svých čtrnácti let, poté se přestěhoval do Gothenburgu. Velmi dlouho se věnoval plavání, dokonce byl členem švédského národního plaveckého týmu. Kvalifikace na mistrovství světa juniorů se mu však nepovedla. Nedlouho potom se rozhodl dělat něco jiného - byl zaměstnán například jako zástupce učitele nebo jako číšník v restauraci.\n\nV roce 1991 založil s několika přáteli heavy metalovou skupinu \"Highlander\". Dva roky nato odešel do Hollywoodu, kde začal studovat zpěv na \"Musician´s Institute\". V roce 1995 se stal členem skupiny \"Mrs.Hippie\" a nazpíval s ní jednu skladbu na album \"Kiss Tribute\". Po jejím nahrání (album bylo mimochodem vydáno až v roce 2000) se skupina rozpadla.\n\nJoacim se v roce 1996 stal členem skupiny HammerFall, kde píše a skládá dodnes. \n\nV roce 2004 vydal sólové album \"Beyond the Gates.\" V roce 2008 Joacim vystoupil v soutěži Körslaged se sborem Team Cans. Šlo o sbor amatérských zpěváků z města Mora. Team Cans vystoupil také s HammerFall v roce 2012 ve švédském lomu Dalhalla. \n\nV roce 2013 vydal Joacim sólové album \"Nu kan mörkret falla\" a také vystoupil turné s projektem \"Christmas Metal Symphony\" spolu s dalšími hudebníky jako Joey Belladonna, Chuck Billy, Udo Dirkschneider, …\n\n\n\n"}
{"id": "303835", "url": "https://cs.wikipedia.org/wiki?curid=303835", "title": "Guelfové a ghibellini", "text": "Guelfové a ghibellini\n\nGuelfové a ghibellini byla mocenská seskupení italských (i německých) šlechtických rodů a měst, která v době středověku bojovala o ovládnutí území střední a severní Itálie. Název \"ghibellini\" vznikl zkomolením jména Waiblingen, rodového hradu Štaufů; \"guelfové\" je zase italský přepis jména rodu Welfů.\n\nV době nástupu štaufské dynastie na císařský trůn (1138) se římsko-němečtí císaři snažili politicky i vojensky ovládnout území severní a střední Itálie, které formálně náleželo ke Svaté říši římské, avšak ve skutečnosti bylo pod silným vlivem papežů a na říši bylo prakticky nezávislé.\n\nŠtaufové byli mocným rodem vládnoucím ve Svaté říši římské a na Sicílii. Jako císaři a zároveň králové Itálie nemohli nečinně přihlížet osamostatňujícím tendencím severoitalských měst. Do bojů mezi nimi a papeži se k nim přidaly italské rody Gonzaga a Scala a dále jihoněmecká knížata, která je podporovala v boji o císařský trůn vůči Welfům. K této alianci patřila italská města Arezzo, Forli, Modena, Osimo, Pavia, Pisa, Pistoia, Siena, Spoleto a Todi a některá další, jejichž podpora byla střídavá.\n\nWelfové byl rod soupeřící se Štaufy o císařský trůn a v Itálii naopak stranili papežům. Podpořili je italský rod Este a italská města Ancona, Bologna, Brescia, Crema, Cremona, Ferrara, Florencie, Janov, Lodi, Mantua, Orvieto a Perugia.\n\n\n"}
{"id": "303837", "url": "https://cs.wikipedia.org/wiki?curid=303837", "title": "2. česká hokejová liga 1996/1997", "text": "2. česká hokejová liga 1996/1997\n\n2. česká hokejová liga v sezóně 1996/1997 byla 4. ročníkem samostatné třetí nejvyšší české soutěže v ledním hokeji.\n\n\nTýmy byly rozděleny do dvou skupin po 16 týmech, kde hrály systémem doma-venku. Poslední dva celky obou skupin přímo sestupovaly do krajských přeborů. První čtyři celky z každé skupiny postupovaly do čtvrtfinále play-off, které se hrálo na dva zápasy - doma a venku. Vítězové semifinále play off postupovali do baráže o 1. ligu.\n\n\n\nTýmy Znojma a Třebíče postoupily do baráže o 1. ligu\n\n"}
{"id": "303838", "url": "https://cs.wikipedia.org/wiki?curid=303838", "title": "Operace Otto", "text": "Operace Otto\n\nPřípad Otto nebo Operace Otto, (německy Unternehmen Otto) byl krycí název \"„Vojenského rozkazu pro vpochodování do Rakouska z 11. března 1938“\" k tzv. „anšlusu Rakouska“, zvolený Adolfem Hitlerem. \n\nStandardní krycí názvy válečných operací „Třetí říše“ byly: „Fall Grün“ (Případ zelený) pro obsazení ČSR, „Fall Weiß“ (Případ bílý) pro invazi do Polska, „Fall Gelb“ (Případ žlutý) pro válečné tažení na Nizozemsko, Belgii a Lucembursko, „Fall Rot“ (Případ červený) pro útok na Francii, „Operace Weserübung“ pro obsazení Norska a Dánska a „Operace Seelöwe“ pro přípravy k vylodění v Anglii. Pouze „Případ Otto“ a „Případ/operace Barbarossa“ nezapadají do obvyklého schématu, přičemž v případě „Barbarossy“ je o něco zřejmější výklad, nežli pro „Otto“. \n\nNázvem „Otto“ mohl být myšlen Ota I. Veliký, vzhledem k vysoké konjunktuře dynastie Ottovců v tehdejší Německé říši, a sice v souvislosti s rolí, jež mu v rakouské verzi německého národního dějepisectví náleželo. Ota I. byl považován po Karlovi Velikém za znovuzakladatele jihovýchodní hraniční marky Říše. Jeho vítězství nad Uhry v bitvě na Lechu (roku 955) umožnilo Bajuvarům postupné osídlování „marchy orientalis“ (poprvé oficiálně za vlády Oty II. roku 976 - srov. „Ostmark“), z níž vzniklo pozdější Rakousko („Ostarrîchi“ poprvé oficiálně za vlády Oty III. roku 996).\n\nJelikož v Hitlerových očích, byly ve vnější politice tisíciletých dějin Německa pouze dvě situace hodné povšimnutí, jak napsal ve své knize \"Mein Kampf\" (svazek 2, str. 733-742), totiž „především Bajuvary uskutečněná kolonizace Východní marky (Ostmark)“ a „získání a pronikání na území východně od Labe“, bylo prvním cílem jeho vnější politiky, aby „někdejší východní marka Říše (Ostmark des Reichs)“ (Mein Kampf, sv. 1, str. 9.) byla znovu sjednocena s „domovinou“ (srov. také Spor Sybel-Ficker). V deníku \"Le Temps\" ze 13. března 1938 byla u příležitosti „anšlusu“ reprodukována anonymní zpráva z vídeňského rozhlasu (Wiener Rundfunkhaus) z 12. března 1938: „Po tisícileté historii konečně nadešel ten den, kdy se znovuzrodil jednotný německý národ.“\n\nDva měsíce po „anšlusu“ proběhlo zcela v duchu domnělých tisíciletých událostí dne 25. května 1938 přejmenování Rakouska z Österreich na „Ostmark“. Poté po dokončení „anšlusu“ platily pro Rakousko stejné náležitosti, tak jak byly formulovány v „zákoně o znovuvytvoření říše“ z 30. ledna 1934 ke gleichschaltungu (vyrovnání úrovně) rozdílných spolkových zemí a zrušením jejich státní svébytnosti a se všeobecným nabytím domovského práva Rakušanů roku 1938. \n\nZvláště rakouští legitimisté však zastávají dodnes názor, že jménem \"Otto\" byl míněn především Otto von Habsburg. Ačkoli v Rakousku existovaly ve stavovském státě tendence k restauraci monarchie, části politických elit a rovněž tak lidu kteří stále ještě věřili v jednotící sílu někdejší panovnické rodiny a v mír c.k. Rakouska a před vpochodováním se ještě sám Ota Habsbursko-Lotrinský pokusil zvrátit kritickou situaci svojí kandidaturou na kancléře Rakouska. Tato interpretace se však zdá být nepravděpodobnou, neboť obnovení monarchie v okamžiku anšlusu již bylo prakticky nemožné. Německý vyslanec Franz von Papen dne 1. července 1937 potvrdil, že „restaurace rodu Habsbursko-Lotrinského … je zcela ad acta“ . Faktem však je, že Hitler se obával vlivu Oty Habsburského na stoupence monarchie a žádal Otu o setkání, ten však kategoricky s diktátorem odmítl hovořit. Na führerův osobní příkaz byl vydán říšský zatykač na Otu i jeho rodinu, proto musel s rodinou urychleně opustit území nacistické říše. Rovněž majetek rodiny Habsbursko-Lotrinské byl zabaven Německou říší. \n\nSymboliku s Otovci však můžeme v tehdejším Rakousku spatřovat např. v tom, že současně s anexí existovala krátce studentská odbojová skupina, která si až do své bleskové likvidace říkala „Ottonen“ .\n\n15. března 1938 objasnil Hitler z balkónu vídeňského Hofburgu svým staronovým krajanům jejich úkoly: „Nejstarší hraniční marka (Ostmark) německého národa je odteď nejmladší baštou německého národa a zároveň oporou Německé říše.“ Jelikož pozice „nejmladší bašty“ byla již přidělena, vydal Hitler 19. ledna 1942 říšským ministrům příkaz, aby byl výraz „Ostmark“ v budoucnu nahrazen výrazem „Donau- und Alpenreichsgaue“, dále Čechy a Moravu za Protektorát „Německé říše“ a Maďarsko a Rumunsko byly již předtím považovány za satelity nacionálně socialistické expanzní politiky proti SSSR.\n\n\n"}
{"id": "303842", "url": "https://cs.wikipedia.org/wiki?curid=303842", "title": "Eskymácký obrat", "text": "Eskymácký obrat\n\nEskymácký obrat je záchranný manévr (obvykle jednočlenné) posádky po převrácení zavřeného sportovního plavidla, nejčastěji kajaku.\n\nPři převrácení otevřené lodě například dvoumístné turistické kánoe dojde okamžitě k zalití vnitřních prostor lodi a posádka vypadne do vody. V tomto případě nezbývá než doplavat i s pádly a převrácenou lodí ke břehu, tam ji vylít a převrátit zpět. Celý záchranný proces je pracný a zdlouhavý, ale v létě na klidných vodách zhruba do WW 1 až WW 2 není nebezpečný a nevyžaduje ani nějaké zvláštní schopnosti.\n\nZcela jinak je tomu v zavřeném kajaku. Vodák je spojen s lodí šprajdou, takže loď ani po převrácení nezatopí voda, ale vodák je hlavou ve vodě, nemůže tedy dýchat a navíc na divoké vodě hrozí úder kamenem do hlavy. Jediným řešením pro začátečníka je takzvané vykrysení, tady strhnutí šprajdy z lodi, vysunutí nohou a vyplavání. Mnohem elegantnějším řešením je eskymácký obrat.\n\nExistuje mnoho variant eskymáckého obratu. Společné mají to, že vodák začne pohybem boků obracet loď a přitom se rukama opře o cokoli dostupného, dokončí obrat lodi a až na závěr vystrčí horní polovinu těla z vody. Oporou bývá standardně záběr pádla, při výcviku pak i okraj bazénu, destička nebo ruce ve vodě stojícího instruktora. Při správné koordinaci pohybů není obrat náročný na sílu, zkušení vodáci jej proto dokáží provést i bez pádla, tlakem rukou o vodu. V základní variantě s pádlem je pak nejúčinnější a nejjednodušší dopředný záběr s listem vedeným obloukem kolem lodi po hladině s obratem lodi uprostřed záběru pádla se zabírajícím listem daleko od lodi.\n\nEskymácký obrat je důležitý, ale pro začátečníky poměrně obtížný manévr, proto se jeho nácviku věnuje značná pozornost. V Čechách se obvykle trénuje v mělké části bazénu, neboť je zde oproti řece teplejší, klidná a průhledná voda, což usnadňuje orientaci pod vodou i vlastní provedení manévru, a navíc se instruktor může ve vodě postavit a pomoci studentovi s obratem. Pro zmírnění strachu z vody se používá skřipec na nos, k lepší orientaci plavecké brýle. Trénuje se pohyb boky a především základní zásada, že hlava jde z vody jako poslední. Potom zpravidla následují obraty s držením se žlábku na okraji bazénu a o ruce instruktora. Následuje obrat s plastovou plovací destičkou, to je již obtížnější neboť opora destičky je omezená. Pokud student cviky zvládá, učí se již přímo s pádlem. Instruktor mu z počátku ukáže správný pohyb pádlem, potom již jen vede list a nakonec student eskymuje sám. Nácvik obratu v bazénu obvykle probíhá přes zimu mimo vodáckou sezónu. V ČR tyto kurzy pořádá několik vodáckých cestovních kanceláří a půjčoven, jeden kurs zpravidla trvá hodinu až hodinu a půl. Začátečník se většinou základní variantu obratu naučí až na druhém nebo třetím kurzu. Znalost obratu za optimálních podmínek v bazénu však ještě neznamená jeho praktické zvládnutí v reálné situaci na řece.\n\n"}
{"id": "303850", "url": "https://cs.wikipedia.org/wiki?curid=303850", "title": "Trolejbusová doprava ve Vratislavi", "text": "Trolejbusová doprava ve Vratislavi\n\nV polské Vratislavi byla na začátku 20. století krátký čas v provozu první trolejbusová síť na území dnešního Polska.\n\nPrvní, a také jediná vratislavská trolejbusová trať (systému Lloyd – Kohler) byla zprovozněna 20. března 1912 společností \"Gleislose Bahn Brockau GmbH\" (\"Bezkolejová dráha Brochów\"). Linka byla dlouhá 4,4 km a vedla od tramvajové vozovny ve Wilczym Kątu do tehdy samostatného města Brochów (nyní část Vratislavi). Kvůli technickým problémům ale byla již v roce 1913 zrušena.\n\nProvoz obstarávaly čtyři trolejbusy a dva vlečné vozy.\n\nV roce 1947 se ve Vratislavi vážně uvažovalo o zprovoznění několika trolejbusových linek. Dokonce bylo do města dovezeno sedm vozů Fiat z Wałbrzychu. Ty ale byly o dva roky později předány do Gdyně a trolejbusy se tak po Vratislavi již nikdy nerozjely.\n\n"}
{"id": "303861", "url": "https://cs.wikipedia.org/wiki?curid=303861", "title": "Zuzana Stivínová mladší", "text": "Zuzana Stivínová mladší\n\nZuzana Stivínová mladší (* 24. července 1973 Praha) je česká herečka, zpěvačka a šansoniérka.\n\nJejí otec je hudebník-flétnista Jiří Stivín, a herečka Eva Svobodová je její babička.\n\nJiž během svých studií na pražské konzervatoři (absolutorium 1993) si zahrála na celé řadě pražských divadelních scén (Divadlo Semafor, Realistické divadlo, Divadlo Na zábradlí, Divadlo v Celetné), poté byla v angažmá v pražském Národním divadle.\n\nKromě své herecké práce v divadle se také aktivně věnuje dabingu, vystupuje též jako zpěvačka a šansoniérka. Velmi dobře hraje také na violoncello.\n\nJejím manželem je molekulární biolog Lukáš Čermák. Mají dva syny, Le Monke, a David.\n\n\n\n\nZa roli ve filmu \"Nevěrné hry\" byla nominovaná na Českého lva.\n\n"}
{"id": "303864", "url": "https://cs.wikipedia.org/wiki?curid=303864", "title": "Operace Medacká kapsa", "text": "Operace Medacká kapsa\n\nOperace Medacká kapsa (chorvatsky: Operacija Medački džep, anglicky: Operation Medak Pocket) se uskutečnila ve dnech 9. až 17. září 1993. Jednalo se o vojenskou operaci chorvatské armády proti srbským separatistům z Republiky Srbská Krajina, jejímž výsledkem byl masakr Srbů. Proto je tato operace známa také jako Medacký masakr. \n\nU Medaku stejně jako v jiných národnostně smíšených územích docházelo k bojům mezi znepřátelenými stranami. Na jejich rozdělení a zejména na ochranu civilistů byly vytvořeny mezinárodní jednotky UNPROFOR. Tyto vojenské jednotky OSN vytvářely tzv. \"bezpečné zóny. \" Jedna z nich se nacházela i v Medaku, kde žilo okolo pěti stovek obyvatel srbské národnosti. Počátkem měsíce září se k \"medacké kapse\" přiblížily chorvatské jednotky, kterým velel pozdější kosovsko-albánský premiér Agim Çeku, který působil v řadách chorvatské armády jako plukovník. 9. září začaly chorvatské útoky na srbské síly, operující v tomto prostoru. Vzhledem k jejich převaze byla srbská vojska během následujících dvou dní vytlačena a do 14. září probíhaly dělostřelecké přestřelky a útoky letectva. Dne 15. září bylo podepsáno příměří, přičemž se znepřátelené jednotky měly stáhnout a vyklizenou zónu měly obsadit kanadské vojenské jednotky UNPROFOR, sídlící v Medaku. Chorvatská vojska však ignorovala status bezpečné zóny a zahájila plenění medacké oblasti. Byli stříleni srbští civilisté, znásilňovány ženy, docházelo k systematickému žhářství. Se zemí byly srovnány vesnice Divoselo, Čitluk a Počitělj, ve kterých žili etničtí Srbové.\n\nKanadský velitel jednotek UNPROFOR plukovník Jim Calvin byl jednáním chorvatské armády otřesen. Požádal tedy svého nadřízeného francouzského velitele Jeana Cota o zásah, ovšem to bylo odmítnuto. Proto se Jim Kalvin rozhodl k samostatné akci a zaútočil na řádící chorvatské jednotky. Během celodenních bojů Kanaďané vytlačili chorvatskou přesilu za cenu čtyř zraněných vojáků. Chorvaté přišli minimálně o třicet útočníků, ovšem jejich ztráty byly zřejmě vyšší, protože všechny zraněné a menší počet mrtvých si odnesli při ústupu. Vzhledem k tomu, že svět se díval v jugoslávské občanské válce nevraživě jen na Srby, nesklidil zásah Kanaďanů proti chorvatským jednotkám ohlas. Ti byli za svůj úspěšný zákrok dodatečně vyznamenáni až roku 2002. Zatímco Kanaďané považují tuto bitvu za nejvýznamnější kanadské vojenské vystoupení od doby Korejské války, Chorvaté ji dlouho zapírali nebo prezentovali jako nepodstatné a bezvýznamné vojenské střetnutí či dokonce se snažili tvrdit, že Kanaďané válčili proti Srbům. \n\nÚdaje o počtu zabitých Srbů se liší a pohybují se kolem jednoho sta. Uvádí se, že počet mrtvých a zmizelých etnických Srbů po útoku byl 88, z toho 26 obětí bylo starších 60 let a 17 obětí ženského pohlaví. Organizacemi pro uprchlíky je uváděno 103 mrtvých a 5 nezvěstných. \n\nMezinárodním trestním tribunálem pro zločiny v bývalé Jugoslávii byl za tento masakr obviněn bývalý hlavní chorvatský vojenský velitel generál Janko Bobetko a generálové Rahim Ademih (kosovský Albánec) a Mirko Norac. Další viníci Agim Çeku a generál Stepan Stipešic zůstali mimo, i když kanadští vojáci 2. praporu učinili o řádění Chorvatů obsáhlá prohlášení a byli ochotni proti Agimu Çekovi u soudu svědčit.\n"}
{"id": "303866", "url": "https://cs.wikipedia.org/wiki?curid=303866", "title": "Japonská císařská dynastie", "text": "Japonská císařská dynastie\n\n__BEZOBSAHU__\n\nDynastie japonských císařů nebo císařská rodina (: 皇室, \"Císařská domácnost\") je nejdéle vládnoucí dynastií na světě. Za prvního historicky doloženého císaře s pevně vymezenou dobou vlády je považován císař Kinmei, který vládl v letech 539 až 571. Japonští císařové z tohoto rodu vládnou nejméně 1500 let.\n\n\n"}
{"id": "303872", "url": "https://cs.wikipedia.org/wiki?curid=303872", "title": "Yours Truly, Angry Mob", "text": "Yours Truly, Angry Mob\n\nYours Truly, Angry Mob je druhé studiové album britské rockové kapely Kaiser Chiefs, které vyšlo v únoru 2007. A jako první singl z desky vyšla píseň Ruby, která se dostala na čelo britského i českého singlového žebříčku.\n\nDesku produkoval Stephen Street, který už spolupracoval s kapelou na debutové desce Employment. Texty na desce se zaměřují na daleko více sociálních témat jako je pouliční zločinnost, násilí ale i sláva i falešnost bulvárního tisku.\n\nV říjnu 2006 prozradila kapela, že natočila 22 písní z nichž chtějí vybrat 13 až 14 pro finální verzi. Album kritizoval frontman Blur Damon Albarn, jelikož mu přišlo příliš podobné jejich desce The Great Escape.\n"}
{"id": "303873", "url": "https://cs.wikipedia.org/wiki?curid=303873", "title": "San José (Kostarika)", "text": "San José (Kostarika)\n\nSan José je hlavním městem Kostariky. Nachází se v kostarickém Centrálním údolí, ve kterém žije většina populace státu. Spolu se blízkými městy Alajuela, Heredia, Cartago a dalšími sídly vytváří rozlehlou aglomeraci, která udává ekonomický vývoj celé země. Je známé pro svůj pozoruhodný urbanistický vývoj, kdy historické budovy z koloniálního období přímo sousedí s ultramoderními stavbami. Velkým problémem města je znečištění ovzduší a vody. Název města je odvozen od jména svatého Josefa (španělsky \"San José\"). Pojmenování San José nese více měst v několika státech, které bývaly španělskými koloniemi.\n\nMěsto se rozkládá v nadmořské výšce okolo 1170 metrů nad mořem. Má vlhké tropické klima, leží v pramenné oblasti řek, které se vlévají do Tichého oceánu. Teploty se během roku drží v rozmezí 18 a 22 °C, roční srážky jsou cca 2000 mm.\n\n\n"}
{"id": "303874", "url": "https://cs.wikipedia.org/wiki?curid=303874", "title": "Státní znak Japonska", "text": "Státní znak Japonska\n\nStátní znak Japonska je zároveň Císařskou pečetí, užívanou členy japonské císařské rodiny. Státním znakem je od 21. října 1926.\n\nStátní znak tvoří stylizovaná kresba zlatého květu chryzantémy s černými (jinde i červenými) obrysy. Centrální disk je obklopen přední sadou 16 okvětních lístků. Zadní sada 16 lístků je lehce posunutá oproti přední sadě, takže je vidět na samotných okrajích květiny.\n\nOstatní členové císařské rodiny používají verzi se 14 lístky.\n\nKresba květu symbolizuje slunce (stejně jako červené kruhové pole na vlajce). Jedná se o velmi starý symbol císaře a zároveň státu. Císař je v Japonsku dle tradice považován za přímého potomka nejdůležitější šintoistické bohyně Amaterasu Omikami.\n\nV době před i po zavedení první japonské vlajky (která byla zavedena až v roce 1854 po obnovení kontaktů se západem a potřebou reprezentace státu) se v Japonsku neužíval ani žádný státní znak. Zatímco v Evropě se v té době užívaly státní znaky a lidé či rody užívaly erby, v Japonsku byly užívány znamení domů a rodů, tzv. „\"mony\"“, které se nosily na oděvech, uniformách, přilbách či na praporech a vlajkách. Šógunát Tokugawa (japonské státní zřízení v letech 1603–1867) užíval vlastní mon.\n\nZa období Meidži (Meidži byl japonský císař v letech 1867–1912) nemohl kromě japonského císaře nikdo jiný používat císařskou pečeť, takže každý člen císařovy rodiny musel používat trochu pozměněnou verzi pečeti. Šintoistické svatyně zobrazovaly na svých vlastních emblémech buď císařskou pečeť jako takovou, nebo do nich alespoň zakomponovaly její prvky.\n\n21. října 1926 se stala císařským a současně statním znakem kresba zlatého květu chryzantémy. Znak je užíván dodnes.\n\nKresba chryzantémy je součástí vlajky japonského císaře, nejvyššího japonského řádu chryzantémy (udělovaného od roku 1876) ale jinde.\n\n"}
{"id": "303884", "url": "https://cs.wikipedia.org/wiki?curid=303884", "title": "Rainbow (album, Mariah Carey)", "text": "Rainbow (album, Mariah Carey)\n\nRainbow je šesté studiové album americké zpěvačky Mariah Carey, které vyšlo v listopadu 1999 pod nahrávací společností Columbia Records.\n\nNa albu spolupracovala Mariah se spoustou producentů a prestižní hudební časopis Rolling Stone to popsal jako kroniku všech přístupných hip hopových mágů na sklonku roku 1999.\nAlbum se v prvním týdnu prodeje umístilo v USA na druhém místě s celkovým týdenním prodejem 323 000 kusů, což je největší týdenní prodej v kariéře Mariah.\n"}
{"id": "303886", "url": "https://cs.wikipedia.org/wiki?curid=303886", "title": "Skřele", "text": "Skřele\n\nSkřele je párový plochý orgán ryb nacházející se na předělu mezi hlavou a tělem, který chrání žábry před vnějším poškozením. Skřele sestává ze čtyř kostí – skřelové předvíčko ('), skřelové mezivíčko ('), skřelové víčko (') a skřelové podvíčko ('). Vzhled skřelí se u jednotlivých druhů ryb liší. Umožňují např. kaprům dýchat i když se nehýbají, a to tak, že se ústy nasaje voda, skřele ji potom vypustí do žaber, ty si potom vezmou kyslík a vypustí vodu.\n\n"}
{"id": "303891", "url": "https://cs.wikipedia.org/wiki?curid=303891", "title": "Bitva u Appomattoxu", "text": "Bitva u Appomattoxu\n\nBitva u Appomattoxu se odehrála 9. dubna 1865 a byla poslední bitvou Americké občanské války. Generál Lee (Konfederace) kapituloval před generálem Grantem (Unie).\n\nPrvní boje začaly již 8. dubna u vlakového nádraží u Appomattoxu, kdy Unie přepadla a spálila Konfederační vlaky se zásobami čekajícími na příchod armády. Pronásledovaný generál Lee se plánoval dostat do Lynchburgu pro další zásoby, v cestě mu však bránila kavalerie Unie. Za úsvitu Konfederace zahájila útok proti kavalerii, které během noci přispěchala na pomoc XXIV. armáda. V průběhu bojů nezbyla Konfederaci jiná možnost, než se vzdát přesile.\n"}
{"id": "303893", "url": "https://cs.wikipedia.org/wiki?curid=303893", "title": "Puntarenas (provincie)", "text": "Puntarenas (provincie)\n\nPuntarenas je největší ze sedmi kostarických provincií. Leží na jihozápadu země a zahrnuje téměř celé kostarické pobřeží Tichého oceánu (mimo jiné zálivy Nicoya a Dulce). Pod správu této provincie patří i Kokosový ostrov - nachází se v Pacifiku asi 550 km od kostarického pobřeží, byl vyhlášen národním parkem a je přírodním dědictvím UNESCO. Její nejjižnější část hraničí s Panamou.\nTato provincie se skládá z 11 kantonů:\n"}
{"id": "303895", "url": "https://cs.wikipedia.org/wiki?curid=303895", "title": "Uzení", "text": "Uzení\n\nUzení je tepelná úprava masa či sýrů, která spočívá v ponechání potraviny po určitou dobu v teplém kouři vzniklém hořením dřeva. Před uzením se maso zpravidla na několik dní nakládá do solného nálevu, čímž se do značné míry konzervuje. Samotné uzení teplým kouřem maso vysušuje, tepelně upravuje, dále konzervuje a dodává potravině specifickou chuť. Doba uzení závisí na velikosti upravovaných kusů masa nebo masných výrobků a na požadované úrovni vysušení. Uzené potraviny mají oproti čerstvým výhodu, že jsou trvanlivější, a tedy delší dobu vydrží v prostředí, kde není k dispozici chlazení.\n\nDřevo k uzení musí být vždy suché a zdravé. Obecně jsou doporučována tvrdá dřeva (měkké dřevo je vhodné pouze pro rozehřátí udírny), názory na konkrétní dřeviny se ale mohou mezi jednotlivými odborníky lišit. Doporučuje se dřevo zbavit kůry, u dubu a olše je to nutnost. Nejčastěji jsou citovány následující:\n\nZ ovocných dřevin jsou méně vhodné třešeň, meruňka a broskvoň, protože jejich dřevo obsahuje vyšší podíl pryskyřice, naopak k nejvhodnějším patří švestka, vhodná je i jabloň, výborná hrušeň. Obvykle je doporučováno ovocné dřevo používat až na závěr (zhruba poslední třetinu), nebo kombinovat. Dlouhé uzení na švestce může způsobit lehce nasládlou nebo štiplavou chuť masa (podobné nedostatky nemusejí být způsobeny jen dřevem, ale i nevhodnou přípravou masa a udírny).\n\nZ ostatních listnáčů patří mezi nejlepší buk (při nesprávném postupu nebo špatně navržené udírně ale může dehtovat). Blízký charakter bukovému dřevu má botanicky příbuzný kaštanovník jedlý (neplést s jírovcem, který je nevhodný). Dub je v praxi často kombinován s olší, obojí je ale nutné zbavit kůry (maso může dostat nahořklou nebo nakyslou příchuť), přičemž u dubu je důležité, aby dva roky předem ležel na dešti a následně alespoň rok vysychal, aby se zbavil tříslovin.\n\nJehličnany jsou kvůli obsahu pryskyřice pro uzení nevhodné (borovice se nedoporučuje ani k roztápění), někdy je však pro závěrečné fáze doporučován jalovec, který dodává specifické aroma.\n\n"}
{"id": "303897", "url": "https://cs.wikipedia.org/wiki?curid=303897", "title": "Buena Vista Social Club (film)", "text": "Buena Vista Social Club (film)\n\nBuena Vista Social Club je dokumentární film režiséra Wima Wenderse o stejnojmenném hudebním projektu amerického hudebníka Ry Coodera.\n\n\"Buena Vista Social Club\" byl havanský hudební klub 40. let 20. století. Toto jméno si mnohem později, téměř 50 let po uzavření klubu, vybral Ry Cooder pro svůj projekt. Cooder chtěl oživit slávu pozapomenutých kubánských hudebníků, z nichž někteří ještě v tomto klubu hráli. Spolu s kubánským hudebníkem Juanem de Marcos González a ostatními oslovenými hudebníky nahrál v havanském hudebním studiu Egrem album Buena Vista Social Club, za které získal v roce 1997 cenu Grammy v kategorii „Best Tropical Latin Performance. O tomto svém projektu pak společně s režisérem Wimem Wendersem natočili dokumentární film, který kubánské hudebníky proslavil po celém světě.\n\n\n\n"}
{"id": "303899", "url": "https://cs.wikipedia.org/wiki?curid=303899", "title": "Bagrationové", "text": "Bagrationové\n\nDynastie Bagration (gruz. ბაგრატიონი, bagrationi, ბაგრატიონთა დინასტია, bagrationt'a dinastia) je rod gruzínských panovníků vládnoucí od 6. do počátku 19. století. Byli s největší pravděpodobností vedlejší větví arménské dynastie Bagratuni, sami však v dynastickém období odvozovali svůj původ až od biblického krále Davida. Bagrationové tak patří k nejstarším dynastiím. Poté co došlo v 15. století k rozpadu Gruzie na jednotlivá království a knížectví, pokračovali příslušníci rodu ve vládě zde. V druhé polovině 18. století pak dochází k částečnému sjednocení Gruzie, kdy se kachetský král Iraklij II. stává i králem kartlijským. Sjednocené království je ale roku 1801 podrobeno ruskou říší; o 9 let později se součástí Ruského impéria stalo i západně ležící království Imereti.\n\nSoučasnou hlavou královské linie rodu je Nugzar Bagration-Gruzinski z královské větve \"Bagration-Gruzinski\". Nárok na gruzínský trůn vznáší také manžel jeho starší dcery David Bagration-Muchrani, ze starší větve \"Bagration-Muchrani\", který je hlavy rodu dle primogenitury a dle stejného principu vznáší nárok na gruzínský trůn.\n\nUniversálním dědicem obou větví (jak primogeniturní, tak královské) je princ Giorgi Bagration Bagrationi (*2011).\n\nV gruzínské historii se Bagrationové objevili v 9. století jako knížata na jihozápadě Gruzie, která v bojích s Araby a dalšími rody v okolí postupně obnovila samostatné Gruzínské království. Období od konce 11. do počátku 13. století, zejména vláda Davida IV. a jeho vnučky Tamary, patří k vrcholným epochám gruzínských dějin. Toto zlaté období bylo násilně ukončeno mongolskou invazí. Další ránu jednotě Gruzie uštědřil Tamerlán a koncem 15. století dochází k fragmentaci Gruzie: etablují se tři království – Imereti, Kacheti a Kartli – pod vládou samostatných větví Bagrationů a několik dalších polosuverénních knížectví. Oblast Gruzie byla v dalších staletích svědkem neustálých drobných potyček, občanských válek a vpádů Peršanů, Osmanů a závěrem 18. století i Rusů, kteří si nakonec podrobili všechna samostatná gruzínská panství. Různé větvě Bagrationů pak přežívaly v řadách ruské šlechty. Patrně nejznámějším členem rodu je ruský generál napoleonské epochy Pjotr Ivanovič Bagration, pocházející z nemanželské větve králů Kartli.\n\nPosledním vskutku samostatným bagrationovským panovníkem na většině gruzínského území (a tedy zpravidla považovaný za gruzínského krále) byl Iraklij II., kterému se podařilo v letech 1762–1798 znovu sjednotit kartlijské a kachetinské království a roku 1783 přijal ruský protektorát. Syn Giorgi XII. zemřel po ani ne tříleté vládě a na přelomu let 1801 byla země anektována Ruskem, které odmítlo potvrdit nároky Giorgiova nejstaršího syna a regenta Davida.\n\nV carském Rusku se Bagrationové stali prominentní aristokratickou rodinou. Nejslavnějším představitelem rodu byl princ Petr Bagration, pravnuk krále Jesseho, jenž se stal ruským generálem a hrdinou ruské Vlastenecké války (1812). Jeho bratr, princ Roman Bagration se rovněž stal ruským generálem, jenž se vyznamenal v rusko-perské válce a byl jedním z prvních, kdož vkročili do Jerevanu v roce 1827. Roman Bagration byl též znám svou láskou k umění, literatuře a divadlu. Jeho domácí divadelní scéna v Tbilisi byla považována za jednu z nejlepších na Kavkaze. Jeho syn, princ Petr Romanovič Bagration se stal gubernátorem Tverské oblasti a později generálním gubernátorem Pobaltí. Byl rovněž inženýrem metalurgie a znám svou podporou vývoje kyanidace zlata v Rusku. Princ Dmitrij Petrovič Bagration byl ruským generálem, jenž bojoval v první světové válce v Brusilovově ofenzívě a později vstoupil také do Rudé armády.\n\nLegitimní královská větev je v současnosti reprezentována Nugzarem Gruzínským (narozeným roku 1950), synem známého gruzínského básníka Petreho.\n\nHlavou \"starší větve\" a celého rodu Bagration je David Bagration-Muchranski.\nPříslušníkem \"mladší větve Bagrationů\" vládnoucí v Imereti, pak byl poslední panující Bagration Šalamoun II., po matce vnuk Iraklije II. Gruzínského. Ten byl Rusy zbaven trůnu roku 1810.\n\nPo vpochodování Rudé armády do Gruzie roku 1921 emigrovalo mnoho příslušníků Bagrationské rodiny. Zatímco následníci posledního krále stále žili v Gruzii, prohlásil se v roce 1942 Irakli Bagration-Muchrani, potomek jedné z podřízených linií rodiny, za hlavního představitele královského rodu a založil \"Svaz gruzínských tradicionalistů\". V současnosti žije rodina Bagration-Muchrani v Římě. Nynější, Gruzií uznanou hlavou dynastie je David Bagration-Muchrani (španělsky \"David Bagration de Mouchrani y de Zornoza\"), narozený roku 1976 v Madridu, jenž v současnosti žije na území Gruzie. Roku 2003 přesídlil do Tbilisi a od té doby má dvojí občanství.\n\nPodle platné ústavy je však Nugsar Bagration-Gruzínský, ředitel Tumanišviliho divadla v Tbilisi, od roku 1984 hlavou rodiny jako nejstarší patrilineární potomek dynastie Kartli-Kachetské posledního krále, Jiřího XII. a legitimním nárokovatelem trůnu. Potomci imeretské linie Bagrationů tento nárok v roce 2007 potvrdili.\n\nRoku 1942 se princ Irakli Bagration-Muchrani z genealogicky nejstarší linie rodu, prohlásil za hlavu královského rodu Gruzie, z nedostatku informací o stále aktivní Kachetské větvi rodu Bagrationů (jež vládla do roku 1801) na území SSSR. Založil Svaz gruzínských tradicionalistů v exilu. Jeho druhá manželka, \"Maria Antoinetta Pasquini\", dcera Huga, hraběte z Costafiority, mu v únoru roku 1944 porodila syna a následníka Jorge de Bagration, při porodu však zemřela. V srpnu 1946 se ovdovělý následník oženil s princeznou \"Marií Mercedes de Bavaria y Borbón\", pravnučkou krále Alfonse XII., a dcerou \"Dona\" prince Fernanda de Baviera y Borbón, jenž se vzdal svého nároku na bavorský trůn a mohl tak oprávněně přijmout titul \"infant\" ve Španělsku.\n\n9. února 2009 si v chrámu Nejsvětější Trojice v Tbilisi hlava větve \"Bagration-Muchranski\" princ David Bagration-Muchranski vzal za ženu princeznu Annu Bagration-Gruzinski z větve \"Bagration-Gruzinsky\", dědičku nároků této větve, čímž bylo ukončeno nepřátelství těchto dvou větví rodu. Byla tak také vyřešena budoucí otázka následnictví.\nJednou z méně významných, ač genealogicky nejstarších větví jsou \"Bagrationové-Muchranští\"; z této větve pochází David Bagration-Muchranski (nar. 1976), jehož děd se roku 1942 sám prohlásil hlavou celého gruzínského královského (carského) rodu – toto postavení si nárokoval na základě primogenitury i přesto, že poslední král mezi jeho patrilineárními předky zemřel roku 1505 a primogenitura nehrála v gruzínském nástupnictví takovou roli jako na evropském Západě.\n\nManželům se v roce 2011 narodil syn, princ Giorgi Bagration Bagrationi, který je tak universálním dědicem obou větví rodu. V prosinci 2013 došlo k rozvodu Anny a Davida.\n\n"}
{"id": "303904", "url": "https://cs.wikipedia.org/wiki?curid=303904", "title": "Represe", "text": "Represe\n\nReprese (z lat. \"reprimó\", \"repressi\", potlačit) může být :\n\n\n"}
{"id": "303906", "url": "https://cs.wikipedia.org/wiki?curid=303906", "title": "Obsádka", "text": "Obsádka\n\nObsádka je termín používaný v chovu ryb. Označuje množství ryb, které se nachází v daném toku nebo vodním díle. Obsádka může být přirozená, tedy být výsledkem přírodních procesů, nebo umělá, tedy ovlivněná člověkem. Množství ryb, které se v dané lokalitě nacházejí je důležitým faktorem pro jejich chov, růst i přežívání. Tyto ukazatele dále ovlivňuje druhové složení obsádky, proto se obvykle sleduje i například obsádka kapra, štiky, cejna v daném revíru.\n"}
{"id": "303907", "url": "https://cs.wikipedia.org/wiki?curid=303907", "title": "Threshold", "text": "Threshold\n\nThreshold je v pořadí šesté studiové album heavy metalové skupiny HammerFall vydané roku 2006.\n\nNahrávání probíhalo v Lundgard Studios v Dánsku s producentem Charliem Bauerfeindem. Obal alba vytvořil Samwise Didier.\n\n6. srpna 2006 vyšel singl \"The Fire Burns Forever\" a 22. září singl \"Natural High\". K oběma singlům byl natočen videoklip.\n\n\n\n"}
{"id": "303908", "url": "https://cs.wikipedia.org/wiki?curid=303908", "title": "Rétorika (rozcestník)", "text": "Rétorika (rozcestník)\n\nRétorika může být:\n\n"}
{"id": "303912", "url": "https://cs.wikipedia.org/wiki?curid=303912", "title": "Rezident", "text": "Rezident\n\nRezident může být :\n"}
{"id": "303913", "url": "https://cs.wikipedia.org/wiki?curid=303913", "title": "Šimpanz", "text": "Šimpanz\n\nŠimpanz (\"Pan\") je člověku blízce příbuzný lidoop z čeledi hominidů, patřících do řádu primátů. Do tohoto rodu se řadí dva žijící zástupci: šimpanz učenlivý a šimpanz bonobo. Oba druhy žijí v Africe. Šimpanze učenlivého pokrývá černá nebo šedá srst, s výjimkou uší, tváří, dlaní a chodidel. Tváře jsou obvykle růžové, s věkem tmavnou až zčernají. Bonobo je o něco menší, s lehčí tělesnou stavbou, menšími zuby a tmavšími tvářemi. Uši mu překrývají chomáče chlupů. Jsou to všežravci.\n\nŠimpanz je náš nejbližší žijící příbuzný. Náš společný předek s šimpanzem totiž žil před 5–6 miliony lety. Ukazují na to tělesná stavba, jeho genom, chování i inteligence, stejně jako doklady evoluce známé z fosílií.\n\nMaximální věk šimpanzů může přesáhnout v zajetí 50 let. Nejstarší jedinec šimpanze učenlivého se v zajetí dožil téměř 60 let.\n\nŠimpanzi jsou aktivní hlavně ve dne. Po rozbřesku vyrážejí za potravou a většinu času tráví přijímáním potravy, odpočinkem a pohybem. Podobně jako gorily dávají přednost pohybu na zemi před lezením po stromech. Kráčejí po všech čtyřech končetinách. Na noc si po gorilím způsobu každý dospělý staví hnízdo k odpočinku. Naláme si a ohne větve s listy a splete je dohromady. Zde zůstává a spí až do rána.\n\nU šimpanzů více než u ostatních živočichů můžeme vysledovat lidské aspekty chování. Zahrnují starost o blízké osoby, spolupracují při lovu, dělí se o potravu, udržují dlouhotrvající přátelské svazky, jsou schopni se učit po celý život stejně učením získávat dovednosti, umějí používat nástroje, společně řeší problémy a díky dlouhotrvající paměti zaznamenávají jedince, místa a události. Šimpanzi si rovněž dokážou uvědomit sami sebe. Na rozdíl od většiny ostatních zvířat poznají, že odraz v zrcadle jsou oni sami, a nikoliv jiný šimpanz.\nŠimpanzi vedou nejsložitější společenský život ze všech lidoopů, nepočítaje v to člověka. Ovládají širokou škálu výrazů tváří, tělesných póz, gest, posunků, signálů a zvuků. Na řešení jednoduchého problému v přírodě i v lidské péči dokážou spolupracovat. Vytvářejí a používají jednoduché nástroje.\n\nPřestože se šimpanzi většinou chovají mírně a ohleduplně, jsou to velmi silní živočichové, kteří občas mohou někoho poranit. Dospělý samec šimpanze má mnohem větší sílu než dospělý muž. K tomu je vybaven širokým hrudníkem a mimořádně svalnatými pažemi. Samci šimpanzů často vyhledávají souboje nebo teritoriální potyčky. S lehkostí zvedají a házejí velké kameny nebo kmeny. Někdy vytvoří přepadovou skupinu, která uloví a roztrhá na kusy zvíře, například opici, nebo uspořádají hon na sousední nepřátelskou skupinu, při kterém mohou samce zabít nebo samice unést. Většina šimpanzích tlup má asi 20 až 50 členů s jedním nebo dvěma velkými, vedoucími samci, několika mladými samci a samicemi s mláďaty. Byly popsány případy, kdy takovéto útoky v průběhu několika let vedly k vybití sousední tlupy. Válčení šimpanzů je však běžnější, než se dříve myslelo, a nesouvisí s vlivem člověka. Šimpanz se také dopouští kanibalismu.\n\nDomovem šimpanze učenlivého je západní a střední Afrika, od Senegalu po Tanzanii, hlavně v Kongu, Gabonu, Kamerunu. Bonobo žije ve střední Africe (výhradně v Kongu).\n\nIdeálním domovem šimpanzů jsou africké tropické oblasti s ovocnými stromy, neboť plody stromů tvoří jejich hlavní potravu. Šimpanz jí 4–5 hodin denně. K dalším pochoutkám patří čerstvě vyrašené listí, semena, měkká kůra, míza, šťavnatá pryskyřice a květy. Občas také kamenem rozlouskne skořápky ořechů a jiných plodů.\n\nŠimpanzi jsou převážně vegetariáni, ale konzumují také živočichy. K lahůdkám z živočišné říše patří termiti, mravenci a housenky. Když šimpanz najde termitiště nebo mraveniště, použije klacík k jeho prozkoumání. Pokud je větvička dostatečně plná chutných soust, šimpanz ji vytáhne a hmyz slízne. Skupina šimpanzů příležitostně spolupracuje při lovu větších ptáků a savců včetně mladých prasat, opic a antilop. Spolupracují i na následné hostině.\n\nPočty šimpanzů v posledních letech rychle klesají ve všech oblastech jejich přírodního výskytu. Hlavní příčinou tohoto poklesu je ničení životního prostředí kvůli těžbě dřeva a zemědělství a nezákonný lov. Mnohé zbytkové populace jsou malé a oddělené, a tím se stávají velice zranitelnými. Stavy šimpanzů bonobů nejsou příliš známy, je vzácnější než jeho větší příbuzný šimpanz učenlivý a jeho životní prostředí rovněž nejvíce ohrožuje komerční těžba dřeva. Ukazuje se však, že se šimpanz přizpůsobil novému prostředí a stavy mohou být ve skutečnosti větší.\n\n"}
{"id": "303914", "url": "https://cs.wikipedia.org/wiki?curid=303914", "title": "Revolver (rozcestník)", "text": "Revolver (rozcestník)\n\nRevolver může být:\n\n\n"}
{"id": "303919", "url": "https://cs.wikipedia.org/wiki?curid=303919", "title": "John Adams (skladatel)", "text": "John Adams (skladatel)\n\nJohn Coolidge Adams (* 15. února 1947) je americký minimalistický hudební skladatel, nositel Pulitzerovy ceny z roku 2003 za chorál \"On the Transmigration of Souls\" na památku obětí teroristických útoků z 11. září 2001. \n\nNejvíce se proslavil svou operou Nixon v Číně (1985-7), která měla za téma historickou návštěvu amerického prezidenta Richarda Nixona v Číně z roku 1972. Mezi jeho další známá díla patří \"Shaker Loops\" (1978), \"Grand Pianola Music\" (1982) a \"Harmonielehre\" (1985).\n\nPřestože je John Adams kvůli repetitivním prvkům ve svých skladbách označován za minimalistického skladatele, jeho tvorba se někdy vymyká koncepcím tohoto směru. Adamsův hudební styl se vyznačuje meditativní atmosférou. V některých dílech (např. \"The Dharma at Big Sur\") je patrná i jeho inspirace hudbou Středního východu.\n\n"}
{"id": "303921", "url": "https://cs.wikipedia.org/wiki?curid=303921", "title": "Hálek", "text": "Hálek\n\nČeské příjmení Hálek nese více různých osobností:\n\n"}
{"id": "303923", "url": "https://cs.wikipedia.org/wiki?curid=303923", "title": "Tesla B116", "text": "Tesla B116\n\nTesla B116 (ANP 269) byl československý stolní, dvourychlostní, čtyřstopý, stereofonní, tříhlavý, kotoučový magnetofon Hi-Fi třídy bez výkonových zesilovačů (tape deck) s napájením ze střídavé sítě 220 V, 50 Hz. Byl vyráběn v letech 1983–1986. Jeho rozměry 404×187×428 mm, hmotnost 13 kg s cívkami o průměru do 18 cm. Kmitočtový rozsah byl minimálně 50–15000 Hz (běžně až do 20000 Hz při použití kvalitního pásku) při rychlosti 19,05 cm/s.\n\nDvě rychlosti posuvu pásku 9,53 cm/s a 19,05 cm/s, modulová konstrukce elektrické části, výstup pro stereofonní sluchátka, výstup pro vnější monitor, vstupy pro všechny běžné zdroje programu, dva osvětlené měřiče záznamové popř. snímací úrovně (vu metry), signalizace zapnuté funkce Záznam svítivými červenými diodami, řízení záznamové úrovně a hlasitosi posuvnými regulátory samostatné pro každý kanál, posuvné regulátory basů a výšek, kontrola \"před páskem\" – příposlech zaznamenávaného programu, kontrola \"za páskem\" odposlech nahraného programu přímo z pásku, orientační odposlech při převíjení (cueing), pohotovostní tlačítko, dálkové ovládání pauzy, samočinná regulace posuvu pásku zdvojenými brzdami, samočinné vypínání posuvu pásku na konci a při jeho přetržení, čtyřmístné nulovatelné počítadlo, plastová skříň, průhledné víko páskového prostoru.\n\nTesla B116 patří do řady B11 třídy Hi-Fi. První magnetofon této řady byl B113. B115 a B116 měly tvrzené hlavy s dlouhou životností. V průběhu výroby se začal montovat panel s odnímatelným krytem páskové dráhy pro snadné čištění.\n\n"}
{"id": "303924", "url": "https://cs.wikipedia.org/wiki?curid=303924", "title": "Pink", "text": "Pink\n\nAlecia Beth Moore (* 8. září 1979 Doylestown, Pensylvánie), v hudebním světě známá jako Pink, stylizovaně psáno P!nk, je americká popová a R&B zpěvačka. Na svém kontě má zatím osm studiových alb. Trojnásobná držitelka Grammy se věnuje i produkování skladeb a herectví, objevila se např. ve filmu \"\". Je vdaná za motokrosového závodníka Careyho Harta.\n\nV roce 2000 debutovala R&B počinem \"Can't Take Me Home\", singl \"There You Go\" se rychle dostal mezi 40 nejhranějších skladeb v USA. Masivní průlom zaznamenala pop rocková deska \"M!ssundaztood\" s hity \"„Just like a Pill\" a \"Get the Party Started\". Po celém světě se jí prodalo více než 13 mil. kopií. Za píseň \"Get the Party Started\" byla nominována na Grammy. Následující deska \"Try This\" zaznamenala menší propad prodejnosti, další album \"I'm Not Dead\" (2006) bylo však opět úspěšné. V českých rádiích úspěšně rotovaly skladby „Stupid Girls\", „U+Ur Hand\" a „Dear Mr. President\". Čtvrtým albem je \"Funhouse\" (2008), které Pink propagovala celosvětovým turné. Nacházejí se na něm takové hity jako „Funhouse\", „So What\", „Sober\" či „Please Don't Leave Me\". V roce 2010 se pak rozhodla zrekapitulovat svou kariéru a připravila kompilační desku \"The Greatest Hits... So Far!\" se singlem „Raise Your Glass\". Posledním počinem je album \"The Truth About Love\", které vyšlo v roce 2012 a nacházejí se na něm známé hity jako Blow Me (One Last Kiss) nebo Just Give Me a Reason.\n\nNa 13. říjen 2017 je naplánováno vydání alba \"Beautiful Trauma\".\n\nPink se narodila v Doylestown (stát Pensylvánie) veteránovi z Vietnamu Jimu Moorovi a zdravotní sestře Judy Kugelové. Její otec je katolík a matka též.\n\nP!nk objevila svůj hlas velice brzy, ačkoliv již jako malá onemocněla astmatem, které ji trápilo v dětství. V teenagerském věku začala psát texty. \n\nKdyž jí bylo 14 let, začala vystupovat po filadelfských klubech. V šestnácti se přidala k R'n'B triu Choice. Skupina vystupovala pod LaFace Records a přispěly písní \"Key to my heart\" k soundtracku filmu Kazaam.\n\nChoice se posléze rozpadly po nahrávání nevydaného alba. Pink setrvala u LaFace records jako sólová zpěvačka pod uměleckým jménem P!nk. Daryl Simmons ji obsadil na nahrávání alba, kde zpívala vokály pro Dianu Ross, 93 Degrees a jiné umělce.\n\nV roce 2013 proběhla zatím poslední návštěva Pink v České republice. Hudební web iReport tehdy vystoupení ohodnotil velmi kladně a zpěvačku zařadil mezi absolutní špičku co se živého vystupování týče.\n\nP!nk se objevila ve filmech \"Ski to the Max\" (2000), \"Rollerball\" (2002). Poté přišla role ve filmu \"Charlieho andílci: Na plný pecky\" a objevila se také v hororu \"Katakomby\". Byla na listině osobností, které měly hrát Janis Joplin v její nové biografii nazvané \"Gospel According to Janis\", ale účast odřekla s tím, že by film byl neslušný k této osobnosti, protože filmoví tvůrci nechtěli zahrnout její smrt předávkováním heroinem.\n\nSony Pictures Entertainment projevilo žádost o její účast v dalším dílu \"Charlieho andílků\". P!nk řekla: \"Doufám, že budu moci svou roli hrát jako zlá holka.\"\n\nV roce 2005 požádala o ruku motokrosového závodníka Careyho Harta, během jeho závodu. V ruce držela tabuli s nápisem: \"Vezmeš si mě?\" a na druhé straně bylo napsáno: \"Myslím to vážně!\"'. Poté co si Carey tabuli přečetl, málem způsobil nehodu.\n\nVzali se na Kostarice 7. ledna 2006 při západu slunce. Po měsících spekulací se 19. února 2008 objevilo v časopisu PEOPLE, že se zpěvačka a Hart odloučili. P!nk vyplnila žádost o rozvod 21. února 2008. Dohromady se ovšem opět dali na natáčení videoklipu k písni So What, kde Hart také vystupuje. Žije v Kalifornii. 2.6.2011 porodila dceru Willow Sage Hart.\n\nP!nk je přední bojovnicí organizace PETA. Svým hlasem přispívá ke kauzám jako například boj proti KFC. Poslala dopis Princi Williamovi, v němž ho kritizuje kvůli honu na lišku a jeden poslala také Královně Alžbětě, kde protestovala proti použití pravé medvědí kožešiny na čepicích londýnské hradní stráže.\n\nV listopadu roku 2006 zmínila v časopisu \"News of the world\", že byla znechucena kolegyní Beyoncé, která nosila pravou kožešinu.\n\nVe spojení s PETA kritizovala Australský vlnařský průmysl.\n\nP!nk se zapojila do mnoho charitativních organizací jako UNICEF, Organizace za ochranu lidských práv, Save the children, ONE Campaign atd.\n\n\n\n\n\n"}
{"id": "303929", "url": "https://cs.wikipedia.org/wiki?curid=303929", "title": "Ministerstvo obrany Státu Izrael", "text": "Ministerstvo obrany Státu Izrael\n\n__BEZOBSAHU__\nMinisterstvo obrany Státu Izrael (hebrejsky: משרד הביטחון, \"Misrad HaBitachon\") je ústřední orgán státní správy zodpovědný za obranu Státu Izrael před vnitřními a vnějšími vojenskými hrozbami. V jeho čele stojí ministr obrany.\n\nHlavní součástí ministerstva obrany jsou Izraelské obranné síly ().\n\nMinisterstvo bylo založeno, poté, co po vypršení Britského mandátu Palestina území opustila britská armáda a byl ustanoven Stát Izrael.\n\n\n"}
{"id": "303931", "url": "https://cs.wikipedia.org/wiki?curid=303931", "title": "Modal jazz", "text": "Modal jazz\n\nModal jazz je hudební styl, který vznikl ve druhé polovině 50. let. Vznik tohoto stylu byl podnícen knihou \"Lydian Chromatic Concept of Tonal Organisation\", kterou napsal klavírista George Russell. Modal jazz vznikl jako reakce na bebop, ve kterém je podle některých muzikantů příliš změn akordů, což prý také mělo negativní vliv na kreativitu interpreta. Russelova kniha nabádala k cvičením založených na akordové improvizaci. Radil opustit tradiční hraní v mollových a durových tóninách a soustředit se spíše na různé mody a jejich vzájemné řazení za sebou. Toto východisko se stalo klíčovým v tomto novém směru.\n\nPrůkopníkem tohoto stylu je trumpetista Miles Davis, jeho první skladba založená na principu modal jazzu je titulní skladba alba \"Milestones\" (1958), další a velice převratné album nejen pro tento styl, ale pro jazz vůbec, je \"Kind of Blue\" (1959). Na tomto albu hrají kromě Milese Davise například Bill Evans, John Coltrane nebo Cannonball Adderley.\n"}
{"id": "303934", "url": "https://cs.wikipedia.org/wiki?curid=303934", "title": "Krounka", "text": "Krounka\n\nKrounka je levostranný přítok řeky Novohradky v okrese Chrudim v Pardubickém kraji. Délka toku činí 23,9 km. Plocha povodí měří 80,5 km².\n\nŘíčka pramení severně od Svratouchu na severním úbočí vrchu Otava v nadmořské výšce okolo 700 m. Jen asi kilometr západním směrem od pramene Krounky pramení řeka Chrudimka. Krounka teče převážně severním směrem. Protéká obcemi Krouna, Otradov a Předhradí. Do Novohradky se vlévá na jejím 29,9 říčním kilometru v nadmořské výšce 305 m.\n\nPodloží říčky je tvořeno pískovcem a opukou. V řece lze u hladiny spatřit hejna vyhřívajících se pstruhů.\n\n\nPrůměrný průtok Krounky u ústí činí 0,56 m³/s.\n\nHlásný profil:\n\nN-leté průtoky v Otradově:\n\n\n"}
{"id": "303936", "url": "https://cs.wikipedia.org/wiki?curid=303936", "title": "Enrico Caruso", "text": "Enrico Caruso\n\nEnrico Caruso (narozen jako \"Errico Caruso\"; 25. února 1873 – 2. srpna 1921) byl italský operní pěvec a jeden z nejlepších tenorů historie. Caruso byl také v prvních dvou desetiletích 20. století nejpopulárnější zpěvák jakéhokoliv žánru a byl také jedním z nejdůležitějších průkopníků nahrávání hudby. Carusovy populární nahrávky a výjimečný hlas, proslulý pro svou vyzrálou sílu, krásu a jedinečnou bohatost barvy, z něj udělaly asi nejznámější operní hvězdu své doby. Vliv jeho pěveckého stylu byl takový, že prakticky všichni následující italští tenoři (a mnoho tenorů jiných národností) se ve větší či menší míře hlásili k jeho dědictví. Zůstává slavným, přestože v jeho době ještě publicita operním hvězdám nepomáhala. Oproti tomu je ale nutné podotknout, že Caruso byl klientem Edwarda Bernayse (otec public relations) v době, kdy byl Bernays tiskovým referentem v USA.\n\nV průběhu své kariéry natočil Enrico Caruso přes 260 nahrávek a vydělal milióny dolarů prodejem gramofonových desek. Přestože Caruso zpíval v mnoha nejvěhlasnějších operách světa, včetně Milánské La Scaly a londýnské Covent Garden, nejznámější je pro své sedmnáctileté působení jako první tenor Metropolitní opery v New Yorku. Maestro Arturo Toscanini, který dirigoval některé z oper, které Caruso v Metropolitní zpíval, ho považoval za jednoho z největších umělců, se kterými kdy pracoval. Carusova technika a styl byly jedinečnou kombinací nejlepších aspektů elegantního, technicky vybroušeného tenora 19. století s emočně nabitým podáním a vzrušujícím, vtíravým témbrem, vyžadovaným skladateli verismu na počátku 20. století.\n\nCaruso byl pokřtěn v kostele San Giovanni e Paolo 26. února 1873, narodil se v Italské Neapoli den před tím. Svoji kariéru započal v Neapoli v roce 1894. Jeho první velkou rolí byl Loris v opeře Umberta Giordana \"Fedora\" v Milánském Teatro Lirico 17. listopadu 1898. Ve stejném divadle 6. listopadu 1902 vytvořil roli Maurizia v Cileově \"Adrianě Lecouvreur\".\n\nV roce 1903, s pomocí svého agenta, bankéře Pasquala Simonelliho, odešel do New Yorku a 23. listopadu téhož roku měl debut v Metropolitní opeře jako vévoda z Mantovy v nové produkci Verdiho \"Rigoletta\". Následujícího roku Caruso započal své celoživotní partnerství s Victor Talking-Machine Company. Jeho hvězdný vztah s Metropolitní i s Victorem vydržel až do roku 1920. Caruso sám objednal u Tiffanyho 24 kt. zlatou medaili s jeho profilem, jako vzpomínku na jeho představení v Metropolitní.\n\nV dubnu 1906 Caruso a členové operního souboru Metropolitní opery odjeli do San Francisca, kde měli sérii představení v Opeře Tivoli. Noc po Carusově představení \"Carmen\" vzbudilo tenora v jeho apartmá v Hotelu Palace silné zakymácení. San Francisco postihlo silné zemětřesení, které zapříčinilo sérii požárů a nakonec zničilo většinu města. Metropolitní přišla o všechny kulisy a kostýmy, které si přivezla. Svíraje podepsanou fotografii prezidenta Theodora Roosevelta, Caruso se snažil dostat z města napřed lodí a poté vlakem, a přísahal, že už se do San Francisca nikdy nevrátí. Své slovo dodržel.\n\n16. listopadu 1906 byl Caruso obviněn z frivolního činu, který spáchal v pavilónu opic Newyorské Central Park Zoo. Štípnul do pozadí ženy popisované jako \"hezká a plnoštíhlá\". Způsobil pohoršení v newyorské vyšší společnosti. Caruso tvrdil, že ženu štípla opice, ale nakonec byl shledán vinným a byla mu udělena pokuta 10 dolarů.\n\n10. prosince 1910 zpíval Dicka Johnsona ve světové premiéře Pucciniho \"Dívky ze zlatého Západu\". V roli Minnie byla jeho partnerkou česká sopranistka Ema Destinnová. Caruso a Destinnová ovšem zpívali spolu velmi často jak v New Yorku, tak v Londýně.\n\nRoku 1917 byl zvolen čestným členem Phi Mu Alpha Sinfonie, národního bratrství mužů v hudebním světě. Zvolen byl Alfa kapitulou bratrství na New England Conservatory of Music v Bostonu.\n\nV roce 1918 si Caruso vzal za ženu Dorothy Park Benjaminovou, které tehdy bylo 25, ze zavedené newyorské rodiny. Měli jednu dceru, Glorii. Dorothy vydala o Carusovi dvě knihy, první v roce 1928, druhou v roce 1945, které obsahují mnoho jeho dopisů pro ni.\n\nV září 1920 Caruso nahrál několik desek ve Victor's Trinity Church studiu, včetně Rossiniho duchovní hudby. Tyto nahrávky byly jeho poslední. 11. prosince 1920, v průběhu představení Donizettiho \"Nápoje lásky\" u něj došlo ke krvácení a po prvním aktu bylo publikum rozpuštěno. Po tomto incidentu už absolvoval v Metropolitní jen tři představení. Posledním vystoupením byla role Eléazara v Halévyho \"La Juive\" 24. prosince 1920.\n\nCaruso zemřel roku 1921 v Neapoli, ve věku 48 let. Příčinou jeho smrti byla pravděpodobně peritonitida, kvůli prasklému abscesu. Je pohřbený v honosné hrobce v Neapoli. Carusa ztvárnil Mario Lanza v nepříliš historicky přesném hollywoodském životopisném filmu \"The Great Caruso\". V roce 1987 byla Carusovi udělena in memoriam cena Grammy za celoživotní dílo.\n\n\n\nV době své smrti Caruso připravoval titulní roli ve Verdiho opeře \"Otello\". Přestože nikdy nezpíval celou roli, nahrál dvě vynikající ukázky: Otellovu árii \"Ora e per sempre addio,\" a duet s postavou Iags \"Sì, pel ciel marmoreo, giuro\", který nazpíval s vynikajícím barytonem Tittou Ruffem.\n\nCarusův repertoár čítal asi 521 písní včetně tradičních italských lidovek a populárních písní té doby. Nejčastěji kupované Carusovy písně na serveru iTunes jsou neapolská námořnická Santa Lucia a celosvětově známá rovněž neapolská píseň 'O Sole Mio.\n\n\n"}
{"id": "303942", "url": "https://cs.wikipedia.org/wiki?curid=303942", "title": "Caruso", "text": "Caruso\n\nCaruso [\"karúzo\"] je italské příjmení a může označovat tyto osobnosti:\n\n"}
{"id": "303943", "url": "https://cs.wikipedia.org/wiki?curid=303943", "title": "Impressions (album, Mike Oldfield)", "text": "Impressions (album, Mike Oldfield)\n\nImpressions je druhé výběrové album britského multiinstrumentalisty Mika Oldfielda. Vydáno bylo na podzim roku 1980 (viz 1980 v hudbě) těsně před vydáním nového studiového alba \"QE2\".\n\nToto album bylo zřejmě prodáváno pomocí objednávek ze zásilkového katalogu. \"Impressions\" nikdy nevyšlo na CD.\n\n\n\n"}
{"id": "303945", "url": "https://cs.wikipedia.org/wiki?curid=303945", "title": "Sako", "text": "Sako\n\nSako je část pánského obleku jako svrchní oděv. Jedná se většinou o oděv z vlny a jejích směsí, výjimečně z bavlny nebo různých umělých materiálů.\n\nSako může figurovat v pánském (a dámském) oblečení různých úrovní formálnosti: od sportovního saka, které se dá kombinovat s džínami nebo kraťasy a může mít loketní záplaty, přes blejzr až po dvoudílný nebo trojdílný oblek. U společenského obleku je sako vyhotoveno ze stejného materiálu jako kalhoty. Slavnostnější než sako (coby součást obleku) je frak a žaket.\n\nCenově i kvalitativně se liší podle výrobce a použitého materiálu. Tradiční obleková saka vyráběly v bývalém Československu firmy OP Prostějov, Kras Brno, Ozeta Trenčín, OZKN Prešov a další menší výrobci. Po revoluci se setkáváme se značkami Diesel, Zara, Reserved, Kenvelo, Gas a mnohými dalšími. Saka navrhuje také mnoho známých světových návrhářů, mezi ně patří Armani, Hugo Boss a mnozí další. Je určeno k formálním a společenským akcím (pracovní schůzka, pohovor, vernisáž, návštěva vytříbené restaurace, …) nebo slavnostním příležitostem (opera, divadlo, svatba, …).\n\nMezi konzervativní barvy obleku patří černá, hnědá, šedá nebo tmavě modrá. Pro slavnostní příležitosti a večerní akce je vhodná černá. Na méně slavnostní příležitosti nebo přes den nebo v teplých měsících jsou přijatelnější i světlejší barvy jako béžová, světle hnědá, režná, krémová a bílá (která je populární též v teplých a exotických krajích).\n\nTradičně bylo sako určeno pro muže, ženy si jeho nošení prosadily teprve před několika dekádami. Saka pro ženy mají specifický střih, většinou jsou více upnuté v pase a jejich výška bývá kratší, často i nad pas (zkrácený střih). Pro ženy je též sako typické v souvislosti s tzv. business stylem, vhodným pro nošení v práci, a lze ho kombinovat jak s kalhotami tak sukní.\n\nK saku se hodí klasicky košile (s modernější formou límce a dlouhými rukávy) doplněná případnou vestičkou nebo puloverem či cardiganem, podle příležitosti navíc kravata nebo motýlek. Méně často se k saku nosí svetr nebo triko s tzv. želvím krkem (to pak bez dalších doplňků). Pro chladné počasí lze přidat šálu nebo (jako další vrstvu) kabát.\n\nSako obvykle má dvě (spodní) kapsy a jednu až dvě náprsní kapsy, popřípadě i vnitřní kapsy. Některá saka anglického střihu mají navíc tzv. \"ticket pocket\", menší kapsičku nad pravou spodní kapsou. V levé náprsní kapse může být nošen kapesník coby módní doplněk. Obdobně, na (většinou levé) klopě může být dírka pro květ nebo na ni může být připnut odznáček nebo brož.\n\nSaka se téměř výhradně zapínají na knoflíky; jejich počet bývá jeden až čtyři (větší počet, popř. knoflíky nahrazené háčky bylo časté u historických slavnostních svrchníků). Je-li knoflíků více než jeden, pak se poslední knoflík nikdy nezapíná (výjimkou jsou dvouřadá saka a některé uniformy); u tří a více knoflíků svrchní knoflík může být zapnutý nebo nemusí. Odepnutí všech knoflíků u saka by mělo předcházet posazení (kdy setrvává formální situace), ne však u dvouřadého saka. Zcela sundat sako je vhodné v interiéru při započetí nějaké neformální činnosti (pohoštění na návštěvě, stolování v rodinném prostředí, práce v kanceláři, ulehnutí na lůžko u doktora, před usednutím za volant…).\n\nSmokingové sako má klopy typicky zvýrazněné lesklou látkou (nejčastěji saténem). Na rozdíl od kabátu klopy kolem zátylku nejde zvednout, resp. k tomu nejsou určeny.\n"}
{"id": "303946", "url": "https://cs.wikipedia.org/wiki?curid=303946", "title": "Guilty", "text": "Guilty\n\n„Guilty“ je instrumentální skladba britského multiinstrumentalisty Mika Oldfielda. Byla vydána v dubnu 1979 jako jeho sedmý singl. Ten dosáhl v britské hudební hitparádě vrcholu v květnu téhož roku, kdy se vyšplhal na 22. příčku. Jedná se o Oldfieldův první singl, který byl vydán na sedmi- i na dvanáctipalcové gramofonové desce.\n\nInstrumentální skladba „Guilty“ je disco variace na témata z Oldfieldova klasického alba \"Incantations\". \n\n\n\n"}
{"id": "303947", "url": "https://cs.wikipedia.org/wiki?curid=303947", "title": "Ministr obrany Izraele", "text": "Ministr obrany Izraele\n\nMinistr obrany Státu Izrael (: , \"sar ha-bitachon\", doslova \"„ministr bezpečnosti“\") stojí v čele ministerstva obrany Státu Izrael. Tento ministerský post je považován za druhý nejdůležitější po postu premiéra. Ministr obrany je rovněž členem bezpečnostního kabinetu. Od března 2013 do května 2016 byl ministrem obrany Moše Ja'alon ze strany Likud. Jeho náměstkem je od května 2015 Eli Ben-Dahan ze strany Židovský domov.\n\nFunkci ministra obrany často kvůli velké důležitosti obrany země zastává přímo premiér, a to nad rámec svých premiérských povinností. Sedm ze šestnácti ministrů obrany byli toho času premiéry. Čtyři z nich (Moše Dajan, Jicchak Rabin, Ehud Barak a Šaul Mofaz) byli toho času náčelníky generálního štábu izraelské armády.\n\n"}
{"id": "303948", "url": "https://cs.wikipedia.org/wiki?curid=303948", "title": "Seznam startovacích ramp na ostrově Merritt", "text": "Seznam startovacích ramp na ostrově Merritt\n\nOstrov Merritt blízko pobřeží Floridy je domovem dvou kosmodromů, na kterých se nachází několik startovacích komplexů pro rakety.\n\nKennedyho vesmírné středisko má jeden startovací komplex se dvěma odpalovacími rampami. Z tohoto komplexu startovaly rakety Saturn V, všechny pilotované lety na Skylab, Sojuz-Apollo a všechny starty Space Shuttle. Původně se počítalo s jejich využitím v \"Programu Constellation,\" který byl ale v roce 2011 zrušen. Jedna z ramp je v současné době využívána společností SpaceX pro starty Falconu 9 a později i Falconu Heavy. Druhá rampa bude využívána pro starty rakety SLS.\n\n\nCape Canaveral Air Force Station (CCAFS) bylo místo startů všech pilotovaných letů pro programy Apollo, ale i pro mnohé jiné důležité lety Ministerstva obrany (DoD) a NASA. Pro Ministerstvo obrany hrálo druhou roli po základně Vandenberg Air Force Base v Kalifornii, ale stále odtud startovalo mnoho kosmických sond NASA, jakož i těch letů, které jako nosiče použily nosiče United States Air Force. Aktivní nosiče jsou vyznačeny tučně.\n\nPodporu letů pro CCAFS poskytuje také nedaleká základna Patrick Air Force Base.\n\n\n\n"}
{"id": "303949", "url": "https://cs.wikipedia.org/wiki?curid=303949", "title": "Obyvatelstvo Bosny a Hercegoviny", "text": "Obyvatelstvo Bosny a Hercegoviny\n\nPočet obyvatel Bosny a Hercegoviny se v posledních dekádách dramaticky měnil v důsledku války v Bosně a Hercegovině v letech 1992 - 1995. V roce 2014 země měla 3 871 643 obyvatel.\n\nBosenská ústava nespecifikuje žádný oficiální jazyk. Stejný status bosenštiny, srbštiny a chorvatštiny potvrdil ústavní soud v roce 2000. Mluvčí tří daných jazyků si navzájem rozumějí a byly dohromady známé jako srbochorvatština. Užívání jednoho z nich se stalo znakem etnické identity. Bosenština a srbština se píší v latinském písmu i cyrilici, zatímco chorvatština jen v latince.\n\n\nNásledující demografická statistika pochází ze CIA World Factbook, pokud není uvedeno jinak.\n\nVe městech žilo v roce 2002 z celkového počtu obyvatel Bosny a Hercegoviny pouhých 43 %. CIA World Factbook uvádí pro rok 2014 míru ubanizace 39,6 %.\n"}
{"id": "303950", "url": "https://cs.wikipedia.org/wiki?curid=303950", "title": "Wolfgang von Kempelen", "text": "Wolfgang von Kempelen\n\nJohann Wolfgang von Kempelen, maďarsky Kempelen Farkas, slovensky Ján Vlk Kempelen (23. leden 1734, Preßburg, dnešní Bratislava – 26. března 1804, Vídeň) byl rakouský a maďarský úředník, umělec, konstruktér a vynálezce. Za svého života věnoval hodně úsilí sestrojení přístroje napodobujícího lidský hlas, ovšem největší proslulost si získal jeho stroj zvaný Turek. Kempelen ho vydával za šachový automat, ve skutečnosti se však uvnitř skrývala lidská obsluha.\n\nWolfgang von Kempelen se narodil roku 1734 v Preßburgu, dnešní Bratislavě. Jeho otec Engelbert von Kempelen byl vysoký celní úředník, kterého císař Karel VI. povýšil do šlechtického stavu. Jeho matka byla Anna von Kempelen. Samotný Wolfgang von Kempelen bývá spojován s tituly barona či rytíře (), ovšem dochované prameny žádný z nich s jistotou nepotvrzují.\n\nWolfgang von Kempelen vystudoval ve Vídni filosofii a právo. V září 1757 si vzal Franzisku Pianniovou, která ovšem čtyři měsíce po svatbě zemřela. Znovu se oženil roku 1762 a jeho manželkou se stala Anna von Gobelius.\n\nNěkolik let zastával místo tajemníka uherské dvorní komory ve Vídni. Marie Terezie ho jmenovala ředitelem všech uherských solných dolů a dohlížel také na kolonizaci oblastí Banátu, kde vedl boj proti zbojníkům. Za jeho úspěchy mu byla přiznána doživotní renta, ovšem nějakou dobu po smrti Marie Terezie o ni přišel.\nKempelen byl velmi vzdělaný člověk. Jeho rodným jazykem byla němčina, celkem se však domluvil osmi jazyky, mezi nimi i maďarsky, slovensky a latinsky. Pokoušel se zasahovat do umění, větších úspěchů však dosáhla jeho technická díla. Zemřel ve Vídni roku 1804.\n\nWolfgang von Kempelen byl také malířem a rytcem a byl přijat za člena Císařsko-královské akademie krásných umění. Známé byly především jeho krajinářské rytiny, dochoval se i jeho vlastní autoportrét kreslený uhlem. Pokoušel se i o díla dramatická, úspěch však mělo jen melodrama Perseus a Andromeda, které roku 1781 představilo Národní divadlo ve Vídni.\n\nWolfgang von Kempelen měl technické nadání. Mezi jeho významné stavby patřila fontána v Schönbrunnu, tlakový vodovod zásobující Bratislavský hrad či tzv. kyvadlový most přes Dunaj, vedl také rekonstrukční práce budínského hradu a městského divadla. Velká sovětská encyklopedie Kempelena uvádí jako autora projektu průplavu Dunaj – Jaderské moře. V době, kdy byl zaměstnán jako ředitel uherských solných dolů, zmodernizoval tamní důlní zařízení. Za svého působení v Banátu pak zavedl pěstování lnu a postavil manufakturu na sukno.\n\nWolfgang von Kempelen vynalezl celou řadu různých strojů a přístrojů, mezi něž patřily různé systémy čerpání vody či ruční tiskařský stroj pro nevidomé, využívaný při psaní dopisů slepou skladatelkou Marií Theresií von Paradis.\n\nVelké úsilí Kempelen věnoval zejména sestrojení stroje napodobujícího lidskou řeč. Roku 1791 byla vydána jeho kniha (roku 1990 přeložená do slovenštiny pod názvem ), v níž analyzoval tvorbu zvuků a která je považovaná za významné dílo v dějinách fonetiky. Konstrukce jeho stroje pak imitovala anatomii lidského dýchacího ústrojí: měchy napodobovaly plíce, místo hlasivek použil regulovatelnou trubici, další trubice nahrazovala nosní dutinu se dvěma nosními dírkami a stroj měl také svá „ústa“, vyrobená z gumy. Velkou překážkou bylo, že Kempelen nenalezl vhodný materiál, kterým by napodobil jazyk, měkké patro a rty.\n\nAčkoliv někteří odborníci zpochybňují, že by stroj mohl vydávat více než jen neartikulované zvuky, podle mnohých se jednalo o první skutečný hlasový syntetizátor. Všechny zvuky byly tvořeny vibracemi slonovinového jazýčku, kterým procházel vytlačovaný vzduch. Stroj údajně dokázal vyslovovat různé slabiky, jejichž spojením bylo možné sestavit věty v různých jazycích. Podle Kempelena byly vhodnými jazyky zejména francouzština, italština a latina, naopak němčinu stroj napodoboval hůře, protože obsahuje množství uzavřených slabik a skupin souhlásek. Artikulace různých zvuků byla regulována změnou tlaku vzduchu v „ústní dutině“ nebo odkrýváním či přikrýváním různých otvorů. Například „nosní dírky“ musely být u většiny zvuků zakryté a odkrývaly se jen při tvorbě nosových souhlásek, při artikulaci souhlásky se stroji vkládal do „úst“ palec. Hláska se tvořila interferencí vibrace jazýčku s kovovým drátem. Některé souhlásky jako , , nebo se však napodobit příliš nedařilo.\n\nVývoj stroje prošel několika verzemi, z nichž poslední se zachovala a od roku 1906 je uložena v  v Mnichově. S Kempelenovými pokusy se seznámil také Alexander Graham Bell, pozdější vynálezce telefonu, který se pokusil jeho poznatky aplikovat pro potřeby hluchoněmých.\n\nRoku 1770 Wolfgang von Kempelen sestrojil mechanický stroj, později přezdívaný jako Turek. Stroj vydával za šachový automat, ovšem ve skutečnosti ho ovládal šachista ukrytý v jeho útrobách. K jeho sestrojení ho inspirovalo iluzionistické představení na zámku Schönbrunn, a zde také Turek v přítomnosti Marie Terezie sehrál svou první veřejnou partii.\n\nI když Turek nepracoval na automatickém principu, jak Kempelen tvrdil, stále se jednalo o velmi důmyslné zařízení, využívající složitého systému pák, pružin a magnetů ukrytých ve skříni, která byla asi 110 cm dlouhá, 60 cm široká a 75 cm vysoká, doplněná figurínou Turka. Kempelen s Turkem procestoval velkou část Evropy a stroj sehrál celou řadu partií. Mimo jiné porazil Napoleona Bonaparte či Benjamina Franklina. Dalším oblíbeným trikem byla jezdcova procházka – šachový problém ukládající hráči objet jezdcem celou šachovnici tak, aby každé pole navštívil právě jednou – kterou stroj předváděl z libovolného počátečního pole šachovnice.\n\nPo Kempelenově smrti Turka odkoupil německý hudebník a vynálezce Johann Nepomuk Mälzel.\n\nKempelenovo jméno se objevuje v povídce Edgara Allana Poea \"Von Kempelen a jeho objev\", která obsahuje řadu narážek na stroj Turek a jeho majitele.\nNa počest Wolfganga von Kempelen byla pojmenována planetka hlavního pásu (26661) Kempelen, objevená 27. listopadu 2000 na hvězdárně Astronomického ústavu Akademie věd ČR v Ondřejově slovenským astronomem Peterem Kušnirákem.\n\nJeho jméno nesla také první mluvící kalkulačka pro nevidomé, zkonstruovaná na začátku 90. let 20. století (Vrána z Výzkumného ústavu radiotechniky ČAV).\n\n"}
{"id": "303952", "url": "https://cs.wikipedia.org/wiki?curid=303952", "title": "Marek Střeštík", "text": "Marek Střeštík\n\nMarek Střeštík (* 1. února 1987, Komárno, Československo) je český fotbalista, momentálně působící v maďarském klubu Mezőkövesdi SE. Obvykle hraje na pozici levého záložníka, popř. útočníka. V mládežnických kategoriích reprezentoval Českou republiku i Slovensko. Na kontě má jeden start v dresu českého reprezentačního A-týmu (v roce 2008).\n\nNarodil se ve slovenském Komárně jako syn maďarské matky a českého otce. V 9 letech začal s fotbalem v tamním klubu KFC. Ve čtrnácti přestoupil do mladšího dorostu FK ZŤS Dubnica nad Váhom. Roku 2003 přišel do fotbalové akademie tehdejšího 1. FC Synot v Uherském Hradišti. V lednu 2005 zamířil do Slovanu Liberec, kde působil v třetiligovém béčku. Po nepříliš vyvedeném půlročním angažmá podepsal profesionální smlouvu s Brnem.\n\nV jeho dresu 6. května 2006 debutoval v české nejvyšší soutěži v zápase proti pražské Slavii. V následující sezoně (2006/07) si připsal 22 startů, v nichž vstřelil 3 góly a usadil se v základní sestavě Brna. V ročníku 2007/08 zaznamenal ve 29 utkáních 5 gólů, v následující sezoně 2008/09 4 góly v 24 zápasech. V ročníku 2009/10 Gambrinus ligy zamířil na hostování s opcí do pražské Sparty. Tam se však i vinou vleklého zranění a následné dlouhé pauzy neprosadil (odehrál jen pět zápasů) a v létě 2010 se opět vrátil do Brna.\n\nNásledně šel hostovat do maďarského klubu Győri ETO, kam po skončení hostování přestoupil. V zimní ligové přestávce vstřelil gól v přípravném utkání 3. února 2013 proti českému celku 1. FK Příbram, Győr remizoval se svým soupeřem 1:1. V sezóně 2012/13 vyhrál s Győri ETO ligový titul, celkem čtvrtý v historii klubu a první po 30 letech. Před koncem ligové soutěže dostal v utkání s Ferencvárosem za ostrý zákrok červenou kartu a dodatečně 5měsíční distanc.<br>\nV červenci 2016 přestoupil v rámci Maďarska do klubu Mezőkövesdi SE.\n\nAktuální k 30. červenec 2015\nMohl si vybrat, zda bude reprezentovat ČR, Slovensko nebo Maďarsko (matka pochází z Maďarska). Do 18 let hrál za mládežnické reprezentace Slovenska.\n\nV době jeho působení ve Slovácku a Liberci si ho všiml tehdejší trenér české devatenáctky Jaroslav Horák, který mu nabídl místo ve svém výběru. Získal české státní občanství i povolení od UEFA hrát za Českou republiku.\n\nNa mistrovství Evropy 2006 se stal nejlepším střelcem české reprezentace do 19 let, která vybojovala bronzové medaile a postup na světový šampionát 2007. I ve dvacítce byl Střeštík členem základní sestavy a podílel se na zisku stříbrných medailí, které znamenaly historický úspěch českých juniorských výběrů.\n\nOd září 2007 patřil do užšího kádru českého národního týmu do 21 let.\n\nV březnu 2008 ho trenér Karel Brückner premiérově povolal do seniorské reprezentace. Střeštík debutoval 26. března v přátelském utkání proti domácímu Dánsku, v 73. minutě střídal na hřišti Davida Jarolíma. Utkání skončilo remízou 1:1. Byl to jeho jediný start za český národní tým.\n\nGóly Marka Střeštíka v české reprezentaci do 21 let\n\n"}
{"id": "303953", "url": "https://cs.wikipedia.org/wiki?curid=303953", "title": "Modrá stuha", "text": "Modrá stuha\n\nNení pravda že snahou Titanicu bylo získat Modrou stuhu, ač se toto často traduje. Mauretania a Lusitania, které se těsně před touto plavbou v držení modré stuhy střídaly dosáhly časů, které pomalejší Titanic nemohl nikdy překonat! Nepokoušely se o to ani jeho sesterské lodě Olympic a Britanic.\n\nModrá stuha při plavbě přes Atlantský oceán bylo zvláštní prestižní putovní ocenění, které bylo udělováno jednotlivým lodím, jež nejrychleji přepluly severní Atlantský oceán na trase z New Yorku do Evropy (obvykle do Liverpoolu nebo i jiného evropského přístavu). Byla zavedena v roce 1838, tedy v první polovině 19. století, a existuje vlastně až do dnešních dob. Prvním držitelem této ceny se v roce 1838 stal kolesový parník \"SS Sirius\", který vykonal cestu z Corku do New Yorku rychlostí 8,03 uzlu (14,87 km/h) za 18 dní, 14 hodin a 22 minut a cestu z New Yorku do Falmouthu rychlostí 7,31 uzlu za 18 dní. Poté se v držení této ceny vystřídala celá řada dalších lodí z Francie, USA a Velké Británie, později i z Německa či Itálie. Mezi slavné držitele modré stuhy patří mimo jiné i známé parníky \"Lusitania\" a \"Mauretania\".\n\nJednou z posledních držitelek modré stuhy byla americká loď \"United States\", jež tuto vzdálenost překonala v roce 1952 za 3 dny plus 10 hodin a 40 minut.\n\nOcenění bylo zejména v dobách, kdy neexistovala dálková trasoceánská letecká doprava velmi prestižní i z komerčních respektive ekonomických důvodů. Jednotliví dopravci se na svoje luxusní lodě snažili nalákat bohatou pasažérskou klientelu i nákladní přepravce (například přepravce poštovních zásilek). Tyto závody o nejrychlejší loď vedly také k několika námořním katastrofám. Například k potopení Titaniku 15. dubna 1912: J. Bruce Ismay prý nabádal kapitána, aby zvyšoval rychlost a neměnil směr, což byly zřejmě důvody, proč se Titanic nedokázal vyhnout ledovci.\n\nNázev \"Modrá stuha\" dal jméno i různým českým vodáckým a jachtařským akcím jako je:\n\nStejný význam „modrá stuha“ má i fancouzské kuchařské vyznamenání Cordon bleu a stejnojmenný pokrm.\n\n\n"}
{"id": "303954", "url": "https://cs.wikipedia.org/wiki?curid=303954", "title": "Nokia Eseries", "text": "Nokia Eseries\n\nNokia Eseries je skupina obchodně orientovaných mobilních telefonů se zaměřením na široké možnosti připojení a podpory pro služby firemních e-mailů.\n\n\n\n\n\n"}
{"id": "303955", "url": "https://cs.wikipedia.org/wiki?curid=303955", "title": "Camp David", "text": "Camp David\n\nCamp David (za prezidenta F. D. Roosevelta nazývaný \"Šangri-La\") je letní či víkendové sídlo prezidenta USA a jeho rodiny. Leží v Marylandu v USA v pohoří Catoctin. Slouží též jako místo setkávání amerických prezidentů se zahraničními státníky a dějiště mezinárodních jednání a konferencí.\n\n26. března 1978 zde byla podepsána separátní mírová smlouva mezi Egyptem a Izraelem, uzavřená pod patronací USA. V červenci 2000 zde proběhly rozhovory s předáky Izraele a Palestiny.\n\nByl pojmenován podle syna a vnuka Dwighta Davida Eisenhowera.\n\n\n"}
{"id": "303958", "url": "https://cs.wikipedia.org/wiki?curid=303958", "title": "HTC", "text": "HTC\n\nHTC Corporation (původně High Tech Computer Corporation) je tchajwanský výrobce kapesních zařízení s operačními systémy Windows Mobile od firmy Microsoft a Android od sdružení firem pod hlavičkou Open Handset Alliance. Poslední platformou, se kterou jsou distribuovány mobilní telefony je Qualcomm Brew. Jde o platformu, kterou vyvinul Qualcomm společně se společností HTC, která zatím vydala pouze jeden „hloupý“ telefon s touto platformou a to HTC Smart. Společnost byla založena 15. března 1997. Zařízení firmy HTC byla zpočátku často prodávána jako přístroje mobilních operátorů (mj. T-Mobile, O, Vodafone, Orange a další). Později však společnost omezila svoje brandové aktivity a více se zaměřila na produkci telefonů pod vlastní značkou.\n\n\n\n\n\n"}
{"id": "303973", "url": "https://cs.wikipedia.org/wiki?curid=303973", "title": "Tito Gómez", "text": "Tito Gómez\n\nTito Gómez, vlastním jménem José Antonio Tenreiro Gómez, (30. ledna 1920, Havana, Kuba – 15. října 2000, Havana, Kuba) byl kubánský zpěvák.\n\nGómez je znám pod svým uměleckým jménem \"Tito\", které mu dal Miguelito Valdés již ve 30. letech. V roce 1938 vyhrál kubánskou hudební soutěž \"La Corte Suprema del Arte\". Krátce poté začal zpívat se \"Sevilla Biltmore Orquestra\" a v roce 1939 se stal zpěvákem Orquesta Riverside. Známým se stal interpretací písně \"Vereda Tropical\". Později, v 70. letech, byl členem Orquesta Jorrín. Orchestr vedl Enrique Jorrín, který dal vzniknout stylu cha-cha-cha.\n\n\n"}
{"id": "303974", "url": "https://cs.wikipedia.org/wiki?curid=303974", "title": "Zuzana Stivínová starší", "text": "Zuzana Stivínová starší\n\nZuzana Stivínová starší (* 3. října 1940 Praha) je česká herečka, starší sestra hudebníka Jiřího Stivína a dcera herečky Evy Svobodové. Příznivcům Divadla Semafor jakož i televizním divákům je ponejvíce známa jakožto představitelka Zuzany z divadelní hry Jiřího Suchého \"Zuzana je sama doma\" (1960) a jejích pokračování \"Zuzana je zase sama doma\" (1961) a \"Zuzana není pro nikoho doma\" (1963). Stivínová v představeních \"Zuzana není pro nikoho doma\" nebyla na jevišti, její hlas zněl pouze ze záznamu. Pracovala i ve filmovém dabingu, dabovala např. postavu Ellen Pattersonové ve filmu \"Poklad na Stříbrném jezeře\". V roce 1964 emigrovala do Francie a provdala se za výtvarníka Jašu Davida, nyní žije se svou rodinou v Paříži.\n\n"}
{"id": "303977", "url": "https://cs.wikipedia.org/wiki?curid=303977", "title": "Římská říše", "text": "Římská říše\n\nŘímská říše neboli také Římské impérium (latinsky \"Imperium Romanum\", řecky Βασιλεία τῶν Ῥωμαίων, tj. \"Basileia tōn Rhōmaiōn\") byl státní útvar starověkého Říma existující v letech 27 př. n. l.–395; jedná se o jednu z územně nejrozsáhlejších říší v dějinách Evropy. Název byl zaveden po smrti Caesara císařem Oktavianem Augustem, který přijal titul imperátora. Hlavním městem byl Řím.\n\nOctavianus stejně jako Caesar docílil samovlády. Avšak na rozdíl od Caesara se nepokoušel potvrdit svoji pozici ve státě získáním úřadu diktátora, nýbrž zastřel své autokratické postavení samovládce do hávu republikánských institucí. Čistě formálně ponechal v platnosti starou republikánskou ústavu a svoji pozici si zajistil převzetím výkonu různých republikánských úřadů, nabytím zvláštních plných mocí a především díky své kontrole klíčových provincií s početnými legiemi. Jmenoval se principem („prvním občanem“) a názorně tak demonstroval, že se považuje za rovného s ostatními senátory (\"princeps inter pares\"), kteří se jako úředníci, soudci, správci provincií a velitelé vojsk měli spolupodílet na vládě. Octavianem vytvořený vládní systém, který se v podstatných rysech lišil od staré republiky, se proto nazývá principát. Senát mu kromě mnoha jiných titulů udělil čestné jméno \"Augustus\" („Vznešený“).\n\nPřesto i za principátu zůstaly přinejmenším zpočátku zachovány tradiční republikánské instituce: veškeré magistratury, senát, organizace správy provincií a náboženské funkce (úřad pontifika však zastával císař). Ovšem význam těchto ctihodných a starobylých institucí postupně upadal. Rozhodující politické orgány začaly brzy fungovat jako pouhé správní úřady. Instituce vytvářené císařem přebíraly krok za krokem kompetence republikánských magistratur. Jezdci a vzrůstající měrou také propuštěnci zaujímali klíčová místa v těchto úřadech. Taktéž senát, který císaři obsazovali svými oblíbenci, postupně ztrácel na významu. Jeho mocenskou roli převzala armáda a především pretoriáni, kteří sloužili jako císařova tělesná stráž. Rovněž sociální struktura republiky se začala proměňovat. Od doby Augustovy vlády docházelo ke vzestupu příslušníků nových společenských vrstev, obzvláště z řad Italů a provinciálů. Jezdci byli preferováni při výkonu státní správy na úkor senátorů, což způsobilo zvýšenou fluktuaci v rámci společenských tříd a odstraňovalo sociální přehrady. Obyvatelé římské říše měli nyní navíc mnohem snadnější možnost nabýt římské občanství.\nLegitimita Augustovy vlády spočívala v jeho roli ochránce míru před chaosem občanských válek. \"Imperium Romanum\" ovládalo v této době celou oblast Středozemního moře. Nicméně římská expanze pokračovala i za Augusta: na Balkáně až k Dunaji, dále v Hispánii (jejíž dobytí bylo tehdy završeno) a v Germánii. Ovšem zde plány na zřízení provincie ztroskotaly poté, co byla římská armáda v roce 9 n. l. poražena v bitvě v Teutoburském lese Cherusky vedenými náčelníkem Arminiem. Augustus se následně omezil na zabezpečení stávajících hranic, podél kterých bylo rozmístěno vojsko čítající celkem asi 300 000 mužů. Říše stále více přecházela do obrany a soustřeďovala svůj vojenský potenciál k opevnění hranic (\"Limes Romanus\"). Tato císařova opatření přispěla k upevnění tzv. římského míru – \"Pax Romana\".\n\nAugustova vláda přinesla státu prospěch a blahobyt. Nastolením principátu byla zahájena epocha vnitřní i vnější konsolidace: císař nechal vybudovat síť nových silnic a cest. Hospodářství a kultura zažily po letech válek nový rozkvět. Byla podporována urbanizace provincií zřizováním kolonií veteránů a velkorysým udělováním římského občanství, což napomohlo rychlému rozšiřovaní řecko-římské kultury do provincií. Navzdory všem opatřením k uchování tradičních římských institucí započal již za Augustovy vlády pozvolný proces provincionalizace říše, ve kterém postupně klesal význam hlavního města říše a Itálie ve prospěch ostatních leckdy teprve nedávno dobytých zemí. Možnost vzestupu provinciálů se stále zvyšovala. Již za císaře Claudia se někteří stali senátory.\n\nPo Augustově smrti v roce 14 nastoupil na trůn jeho adoptivní syn Tiberius, který byl lidsky komplikovanou osobností a vnitřně se zřejmě cítil spíše republikánem. Během své vlády se staral hlavně o zabezpečení hranic říše a naplnění státní pokladny. Významnou událostí v době Tiberiova panování bylo ukřižování Ježíše Krista v provincii Judea. Už třetí princeps, Caligula, se ukázal být tyranem \"par excellance\". Jeho vláda skončila po třech letech, kdy byl zavražděn pretoriány. Za Claudia byla k říši připojena Británie později následovaná Thrákií, která měla již předtím status klientského státu závislého na Římu. Po Claudiovi, který byl otráven svou manželkou Agrippinou, získal vládu císařovnin syn Nero. Jeho zpočátku nadějné panování se brzy změnilo v teror, během něhož nechal císař povraždit mnoho členů své rodiny a spekuluje se, že dal zapálit Řím v roce 64. Za jeho vlády došlo rovněž k prvnímu pronásledování křesťanů. Když se nakonec proti jeho hrůzovládě vzbouřily legie, spáchal Nero sebevraždu. Neronova smrt v roce 68 znamenala konec vlády julsko-klaudijské dynastie. Toto datum také představuje určitý zlom v římských dějinách. Od tohoto okamžiku totiž jen málokterý císař pocházel z řad staré římské aristokracie.\n\nPo Neronově smrti nastal v říši chaos („rok čtyř císařů“). Z bojů mezi jednotlivými uchazeči o trůn vyšel vítězně vojevůdce Vespasianus, který založil druhou císařskou dynastii Flaviovců. Vespasianus se pokoušel uspořádat rozvrácené státní finance a zajistit hranice říše na východě před pronikáním Parthů. Když po vesměs úspěšné vládě v roce 79 zemřel, stal se císařem jeho syn Titus, který v roce 70 převzal po svém otci velení v židovské válce a zvítězil v ní. Titovi bylo dopřáno jen krátké vládnutí, jež se navíc vyznačovalo převážně katastrofami (výbuch Vesuvu, morová epidemie). I přesto byl v Římě v roce 80 dokončen velkolepý Flaviovský amfiteátr. Po Titově předčasném skonu o rok později nastoupil jeho bratr Domitianus, jehož vláda je v pramenech, zejména Tacitem, vylíčena v temných barvách. Domitianus požadoval, aby mu byla prokazována božská úcta a jmenoval se dominem (pánem nad otroky). Svým stylem vlády provokoval staré elity, nicméně je nutné uznat i jeho nepochybné úspěchy ve válkách proti Britanům, Germánům a Dákům. Rovněž vytvořil velmi efektivní správní systém. V roce 96 však padl za oběť palácovému převratu.\n\nNásledující období adoptivních císařů je všeobecně považováno za vrcholné období impéria z hlediska kulturního, hospodářského i mocenského. Císaři vládli ve shodě se senátem a ten na oplátku respektoval státní uspořádání principátu. Senátem na trůn dosazený císař Nerva adoptoval vojevůdce Traiana, čímž jej učinil svým nástupcem. Traianus se stal vůbec prvním císařem, který nepocházel z Itálie, nýbrž z provincií (konkrétně z Hispánie). Tradičně je oslavován jako \"optimus princeps\" („nejlepší císař“), jelikož římská říše dosáhla za jeho vlády v roce 117 svého největšího územního rozsahu. Po vítězných válkách s Dáky a úspěšném východním tažení proti Parthům sahala římská moc od Skotska až po Núbii v severojižním směru a od Portugalska na západě až k Mezopotámii na východě.\nTraianův nástupce Hadrianus se však zisků z výbojů východně od Eufratu prozíravě vzdal, neboť byly neudržitelné. Vláda tohoto vzdělaného helénofila přispěla k vnitřní konsolidaci říše a k civilizačnímu, kulturnímu a technickému rozkvětu, který napomohl rozšíření tehdy ještě mladého, avšak již značně rostoucího křesťanství. Hadrianus se věnoval především výstavbě efektivního pohraničního opevnění (například Hadriánův val v Británii). Nicméně moderní historikové mu vytýkají silné zadlužení státních financí. Ve skutečnosti se tehdy začaly projevovat první příznaky hospodářských potíží, které si však zatím nevyžadovaly přijetí zvláštních opatření.\n\nV polovině 2. století za císaře Antonina Pia dosáhlo impérium vrcholu svého blahobytu, ale už za vlády „filozofa na trůně“ Marca Aurelia (161–180) se vyskytly první závažné problémy. Ohromná masa germánských a sarmatských kmenů překročila takřka podél celého Dunaje hranice říše a ohrožovala i samotnou Itálii. Podle Markomanů, jednoho z těchto kmenů, jsou tyto boje nazývány markomanskými válkami. Současně Parthové napadli v roce 161 východní provincie říše. Vítězná římská vojska zavlekla z východu do Itálie mor nazývaný „antoniniánská epidemie“. Vedle těchto vážných vnějších ohrožení, jež si vyžádala vynaložení četných zdrojů říše, se objevily také první známky rozkladu uvnitř římského státu. Státní finance se ocitly v nerovnováze, která mohla být napravena jen zhoršením mince. Po Marcu Aureliovi nastoupil jeho syn Commodus, druhý Nero. Ten byl zavražděn v roce 192, když senátoři nebyli nadále schopní snášet jeho tyranii. Nato následovalo další kolo občanských válek.\n\nV roce 193 se chopil moci Septimius Severus – první císař pocházející z Afriky. Tomu se podařilo zvítězit nad Parthy a na počátku 3. století říši dočasně navrátil stabilitu. Již v době jeho vlády ale započal nebezpečný vzrůst moci armády. Jeho syn Caracalla, který se navzdory svému krutému chování k senátu a k vlastním příbuzným těšil mezi lidmi a vojáky jisté popularitě, padl za oběť atentátu během parthského tažení. Následovala krátká vláda Elagabala, jenž se neúspěšně pokusil o zavedení stejnojmenného orientálního božstva jako oficiálního státního náboženství. V roce 222 byl nenáviděný a zhýralý Elagabalus zavražděn a císařem se stal Alexander Severus. Ten se marně snažil osvědčit ve válkách proti Sásánovcům a Germánům a v roce 235 byl nespokojenými vojáky zavražděn.\n\nAby si císaři při svém nástupu na trůn zajistili loajalitu armády, udělovali vojákům peněžité dary, jejichž výše neustále stoupala. Tak došlo k tomu, že po smrti Commoda bylo císařství regulérně vydražováno. Armáda a především pretoriánská garda se staly hlavním faktorem při destabilizaci vlády. Septimius Severus se této skutečnosti snažil čelit zrušením těchto darů, zároveň ale drastickým způsobem zvýšil pravidelný žold, takže se výdaje na armádu staly nesnesitelnými. Výše žoldu rozhoupala spirálu zvyšování cen a vedla ke znehodnocování mince. Důsledkem byl hospodářský úpadek, který měl ničivý dopad na stabilitu státu.\n\nSoučasně s tím se ekonomické a mocenské těžiště říše přesunulo z Itálie do provincií, z nichž se nyní rekrutovaly římské elity. Tento trend byl ještě posílen rozhodnutím Septimia Severa zpřístupnit důstojnické hodnosti v armádě všem vojákům bez ohledu na občanství. Itálie pozvolna ztrácela své privilegované postavení, což bylo završeno v roce 212, kdy Caracalla udělil všem svobodným obyvatelům říše římské občanství (\"Constitutio Antoniniana\"). Za Severovců se zásadním způsobem proměnila také zahraničněpolitická pozice římské říše: na východě nahradila v roce 224 slabou parthskou říši vláda dynastie Sásánovců. V téže době nastal mezi Rýnem a Dunajem proces konstituování mohutných germánských kmenových svazů, které útočily na římské hranice a pronikaly hluboko na římské území.\nRokem 235 začalo neblahé období vlády vojenských císařů známé jako krize třetího století. Nepřetržitá série občanských válek, uzurpací, vzpour a vraždění císařů oslabila obranu říše a učinila jí tak bezmocnou vůči útokům jejích nepřátel. Během padesáti let mezi zavražděním Alexandra Severa a nástupem Diocletiana se na trůně vystřídalo v rychlém sledu celkem dvacet jedna legitimních císařů a nesčíslné množství nelegitimních uzurpátorů. Vojenští císaři se museli vypořádávat s útoky Germánů na Rýně a Dunaji. Gótové sídlící při severních březích Černého moře podnikali ničivé nájezdy na Balkán a do Řecka a útočili dokonce i na města v Malé Asii. Na západě vydrancovali Alamani v šedesátých letech 3. století Galii a Itálii, avšak nejtěžší boje se odehrály s novoperskou sásánovskou říší na východě. Ta se ukázala jako mnohem vážnější protivník římské říše, než jakým kdy byli Parthové. Perský velkokrál Šápúr I. vpadl několikrát do Sýrie a opakovaně porážel římské armády. V roce 260 padl do jeho rukou císař Valerianus, který poté zemřel v perském zajetí. Zatímco se Římané snažili udržet východní provincie, začala se římská vláda rozkládat i na západě. Správci provincií, kteří veleli mnoha legiím, je čím dál častěji využívali k získání moci. Přitom docházelo k neustálým uzurpacím či k odpadnutím celých provincií (galské císařství). Vnitřní konflikty a vnější ohrožení přivedly říši na pokraj záhuby.\n\nProhlubování chaosu pokračovalo až do vlády císaře Claudia II., kterému se v roce 269 podařilo zvítězit nad Góty v bitvě u Naissu (dnešní Niš). V roce 272 si císař Aurelianus podrobil Palmýru, někdejšího římského spojence, jehož královna Zenobia využila římské slabosti a dočasně se zmocnila téměř všech východních provincií. Aurelianus porazil také Germány a obnovil římskou kontrolu nad Galií. Krize vedla ke značným společenským změnám, které však nezasáhly všechna území říše stejně. Římanům se tak podařilo odvrátit hrozící zánik říše. Nestabilita a chaos vytvářely příznivé podmínky pro šíření křesťanství, jehož stoupenci hlásali mír a spásu. Na rozdíl od ostatních náboženství a pohanských kultů však křesťané neprojevovali patřičný respekt k instituci císařství. Císař Decius, jenž se pokusil obnovit uctívání starých božstev, žádal, aby jim všichni obyvatelé říše povinně obětovali. Když se tomuto nařízení křesťané vzpírali, nařídil jejich pronásledování. Po Deciovi pronásledovali křesťany také Valerianus a Diocletianus.\n\nNástup Diocletiana na trůn v roce 284 symbolizoval počátek období pozdní antiky, které bylo charakterizováno postupující centralizací a byrokratizací říše a pozdějším vítězstvím křesťanství nad pohanstvím. Diocletianovi se podařilo celou řadou opatření a reforem odvrátit hrozící zánik říše, dosavadní formu vlády – principát – přitom postavil na zcela nových základech. Císař provedl reformu státní správy, v rámci níž zvýšil počet provincií. V každé z nich byla oddělena civilní a vojenská správa, což mělo jejich správcům zamezit ve vzpouře proti ústřední vládě. Stanovením nejvyšších možných cen se Diocletianus neúspěšně pokusil bojovat s hospodářským poklesem a utlumit inflaci, která v říši řádila už od 3. století. K zajištění hranic říše provedl reformu armády, jež si ale vyžádala zvýšení už tak vysokých daní.\n\nDiocletianus dále vytvořil nový systém vlády zvaný tetrarchie („čtyřvládí“). Za svého kolegu a druhého augusta povolal svého přítele Maximiana. Oba císaři později jmenovali po jednom caesarovi jako svých zástupcích (Constantius I. Chlorus a Galerius). Důvodem této reformy byla jednak snaha zabránit uzurpacím velitelů pohraničních armád a jednak skutečnost, že nebylo v silách jediného člověka efektivně ovládat celý stát. Myšlenka rozdělení vlády nebyla úplnou novinkou, avšak teprve za Diocletiana byla důsledně realizována, přestože jí nelze považovat za ústup od ideje říšské jednoty. Řím zůstával i nadále hlavním městem, přestože všichni císařové přemístili své rezidence blíže k hranicím, kde mohli lépe čelit nepřátelům říše.\n\nDiocletianus se rovněž snažil utužit autoritu státu a osoby císaře, pročež přijal přízvisko \"Iovius\" podle boha Jova. Křesťany, kteří mu odmítali vzdávat božské pocty, považoval za neloajální vůči říši, kvůli čemuž neváhal rozpoutat jejich poslední a nejtěžší pronásledování. Po vzoru orientálních despotů si Diocletianus vsadil na hlavu diadém a obklopil se ohromným císařským dvorem. Na rozdíl od principátu, kdy se císaři snažili alespoň zdánlivě vládnout ve shodě se senátem, Diocletianus nebral na senát žádné ohledy a počínal si jako neomezený panovník (\"dominus et deus\"). V tomto systému vlády vystupovali občané čím dál více jako poddaní císaře, čemuž napomohl také sociální fenomén rozvíjející se již od 1. století – kolonát. Postupný útlum přílivu otroků nutil velkostatkáře k pronajímání svých pozemků pachtýřům, kolónům. Jako pachtovné museli kolóni odvádět statkářům nejprve peníze a později část úrody. Tím se kolóni, třebaže byli římskými občany, stávali závislými na velkostatkářích a ztráceli svoji svobodu. Tento trend se ještě více prohloubil za Diocletianova nástupce Konstantina, kdy byli kolóni připoutáni k půdě.\n\nSystém tetrarchie se zhroutil krátce poté, co Diocletianus v roce 305 odešel do ústraní, jelikož bez jeho autority propukly mezi jednotlivými tetrarchy konflikty. Během následných zmatků a občanských válek byl v roce 306 prohlášen za císaře syn jednoho z Diocletianových caesarů Konstantin Veliký.\n\nV roce 312 zvítězili Konstantinovi vojáci s Kristovým monogramem na štítech v bitvě u Milvijského mostu nad císařem Maxentiem a v následujícím roce vydal Konstantin v Mediolanu (dnešní Milán) edikt, jímž uznal křesťanství za rovnocenné náboženství. Přijetím křesťanství, které se formálně stalo pouze tolerovaným, ve skutečnosti však preferovaným náboženstvím, měl stát získat novou jednotící ideologii.\n\nCírkev se svojí složitou hierarchií rychle prorostla do římského správního systému a již za Konstantina se stala pilířem říšské moci. V roce 312 dosáhl Konstantin vlády nad západem a v roce 324 se po vítězství nad Liciniem ustavil jediným vládcem celého impéria. Kromě uznání křesťanství bylo jeho vládnutí významné ještě jednou událostí: založením Nového Říma – Konstantinopole. Těžiště říše se tím s definitivní platností přesunulo do její bohatší a stabilnější východní poloviny. Konstantin pokračoval v Diocletianových správních reformách zavedením nových územních celků. Říše byla rozdělena do čtyř prefektur, které se pak dále členily na třináct diecézí, čímž byla zvýšena výkonnost státní správy. Diocletianovy a Konstantinovy reformy přispěly ke stabilizaci říše a poskytly státu nové finanční zdroje, které dovolily zvětšit vojsko a zajistit lepší obranu ohrožených hranic. Enormně vyšroubovaná daňová zátěž ovšem podlomila hospodářství říše a stále více poddaných nutila k úniku od tohoto tíživého břemena. Římskou společnost především v západních provinciích říše zachvátila v této době vlna deurbanizace.\n\nZáhy po smrti Konstantina v roce 337 se mezi jeho třemi syny rozhořel boj o moc. V roce 353 se poslední z nich Constantius II. stal opět jediným vládcem říše. Po něm nastoupil v roce 361 jeho bratranec Julianus zvaný Apostata (Odpadlík), neboť se pokusil o návrat k pohanství. Nezapočal však žádné nové pronásledování, ale pouze otevřenou veřejnou podporu původních kultů a také skrytě podporoval rozpory uvnitř církve. Napsal řadu spisů a dopisů, z nichž nejznámější je patrně Contra Galileos. Obnova starých kultů však neměla dlouhého trvání a Julianovou předčasnou smrtí během tažení v Persii v roce 363 konstantinovská dynastie zanikla. Juliánův nástupce Joviauns pak většinu Juliánových nařízení podporující pohanství a jeho postavení v impériu zrušil. Za Valentiniana I. byla říše ze správních důvodů dočasně (364) a po smrti Theodosia I. trvale rozdělena (395). Valentinianus se podělil o vládu se svým bratrem Valentem. Po vpádu Hunů do východní Evropy v roce 375, čímž započalo stěhování národů, bylo Gótům povoleno překročit Dunaj a usadit se v říši. Ti se ale kvůli nesnesitelným životním podmínkám brzy vzbouřili. Valens se je pokusil zpacifikovat, avšak v roce 378 byl poražen a zabit v bitvě u Adrianopole, jež je po bitvě u Kann považována za druhou nejtěžší porážku Římanů v historii.\n\nNový císař Theodosius byl nucen uzavřít s Góty smlouvu, která jim umožnila pobývat na římském území jako \"foederati\". Přítomnost barbarů na římském území se od tohoto okamžiku stala trvalým jevem. V roce 394 se Theodosius po zdolání poslední z mnoha uzurpací a vzpour, k nimž došlo na západě, stal posledním císařem, který vládl nad celým územím impéria. Během jeho panování bylo křesťanství oficiálně ustanoveno za jediné státní náboženství. Po Theodosiově smrti v roce 395 byla římská říše rozdělena mezi jeho dva neschopné syny: Honorius vládl na Západě, zatímco Arcadiovi byl svěřen Východ. Třebaže toto rozdělení se postupem času ukázalo jako definitivní, myšlenka říšské jednoty přesto trvala i nadále – zákony vydané jedním z císařů byly proto běžně uznávány i druhým vládcem.\n\nVýchodořímská říše byla ekonomicky konsolidovanější a hustěji obydlenou polovinou impéria, která bez vážnější újmy přežila chaos období stěhování národů. Naproti tomu západořímská říše v průběhu 5. století pozvolna upadala. Postup Hunů do Evropy spustil dominový efekt pohybu kmenů, který zásadně změnil podobu celého kontinentu. V desetiletích následujících po porážce u Adrianopole ztratila říše kontrolu nad většinou svých západních provincií. Aby zabránili vpádům Germánů do Itálie, stáhli Římané na počátku století legie z rýnské hranice. Nechráněný Rýn poté v roce 406 překročily barbarské kmeny Svébů, Vandalů a Alanů, které během několika málo let vyvrátily římskou správu v Galii a v Hispánii, zatímco vzdálená Británie byla ponechána svému osudu. V roce 410 vydrancovali Vizigóti vedení náčelníkem Alarichem Řím, což mělo tvrdý dopad na římskou psychiku. O několik let později byli sice Vizigóti vytlačeni z Itálie do jižní Galie, přesto však dále představovali závažné nebezpečí do budoucna. Zatím Vandalové pronikli do Afriky a tuto pro říši tolik důležitou provincii opanovali po pádu Kartága v roce 438. V roce 455 se jim pak podařilo podruhé vyplenit Řím (jejich jména se proto od 18. století užívá jako nadávky).\n\nKolaps západní říše měl řadu příčin. Jaké procesy vedly ve svém konečném důsledku k přeměně západořímské říše v řadu germánských království, je již velice dlouhou dobu předmětem diskuzí historiků. Za jeden z hlavních důvodů je pokládána barbarizace římského vojska, které bylo tvořeno převážně germánskými žoldnéři na místo Římanů. Taktéž velikost armády nebyla dostačující k tomu, aby dokázala zabezpečit hranice říše. Státní správa se ocitla v rozkladu, současně ekonomika impéria byla rozvrácena příliš vysokými daněmi, které zbavovaly obyvatelstvo loajality k římskému státu.\n\nTřebaže v roce 451 dokázali Římané ve spojení s Vizigóty a pod vedením Aetia přemoci Huny vedené Attilou v bitvě na Katalaunských polích, římská říše na západě spěla ke svému rychlému konci. Slabí císaři nebyli schopní zabránit nevyhnutelnému rozvratu, neboť byli často pouhými loutkami v rukou velitelů armády. V roce 476 Germán Odoaker sesadil císaře Romula Augusta, což je považováno za okamžik zániku západořímské říše (posledním uznaným císařem Západu byl Julius Nepos, jenž žil až do roku 480), ačkoli sám Odoaker se považoval za „Germána v římských službách“ a svou vládu se snažil interpretovat jako správu Itálie jménem císaře v Konstantinopoli. Čistě formálně byla tedy Itálie stále součástí říše. Rovněž Odoakerův nástupce, ostrogótský král Theodorich Veliký se snažil získat uznání východního císaře.\n\nNa rozdíl od Západu východní říše nebyla germánskými nájezdy zasažena tak ničivě, kromě toho disponovala mnohem většími finančními zdroji a především obratnou diplomacií. Měla také geograficky lépe hájitelné hranice. Obzvláště mocné anatolské pohoří Taurus a Propontida tvořily přirozenou překážku nepřátelským invazím. Hunům ani Germánům se nikdy nepodařilo překročit Helléspont a bohaté provincie v Malé Asii, v Sýrii a v Egyptě proto zůstaly ušetřeny jejich vpádů. Vliv germánského elementu v armádě, který osudově přispěl ke zhroucení Západu, byl ještě v 5. století eliminován. Příznačné je, že se tak mohlo stát pouze s pomocí jiných barbarů – Isaurů. I přes těžké a ne vždy vítězné boje s Huny a Góty na Balkáně nepostihl východní říši rozklad tolik charakteristický pro západní provincie v 5. století.\nZa vlády Justiniána I., posledního císaře, jehož mateřským jazykem byla latina, dobyl východořímský vojevůdce Belisar zpět velké části Západu (severní Afrika, Itálie, jižní Španělsko). V téže době se říše jen s velkým vypětím vypořádávala s agresí Sásánovců na svých východních hranicích. Jejich útoky nabývaly od čtyřicátých let 6. století na intenzitě, neboť Peršané po pádu Západu cítili šanci na obnovení říše Achaimenovců v celém jejím někdejším rozsahu. Období mírové koexistence mezi oběma státy tím skončilo, načež nastala dlouhá a namáhavá etapa římsko-perských válek, která trvala prakticky celé jedno století. Justinián se navzdory tomu stal nejmocnějším vládcem Středomoří, přičemž východořímská říše kontrolovala velkou část kdysi římského území (s výjimkou Británie, Galie a většiny Hispánie). Nicméně brzy po Justiniánově smrti (565) se západní území ukázala jako dlouhodobě neudržitelná. Po roce 568 si Langobardi podmanili téměř celou Itálii a rovněž jižní Hispánie se po několika desetiletích ocitla znovu v moci Vizigótů.\n\nVýchodořímská říše byla v 6. století zmítána náboženskými spory mezi ortodoxními křesťany a monofyzity. To společně s vysokou daňovou zátěží způsobenou ustavičnými válkami vzbuzovalo nespokojenost obyvatelstva a vedlo k oslabení jeho loajality, hlavně v Sýrii a v Egyptě. Na začátku 7. století si Sásánovci dočasně podrobili velké části říše. Perské armády velkokrále Husrava II. dokonce dvakrát postoupily až k samotné Konstantinopoli (v roce 626 spolu s Avary). Peršané navíc z Jeruzaléma odcizili svatý kříž, který údajně nalezla matka císaře Konstantina Helena, a jenž představoval nejposvátnější relikvii říše. Císař Herakleios v této dlouhé a náročné válce nakonec dosáhl vítězství, nicméně vyčerpaná říše nedokázala čelit následné arabské expanzi, během níž definitivně pozbyla vládu nad Sýrií a Afrikou. Obzvláště ztráta bohatého Egypta, který se vzdal Arabům téměř bez boje zradou monofyzitského alexandrijského patriarchy Kýra, východořímskou říši rozhodným způsobem oslabila.\n\nHerakleios v rozporu s římskými tradicemi přijal namísto latinského titulu \"augustus\" starý řecký královský titul \"basileus\" a zároveň povýšil řečtinu na úřední jazyk. Říše v průběhu 7. století postupně ztratila svůj římský a antický charakter. Hluboké vnitřní a vnější změny vedly tudíž také na Východě k nástupu středověku. Východořímská říše se svým hlavním městem Konstantinopolí přetrvala až do 15. století. Třebaže se její obyvatelstvo nadále považovalo za \"Rhomaioi\", tedy Římany, ve vnitřních strukturách říše došlo po roce 640 k zásadní transformaci, takže se zdá celkem oprávněné hovořit nejpozději od tohoto data o východořímské říši jako o Byzanci.\n\n\n\n\n"}
{"id": "303979", "url": "https://cs.wikipedia.org/wiki?curid=303979", "title": "Papilomatóza", "text": "Papilomatóza\n\nPapilomatóza je virové onemocnění způsobované papovaviry (Papovaviridae). Toto onemocnění se projevuje benigními nádorky na kůži a sliznicích, které mohou vzhledem připomínat květák. K infekci dochází prostým dotekem již nakažené části.\n\n"}
{"id": "303984", "url": "https://cs.wikipedia.org/wiki?curid=303984", "title": "Tabatěrka", "text": "Tabatěrka\n\nTabatěrka (z francouzského \"tabatière\") je krabička na šňupací tabák nebo na cigarety. Bývá vyrobena z kovu, porcelánu, dřeva nebo i jiných materiálů. Tabatěrka může mít tvar klenutý nebo obdélný a plochý, aby se vešla do kapsy oděvu. V historických dobách bývala i výrazně zdobená. V dřívějších dobách, kdy si běžně kuřáci vlastnoručně balili cigarety, byla prakticky nezbytnou kuřáckou potřebou, v dnešní době je používána již v menší míře.\n\nKapesní tabatěrku na cigarety tvoří zpravidla ploché obdélníkové kovové pouzdro, jehož rozměry jsou určeny požadovanou kapacitou a délkou cigaret. Pouzdro se zpravidla skládá ze dvou křídel, která jsou na jedné straně spojena nejčastěji piánovým pantem a na druhé uzavíratelná tlakovou západkou. K vnitřní straně křídel bývá upevněna textilní pruženka, která drží cigarety při stěně a brání jejich vysypání při otevření tabatěrky. Méně často se objevují i jiná technická řešení. Kapacita kapesních tabatěrek se nejčastěji pohybuje mezi 8 až 25 kusy cigaret a závisí mimo jiné na tom, zda se cigarety upínají k jednomu nebo oběma křídlům.\nVnější strana křídel tabatěrky bývá často ozdobena vlisovanými vzory či výjevy, potiskem nebo reliéfem. Kapesní tabatěrky jsou nejčastěji vyrobené z ocelového, méně často z měděného či mosazného, plechu. Zřídka se objevují tabatěrky dřevěné nebo plastové. Luxusní provedení bývají postříbřena, pozlacena nebo přímo vyrobena z drahých kovů a zdobena ruční uměleckou prací.\n\nStolní tabatěrky mají oproti kapesním zpravidla větší kapacitu a plní především dekorativní funkci interierového doplňku. Bývají vyrobeny z rozličných materiálů (především dřevo, kov, porcelán) v různých technických provedeních. Kromě jednoduchých schránek se vyskytují i tabatěrky mechanické (tzv. podavače cigaret) doplněné různými výsuvnými a otevíracími systémy, výjimečně i hracím strojkem.\n\n"}
{"id": "303987", "url": "https://cs.wikipedia.org/wiki?curid=303987", "title": "Vinny Appice", "text": "Vinny Appice\n\nVincent „Vinny“ Appice (* 13. září 1957 v Brooklynu, New York) je rockový bubeník, známý pro své působení ve skupinách Dio a Black Sabbath. Je mladším bratrem o 11 let staršího rockového bubeníka Carmine Appice, který hrál ve skupinách Vanilla Fudge a Cactus. V současné době působí ve skupině 3 Legged Dogg. Od roku 2014 vystupuje se skupinou Last in Line.\n\nV říjnu 2012 vystoupil spolu se svým bratrem v rámci projektu Drum Wars v Brně.\n\n\n\n\n\n\n\n\n"}
{"id": "303994", "url": "https://cs.wikipedia.org/wiki?curid=303994", "title": "Nukleoid", "text": "Nukleoid\n\nNukleoid (nukleoplazmatická oblast, centrální oblast, genofor, atp.) je dvoušroubovicová kruhová molekula DNA, která je charakteristická pro prokaryotické buňky bakterií a archeí. Někdy se označuje jako prokaryotický chromozom. Většinou je na rozdíl od běžných chromozomů přítomen jen jeden nukleoid. Obsahuje genetickou informaci.\n\nNukleoid je složen ze 60 % z DNA a dále z proteinů a RNA. Z proteinů jsou nejčastější transkripční faktory, z ribonukleových kyselin především mRNA. Od histonových proteinů (typických pro Eukaryota) transkripční faktory netvoří nukleozomy.\n"}
{"id": "304010", "url": "https://cs.wikipedia.org/wiki?curid=304010", "title": "Operace Entebbe", "text": "Operace Entebbe\n\nOperace Entebbe známá také jako operace Blesk () (: , \"Kadur ha-ra'am\") či jako operace Jonatan (, \"mivca Jonatan\") byla záchranná protiteroristická akce na osvobození rukojmí unesených palestinskými teroristy, kterou provedla speciální jednotka izraelské armády Sajeret Matkal v noci ze 3. na 4. července 1976 (6. tamuz 5736) na letišti Entebbe v Ugandě. Rukojmí byli pasažéři letu společnosti Air France z Tel Avivu do Paříže.\n\nPůvodní kódové označení izraelské armády bylo \"operace Blesk\" (nebo \"operace Kulový blesk\"). Mise však byla zpětně přejmenována na \"operaci Jonatan\", k uctění památky padlého velitele zásahové jednotky Sajeret Matkal, podplukovníka Jonatana „Joniho“ Netanjahu, který byl během mise zabit. Ze 106 rukojmích byli čtyři zabiti a pět členů izraelského komanda bylo zraněno.\n\nÚnos letounu naplánoval vůdce radikální palestinské teroristické organizace Lidová fronta pro osvobození Palestiny (LFOP) dr. Wadía Haddád. Za cíl zvolil dopravní letoun společnosti Air France na lince Tel Aviv – Paříž. Při mezipřistání tohoto letu 23. června v Athénách na palubu nastoupil německý „manželský pár“ (členové organizace Revoluční buňky) a dva Palestinci. Osm minut po startu letadla jej ovládli a zajali všech 254 cestujících a posádku. Následně pak odklonili směr letu do libyjského Benghází, kde doplnili palivo. Poté odletěli na letiště Entebbe do Ugandy, kde vládl sympatizující diktátor Idi Amin. Ten se následně stal prostředníkem mezi teroristy a izraelskou vládou. 29. června oznámil Amin izraelské vládě, že teroristé požadují propuštění 53 odsouzených palestinských teroristů a jejich odlet do Entebbe, jinak budou rukojmí zabiti. Na výzvu reagovali tehdejší premiér Jicchak Rabin a ministr obrany Šimon Peres tak, že jsou ochotni vyjednávat.\n\nMezitím izraelské komando Sajeret Matkal začalo připravovat vyhodnocování možné záchranné akce. Ta se ukázala být reálnou poté, co bylo ultimátum teroristů posunuto o 72 hodin a bylo propuštěno přibližně 150 neizraelských cestujících. Propuštění bylo nabídnuto i posádce letadla, ta se však rozhodla dobrovolně zůstat s izraelskými zajatci. Během získaných tří dnů mohlo izraelské komando naplánovat akci. Výhodou pro ně bylo také to, že agenti Mosadu podrobili navrátivší rukojmí v Paříži výslechu a vyzvěděli od nich přesné informace o rozmístění rukojmích, únosců a ugandských vojáků. Další výhodou bylo, že Izrael vlastnil plány budovy, v níž teroristé drželi rukojmí, jelikož budovu postavila izraelská stavební společnost. Vojáci pak 3. července seznámili Rabina a Perese se svým plánem, který byl přijat.\n\nZáchranná mise čítající zhruba 200 izraelských vojáků, odletěla 3. července ve 3 hodiny z letecké základny Ofir (dnes egyptský Šarm aš-Šajch). Její součástí byly čtyři izraelské vojenské letouny C-130 Hercules 131. peruti a velitelský letoun Boeing 707. Letouny letěly sedm hodin podél východoafrického pobřeží. Poté se první Hercules zavěsil za pravidelný britský nákladní let, aby nebyl zpozorován řídící věží v Entebbe. Z letounu byla vysazena parajednotka, která pro potřeby zbylých letounů na ranvej umístila přenosná přistávací světla. První letoun pak zajel do tmavého kouta letiště, kde z něj zbylí vojáci vyložili černý Mercedes-Benz a dva Land Rovery, které byly upraveny tak, aby odpovídaly vzhledu vozu prezidenta Amina a jeho doprovodu.\n\nTři auta se ihned vypravila k budově s rukojmími, vojáci vtrhli dovnitř, zabili všech sedm teroristů držících stráž a rukojmí přepravili do letounu. Mezitím nad oblastí kroužil velitelský Boeing 707, který po přesunu rukojmích dal instrukce k přistání zbylých tří letounů Hercules. Z těch bylo vyloženo několik obrněných aut a vojáci, kteří následně odrazili ugandské vojáky.\n\nCelý přepad trval od přistání prvního letounu do jeho odletu se zachráněnými rukojmími 57 minut. O 42 minut později z letiště Entebbe odstartoval poslední letoun Hercules. Letouny měly na cestě do Izraele mezipřistání v Keni, kde doplnily palivo.\n\nBěhem akce zahynul velitel přepadového oddílu, podplukovník Jonatan Netanjahu a zraněno bylo 5 členů komanda.\n\nZe 106 rukojmích byli 3 zabiti střelbou (dva muže si členové komanda spletli s teroristy a jedna žena zahynula v křížové palbě), 10 rukojmích bylo zraněno. Jedna stará žena byla ještě před akcí ze zdravotních důvodů propuštěna a převezena mimo letiště – do nemocnici v Kampale, kde ji následně zavraždili pomstychtiví ugandští vojáci (její ostatky se našly až po pádu Aminova režimu).\n\nJelikož zde byla možnost, že by Uganďané podporující únosce mohli chtít bezbranné dopravní letouny pronásledovat a sestřelit, zvláštní skupina přepadového komanda během akce zničila 11 stíhacích letounů MiG-17 a MiG-21, které se nacházely na letišti a představovaly prakticky celé ugandské válečné letectvo.\n\n\n\n"}
{"id": "304020", "url": "https://cs.wikipedia.org/wiki?curid=304020", "title": "Seznam přehradních nádrží v Ázerbájdžánu", "text": "Seznam přehradních nádrží v Ázerbájdžánu\n\nSeznam přehradních nádrží v Ázerbájdžánu - v Ázerbájdžánu bylo vybudováno více než 60 přehradních nádrží. Ty převážně usměrňují řeky přitékající do Ázerbájdžánu z Gruzie a Arménie. Využívají se k zisku vodní energie, zavlažování, zavodňování krajiny a zásobování vodou. \n\nNejznámější přehrady jsou:\n\nV Nachičevanu:\n\nV Náhorním Karabachu:\n\n Seznam a popis všech ázerbájdžánských řek a přehrad\n"}
{"id": "304025", "url": "https://cs.wikipedia.org/wiki?curid=304025", "title": "Normálka", "text": "Normálka\n\nNormálka může být:\n\n\n"}
{"id": "304035", "url": "https://cs.wikipedia.org/wiki?curid=304035", "title": "Okrouhličtí z Kněnic", "text": "Okrouhličtí z Kněnic\n\nJe příjmení staromoravské vladycké rodiny, která byla stejného rodu jako páni z Drahotuš a z Holštejna.\nPocházeli z Kněnice nebo též Knínice na Moravě. Tomek z Kněnic se přestěhoval do Čech a obdržel od vilémovského opata statek Okrouhlici u Německého Brodu, který držel ještě v roce 1454. Na počátku XVI. století žil Jiří Okrouhlický z Kněnic (1502) a asi v tu dobu také Jan, který v letech 1519-1522 prodal své statky v okolí Chocně. Zemřel okolo roku 1527. Zůstavil tři syny, Jana, Václava a Bohuše. Jan byl roku 1530 hejtmanem na Poděbradech a neměl žádné statky. Václav se usadil u Kutné Hory a držel roku 1528 tuchotické zboží, které roku 1535 prodal. Asi v tu dobu koupil Borovnici (u Kostelce nad Orlicí) a roku 1536 Bezděkov s vesnicemi (roku 1559 je prodal). Roku 1545 prodal Celakovské Hory, toho roku koupil Doudleby, roku 1558 Litice a roku 1559 Lipanskou Horu. Zemřel v roce 1562, jeho manželkou byla Biancifora z Pařízku. Bohuš držel nějaký čas u Skutče některé vsi dříve podlažického kláštera. Po Janovi (+ 1543) zůstali synové Václav ml. a Burjan, kteří neměli žádné statky. Václav st. měl dcery, za jejichž nezletilosti byly Litice i s Doudleby prodány. Statky Borovnice a Lhota se dostaly do rukou jejich manželů. Roku 1561 žili z tohoto rodu jediní Jan starší a Jan mladší. Jan mladší zemřel roku 1594 a byl pohřben v Rosicích u Chrasti (na zdi kostela je dodnes zachovaný náhrobní kámen s dobře čitelným textem). Jeho dcera Maruše se provdala za Jana Skrbenského ze Hříště a na Fulnece. \n\nNa zlatém štítě dva černé beraní rohy, nad helmou tři péra, zlaté, modré, bílé.\n\nencyklopedie.seznam.cz\n"}
{"id": "304038", "url": "https://cs.wikipedia.org/wiki?curid=304038", "title": "JuK", "text": "JuK\n\nJuK je hudební přehrávač a jednoduchý správce kolekce prostředí KDE, je součástí balíku kdemultimedia. Podporuje audioformáty MP3, Ogg Vorbis a FLAC.\n\nJuK přivedl na svět Scott Wheeler v roce 2000, původně se jmenoval QTagger. V roce 2002 byl program přijat do KDE CVS.\n\nJuK je zamýšlen hlavně jako správce audio souborů, přirozeně je však také hudebním přehrávačem. Následující rysy ho přiblíží více:\n\n"}
{"id": "304043", "url": "https://cs.wikipedia.org/wiki?curid=304043", "title": "Andrej Lavrov", "text": "Andrej Lavrov\n\nAndrej Sergejevič Lavrov (Rusky: \"Андре́й Серге́йович Лавро́в\") (* 26. března 1962 Krasnodarsk, Sovětský svaz) je ruský házenkář.\n\nBěhem zahajovacího ceremoniálu Letních olympijských her 2000 v Sydney byl vlajkonošem ruské výpravy.\n\n životopis\n"}
{"id": "304046", "url": "https://cs.wikipedia.org/wiki?curid=304046", "title": "Alfa Romeo 8C", "text": "Alfa Romeo 8C\n\nAlfa Romeo 8C byla série automobilů italské firmy Alfa Romeo, vyráběná v letech 1931 až 1939. Byla odvozena od současně vyráběné série 6C. Označení 8C pochází od osmiválce.\n\nPo vozu Alfa Romeo P3 nastoupilo Alfa Romeo 8C. Jednalo se o závodní vůz. Motor měl 8 válců a objem 2,3 l. První model tohoto vozu se jmenoval 8C \"2300\". Po něm se vyráběly modely 8C \"2600\" a 8C \"2900A\". Model 2600 měl motor o objemu 2,6 litru a byl vyráběn od roku 1933. Model \"2900A\" byl vyráběn od roku 1935. V roce 1937 následoval \"2900B\".\n"}
{"id": "304050", "url": "https://cs.wikipedia.org/wiki?curid=304050", "title": "Renault Koleos", "text": "Renault Koleos\n\nRenault Koleos je kompaktní SUV, které bylo poprvé prezentováno jako koncept na ženevském autosalonu v roce 2000 a na pařížském autosalonu v roce 2006. Koleos byl navržen Renaultem a vyvíjen Nissanem.\n\nKoleos se vyrábí v továrně dceřiné společnosti Renaultu, Renault Samsung Motors, v Jižní Koreji. Zde se prodává pod názvem Renault Samsung QM5. V roce 2011 prošel model faceliftem.\n\nKoleos je založen na konceptech vozů Renault Koleos a Renault Egeus. Zároveň s tímto modelem byly na trh uvedeny konkurenční vozy jako Citroën C-Crosser a Peugeot 4007. V roce 2008 získal Koleos na crash testech pět hvězdiček.\n\nV srpnu 2010 byl Koleos stažen z britského trhu kvůli špatnému prodeji.\n\nNa indickém trhu vyrobil Renault svůj prémiový model Koleos 8. září 2011.\n\nKoleos debutoval na mezinárodním trhu v roce 2008. Vůz zaznamenal v polovině roku 2011 51% meziroční růst. V současnosti se prodává na pěti kontinentech a na trzích v Evropě, Jižní Americe a v asijsko-pacifické oblasti.\n\nV roce 2017 společnost Renault představila zbrusu nový Koleos. \n"}
{"id": "304053", "url": "https://cs.wikipedia.org/wiki?curid=304053", "title": "Kladrubští ze Svrčova", "text": "Kladrubští ze Svrčova\n\nNebo též Kladerubští, Kladorubští ze Svrčova. V roce 1517–1520 byl na hradě ve Starém Jičíně Jan Kladerubský ze Svrčova. V roce 1543 získali Kladerubští ze Svrčova ves Dolní Bludovice. Nějakou část Dolních Bludovic drželi již roku 1532.\n\nByl to starý šlechtický rod, sídlící v Čechách, nebo na Moravě, případně na celém území Českého království před Bílou Horou (do roku 1620).\n\nMikuláši Kladerubskému ze Svrčova náležely roku 1342 Nemetice a jiné vsi jako biskupské léno.\nPočátkem xv. století přešel hrad Svrčov na rod místních vladyků Kladerubských ze Svrčova. Ti je drželi pocelé XV. st. Predikát Zbyňka ze Svrčova představuje určitou zmínku o hradu Svrčovu na listině z roku 1336. V letech 1591–1594 patřila ves Životice Frydrychu Kladerubskému ze Svrčova. Ve XIII. st. stával nad Teplicemi nad Bečvou podle pověsti mohutný hrad Teplice, který patřil Michalu ze Svrčova.\n\n"}
{"id": "304055", "url": "https://cs.wikipedia.org/wiki?curid=304055", "title": "Oscar Dronjak", "text": "Oscar Dronjak\n\nOscar Fredrick Dronjak (* 20. ledna 1972, Mölndal, Švédsko) je švédský kytarista a zakladatel heavy metalové skupiny HammerFall.\n\nNarodil se ve městě Mölndal srbskému otci a švédské matce. V mládí navštěvoval kurzy o historii, archeologii a o řeckých a římských dějinách na univerzitě v Gothenburgu. Ve čtrnácti letech začal hrát na kytaru a brzy nato založil svou první skupinu \"The Hippie Killers\". Jeho další zkušeností byla účast ve skupině \" Striker\", hrající převážně heavy metalové cover verze s prvními pokusy o vlastní hudbu. O pár let později se začal věnovat death metalu a vstoupil do skupiny \"Desecrator\", po čase přejmenovanou na \"Ceremonial Oath\". Mimo to, že hrál na kytaru, také rád skládal hudbu. Tuto skupinu Oscar opustil ještě před vydáním koncepčního alba \"The Book Of Truth\" kvůli neshodám v kolektivu.\n\nV roce 1993 spolu s Jesper Strömbladem založil skupinu HammerFall. Její krátká existence byla však náhle přerušena. Oscar si totiž při fotbale zlomil pravou ruku a po dvouměsíční pauze se přidal k death metalové skupině Crystal Age. S ní objel krátké turné po Polsku, zúčastnil se vytváření skladby na tribute album Metallicy s názvem \"Metal Militia\" i nahrávání celého alba. Poté se začal opět věnovat HammerFall, jejichž kariéra se konečně mohla rozběhnout naplno. Oscar je jediným členem HammerFall, který v kapele působí nepřetržitě od jejího založení. V roce 2013, kdy byl HammeFall neaktivní, vydal Oscar knihu \"Legenden om HammerFall\" a vystoupil s kapelou Ceremonial Oath na festivalu Hellfest.\n\n\n\n"}
{"id": "304056", "url": "https://cs.wikipedia.org/wiki?curid=304056", "title": "Jean Baudrillard", "text": "Jean Baudrillard\n\nJean Baudrillard (27. července 1929 Remeš – 6. březen 2007 Paříž) byl francouzský filosof, sociolog a fotograf. Jeho přínos spočíval především v rozvinutí postmoderní filosofie a poststrukturalismu, jeho jméno je dnes nejčastěji spojováno s teorií simulaker.\n\nJe pochován na pařížském hřbitově Montparnasse.\n\nMezi jeho nejznámější filozofické spisy patří kniha Simulacres et Simulation (publikované v roce 1985), v němž se autor zabývá interakcí mezi realitou, symboly a společností. Identifikuje 3 historické typy „imitací“ (\"simulacra\"):\n\n\nStírání rozdílu mezi realitou a obrazem reality (\"simulacra\"), Baudrillard vysvětluje pomocí těchto fenoménů:\n\n\nPomocí této argumentace autor charakterizuje současný věk jako „\"hyperrealitu\"“, kde je skutečná věc potlačena nebo znetvořena obrazem své existence a shrnuje své myšlenky do věty: „Skutečnost (už) neexistuje.“\n\nJe důležité správně pochopit, co autor míní svou formulací „nadřazení obrazu nad skutečností“ (\"precedence simulacra\") – skutečnost, že v naší společnosti obraz nějaké věci předchází realitu, tj. že obraz má prioritu před realitou, kterou zpodobňuje, vysvětluje Baudrillard příkladem s mapou dávno rozpadlého impéria, jehož zobrazení na mapě pro nás má prioritu před (dnešním) reálným geografickým územím, a dále např. situací v době první války v Perském zálivu, kdy představa války předcházela skutečné válce.\n\nJean Baudrillard využívá fotografii jako experimentální doplněk ke své filosofické práci. \n\nV roce 2007 obdržel cenu \"Infinity Award\" od Mezinárodního centra fotografie v New Yorku za knihu \"Sommes-nous?\" (Jsme?).\n\nV roce 1998 vyšla v nakladatelství Descartes kniha \"Když iluze nebojuje proti realitě\" se sérií barevných fotografií zdevastované městské krajiny.\n\n\n\n\n"}
{"id": "304058", "url": "https://cs.wikipedia.org/wiki?curid=304058", "title": "Naturalizace", "text": "Naturalizace\n\nNaturalizace je právní a administrativní postup, jímž získává státní příslušnost osoba, která se v daném státě nenarodila. Člověk tímto procesem získá stejná nebo podobná práva jako občan, který se v daném státě narodil. Častým důvodem pro naturalizaci je například sňatek s občanem státu.\n\nObecně, člověk musí splňovat základní podmínky, které jsou téměř všude stejné. Ty zahrnují například určitou dobu, po kterou člověk musí legálně pobývat na území daného státu; dále se pak jedná o slib, kterým se naturalizovaná osoba zavazuje dodržovat zákony daného státu. Někdy se přidává i slib, kterým naturalizovaná osoba přísahá věrnost vlajce daného státu apod. V některých státech, které nemají v zákonech tzv. „dvojí občanství“ (bipolitismus), je rovněž vyžadováno, aby naturalizovaná osoba předložila důkaz o tom, že se vzdala svého původního občanství. Nicméně tato podmínka je někdy odpuštěna osobám, pro které je těžké se zříct svého původního občanství, nebo jim bylo odebráno. Do této kategorie patří uprchlíci, osoby bez státní příslušnosti atd.\n\nNaturalizace bývá založená na dvou principiálních právech: \"ius soli\" („právo místa“) a \"ius sanguinis\" („právo krve“), nicméně ve většině států se používá kombinace obou dvou těchto práv.\n\nBěhem postupné globalizace ve 20. století a také rovněž kvůli mnoha válkám, se začali uprchlíci dělit do několika kategorií: političtí, ekonomičtí, váleční atd.\n\nEvropa\n"}
{"id": "304059", "url": "https://cs.wikipedia.org/wiki?curid=304059", "title": "Inkrustace", "text": "Inkrustace\n\nSlovo inkrustace má více významů:\n\n"}
{"id": "304060", "url": "https://cs.wikipedia.org/wiki?curid=304060", "title": "Jiráskovo náměstí (Ostrava)", "text": "Jiráskovo náměstí (Ostrava)\n\nJiráskovo náměstí, lidově \"Kuří rynek\", je menší ostravské náměstí nacházející se poblíž centrálního Masarykova náměstí. Jedná se o prostor ve tvaru čtyřúhelníku ohraničený převážně historickými budovami, z nichž pět je zapsáno jako kulturní památky.\n\nPůvodní zástavbu tvořily pouze zadní trakty budov stojících na centrálním náměstí. Plocha dnešního Jiráskova náměstí ležela uvnitř městských hradeb. V místě, kde do něj ústí dnešní Přívozská ulice, stála mýtná brána. Prvním stavením se v 15. století stal biskupský pivovar umístěný v jeho současném středu, který zde stál až do 17. století.\n\nNa počátku 18. století stály na parcelách zrušeného pivovaru čtyři domy. Výstavba zde pokračovala a dle rekonstrukce provedené Miloslavem Kročkem se zde nacházelo 15 dřevěných přízemních domů. Na přelomu 18. a 19. století se začala stavět zděná obydlí. Zdejší prostor hrál rovněž významnou roli v zásobování obyvatelstva vodou, neboť se zde nacházela veřejná kašna napájená potrubím ze studny u Ostravice.\n\nVznik samotného náměstí datujeme do 90. let 19. století, kdy představitelé města uvažovali o celkové přestavbě centra města. Vytvoření urbanistického návrhu zadali známému vídeňskému architektovi Camillo Sittemu. Ten původně navrhl, aby zde byla vybudována tržnice, tento návrh však nebyl realizován. Vznik náměstí definitivně stvrdilo zasedání moravskoostravského obecního výboru dne 11. února 1898. Výbor zakázal jakkoliv zacházet se starými domy určenými k demolici, schválil výkup uvedených domů a rozhodl, že se náměstí bude jmenovat po císaři Františku Josefu I. Ten v tomto roce oslavoval 50 let své vlády a tak nebylo divu, že se množství nových staveb jmenovalo právě po něm. bylo ovšem relativně málo významné prostranství, proto se obecní výbor o tomto návrhu příliš nezmiňoval a kupř. noviny Ostrauer Zeitung, jindy přinášející podrobné reference z jednání, tentokrát mlčely.\n\nZásadní proměna náměstí nastala v letech 1900–1913. Významní majitelé realit zde zadávali stavby známým ostravským architektům. Tři domy např. projektoval Felix Neumann, první židovský architekt v Ostravě a nejvýznamnější tvůrce historizující a dekorativně secesní architektury. Kromě toho se nově dláždila celá plocha a přidávaly plynové lampy. Kolem roku 1910 získalo náměstí podobu, v jaké je zhruba známé dnes. Kromě běžných obyvatel zde bydlely významné ostravské osobnosti, jako lékař Leopold Lang, architekt František Tichý, stavitel Leopold Popp či fotograf Leo Hoffmann.\n\nAčkoliv Moravskou Ostravu v roce 1906 navštívil císař František Josef I., „své“ náměstí nenavštívil. Organizátoři návštěvy panovníka dobře věděli, co činí. Jak tehdy poznamenal redaktor Ostravského kraje, „jest to jeden z nejhorších koutů města, kde po celý den slyšeti harmoniku a řev opilých chacharů.“ Úroveň zdejších lokálů byla nevalná a samo Společenstvo hostinských a výčepníků v roce 1907 upozornilo policejní komisařství na přítomnost „žen vzbuzujících u slušných mužů odpor“.\n\nPrvní světovou válku přečkalo náměstí bez zvláštních proměn. Dne 24. března 1919 rozhodla správní komise města, že se náměstí bude jmenovat \"Náměstí Aloise Jiráska\". Po vzniku Československa je také doloženo pravidelné konání trhů. Název \"Kuří rynek\" je pak např. k vidění na reklamě z roku 1926, která lákala zákaznice na výprodej textilního zboží.\n\nListinou datovanou 15. července 1934 je doloženo, že na Náměstí Aloise Jiráska čís. 6 měla své sídlo: \"Továrna jemných likérových specialit a dovoz jamaiského rumu a francouzského koňaku Adolfa Bellaka synové.\"\n\nDruhá světová válka znamenala pro náměstí větší změny než ta první. Došlo zejména k přejmenování na (Brunovo náměstí), což odkazovalo na biskupa Bruna ze Schauenburku, pravděpodobného zakladatele Moravské Ostravy. Na náměstí byl v roce 1942 zastřelen gestapem Josef Divoš, ilegální člen KSČ. Tuto událost připomíná pamětní deska na domě čp. 159. Ačkoliv se okolním domům nevyhnulo spojenecké bombardování, žádný nebyl poškozen tak, aby musel být stržen.\n\nPo osvobození Ostravy přešly domy nejprve do národní správy a poté do přímého vlastnictví státu. V roce 1945 se vrátil mírně pozměněný původní název – \"Jiráskovo náměstí\". V 50. a 60. letech 20. století se zde stále konaly trhy. Nejčastěji se prodávalo ovoce a zelenina, bylo však možné zakoupit i drobná domácí zvířata.\n\nAčkoliv se prováděla občasná údržba, náměstí i domy chátraly. Proto bylo v roce 1979 dokončena studie o rekonstrukci a v roce 1980 došlo k samotným úpravám. Plocha byla nově vydlážděna a domy získaly barevné fasády. Byly rozmístěny dekorativní nádoby s rostlinami. V přízemí budov našly místo nejrůznější prodejny. Náměstí s vyloučením dopravy získalo odpočinkový charakter podtrhnutý nově postavenou kašnou v jeho středu.\n\nPo sametové revoluci začaly být napravovány vlastnické křivdy a domy se vracely do rukou původních majitelů či jejich dědiců. Došlo k nejrůznějším adaptacím a stavebním úpravám. Rozšířena byla nabídka obchodů. Dne 21. listopadu 2000 byla plocha náměstí znovu vydlážděna. Instalovány byly nové lampy a lavičky. Tyto úpravy se však setkaly s kritikou pracovníků památkového ústavu. Od dne 23. prosince 2017 je na náměstí umístěná socha Leoše Janáčka, kterou zhotovil sochař a výtvarník David Moješčík (* 1974).\n\nNáměstí slouží v současnosti jako odpočinková a nákupní zóna pro obyvatele města. Místní podnikatelé si však stěžují na zdejší Romy, kteří jim odrazují zákazníky. Komorní atmosféru náměstí často využívají umělecké a národopisné spolky pro svá představení. V prosinci zde obvykle bývá montované kluziště.\n\n\n"}
{"id": "304061", "url": "https://cs.wikipedia.org/wiki?curid=304061", "title": "Marketerie", "text": "Marketerie\n\nMarketerie, jinak také nazývaná \"kombinovaná intarzie\", je náročná umělecká technika výzdoby nábytku, která kombinuje dřevěné dýhy s cínem, mosazí, slonovinou, perletí a želvovinou.\n\nNejvětší rozkvět této zdobné techniky nastal v období baroka ve Francii, kdy ebenista Ludvíka XIV. André-Charles Boulle vyráběl nábytek a různé diplomatické a svatební dary pro panovníkovy potřeby. Dnes se této techniky nevyužívá vzhledem k nesourodosti používaných materiálů, které se v daném se prostředí chovají každý jinak (dřevo se ve vlhku a teple roztahuje či smršťuje, čímž se kov uvolňuje od podkladu).\n\nMarketerie se sestavuje stejným způsobem jako intarzie, obvykle tak, že se k sobě slepí destičky materiálů a poté se vyříznou lupenkovou pilkou (dříve se používala jemná struna). Poté se destičky rozlepí a z vyřezaných obrazců se složí několik verzí. Pro umocnění dojmu se často využívalo exotických dřevin, jako je palisandr či eben, nebo se želvovina podbarvovala červeně, případně se ještě do výsledného vzoru rylo (gravírovalo).\n\n"}
{"id": "304064", "url": "https://cs.wikipedia.org/wiki?curid=304064", "title": "Chevrolet Spark", "text": "Chevrolet Spark\n\nChevrolet Spark je malý vůz vhodný převážně do města. Jeho konkurenti jsou např. Peugeot 107, Toyota Aygo, Škoda Citigo a Fiat Panda. Původně se jmenoval \"Daewoo Matiz,\" ale poté, co Chevrolet odkoupil jihokorejskou automobilku Daewoo, byl přejmenován na Chevrolet Spark. Je vyráběn v Evropě, Indii, Pákistánu, Kolumbii a v Ekvádoru. Max. rychlost činí s motorem 0,8l až 145 km/h\n\nModel Matiz byl nástupcem typu Tico. Na trh přišel v roce 1998. Design vytvořil Giorgetto Giugiaro. Svou délkou nepřesahovalo tři a půl metru, ale přesto nabízelo dost místa čtyřčlenné posádce, objem zavazadlového prostoru byl malý. Díky vyššímu posezu a velké prosklené ploše je z vozu dobrý výhled. Z nárazových testů Euro NCAP si Matiz odnesl 3 hvězdičky. V nabídce byl zážehový tříválec o objemu 0,8 l výkonu 38 KW a čtyřválec o objemu 1,0 l výkonu 48 KW.\n\n"}
{"id": "304066", "url": "https://cs.wikipedia.org/wiki?curid=304066", "title": "Lesákovití", "text": "Lesákovití\n\nLesákovití (Cucujidae) jsou čeleď nápadně plochých brouků, vyskytujících se celosvětově pod kůrou odumřelých nebo odumírajících stromů. Čeleď zahrnuje asi 59 druhů zařazených ve čtyřech rodech.\n\nLesákovití mají ploché protáhlé tělo velikosti od 6 do 25 mm. Mnozí jsou zbarveni hnědě, některé druhy jsou černé, červené nebo žluté. Hlavu mají trojúhelnikovitého tvaru s většími kusadly (mandibula). Štítek (pronotum) je užší než hlava.\n\nLarva i dospělý brouk jsou vázáni na odumřelé dřevo (jsou saproxyličtí). Ekologie není příliš známa.\n\nČeleď byla dříve větší, zahrnovala podčeledi Laemophloeinae, Silvaninae, Passandrinae a některé rody nadčeledi Tenebrionoidea, ale revize povýšila podčeledi na čeledi.\n\n\nHorák a Chobot (2009) uvádějí, že z deseti známých druhů rodu \"Cucujus\", jejichž výskyt mapovali, nalezli osm druhů výhradně v Asii a \"C. hematody\" v Eurasii. V Evropě se vyskytuje mezinárodně ohrožený druh \"C. cinnaberinus\". V Severní Americe žije jediný druh, \"C. clavipes\". Mnohé asijské druhy jsou v příslušné oblasti endemické. \"C. bicolor\" se vyskytuje v Nepálu, Indii a Myanmaru, \"C. chinensis\" v Číně, \"C. coccinatus\" v Japonsku a ve východním Rusku, \"C. grouvellei\" a \"C. kempi\" v Indii, \"C. nigripennis\" na Tchaj-wanu a \"C. mniszechi\" od Nepálu po Japonsko. Nové nálezy \"C. cinnaberinus\" pocházejí z Bulharska a Srbska a \"C. bicolor\" z Myanmaru, což je nejjižnější zaznamenaný výskyt rodu.\n\n\n"}
{"id": "304067", "url": "https://cs.wikipedia.org/wiki?curid=304067", "title": "BYD Flyer", "text": "BYD Flyer\n\nBYD Flyer je malý automobil vhodný do města. Konkuruje např. Peugeotu 106 nebo 107, Toyotě Aygo a Chevroletu Spark. Toto čínské auto se vyrábělo ve městě Si-anu. Prodává se v Rusku nebo na Ukrajině.\n\n"}
{"id": "304069", "url": "https://cs.wikipedia.org/wiki?curid=304069", "title": "Naturalizační zákon Rakouska", "text": "Naturalizační zákon Rakouska\n\nNaturalizační zákon Rakouska je převážně postaven na principu \"Jus sanguinis\".\n\nNarození na území Rakouska nezaručuje právo na občanství. Nicméně může to vést k pozdějšímu zkrácení doby legálního pobytu potřebnou pro naturalizaci. U nalezenců, kteří nejsou starší 6 měsíců, se předpokládá, že rakouské občanství obdrží.\n\nDítě narozené rakouským rodičům je automaticky rakouský občan. Pokud jsou rodiče manželé, občanství otce nebo matky (když druhý občanství nemá), bude postačovat i pro dítě. Jestliže rodiče nejsou manželé, potom se uznává jedině občanství matky. Ditě může ovšem zpětně získat občanství i pokud se jeho rodiče vezmou i po jeho narození, pokud je ovšem starší 14 let, je nutný jeho/jí souhlas.\n\nOsoba může být naturalizována po 10 letech legálního pobytu v Rakousku. Mezi další podmínky patří: \n\n\nTyto podmínky, ale mohou být v některých případech zmírněny.\n\nPodmínka 10 let legálního pobytu může být v některých případech zkrácena:\n\n"}
{"id": "304071", "url": "https://cs.wikipedia.org/wiki?curid=304071", "title": "Vokounka (jeskyně)", "text": "Vokounka (jeskyně)\n\nVokounka je jeskyně nacházející se v Křtinském údolí v Moravském krasu asi 600 metrů od obce Křtiny. Jedná se o propasťovitou jeskyni.\n\nSvůj název získala jeskyně na základě pověsti. Podle ní místní lidé roku 1645 shodili do prohlubně v jeskyni olomučanského občana \"Vavřince Vokouna\". Ten údajně dopomohl švédským vojskům k dobytí nedalekého Nového hradu.\n\nPostupem času se z jeskyně stalo archeologické naleziště a nyní je Vokounka nepřístupná.\n\n"}
{"id": "304072", "url": "https://cs.wikipedia.org/wiki?curid=304072", "title": "Leopold II. Belgický", "text": "Leopold II. Belgický\n\nLeopold II. Belgický (9. dubna 1835, Brusel – 17. prosince 1909, Laeken) byl belgický král a majitel Svobodného státu Kongo.\n\nNarodil se 9. dubna 1835 v Bruselu jako druhý ze tří synů prvního belgického krále Leopolda I. a jeho druhé manželky Louise d’Orléans, jeho starší bratr Ludvík Filip však zemřel jako roční dítě ještě před Leopoldovým narozením.\n\nRoku 1865 nastoupil po smrti svého otce na belgický trůn. Proslul svou tvrdostí a bezcitností, především ke svému nejbližšímu okolí. Vládl čtyřicet čtyři let a zanechal Belgii bohatou a silnou – jak si přál.\n\nBohatství pocházelo především z afrického Konga, kolonie ve střední Africe, které dobyl svou politickou obratností bez vojenského zásahu. Roku 1885 se zde stal vládcem a dlouho to bylo jeho soukromé vlastnictví, Leopold se nechal oslovovat svrchovaným králem tohoto afrického státu. Byl jedním z největších vlastníků kolonií. Finančně podporoval cestovatele H. M. Stanleyho, který pro něho Kongo objevil. V kolonii panovalo otrokářství a Leopold zde prováděl bezohledné kořistnické hospodářství, těžil zde kaučuk a slonovinu. Jeho majetek dosahoval tří milionů liber. Podle časopisu History revue to odpovídá částce jedné miliardy dnešních liber. Podle různých pramenů byl Leopold jedním z největších masových vrahů v historii, neboť měl na svědomí smrt několika milionů lidí (odhady se velmi různí, ale obvykle se udává okolo 10 milionů). Další tisíce konžských obyvatel nechal zmrzačit většinou useknutím ruky.\n\nV devadesátých letech 19. století se pokoušel pronajmout si britskou kolonii Súdán. V roce 1908 po zveřejnění exploatace Konga, které učinil novinář a politik Edmund Dene Morel, vypukla aféra, která vedla k tomu, že kontrolu nad teritoriem dosud známým jako Belgické Kongo, přejal stát, belgickému státu pak odkázal Leopold všechna svá vlastnická práva ke konžské kolonii ve své závěti.\n\nLeopold II. se oženil 22. srpna 1853 s rakouskou arcivévodkyní Marií Henriettou Habsbursko-Lotrinskou (1836–1902), dcerou uherského palatina Josefa Antonína a jeho třetí manželky Marie Dorothey. Z manželství se narodily čtyři děti, tři dcery a jeden syn:\n\nPět dní před svou smrtí se král Leopold II. Belgický oženil 12. prosince 1909 se svou dlouholetou milenkou Blanche Zélií Joséphine Delacroix (1883–1948), s níž předtím zplodil dva nemanželské syny Luciena (1906–1984) a Philippa (1907–1914), které později uznal za svoje.\n\nVzhledem k tomu, že Leopold zemřel bez legitimního mužského potomka (syn Leopold zemřel ve věku deseti let 22. ledna roku 1869 na zápal plic poté, co spadl do rybníka; jeho smrt král těžce nesl), nastoupil po něm na belgický trůn mladší syn jeho mladšího bratra Filipa Albert (Filip a jeho starší syn Baudouin zemřeli ještě před Leopoldovou smrtí; Baudouin ve 22 letech bezdětný). Jejich potomci vládnou v Belgii dodnes.\n\n\n"}
{"id": "304073", "url": "https://cs.wikipedia.org/wiki?curid=304073", "title": "2. česká hokejová liga 1997/1998", "text": "2. česká hokejová liga 1997/1998\n\n2. česká hokejová liga v sezóně 1997/1998 byla 5. ročníkem samostatné třetí nejvyšší české soutěže v ledním hokeji.\n\n\nTýmy byly rozděleny do dvou skupin po 16 týmech, kde hrály systémem doma-venku. Poslední dva celky obou skupin přímo sestupovaly do krajských přeborů. První čtyři celky z každé skupiny postupovaly do čtvrtfinále play-off, které se hrálo na dva zápasy - doma a venku. Vítězové semifinále play off postupovali do baráže o 1. ligu.\n\n\n\nTýmy Kadaně a Šumperka postoupily do baráže o 1. ligu\n\n"}
{"id": "304074", "url": "https://cs.wikipedia.org/wiki?curid=304074", "title": "Cigaretová špička", "text": "Cigaretová špička\n\nCigaretová špička je zařízení pro kouření cigaret bez dotyku samotné cigarety a úst. Má podobu štíhlé rourky, jedna, většinou užší strana se vkládá do úst, do druhé, tlustší strany se vloží zapálená cigareta. Vyrábí se většinou ze dřeva, plastu, skla nebo porcelánu.\n\n"}
{"id": "304082", "url": "https://cs.wikipedia.org/wiki?curid=304082", "title": "Punkevní jeskyně", "text": "Punkevní jeskyně\n\nPunkevní jeskyně se nachází v severní části CHKO Moravský kras v Pustém žlebu. Objevitelem se stal Karel Absolon, který postupně objevoval její části v letech 1909 - 1933. Jeskyní protéká řeka Punkva. Na systém jeskyní se také napojuje propast Macocha a je součástí systému Amatérské jeskyně.\n\nPunkevní jeskyni ročně navštíví 200 000 turistů a je tak nejnavštěvovanějším jeskynním systémem v Česku. Je jedinou zpřístupněnou jeskyní v Česku s podzemní plavbou pro návštěvníky.\n\nProhlídková trasa začíná v Předním dómu (4 m dlouhý stalaktit Strážce, stalagnát Salmův sloup, Zrcadlové jezírko), odkud se po projití sifonem stoupá po schodech do Reichenbachova dómu. Následuje sestup Stalagmitovou chodbou do Zadního dómu (dvojice stalagmitů Trpaslík a Váza s rovnou plochou na vrcholu, skupina Turecký hřbitov a dlouhý stalaktit Jehla). Dále se prochází síní U Anděla (mohutný stalagnát kombinovaný s rozměrnými sintrovými kůrami a záclonami) a odtud se 100 m dlouhou raženou štolou vchází na dno propasti Macocha. Ze dna propasti se sestoupí k přístavišti a následuje podzemní plavba po říčce Punkvě se zastávkou v Masarykově dómu (velké množství brček a hůlkových stalaktitů, mohutný prosvětlený stalagnát Husův sloup). Plavba končí v místech vývěru Punkvy. Délka zpřístupněné trasy činí 1250 m.\n\n\n"}
{"id": "304084", "url": "https://cs.wikipedia.org/wiki?curid=304084", "title": "Vokounka", "text": "Vokounka\n\nNázev Vokounka může znamenat:\n"}
{"id": "304104", "url": "https://cs.wikipedia.org/wiki?curid=304104", "title": "Medvěd kodiak", "text": "Medvěd kodiak\n\nMedvěd kodiak, medvěd hnědý kodiak, nebo jen jednoduše kodiak (\"Ursus arctos middendorffi\"), je patrně největší poddruh medvěda hnědého rozšířený pouze na ostrově Kodiak u jižního pobřeží Aljašky, ale i jedna z největších suchozemských šelem planety.\n\nKodiak je jedním z největších žijícím zástupců své čeledi. Průměrně je dlouhý 2,44 metrů, vzpřímený může sahat do výšky až 3 metry a v kohoutku do výše přibližně 1,3 až 1,5 metru. V divočině dosahuje váhy mezi 180 až 680 kg, ale mnohdy váží i více než 750 kg. Německý zoolog Josef H. Reichholf ve své publikaci uvádí, že můžeme předpokládat s hmotností až 1000 kg, ale ta byla zdokumentovaná pravděpodobně jen v zajetí (viz níže), kde lze počítat s obezitou, kvůli omezenému pohybu a pravidelnému přísunu potravy. \n\nV zajetí, v instituci v severodakotském městě Bismarck, vážil samec pojmenovaný Clyde úctyhodných 996 kg poté, co skonal ve věku 22 let (1987). Tukovou vrstvu měl údajně až 23 cm tlustou. Ředitel zoologické zahrady později uvedl, že o rok dříve vážil prý až 1088 kg. \n\nVzhledově se nejvíce podobá medvědovi hnědému kamčatskému, od kterého se liší velikostí i o něco tmavším zbarvením srsti.\n\nŽije samotářským způsobem života a brání si rozsáhlé teritorium, které je však díky vyšší dostupnosti potravy nejmenším v porovnání s jinými medvědovitými šelmami. Průměrná hustota populace je 285 jedinců na 1 000 km. Kodiak je všežravec a většinovou část jeho potravy tvoří rostlinná strava. Živí se rostlinami, lesními plody, rybami, občas útočí i na mnohem větší zvířata, např. na jeleny nebo hospodářský dobytek až do velikosti tura domácího.\n\nKodiak se páří během května a června a se svým druhem zůstává obvykle několik týdnů. Samice rodí během nepravé hibernace (zimního spánku) 2-3 mláďata.\n\nV poslední době jsou všechny populace medvěda kodiaka zdravé a schopné rozmnožování a v některých lokalitách se jejich početnost stále výrazněji zvyšuje. Počet volně žijících jedinců však není zdaleka tak vysoký, a odhaduje se průměrně na 3 500 kusů. I přesto je ve většině lokalitách povolen odstřel a každoročně bývá zabito zhruba 180 jedinců, z čehož bývá až 75 % samců.\n\n"}
{"id": "304111", "url": "https://cs.wikipedia.org/wiki?curid=304111", "title": "Městská autobusová doprava v Bratislavě", "text": "Městská autobusová doprava v Bratislavě\n\nMěstská autobusová doprava v Bratislavě je rozsáhlý systém městských autobusových linek na území hlavního města Slovenska a do přilehlých obcí Chorvátsky Grob, Rajka, Wolfsthal a Hainburg an der Donau. Zabezpečuje ji několik stovek autobusů různých typů od různých výrobců, včetně nízkopodlažních vozidel. Autobusy jsou v provozu prakticky po celém městě s výjimkou částí, které obsluhují tramvaje nebo trolejbusy. Autobusy zajišťují dopravu do největšího sídliště Petržalky a přes Dunaj jezdí po čtyřech z pěti mostů.\n\nDenní autobusové linky jsou označeny čísly 20–199. Výjimkou jsou zvláštní linky 525, 801 a 901 a noční linky N21–N99.\n\nSíť má celkem čtyři vozovny. Jsou to vozovny Trnávka (společná s trolejbusy), Jurajov dvor (společná s tramvajemi), Krasňany (společná s tramvajemi) a Petržalka.\n\nAutobusová doprava v Petržalce je jediným spojením s centrem města (vyjma železnice), čemuž odpovídají i intervaly sem zajíždějících linek (ve špičce tři minuty, některé linky mají velmi podobnou trasu a díky tomu v některých oblastech dosahuje špičkový interval pouhých dvou minut).\n\nOd zavedení Integrovaného dopravního systému je město rozděleno na zóny 100 a 101. První zóna zahrnuje centrum města a městské části Petržalka, Nové Mesto, Karlova Ves a Ružinov. Ostatní čtvrti (jako například Dúbravka nebo Vrakuňa) leží ve druhém pásmu. Autobusové linky Dopravného podniku Bratislava ale zajíždí i mimo města, třeba do zóny 525, kde leží obec Chorvátsky Grob. Od 24. května 2008 je v provozu i linka 901 do rakouského „předměstí“ Bratislavy – obce Wolfsthal. Od 21. března 2009 je linka prodloužena do městečka Hainburg an der Donau.\n\nSoučástí provozu je i síť nočních linek, které byly v roce 2007 výrazně změněny a přečíslovány. Také byla zvýšena přepravní kapacita snížením časových intervalů na 30 a 60 minut a současně byla zvýšena cena jízdenky na dvojnásobek. Do roku 2007 byl interval mezi jednotlivými spoji na nočních linkách přibližně 2 hodiny a linky byly označeny čísly od 500 výše. Současné označení nočních linek vychází z čísla denní linky, po jejíž trase noční linka jede, přičemž před toto číslo je vloženo písmeno N .\n\nNoční linky odjíždí z různých městských částí, poté se všechny linky setkají u hlavního železničního nádraží, kde je ze všech linek na všechny ostatní linky zabezpečen přestup a následně pokračují do dalších částí města.\n\nDopravný podnik také zabezpečuje soukromé dopravní spojení pro školy, které jsou převážně zaměřeny na výuku postižených dětí.\n\nVozový park bratislavských městských autobusů se skládá z vozidel značek Irisbus, Karosa, SOR, Solaris, Iveco a Mercedes-Benz a patří mezi nejnovější na Slovensku. Až do 19. ledna 2008 jezdily v Bratislavě zastaralé kloubové autobusy maďarské výroby Ikarus 280. V hlavním slovenském městě byl tento typ v provozu 34 let. Koncem května 2016 dojezdil v Bratislavě poslední Ikarus, typ 435.\n\n\n\n"}
{"id": "304113", "url": "https://cs.wikipedia.org/wiki?curid=304113", "title": "RMS Mauretania", "text": "RMS Mauretania\n\nJméno RMS Mauretania nesly dvě lodě společnosti Cunard Line:\n"}
{"id": "304117", "url": "https://cs.wikipedia.org/wiki?curid=304117", "title": "Blue Peter (skladba)", "text": "Blue Peter (skladba)\n\n„Blue Peter“ je instrumentální skladba britského multiinstrumentalisty Mika Oldfielda. Byla vydána na konci roku 1979 jako jeho osmý singl a v britské hudební hitparádě dosáhla nejvýše 19. místa (v lednu 1980).\n\nSkladba „Blue Peter“ je Oldfieldovým ztvárněním znělky dětské televizní show \"Blue Peter\". Samotná znělka vychází ze skladeb „Drums & Fife“ od W. Burnse a „Barnacle Bill“ od dvojice Ashworth a Hope. Na B straně singlu se nachází skladba „Woodhenge“ z alba \"Platinum\".\n\n\n"}
{"id": "304118", "url": "https://cs.wikipedia.org/wiki?curid=304118", "title": "Richard Trevithick", "text": "Richard Trevithick\n\nRichard Trevithick (13. dubna 1771, Illogan, Cornwall, Spojené království – 22. dubna 1833, Dartford, Kent, Spojené království) byl britský vynálezce, inženýr a konstruktér první funkční parní lokomotivy.\n\nTrevithick vyrůstal v cornwallských dolech, kde byl jeho otec důlním mistrem a byl od dětství v kontaktu s parními stroji, které zde sloužily k pumpování vody k povrchu. Právě tady zahájil svoji kariéru úspěšného vynálezce – vynalezl a zprovoznil vysokotlaký parní stroj. Do té doby se používal nízkotlaký pohon vynalezený Thomasem Newcomenem a zdokonalovaný Jamesem Wattem a Matthewem Boultonem. \n\nPo úspěšných pokusech s modely a aplikaci na nepohyblivých strojích v dolech zkonstruoval Trevithick v roce 1801 první parní stroj schopný samostatného pohybu. Pojmenoval ho \"\"The Puffing Devil\"\" (\"Bafající ďábel\") a úspěšně ho otestoval v Camborne v Cornwallu. V roce 1802 si pak nechal vysokotlaký parní stroj patentovat. \n\nRoku 1804 se mu podařilo dokončit vůbec první lokomotivu. Jeho patron a majitel patentů, rudný magnát Samuel Homfray uzavřel sázku o 500 guineí se svým konkurentem Richardem Crawshayem, že Trevithickova parní lokomotiva odveze 10 tun železné rudy po trati z Penydarrenu do Abercynononu (tento úsek byl asi 16 km dlouhý). Lokomotiva se osvědčila, odvezla 10 tun rudy, pět vagonů a sedmdesát lidí za čtyři hodiny a pět minut průměrnou rychlostí 8 km/h.\n\nMezi další významné vynálezy a projekty, kterých se účastnil, patří mimo jiné dolování tunelu pod Temží, návrhy na vyzdvihování lodních vraků, několik zemědělských strojů a metody zúrodňování krajiny. Strávil také jedenáct let v jižní Americe prací pro majitele tamních stříbrných dolů.\nRichard Trevithick zemřel v hotelu Bull v Dartfordu ráno 22. dubna 1833. Byl pohřben v neoznačeném hrobě tamtéž. Památku Richarda Trevithicka připomíná jeho socha před cambornskou knihovnou, kde je zpodobněn s jedním ze svých modelů. V Camborne v Cornwallu je také každoročně pořádán Den Richarda Trevithicka.\n\n"}
{"id": "304121", "url": "https://cs.wikipedia.org/wiki?curid=304121", "title": "Adopce", "text": "Adopce\n\nAdopce může být:\n\n\n"}
{"id": "304126", "url": "https://cs.wikipedia.org/wiki?curid=304126", "title": "Don S. Davis", "text": "Don S. Davis\n\nDon Sinclair Davis (4. srpna 1942 – 29. června 2008) byl americký herec, učitel divadla a kapitán v armádě Spojených států amerických.\n\nPravděpodobně byl nejvíc znám rolí Generála George S. Hammonda ve vědeckofantastickém televizním seriálu \"Hvězdná brána\" (1997–2007) a pro dřívější zpodobnění Majora Garlanda Briggse v seriálu \"Městečko Twin Peaks\" (1990–1991). V seriálu \"MacGyver\" byl kaskadérem/dvojníkem Dana Elcara. Často býval s Elcarem pleten a naopak. Davis se objevil ve dvou dílech \"MacGyvera\", pokaždé v jiné roli. První postavou byl řidič náklaďáku s cementem v díle \"Výbuch\" a druhou pytlák Wyatt Porter v dílu \"Ohrožený Kruh\". Také hrál otce Scullyové v seriálu \"Akta X\". Kanadské publikum může Davise znát také díky jeho slavnému působení v seriálu \"Heritage Minutes\", kde hrál arogantního amerického zlatokopa, který vytáhl zbraň na Sama Steelea.\n\nDavis se narodil ve městečku Aurora ve státě Missouri. Na universitě Southwest Missouri State College dosáhl bakalářského titulu z divadla a umění. V roce 1970 získal magisterský titul na konzervatoři Southern Illinois University v Carbondale. Poté několik let učil, než se na tuto universitu vrátil a dokončil studium divadelních umění se ziskem titulu Ph.D. Ve filmech začal účinkovat od roku 1982, zároveň také učil na Universitě Britské Kolumbie. S učením přestal roku 1987, aby se mohl naplno věnovat herectví.\n\nHerectví ho zcela nenaplňovalo, a tak byl také výtvarným umělcem, trávícím většinu svého času malováním a vyřezáváním. Malování, vyřezávání a kreslení doprovázelo Davise už od raného věku. Celý svůj život směřoval k dalšímu provozu těchto činností, které byly později následovány jeho Výborem pro design a prodejem umění.\n\nDavis zemřel 29. června 2008 v 65 letech. Jako příčina byl uveden rozsáhlý infarkt.\nNamísto květin či darů požádala Davisova rodina, aby truchlící věnovali dary American Heart Association.\n\n"}
{"id": "304139", "url": "https://cs.wikipedia.org/wiki?curid=304139", "title": "Arrival (skladba)", "text": "Arrival (skladba)\n\n„Arrival“ je instrumentální skladba švédské popové skupiny ABBA. Vydána byla v roce 1976 na stejnojmenném albu. Jejími autory jsou Benny Andersson a Björn Ulvaeus. Jedná se o druhou a poslední instrumentálku této skupiny.\n\nBritský multiinstrumentalista Mike Oldfield nahrál v roce 1980 coververzi této skladby. Vyšla jako jeho devátý singl (v britské hudební hitparádě se neumístil) a o dva měsíce později byla vydána také na jeho albu \"QE2\". Přebal Oldfieldova singlu paroduje obal \"Arrival\" skupiny ABBA, na jeho B straně se nachází živá verze instrumentálky „Polka“, která byla zaznamenána na Oldfieldově evropském turné v roce 1980.\n\n\n"}
{"id": "304140", "url": "https://cs.wikipedia.org/wiki?curid=304140", "title": "Hlodníkovití", "text": "Hlodníkovití\n\nHlodníkovití (Latridiidae), je čeleď drobounkých, málo známých brouků. V současné době je známo asi 1050 druhů ve 29 rodech, avšak celkový počet druhů je nepochybně mnohem větší.\n\n"}
{"id": "304149", "url": "https://cs.wikipedia.org/wiki?curid=304149", "title": "Lezcovití", "text": "Lezcovití\n\nLezcovití (Oxudercinae, Periophthalmini) je skupina (podčeleď nebo tribus) zvláštních ostnoploutvých ryb z čeledi hlaváčovití (Gobiidae). Její zástupci jsou obecně nazývání lezci.\n\nLezec může žít mimo vodu dlouhou dobu, jelikož si udržuje v žaberních dutinách vlhkost. Žije v pobřežních bažinách a za odlivu lze pozorovat na obnaženém bahnu, jak se po něm čiperně pohybuje za pomoci dobře vyvinutých prsních ploutví. Díky zvláštní kůži jen velmi těžko vysychá a může setrvat dlouhou dobu na souši, respektive v bahnitých loužích, kde také sbírá potravu, různé červy a hmyz. Velmi často je tato podivná ryba dovážena do akvárií, ale zatím se jí nepodařilo déle chovat nebo množit.\n\n\n"}
{"id": "304159", "url": "https://cs.wikipedia.org/wiki?curid=304159", "title": "Rybí", "text": "Rybí\n\nRybí (něm. \"Reimlich\") je obec, která se nachází v okrese Nový Jičín, kraji Moravskoslezském. Žije zde obyvatel.\n\nPrvní písemná zmínka o obci pochází z roku 1411. Od 1. ledna 1976 do 23. listopadu 1990 byla obec součástí města Nový Jičín.\n\nObec byla dříve nazývána \"Rybník\", německy \"Raybnig\" (1567), pak \"Reimbnigk\", \"Reimnigk\" či \"Reimblich\".\n\n\n"}
{"id": "304163", "url": "https://cs.wikipedia.org/wiki?curid=304163", "title": "Stefan Elmgren", "text": "Stefan Elmgren\n\nStefan Elmgren (* 7. května 1974, Gothenburg, Švédsko) je švédský kytarista, známy především svým působení ve švédské heavy metalové kapele HammerFall.\n\nVe třinácti letech začal hrát na kytaru. V průběhu dalších let pracoval jako řidič taxi nebo inženýr a stále vylepšoval svoji hru na kytaru. Když mu bylo osmnáct, odešel studovat do Hollywoodu na \"G.I.T.\" (\"Guitar Institute of Technology\"). Tam dostal příležitost hrát se členy skupin Yngwie Malmsteen´s Band, MSG a několika dalšími. Základy kytarové hry, které používá dodnes, se naučil právě na této škole. V roce 1995 se vrátil zpět do Švédska a stal se členem skupiny \"Highlander\". Po jejím rozpadu v roce 1997 vstoupil do skupiny HammerFall.\n\nV roce 2002 vydal se svým projektem Full Strike album \"We Will Rise\".\n\nRoku 2008 od skupiny HammerFall odešel, aby se mohl na plno věnovat své práci pilota. Dále v roce 2008 založil spolu s Magnusem Rosénem a Mikem Anderssonem kapelu Fullforce, ke které se následně připojil i Anders Johansson.\n\nV roce 2012 Stefan a další bývalí členové HammerFall vystoupili na koncertě ve švédském lomu Dalhalla. Stefan zde odehrál songy \"Blood Bound, Last Man Standing, Fury of the Wild\" a \"Hearts on Fire.\"\n\nJako host vystoupil s HammerFall na festivalu Wacken v roce 2014, kde odehrál skladbu \"Stone Cold.\" \n\nV roce 2015 jestě odehrál turné s HammerFall jako baskytarista místo Fredrika Larssona.\n\n\n\n\n"}
{"id": "304164", "url": "https://cs.wikipedia.org/wiki?curid=304164", "title": "Beau Bridges", "text": "Beau Bridges\n\nBeau Bridges (* 9. prosince 1941, Los Angeles, Kalifornie, USA) je americký herec. Je synem herce Lloyda Bridgese a jeho přítelkyně z vysoké Dorothy Dean Simpsonové. Je také starším bratrem herce Jeffa Bridgese. Má ještě sestru Cindy. Se svým bratrem si zahrál například ve svém asi nejznámějším filmu \"Báječní Bakerovi hoši\". Jeho dalšími významnými rolemi byl senátor Tom Cage v seriálu \"V tajných službách\" nebo generál Hank Landry v seriálu \"Hvězdná brána\".\n\nMá hvězdu na Hollywoodském chodníku slávy.\n\nJe podruhé ženatý. Z prvního manželství má dvě děti, z druhého tři.\n\n"}
{"id": "304165", "url": "https://cs.wikipedia.org/wiki?curid=304165", "title": "Antily", "text": "Antily\n\nAntily (španělsky Antillas, anglicky a francouzsky Antilles) je souostroví, které představuje dominantní část Karibiku. Ze severu a východu jsou omývány Atlantským oceánem, z jihu Karibským mořem. Celková rozloha je cca 211 000 km². Pás ostrovů se táhne v délce 4500 km. Nejvyšším vrcholem je Pico Duarte (3087 m) v Dominikánské republice. V minulosti a zřídka i v současnosti používaný souhrnný zeměpisný název pro Antily a Bahamy je „Západní Indie“ či „Západoindické ostrovy“.\n\nČlení se na Velké a Malé Antily.\n\nNejvětšími ostrovy jsou:\n\n"}
{"id": "304166", "url": "https://cs.wikipedia.org/wiki?curid=304166", "title": "Bobby Brown", "text": "Bobby Brown\n\nBobby Brown (* 5. února 1969 Boston) je americký R&B zpěvák, skladatel a tanečník. Svou sólovou kariéru začal v roce 1986 v kapele New Edition, kterou však záhy opustil, vydal se na sólovou kariéru a několik jeho písní se dostalo do Top 10 nejprestižnější singlové hitparády Billboard Hot 100. Jeho nejznámější album se jmenuje \"Don't Be Cruel\", za které dostal i cenu Grammy.\n\nJe také bývalým manželem zpěvačky Whitney Houston.\n\n\n"}
{"id": "304167", "url": "https://cs.wikipedia.org/wiki?curid=304167", "title": "Účelová komunikace", "text": "Účelová komunikace\n\nÚčelová komunikace je v České republice podle § 7 Zákona o pozemních komunikacích (13/1997 Sb.) označení pro kategorii pozemních komunikací, které slouží ke spojení jednotlivých nemovitostí pro potřeby vlastníků těchto nemovitostí nebo ke spojení těchto nemovitostí s ostatními pozemními komunikacemi nebo k obhospodařování zemědělských a lesních pozemků. Přímé připojení sousední nemovitosti na pozemní komunikaci však není účelovou komunikací (§ 10 odst. 1 zák.). ČSN 73 6100 \"Názvosloví silničních komunikací\" definuje účelovou komunikaci podobně: „Účelová komunikace je pozemní komunikace umožňující dopravní spojení výrobního závodu, uzavřených prostorů, osamělých objektů apod. se sítí silnic a místních komunikací nebo vytvářející dopravní spojení uvnitř uzavřených prostorů a objektů; může být zcela nebo částečně nepřístupná veřejnému provozu.“\n\nVlastníkem může být podle zákona (§ 9 odst. 1 zák. 13/1997 Sb.) fyzická nebo právnická osoba. Účelovými komunikacemi jsou tedy především (avšak ne nutně) takové pozemní komunikace, které vlastní jiný subjekt než veřejnoprávní územní korporace (tedy než obec, kraj nebo stát), a také všechny neveřejné pozemní komunikace. Účelové komunikace v uzavřených prostorech a objektech jsou téměř plně v soukromoprávním režimu, zatímco veřejně přístupné účelové komunikace a ty, u nichž o veřejné přístupnosti může být pochybnost, podléhají značné veřejnoprávní regulaci a věcným břemenům (veřejnoprávním závazkům) plynoucím přímo ze zákona, i když jsou v soukromém vlastnictví. Účelová (nebo místní) pozemní komunikace nemusí, ale může být z právního hlediska stavbou nebo samostatnou věcí.\n\nTypicky jsou zpravidla účelovými komunikacemi ty pozemní komunikace, které jsou součástí uzavřených objektů nebo přísluší k objektům soukromé povahy nebo k zemědělským plochám nebo lesům.\n\nÚčelovými komunikacemi mohou být například\n\nPodle § 14 odst. 2 zák. 13/1997 Sb. nemohou být součástí dálnice, silnice ani místní komunikace (a tedy pokud jsou pozemní komunikací, tak jedině účelovou, nevylučuje-li se to s tím, že jsou součástí jiné stavby):\n\nÚčelové komunikace, stejně jako místní komunikace IV. třídy, nepodléhají speciální evidenci podle § 5 vyhlášky č. 104/1997 Sb., tedy prováděcí vyhlášky k zákonu o pozemních komunikacích.\n\nObce však jsou povinny vést přehled o veřejně přístupných účelových komunikacích, stezkách a pěšinách podle § 63 odst. 1 zákona o ochraně přírody a krajiny (114/1992 Sb.).\n\nO zařazení pozemní komunikace do kategorie účelové komunikace nelze podle § 3 zákona č. 13/1997 Sb. rozhodnout. Účelovou komunikací je tedy taková komunikace, kterou žádný silniční správní úřad nezařadil do vyšší kategorie (místní komunikace, silnice nebo dálnice).\n\nDopravní značky ani běžné mapy či plány pro veřejnost neoznačují ani nerozlišují, které pozemní komunikace jsou místními komunikacemi nebo silnicemi nižší třídy a které (veřejně přístupnými) účelovými komunikacemi. Účelovou komunikací je zpravidla taková komunikace, kterou nevlastní obec (ani městská část nebo městský obvod) ani nejde o silnici nebo dálnici. Účelové komunikace však, stejně jako místní komunikace IV. třídy, nepodléhají speciální evidenci podle § 5 vyhlášky č. 104/1997 Sb., a proto rozlišení mezi nimi nemusí být zřejmé ani z oficiálních mapových a evidenčních podkladů. Směrodatné by podle zákona mělo být, zda silniční správní úřad rozhodl o zařazení do kategorie místní komunikace – pokud o zařazení komunikace do kategorie nerozhodl, může být taková komunikace jen účelovou komunikací.\n\nZásadní praktický rozdíl mezi místní a účelovou komunikací je ten, že zatímco vyústění účelové komunikace na jinou komunikaci se nepovažuje za křižovatku, vyústění místní komunikace (třeba i pěší komunikace IV. kategorie, například pěšiny či schodiště, pokud nejde o označenou pěší nebo obytnou zónu) podle zákona č. 361/2000 Sb. křižovatkou je.\n\nPozemky a plochy, u nichž není jednoznačné, zda vůbec jsou nebo mohou být pozemními komunikacemi, by mnohdy spadaly do kategorie účelových komunikací. K rozlišení lze použít definici pozemní komunikace v § 2 odst. 1 zák. 13/1997 Sb.: „Pozemní komunikace je dopravní cesta určená k užití silničními a jinými vozidly a chodci, včetně pevných zařízení nutných pro zajištění tohoto užití a jeho bezpečnosti.“ Některé aspekty definice jsou pak upřesněny a doplněny v dalších ustanoveních zákona a prováděcích předpisů. Definice není úplně neproblematická (například spojka „a“ z definice při doslovném výkladu vylučuje jak komunikace sloužící výhradně chodcům, tak komunikace s vyloučeným provozem chodců). § 12 zák. 13/1997 Sb. mimochodem výslovně zmiňuje, že součástí pozemní komunikace může být i vozovka uložená na konstrukci jiné stavby (například haly či garáží), což lze brát jako doklad toho, že za pozemní komunikace jsou považovány i komunikace, které jsou součástí budov.\n\nČasto nebývá jednoduché rozhodnout, zda pozemek sloužící primárně jiným účelům, avšak umožňující též jízdu nebo chůzi, může být zároveň i účelovou komunikací. V otázce, zda je účelovou komunikací například cesta, která nebyla jako cesta postavena, ale na pozemku vznikla jen vyježděním, nebo pozemek, na kterém není zřetelná cesta, avšak který slouží k „právu cesty přes přilehlý pozemek“ ve smyslu § 151o občanského zákoníku č. 40/1964 Sb. v platném znění, případně například cesta přes zamrzlou vodní plochu atd., lze rozvíjet obšírné spory a právní diskuse. Veřejný ochránce práv zveřejnil v roce 2006 svůj názor, že pro posouzení, zda je pozemek veřejně přístupnou účelovou komunikací (pokud není místní komunikací) je rozhodující faktický stav, zda je využíván neuzavřeným okruhem osob po delší dobu, což typicky znamená dopravně méně významné komunikace v obcích, lesní a polní cesty, komunikace v chatových osadách apod., které nemusí být nijak zpevněné, ale jsou alespoň znatelné v terénu. Nejvyšší soud v roce 2006 zamítl názor, že by lesní cesty neměly být pozemními komunikacemi proto, že je Lesní zákon jmenuje jako pozemky určené k plnění funkcí lesa. Přitom nerozhoduje, jak je takový pozemek veden v katastru nemovitostí, ale zda fakticky splňuje znaky uvedené v zákoně. V roce 2002 však Nejvyšší soud naopak na základě výčtu druhu pozemků v katastrální vyhlášce (190/1996 Sb., později 26/2007 Sb.) rozhodl, že „místní a účelová komunikace představují určitou kvalitu pozemku, jsou názvy pro druh pozemku a představují určité ztvárnění či zpracování jeho povrchu. Nemohou tedy být současně pozemkem a současně stavbou ve smyslu občanskoprávním jako dvě rozdílné věci, které by mohly mít rozdílný právní režim či osud; nelze je od pozemku oddělovat, např. samostatně (odděleně jednu od druhé) převádět.“ V roce 2006 však již Nejvyšší soud v případě místních komunikací tento závěr revidoval, avšak v případě účelových komunikací podržel původní názor, že účelová komunikace je vždy součástí pozemku, na kterém se nachází. Markéta Janáčková ve svém článku vyjadřuje názor, že vzhledem k možné stavební podobnosti místních a účelových komunikací se jí tento rozdíl právního výkladu nejeví šťastný. Rovněž Nejvyšší správní soud například v odůvodnění rozsudku z října 2004 zmiňuje, že účelová komunikace ne vždy musí být stavbou, která by vyžadovala stavební povolení, a že mnohé účelové komunikace nejsou stavbami ani samostatnými věcmi ve smyslu § 118 odst. 1 občanského zákoníku, ale jde o pozemky, které jsou (i bez jakéhokoliv správního rozhodnutí) pozemními komunikacemi jen proto, že jejich faktický způsob užívání splňuje zákonem stanovená kritéria.\n\nTradičně také nebývají za pozemní komunikace považovány ani uzavřené autodromy, tedy plochy pro závodní i zábavní jízdu, ačkoliv tato výjimka nemá přímou právní oporu a z právního hlediska může být otázka tohoto zařazení diskutabilní. (Například Polygon Most naproti tomu je zmiňován jako neveřejná účelová komunikace.)\n\nVeřejnoprávní závazky se však vztahují i k některým pozemkům, které nejsou pozemní komunikací. Podle § 63 odst. 2 Zákona o ochraně přírody a krajiny (114/1992 Sb. v pl. znění) má každý právo na volný průchod (nikoliv však průjezd) přes pozemky ve vlastnictví či nájmu státu, obce nebo jiné právnické osoby, pokud tím nezpůsobí škodu na majetku či zdraví jiné osoby, nezasahuje-li do práv na ochranu osobnosti či sousedských práv a respektuje-li jiné oprávněné zájmy vlastníka či nájemce pozemku a obecně závazné právní předpisy. (Rozlišení práv vlastníků pozemků podle toho, zda jde o fyzickou nebo právnickou osobu, je však v rozporu s čl. 11 odst. 1 Listiny základních práv a svobod.) Některé druhy pozemků jsou z tohoto práva zčásti nebo zcela vyloučeny § 63 odst. 3 téhož zákona nebo jinými, speciálními ustanoveními zákonů. Při oplocování či ohrazování pozemků, které nejsou vyloučeny z práva volného průchodu, musí vlastník či nájemce zajistit technickými nebo jinými opatřeními možnost jejich volného průchodu na vhodném místě pozemku.\n\nPůsobnost speciálních stavebních úřadů ve věcech veřejně přístupných účelových komunikací (stejně jako místních komunikací a silnic II. a III. třídy) vykonávají obecní úřady obcí s rozšířenou působností (§ 40 zák. 13/1997 Sb.). Na uzavřené účelové komunikace se působnost speciálního stavebního úřadu nevztahuje.\n\nPůsobnost silničního správního úřadu ve věcech veřejně přístupných účelových komunikací (stejně jako místních komunikací) přísluší obci, na jejímž území se komunikace nachází (§ 40 zák. 13/1997 Sb.). Na uzavřené účelové komunikace se působnost silničního správního úřadu nevztahuje s výjimkou rozhodnutí o vyloučení nebo omezení veřejného provozu a o tom, zda se ve sporném případě jedná o veřejné přístupnou účelovou komunikaci.\n\nMístní a přechodnou úpravu provozu na pozemních komunikacích a zařízení pro provozní informace stanoví na veřejně přístupné účelové komunikaci vlastník se souhlasem příslušného obecního úřadu obce s rozšířenou působností a po předchozím písemném stanovisku příslušného orgánu policie (§ 77 odst. 2 zák. 361/2000 Sb.). Stanovení úpravy provozu na uzavřených účelových komunikacích zákon neupravuje, provedení dopravních značek i dopravních zařízení musí však i na nich odpovídat požadavkům zákona (§ 62 zák. 361/2000 Sb.) a platí i další zákonná omezení, například zda a o kolik lze místní úpravou provozu (dopravními značkami) zvýšit nebo snížit nejvyšší dovolenou rychlost na komunikaci.\n\nV Praze Statut hlavního města Prahy (vyhl. 55/2000 Sb. hl. m. Prahy v platném znění) svěřuje do působnosti vybraných 22 městských částí (Praha 1 až Praha 22)\n\nTy účelové komunikace, které mají charakter veřejného prostranství, mohou být označeny úředně stanoveným názvem, který bývá vyznačen tabulí na místě a popisem v plánech obce.\n\nPro účelové komunikace, a to ani pro veřejně přístupné, nestanoví zákon č. 13/1997 Sb. jejich vlastníkům ani majitelům přilehlých nemovitostí žádné povinnosti týkající se prohlídek a údržby, a to ani povinnost zimního zajišťování schůdnosti a sjízdnosti nebo povinnost označovat úseky, kde schůdnost nebo sjízdnost není zajišťována.\n\nVyústění účelové komunikace na jinou komunikaci s z hlediska zákona č. 361/2000 Sb. nepovažuje za křižovatku. Při vjíždění z účelové komunikace na jinou pozemní komunikaci musí řidič dát přednost vozidlům jedoucím po této jiné pozemní komunikaci a některým dalším účastníkům provozu.\n\nNa účelové komunikaci se podle zákona neosazují dopravní značky \"Obec\" a \"Konec obce\". Vzhledem k definici v zákoně č. 361/2000 Sb. tak na účelových komunikacích podle doslovných výkladů neplatí omezení rychlosti jízdy v zastavěném území obce, pokud není formulace vykládána tak, že omezení na nich platí i bez označení.\n\nNa účelové komunikaci, která není veřejně přístupná, neplatí věkové omezení 10 let pro samostatnou jízdu dětí na jízdním kole. Stejná výjimka platí i pro chodníky, cyklistické stezky a obytné a pěší zóny (je-li na nich jízda jízdních kol povolena). Na účelové komunikaci, která není veřejně přístupná, neplatí věkové omezení 15 let pro samostatnou jízdu na zvířeti a 12 let pro jízdu na zvířeti s doprovodem.\n\nÚčelové komunikace obecně spadají do práva bezplatného obecného užívání obvyklým způsobem a k obvyklým účelům podle § 19 odst. 1 Zákona č. 13/1997 Sb, pokud zákon nestanoví pro speciální případ jinak. Neplatí však na nich obecné zákazy pozemní komunikaci poškozovat nebo znečišťovat podle § 19 odst. 2. Uzavírky a objížďky na veřejně přístupných účelových komunikacích se schvalují stejným postupem jako uzavírky a objížďky na místních komunikacích, přičemž vlastník účelové komunikace je povinen bezplatně strpět provoz, který je na ni převeden z uzavřené jiné pozemní komunikace; případné náklady na úhradu vzniklých škod však nese na základě rozhodnutí o uzavírce žadatel o uzavírku a objížďku.\n\nPříslušný silniční správní úřad může na návrh vlastníka účelové komunikace a po projednání s příslušným orgánem Policie České republiky upravit nebo omezit veřejný přístup na účelovou komunikaci, pokud je to nezbytně nutné k ochraně oprávněných zájmů tohoto vlastníka. Účelovou komunikací je i pozemní komunikace v uzavřeném prostoru nebo objektu, která slouží potřebě vlastníka nebo provozovatele uzavřeného prostoru nebo objektu. Tato účelová komunikace není přístupná veřejně, ale v rozsahu a způsobem, který stanoví vlastník nebo provozovatel uzavřeného prostoru nebo objektu. V pochybnostech, zda z hlediska pozemní komunikace jde o uzavřený prostor nebo objekt, rozhoduje příslušný silniční správní úřad. (§ 7 zákona č. 13/1997 Sb.)\n\nZákon nepřipouští zpoplatnění průchodu, průjezdu nebo stání na účelových komunikacích jiným postupem než úpravou nebo omezením veřejného přístupu podle předchozího odstavce. Neoprávněné uzavření veřejně přístupné účelové komunikace nebo umístění překážky na ni je deliktem, za který může být udělena sankce, avšak na rozdíl od místní komunikace správní úřad nemůže přímo zajistit odstranění překážky, ale může je vlastníkovi (původci) uložit, přičemž neuposlechnutí je opět postižitelné, a to podle § 42 zákona č. 13/1997 Sb., a odstranění překážky může správní orgán zajistit až jako exekuci podle § 119 Správního řádu. S účinností od 1. ledna 2007 novelou č. 80/2006 Sb. byly sankce z § 23 odst. 1 Přestupkového zákona (200/1990 Sb.) převedeny do zákona č. 13/1997 Sb, přičemž možné pokuty na některé delikty byly zvýšeny z 10 tisíc Kč až na půl milionu Kč.\n\nNejvyšší správní soud ČR však v roce 2004 ve svém rozsudku k otázce, jak účelová komunikace a její veřejný charakter vzniká, vyjádřil názor, že věnováním. Veřejná přístupnost cesty podle odůvodnění rozsudku (zde je rozsudek v rozporu s terminologií zákona) nečiní sama o sobě cestou veřejnou, ale je k tomu třeba výslovného nebo konkludentního souhlasu vlastníka (takový souhlas však již vlastník nemůže vlastním rozhodnutím vzít zpět), přičemž u starých cest je průkaznost vždy problematická, a užívání slouží k trvalému uspokojení nutné komunikační potřeby. Soud však zřejmě směšoval právo cesty podle Občanského zákoníku s veřejnou přístupností účelové komunikace podle Zákona o pozemních komunikacích.\n\nZpoplatnění nevylučuje zákon v případě zvláštního užívání pozemní komunikace (§ 25 zák. 13/1997 Sb., nadměrný náklad nebo vozidlo, historické či pásové vozidlo, skládka materiálu nebo stavební činnost na komunikaci netýkající se její údržby, reklamní zařízení, vyhrazené parkování, stánky nebo pojízdné prodejny či provozovny, audiovizuální tvorba: filmování, umístění sítí nebo vedení, pořádání akcí nebo shromáždění narušujících provoz). Zvláštní užívání účelové komunikace však na rozdíl od zvláštního užívání komunikací vyšších kategorií nevyžaduje povolení silničního správního úřadu.\n\nNa vlastníka nemovitosti sousedící s účelovou komunikací se (na rozdíl např. od místních komunikací) nevztahuje povinnost strpět zřízení věcného břemene spočívajícího v umístění veřejného osvětlení, dopravních značek a zařízení a tabulek s označením místních názvů. Zákon nejspíše vychází z předpokladu, že sousedící nemovitost má zpravidla stejného vlastníka jako účelová komunikace.\n\nZamezování nebo omezování přístupu na veřejně přístupné účelové komunikace je podmíněno povolením správního orgánu podle § 7 zákona č. 13/1997 Sb.\n\nPodle § 63 odst. 1 zákona o ochraně přírody a krajiny (114/1992 Sb.) stezky a pěšiny mimo zastavěné území není dovoleno zřizovat ani rušit bez souhlasu příslušného orgánu ochrany přírody.\n\n\n"}
{"id": "304170", "url": "https://cs.wikipedia.org/wiki?curid=304170", "title": "Babyshambles", "text": "Babyshambles\n\nBabyshambles je anglická indie-rocková hudební skupina, kterou založil v roce 2003 zpěvák Pete Doherty jako reakci na rozpadající se The Libertines.\n\nZ vedlejšího projektu se stala plnohodnotná skupina, vydali dvě studiová alba, dvě DVD a jedno EP. Hudebně čerpají z punku s ska, v textech se obrazují Dohertyho osobní prožitky a myšlenky. Charakteristickým rysem kapely jsou časté změny sestavy a Dohertyho (drogové) skandály. Debutovali deskou \"Down in Albion\" (2005), o dva roky později vyšlo album \"Shotter's Nation\". V druhé polovině roku 2013 kapela vydala její třetí album \"Sequel To The Prequel\" (2013)\n\n\n\n\n"}
{"id": "304172", "url": "https://cs.wikipedia.org/wiki?curid=304172", "title": "San Sisto (Pisa)", "text": "San Sisto (Pisa)\n\nSan Sisto je katolický kostel svatého papeže Sixta II. v Pise. Je to trojlodní sloupová bazilika, vystavěná z kamenných kvádříkůe, postavená v románském slohu.\nByl vysvěcen roku 1133, ale již před tím byl využíván jako místo nejvýznamnějších událostí pisánské komunity.\nFasáda je rozčleněna pilastry na tři části. Je zdobena, dle místních zvyklostí, také islámskou keramikou z 10. a 11. století. Dlaždice jsou kopie, originály jsou uloženy v Museo Nazionale di San Matteo).\n\nInteriér kostela je trojlodní, rozdělen sloupy se starořímskými hlavicemi. Uchovává také arabský náhrobek, kopii ze 14. století sousoší sochařů rodiny Andrey Pisana \"Madona s dítětem\" ze 14. století a kormidlo pisánské galéry (13. – 14. století).\n\n\n"}
{"id": "304185", "url": "https://cs.wikipedia.org/wiki?curid=304185", "title": "Kodiak", "text": "Kodiak\n\nSlovo kodiak může mít více významů:\n\n"}
{"id": "304190", "url": "https://cs.wikipedia.org/wiki?curid=304190", "title": "Velké Srbsko", "text": "Velké Srbsko\n\nVelké Srbsko ( ) je název pro ideologický koncept rozšíření území Srbska podle etnických, kulturních, či jinak vytyčovaných hranic. Svoji úlohu sehrál jak v 19., tak i v 20. století a jeho dozvuky ovlivňují i politiku Srbska a okolních zemí na začátku 21. století.\n\nPojem projektu Velkého Srbska (avšak samozřejmě ještě ne pod tímto názvem) se objevuje v časech prvního moderního srbského státu roku 1804. Myšlenka expanze vlastního území na úkor sousedících zemí však byla v tehdejší obrozenecké Evropě 19. století celkem častá a nevyhnula se ani zemím dnešního balkánského poloostrova.\n\nPrvní zakladatel „srbského národního projektu“ byl tehdejší osvícenský spisovatel Dositej Obradović. Geopolitickou část srbské národnostní ideologie, která stojí na problematických interpretacích ohledně kulturního a historického dědictví, radikalizoval nejvýznamnější reformátor srbského jazyka Vuk Karadžić. Jeho práce byly založené na myšlence, že všichni, kteří hovoří štokavským dialektem srbského jazyka, jsou de facto Srbové. V atmosféře panslavistických koncepcí, kdy byly někdy všechny slovanské jazyky označované jako nářečí jediného, našly rychle odezvu. Ideologové budování velkého Srbska připomínali středověký stát, který chtěli rozšířit západním směrem do oblastí Bosny a Chorvatska, jižně pak ke Kosovu a do Makedonie. Tyto oblasti však byly místy, kde již od časů začátku nadvlády Osmanské říše nad Balkánem sídlilo jiné obyvatelstvo, částečně však smíšeno se srbským.\n\nZa nejvýznamnější formulaci velkosrbských myšlenek 19. století je považováno dílo srbského politika Iliji Garašanina s názvem \"Načertanije\", které se objevilo roku 1844. Ve svých principech hovoří o Srbech jako o jihoslovanském národu, kam řadí i dnešní Bosňáky a Chorvaty, kteří žili na území Uherska a Osmanské říše. Garašanin viděl v případném úpadku vlivu Istanbulu na Balkánu možnost vybudovat silné království pod srbským vedením.\n\nKe konci 19. století již byla velká část srbské inteligence ovlivněna velkosrbskými postoji. Na rozdíl od původních myšlenek pokojného šíření srbské kultury a jazyka se však nyní začaly projevovat násilné postoje, především v otázce náboženství. Albánci, kteří žili v Kosovu, a Muslimové v Bosně byli stoupenci islámu, státního náboženství Osmanské říše, jež byla společným nepřítelem všech pravoslavných křesťanů.\n\nBalkánské války a první světová válka zradikalizovaly tehdejší politické proudy, zaměřené proti osmanské nadvládě. Objevily se paravojenské skupiny, jako například četnici, kteří bojovali právě na straně nově vznikajících slovanských států. Po konci války 1. prosince 1918 vzniklo království SHS, kde Srbsko mělo významné postavení, zároveň jej ale trápilo vyčerpání z bojů, které zemi zpustošily ve srovnání s mnohem lepší situací v severních oblastech království, tedy Chorvatsku a Slovinsku.\n\nIdea Velkého Srbska se v tento okamžik stává sice velmi nevhodným tématem, nicméně to neznamená že by se o ní čas od času nemluvilo. Období politické nestability a střetů v první polovině 20. let se stává živnou půdou pro velmi ostré debaty. Požadavky na velké Srbsko jsou reakcemi na některé snahy o zvýšení vlivu Chorvatska a Slovinska v království. O velkém Srbsku se například zmiňovali i tehdejší premiér Nikola Pašić. Za velkosrbské byly označovány různé snahy politiků ze srbské části Jugoslávie o silnější centralizaci státu. Když v červnu 1928 navrhne černohorský poslanec Puniša Račić, aby se název státu změnil oficiálně na \"Velké Srbsko\" vyvolá ve skupštině bouři, která vede k výměně nadávek s chorvatskými poslanci v čele se Stjepanem Radićem, předsedou Chorvatské selské strany, jehož obavy z ovládnutí Jugoslávie Srbskem byly nemalé. Celá aféra skončila střelbou; smrtí Radiće a následným převzetím moci králem.\n\nPoté, co se moci chopil právě král Alexandr, byla Jugoslávie reorganizována tak, aby se zabránilo jak velkosrbským, tak i velkochorvatským, nebo jinými irendentistickým tendencím. Stát začal být budován na myšlence jednoho jugoslávského národa (tak jako například v ČSR národ československý). Zatímco ale v meziválečném období se mluvilo o jednom národu, který má tři plemena (slovinské, chorvatské a srbské), v období poválečném, kdy Jugoslávie byla socialistický federativní stát, došlo ke změně. Termín \"jihoslovan\" často měnil svůj význam, v každém sčítání lidu označoval víceméně jinak vyprofilovanou skupinu lidí, až se z něj stala hlavně volba - pro ty, kteří chtějí upřednostnit, že jejich etnický původ je ve společném státě.\n\nZa druhé světové války došlo k revitalizaci velkosrbských myšlenek. Jugoslávie, která byla rozkližována již před válkou především z chorvatské strany (vytvoření autonomní chorvatské bánoviny), se rozpadla na několik států a okupovaných území. Srbsko bylo obsazeno Německem; rychlý pád jugoslávské obrany v dubnu 1941 umožnil cestu těm, kteří byli vždy v opozici k jugoslávské myšlence a považovali ji za velký omyl. Roku 1941 banjalucký právník Stevan Moljević formuloval spis \"Homogena Srbija\", kde označil zrušení srbských hranic z roku 1918 jako chybu, kterou nyní může národ napravit. Území, které nárokoval, se shoduje s tím, o kterém se mluvilo již v 19. století. Důležitý byl hlavně přístup k moři, tj. zabrání dnešní Černé Hory a jižního cípu současného Chorvatska. Území Srbska se mělo rozšířit ale i o části severní Albánie a západního Bulharska. Tento dokument se stal jedním z prvních a základních ideových východisek četnického hnutí; byť v pozdějších letech pod vlivem úspěchu partyzánů byli i Četnici - hnutí převážně srbské a konzervativní - nutno své postoje přehodnotit liberálnějším směrem. O Moljevićově plánu se mluvilo ještě v 90. letech, kdy se srbští nacionalisté dostali k moci.\n\nPo jednání v Teheránu na podzim 1943 se tehdejší státníci protifašistické koalice shodli na obnově Jugoslávie a tyto plány upadly v zapomnění. Za vlády Josipa Tita se hlavní ideologií stal socialismus a veškeré úvahy o budování Velkého Srbska či Velkého Chorvatska byly považovány za extremistické a za snahu rozbít federativní stát. Proti nim se ostře postupovalo a v každém z národů Jugoslávie později převážil názor, že právě proti tomu či onomu nacionalismu se postupuje nejrázněji ze všech.\n\nJiž v posledních letech Titova života se situace ale začala rychle dramatizovat. V Chorvatsku se zhoršovaly vztahy mezi oběma konstitutivními národy (tzn. Chorvaty a Srby), ve Slovinsku začala komunistická moc slábnout nečekaně rychle - ve společnosti se začaly objevovat prozápadní proudy a i na druhém konci země, v Kosovu, vypukly opakovaně protesty. Roku 1981 demonstranti žádali, aby se Kosovo stalo sedmou republikou SFRJ, avšak neuspěli. Stejně jako oni se po nějaké době začaly radikalizovat i další osoby veřejného života v srbské části Jugoslávie (např. intelektuální elita ze SANU – kam patřili o Mihail Marković, Dejan Medaković, Antonija Isaković-Lula, Miodrag Bulatović-Bula, Milorad Ekmečić, Zagorka Golubović, Kosta Mihailović a Vojislav Koštunica). V atmosféře slábnoucího socialismu, jehož jediným výsledkem pro ekonomickými problémy zmítanou Jugoslávii 80. let, se stala nezaměstnanost, inflace a rostoucí mezinárodní zadlužení, si začala celá řada lidí klást otázky, kdo je za tuto situaci odpovědný. Rozsáhlá kampaň za zachování politiky bratrství a jednoty jugoslávských národů, která byla ve sdělovacích prostředcích konce 80. let běžným jevem, se však minula svým cílem. Komunisté totiž nepředložili žádné řešení tíživé situace a jen stěží hledaly odpovědné osoby. V takové atmosféře se proto začalo stále častěji nabízet řešení, že viníkem nejsou odpovědní politici, ale konkrétní svazové republiky, které využívají složitého a nesrozumitelného federativního (či konfederativního) systému pouze pro svůj prospěch.\n\nTakový pohled na věc přineso i Memorandum SANU, které poukazovalo na Srby jako na národ utlačovaný chorvatsko-slovinskou hegemonií. Bylo sice zprvu odsouzeno jako nebezpečný velkosrbský pamflet, jeho myšlenky však byly velmi rychle přijaty tehdejším politickým vedením se Slobodanem Miloševićem v čele. Tomu se úspěšně podařilo v období nevýrazných post-titovských vůdců stát nejpopulárnějším politikem, i když komunistickým. Jeho politická linie byla dvousečnou zbraní; starší generace přitáhly slova o ochraně Titova kultu osobnosti (od května 1987), ostatní byli nadšeni jeho razantností a svazové vedení, především armáda ocenila razantní akcent na teritoriální integritu Jugoslávie a její ochranu před separatistickými a nacionalistickými silami. Když však na podzim 1987 získal Milošević a jeho okruh stoupenců v srbském tisku všechen prostor (na úkor Ivana Stamboliće), přestalo se psát o srbském nacionalismu, ale stále důsledněji se zdůrazňoval nacionalismus albánský.\n\nV lednu 1990 skončila vláda jedné strany – Svazu komunistů Jugoslávie. V Srbsku, ale i jiných republikách SFRJ se začala objevovat opozice, která byla v případě srbo-chorvatského prostoru striktně nacionalistická. Zatímco Svaz komunistů Srbska v čele s Miloševićem přijal část programu Memoranda SANU a integroval jej do oficiální komunistické ideové linie, v zimě 1990 nově vzniklé politické strany, jakými byla např. Srbská národní obnova, žádaly otevřeně návrat k Jugoslávii meziválečné; kde by bylo silné a velké Srbsko spolu s malým Chorvatskem a Slovinskem. Byla proto požadována kompletní změna fungování Jugoslávie; zrušení několika svazových republik (Černé Hory, Bosny a Hercegoviny a Makedonie). Lidé, kteří se stali členy této strany patřili k srbským antikomunistům, členům sdružení Svatého Sávy, či to byli zastánci obnovy četnického hnutí. V létě 1990 vydali několik čísel časopisu \"Velké Srbsko: Noviny srbského četnického hnutí\", ve kterých otiskly mapy Velkého Srbska a ostře kritizovali tehdejší komunisty. Rovněž prohlásili Vojislava Šešelje za četnického vévodu.\n\nVálka ve Slovinsku a Chorvatsku vzbudila v mnoha zastáncích změny hranic naději, že rozdělením Bosny a Hercegoviny mezi Chorvatsko a Srbsko bude požadavků dosaženo a problém se vyřeší. Z pohledu Chorvatů a Slovinců se de facto již Jugoslávie samotná v hranicích mezi Vardarem a Triglavem stala po dominanci Srbů \"velkým Srbskem\", což ještě dále akcelerovalo snahy obou republik co nejrychleji společný svazek opustit. Mezi Srby bylo však hlavním tématem prosadit změnu hranic svazových republik, především tak, aby Srbové již nebyli rozděleni mezi čtyři (SR Chorvatsko, SR Bosna a Hercegovina, SR Srbsko a SR Černá Hora) celky, ale podobně jako Chorvati nebo Slovinci byli součástí jednoho. Taková úvaha však zcela nepochybně přinášela otázku, jak řešit oblasti národnostně smíšené, kterých bylo v Bosně a Hercegovině a Krajině (příhraničí Chorvatska s Bosnou a Hercegovinou) veliké množství. Jednalo se o budoucí ohniska tzv. etnických čistek, tedy území, které se pokoušela každá z národností \"vyčistit\" od ostatních, aby je poté mohla připojit ke svému celku.\n\nZa války bylo vybudování Velkého Srbska často prezentováno jako základní bod Miloševićovy válečné politiky, hlavní motivace pro postup vojsk stále hlouběji do území bývalých svazových republik. Po skončení bojů v Chorvatsku však došlo k rychlému obratu proti velkosrbským myšlenkám; vládní vojska zlikvidovala republiku Srbská krajina a statisíce chorvatských Srbů opustily zemi. O to více se tak válečné snahy soustředily na podporu RS v Bosně a na zisk co největšího území na úkor muslimských a chorvatských záborů pro budoucí poválečném uspořádání. Ozbrojené skupiny začaly \"čistit\" území, o kterém se domnívaly, že se nakonec stane \"jejich\" a kde by Bosňáci, nebo Chorvati tvořili menšinu. Už tehdy však bylo jasné, že šance na spojení Republiky srbské se Srbskem samotným jsou velmi malé. V současné době se k velkosrbské myšlence staví pozitivně například Srbská radikální strana Vojislava Šešelja.\n\nV roce 1999 se zostřila situace i v Kosovu. Nepokoje místního albánského obyvatelstva se vláda v Bělehradě rozhodla řešit nasazením armády, která přestože nesla název jugoslávská, byla nyní již výrazně srbská (neboť Srbsko a Černá Hora zůstaly jedinými republikami federace). Při zásazích vojsk došlo k masakrům, které byly značně medializovány, což přinutilo USA bombardovat srbská města a donutit tak Miloševiće stáhnout vojsko z Kosova. Následně byl ustanoven mezinárodní protektorát pod OSN. Srbové toto vnímali jako svou porážku, jako ztrátu klíčového území, o které \"přišli\" díky expanzivnosti albánského obyvatelstva, jehož počet se - v porovnání se Srby - během celého 20. století dramaticky zvyšoval. Válečné události 90. let, kdy do každého konfliktu byla zatažena srbská strana (ať už jako součást JNA či jiného bojového uskupení) myšlenku velkého Srbska silně zdiskreditovaly v očích nejen veřejnosti, ale i Srbů samotných. I přesto po vyhlášení nezávislého Kosova v únoru 2008 došlo k nepokojům a velkým protestům jak v Srbsku, tak i v Kosovu.\n\n"}
{"id": "304192", "url": "https://cs.wikipedia.org/wiki?curid=304192", "title": "Nespisovný mluvený projev", "text": "Nespisovný mluvený projev\n\nNespisovný mluvený projev je zcela přirozenou součástí každého živého jazyka, český jazyk nevyjímaje. Při všech veřejných projevech (ať už ústních nebo i písemných) není příliš vhodné toto nespisovné vyjadřování používat.\n\nSpisovný jazyk (např. spisovná čeština) je nejdůležitější útvar národního jazyka. Užívá se k dorozumívání pro všechny generace ve všech regionech státu a ve všech sférách veřejné komunikace. Sjednocuje národ, užívá se k šíření kulturních a civilizačních potřeb, tvoří složku národní prestiže a umožňuje podílet se na kulturním dění. \n\nZdrojem normy spisovného jazyka je jazykové povědomí vzdělaných uživatelů, kteří jsou loajální ke spisovnému jazyku (učitelé, vědci, novináři, politikové – zkrátka lidé, kteří užívají jazyk profesionálně ve veřejné komunikaci).\n\nPři užívání spisovného jazyka v médiích záleží na formálních a neformálních pořadech. Spisovný jazyk by měl být samozřejmostí ve formálních pořadech. Mezi ty patří zpravodajství, komentáře, politické projevy, odborné přednášky, tedy texty předem připravené v redakcích. V těchto typech pořadů by měli rozhlasoví profesionálové užívat jazyk spisovný, mají totiž velký vliv na širokou veřejnost. Naproti tomu zábavně informativní pořady (neformální, ve kterých není jazyková forma v popředí pozornosti) jsou typické jistou benevolencí z hlediska výběru slov, objevují se zde vulgarismy, nespisovné tvary, ráz řeči bývá mnohdy neformální a důvěrný. Někteří posluchači v tom však vidí jistý půvab, ale jsou i tací, pro které je tento způsob vyjadřování naprosto nepřijatelný.\n\nRozhlas samozřejmě stojí na lidské řeči a ta je v něm nepředstavitelně různorodá a nelze ji celkově charakterizovat. Každý typ pořadu má svůj specifický typ řeči. V některých pořadech je spisovný jazyk nezbytností, v jiných, především pro mladé posluchače, se vyžaduje jazyk uvolněný a „cool“. Jinak to ani nejde, pokud nechceme, aby bylo rozhlasové vysílání jen pouhým oficiálním sdělovacím prostředkem. Posluchači jsou různí a každý mluví trochu jinak.\n\nRozdíl je také mezi profesionálními zaměstnanci rádia a přizvanými hosty. Zatímco od hlasatele se očekává kultivovaná, plynulá, spisovná řeč, u hostů tomu tak být nemusí. Mezi hosty totiž může patřit kdokoli – od politika přes herce až po obyčejné lidi z „davu“. Setkáváme se tedy i s běžně mluveným jazykem a s citovým zaujetím.\n\nDále také musíme počítat s tím, že u pořadů typu besed a diskusí s větším počtem účastníků bude každý z nich mluvit trochu jinak (zcela spisovně, kombinovaně, obecnou češtinou).\n"}
{"id": "304193", "url": "https://cs.wikipedia.org/wiki?curid=304193", "title": "Markétin ostrov", "text": "Markétin ostrov\n\nMarkétin ostrov () je dunajský ostrov uprostřed Budapešti. Je 2,5 km dlouhý a 500 m široký s rozlohou 0,965 km². Je rekreační oblastí města s množstvím parků, termálními lázněmi a stadionem. Původně šlo o tři samostatné ostrovy, které byly v 19. století spojeny v jeden.\n\nPůvodně se ostrov jmenoval \"Nyulak sziget\" (Zaječí ostrov), poté své jméno několikrát změnil. Ostrov byl ve středověku významným náboženským centrem. Je spojen s dunajskými břehy mosty Margit híd na jihu a Arpádův most na severu. Dnes je pojmenován po sv. Markétě, která zde ve 13. století žila v dominikánském klášteře.\n\nPrvní zmínky o obydlení ostrova pochází ze 12. století, kdy se zde usadil Maltézský řád. Ve 13. století zde byl postaven františkánský a dominikánský klášter. Mimo to zde byli i premonstráti a augustiniáni. V 16. století, kdy bylo celé Maďarsko pod osmanskou nadvládou, byly kostely zničeny a zbyly z nich jen ruiny. V roce 1908 zde byly zřízeny parky se zahradami a památníky. V osmdesátých letech 20. století byly na severu ostrova vystavěny restaurace a parkovací domy.\n\n\nVodárenská věž a hudební fontána jsou zapsány na seznamu památek Světového dědictví UNESCO.\n"}
{"id": "304194", "url": "https://cs.wikipedia.org/wiki?curid=304194", "title": "Malé Antily", "text": "Malé Antily\n\nMalé Antily je pás ostrovů ve východní části Karibiku; součást souostroví Antily a jsou to sopečné ostrovy.\n\nDělí se na:\nNejvyšším bodem je vrchol sopky Soufrière na ostrově Guadeloupe.\n\nJe rozdíl mezi dělením Malých Antil v angličtině a v jiných západoevropských jazycích.\n\n\n\n\n\n"}
{"id": "304196", "url": "https://cs.wikipedia.org/wiki?curid=304196", "title": "Miami Masters", "text": "Miami Masters\n\nMiami Masters, se jménem sponzora Miami Open presented by Itaú, je každoročně hraný tenisový turnaj profesionálního okruhu mužů ATP World Tour a žen WTA Tour ve floridském Miami. Založen byl roku 1985 v Delray Beach, druhý ročník proběhl v palmbeachském Boca Raton a mezi sezónami 1987–2018 se konal v ostrovním městě Key Biscayne. V roce 2019 se přestěhoval na kurty miamského víceúčelového komplexu Hard Rock Stadium do Miami Gardens. Centrální dvorec má kapacitu 13 800 diváků a Grandstand do svých ochozů pojme 5 000 návštěvníků. \n\nMiami Masters se stal prvním turnajem mimo grandslam, který mužům i ženám nabídl stejné finanční odměny, poprvé roku 1989 a po opuštění tohoto klíče se k vyrovnaným výdělkům natrvalo vrátil v roce 2006. Dalším primátem na okruzích ATP Tour a WTA Tour bylo první použití jestřábího oka pro elektronickou kontrolu dopadu míčů v sezóně 2006. \nDo roku 2018 probíhal na otevřených dvorcích s tvrdým povrchem Tenisového centra v Crandon Parku. Položený Laykold byl kritizován jako nejpomalejší tvrdý povrch na okruhu, znamenající dlouhé vyčerpávající výměny za vysokých teplot a vlhkosti vzduchu. \n\nMiami Masters je svázán s druhou velkou březnovou událostí Indian Wells Masters. Po grandslamu se jedná o dva největší turnaje, jediné akce vyjma majorů hrané déle než týden a jediné s počtem 96 účastníků dvouher a 32 páry v soutěžích čtyřher. Indian Wells Masters rozšířil startovní pole na 96 singlistů v roce 2004. Vítězství ve dvouhrách obou turnajů během jedné sezóny získalo označení „sunshine double“ (sluneční double), jenž se podařilo vyhrát deseti tenistům. Mezi lety 1985–1989 se konala také smíšená soutěž. \n\nMužská část je součástí devítidílné kategorie ATP Tour Masters 1000 a ženská polovina náleží do čtyřdílné série kategorie Premier Mandatory. V letech 1985–1989 hráli muži turnaj v rámci okruhu Nabisco Grand Prix a po založení ATP Tour v roce 1990 se událost stala součástí této túry. Ženská část existovala od počátku v rámci okruhu WTA Tour, nejdříve mezi sezónami 1985–1987 jako díl kategorie Virginia Slims World Championship Series.\n\nVlastníkem turnaje je od roku 1999 společnost IMG, která odkoupila práva od zakladatele Butche Buchholze.\n\nMyšlenka na uspořádání mezinárodního tenisového turnaje v Miami vznikla v 60. letech dvacátého století, kdy tenisté, jakými byli Jack Kramer, Pancho Gonzalez, Frank Sedgman či Butch Buchholz, hráli nejen na floridských stadionech v nevyhovujících podmínkách nedostatečně osvětlených hal výstavišť. Buchholz, člen tzv. „handsome eight“ (osmi statných), skupiny spojené se vznikem okruhu World Championship Tennis, ukončil kariéru pro tenisový loket v roce 1970. Následně se zaměřil na prosazování myšlenky velkého miamského turnaje, který by se stal prvním majorem sezóny (Australian Open v té době probíhal až v prosinci) a zamýšlený turnaj prezentoval jako „Zimní Wimbledon“. \n\nV roce 1980, kdy byl Buchholz výkonným ředitelem hráčské asociace ATP, se dohodl s viceprezidentem společnosti Thomas J. Lipton Company na sponzoringu připravovaného dvoutýdenního turnaje, s pětiletým kontraktem a každoroční dotací 1,5 milionu dolarů. Buchholz učinil dohody s ATP a ženskou tenisovou asociací WITA, od nichž získal práva na 15 let za poskytnutí části výnosů z prodeje vstupenek, reklamy a vysílacích práv. Záměr vzniku turnaje veřejně oznámil během French Open 1983. \nBuchholz pro turnaj získal vrchního rozhodčího z Wimbledonu Alana Millse a módního návrháře Teda Tinlinga do funkce ředitele protokolu. Vyšším rozpočtem, než miamská akce s 1,8 milionem dolarů, disponovaly pouze Wimbledon a US Open. Debutový ročník se uskutečnil během února 1985 v Laverově mezinárodním tenisovém centru v Delray Beach, ležícím 50 mil severně od Miami za účasti 84 mužů z elitní světové stovky žebříčku ATP a 97 žen z první stovky žebříčku WTA. Premiérový zápas byl odehrán 4. února 1985 a první míček v něm získala Bulharka Manuela Malejevová, která vyřadila Řekyni Angeliki Kanellopoulouvou. Televizní přenos všech semifinále odvysílala ESPN a finále pak stanice ABC. Návštěvnost dosáhla výše 125 817 diváků. Miami Masters 1985 vyhráli Američané Tim Mayotte a Martina Navrátilová. Mayotte se stal prvním nenasazeným šampionem a do triumfu Clijsterové v roce 2005 jediným. Turnaj kopíroval formát grandslamu, když do dvouher nastupovalo 128 singlistů a čtyřher se účastnilo 64 párů. Na programu byla do roku 1989 i smíšená soutěž. \n\nPro finanční problémy Laverova centra byl v roce 1986 turnaj přemístěn do klubu Boca West Resort ve floridském Boca Raton, oddílu vlastněném společností Arvida. Vítězi Miami Masters 1986 se stali Čechoslovák Ivan Lendl a Američanka Chris Evertová. Arvida však areál odprodala a s nalezením nového dějiště Buchholzovi pomohl prezident WTA Merrett Stierheim, který zároveň působil jako manažer floridského okresu Miami-Dade County. Nejdříve byly zvažovány lokace ve Flamingo Parku, Tropical Parku a Amelia Earhart Parku, než padla volba na Miami-Dade County Park v ostrovním městě Key Biscayne, spojeném s miamským pobřežím mostem Rickenbacker Causeway. Třetí ročník Miami Masters 1987 se tak uskutečnil na dvorcích Crandon Parku, kde v průběhu dalších let vzniklo plnohodnotné Tenisové centrum. Trofej si odvezl další československý hráč Miloslav Mečíř po finálovém vítězství nad obhájcem titulu a krajanem Lendlem. Jednalo se o jedinou Mečířovu výhru nad Lendlem ze šesti odehraných utkání během kariéry. Také ženská obhájkyně Evertová v závěrečném duelu nestačila na německou tenistku Steffi Grafovou. Televizní přenos byl vysílán do třiceti jedna zemí.\n\nMiami Masters 1990 zaznamenal změnu formátu snížením počtu singlistů na 96 hráčů. Jednalo se o jediný turnaj s tímto počtem startujících v profesionálním tenisu. Ročník ovládli teenageři, 19letý Američan Andre Agassi a 16letá jugoslávská hráčka Monika Selešová. Oba se stali nejmladšími vítězi v historii turnaje. Na Miami Masters 1991 se Selešová stala druhou dvojnásobnou šampionkou. Celkové vítězství pro Američana Jima Couriera znamenalo premiérový posun do elitní světové desítky žebříčku ATP. Miami Masters 1993 postihlo nejméně příznivé počasí v historii turnaje, když přečkalo tzv. vichřici století. Čtyři dny se nehrálo. Vítězný americký tenista Pete Sampras se dva týdny po zisku titulu stal poprvé světovou jedničkou. Během Miami Masters 1994 došlo 11. března k otevření dostavěného nového areálu s centrálním dvorcem „Stadium Court“ pro 14 tisíc diváků. První zápas na centru vyhrála Karin Kschwendtová nad Kathy Rinaldiovou. V utkání třetího kola mezi Agassim a Borisem Beckerem vyvolal Němec rozruch, když předal raketu sběračce míčů Stephanii Flaghertyové. Dívka s Agassim výměnu vyhrála, ovšem Američan postoupil do další fáze po dvousetové výhře nad Beckerem. \n\nNa Miami Masters 1995 se stala prvním čtyřnásobným šampionem turnaje Steffi Grafová a rekord posunula pátou trofejí o rok později. V září 1995 prohlášení oznamovalo, že jeden ročník bude nadále trvat 11 dní a v prosinci téhož roku bylo uvedeno, že se mužské finále vrátí k formátu na tři vítězné sady. Švýcarka Martina Hingisová přehrála v závarečném duelu Miami Masters 1997 bývalou světovou jedničku Selešovou za pouhých 43 minut a bodový zisk ji premiérově v kariéře katapultoval do čela světové klasifikace. V 16 letech se stala nejmladší světovou jedničkou v historii tenisu. Mezi muži triumfoval Rakušan Thomas Muster, který tak využil šanci osm let od okamžiku, kdy musel před finále 1989 proti Lendlovi odstoupit. Dvě hodiny po tehdejší semifinálové výhře utrpěl vážné zranění kolenních vazů, když do automobilu naboural řidič druhého vozidla, s následným téměř půlročním výpadkem. \n\nBěhem Miami Masters 1998 zorganizoval Buchholz k 30letému výročí open éry znovuspojení členů „osmi statných“ z doby okruhu WCT. V mužské dvouhře se Steve Campbell stal prvním kvalifikantem, jemuž se podařilo postoupit do čtvrtfinále. Dvacátá třetí nasazená Ruska Anna Kurnikovová pak jako vůbec první tenistka na okruhu WTA vyřadila čtyři hráčky elitní světové desítky na jediném turnaji, a to světovou pětku Selešovou, devítku Martínezovou, dvojku Davenportovou a konečně osmičku Sánchezovou Vicariovou, než v třísetovém finále podlehla jedenácté v pořadí Venus Williamsové. Trofej pro Chilana Marcela Ríose po výhře nad Agassim znamenala, že se stal první singlovou světovou jedničkou z Latinské Ameriky. V srpnu 1998 majitel práv turnaje Buchholz oznámil, že se generálním sponzorem od sezóny 2000 stane společnost Ericsson. Na Miami Masters 1999 zavítalo nejsilnější startovní pole, když se dvouher zúčastnilo 47 mužů z první padesátky žebříčku ATP a 48 žen z elitní padesátky žebříčku WTA. Venus a Serena Williamsovy postoupily do prvního sesterského finále dvouhry od premiérového ročníku žen ve Wimbledonu 1884, v němž se střetly Lillian a Maud Watsonovy. Starší ze sourozenkyň Venus Williamsová zvítězila. V červnu 1999 pak Buchholz sdělil, že jeho rodina prodala pořadatelská práva společnosti IMG.\n\nMiami Masters 2000 byl poprvé hrán pod názvem Ericsson Open. První vítězný zápas na okruhu ATP Tour vybojoval 24. března 2000 sedmnáctiletý americký junior Andy Roddick, jenž vyřadil Fernanda Verdasca. Na třetí miamský triumf dosáhl Pete Sampras, který ve zbývající kariéře vyhrál ještě dva grandslamy. Od Miami Masters 2004 činila délka turnaje dvanáct dní a rekordní čtvrtou trofej si mezi muži připsal Andre Agassi. Na Miami Masters 2002, probíhajícím premiérově jako NASDAQ-100 Open, zakončil osmnáctileté období ve funkci ředitele turnaje Buchholz. Jako předseda organizačního výboru však pokračoval až do roku 2010, kdy byly trofeje pro vítěze pojmenovány na jeho počest „Butch Buchholz Championship Trophy“. Agassi pátým titulem vyrovnal maximum Grafové. Mezi ženami poprvé zvítězila Serena Williamsová. \nV roli nového ředitele vstoupil do Miami Masters 2003 dosavadní viceprezident turnaje Adam Barrett, jenž funkci vykonával do roku 2018. Nový rekordní zápis ustavil šestým titulem Agassi, když dobyl hattrick. Finále bylo přenášeno také na newyorském Times Square. Naopak potřetí v řadě odešla z finále poražena Jennifer Capriatiová, když v repríze závěrečného duelu nestačila na Serenu Williamsovou. Miami Masters 2005 poznalo první nenasazenou šampionku, jíž se stala Belgičanka Kim Clijstersová. V sedmi zápasech ztratila jen 27 gamů. V pětisetovém finálovém dramatu mužů vrátil Roger Federer rok starou porážku z osmifinále Rafaelu Nadalovi a za 3.42 hodin získal první miamský titul. Oba se tak na túře ATP vůbec poprvé střetli ve finále. Utkání bylo turnajem následně označeno za nejlepší finále v jeho historii. \n\nNa Miami Masters 2006 došlo k vyrovnání finančních odměn mužů a žen, poprvé od roku 1989, s částkou 533 500 dolarů pro vítěze dvouher. Premiéru na okruzích ATP Tour a WTA Tour zaznamenalo jestřábí oko instalované na centrkurtu, které se následně rozšířilo na turnaje US Open Series a v Evropě bylo poprvé použito téhož roku během moskevského Kremlin Cupu. První zápas s elektronickým zařízením pro snímání dopadu míčů v historii profesionálního tenisu odehrála Jamea Jacksonová proti Ashley Harkleroadové, když zvítězila po více než třech hodinách. Jacksonová se stala první tenistkou, která si po 57 minutách hry vyžádala „challenge“, ovšem kontrola potvrdila verdikt rozhodčí. Během ročníku 2006 došlo celkem k 161 výzvám, z nichž 53 vedlo ke změně původního rozhodnutí. Šampiony se stali Federer a Ruska Světlana Kuzněcovová.\n\nPozice generálního sponzora se na Miami Masters 2007 poprvé ujala firma Sony Ericsson Mobile Communications, při poloviční držbě práv jejích odloučených divizí Sony Corporation a Ericssonu. Poté, co Serena Williamsová v úvodní sadě finále neuhrála žádný game, předvedla největší obrat turnaje a duel se světovou jedničkou Justine Heninovou dovedla k zisku čtvrté trofeje. Debutový triumf dosáhl 19letý srbský teenager Novak Djoković, jenž se jako desátý nasazený stal nejníže takto postaveným vítězem od roku 1991 a Jima Couriera, který vyhrál z pozice turnajové třináctky. Poražený finalista Guillermo Cañas se jako první kvalifikant v Miami probojoval až do závěrečného boje o titul. \n\nMiami Masters 2015 se uskutečnilo poprvé pod názvem Miami Open presented by Itaú, když japonskou firmu Sony v roli hlavního partnera vystřídala největší latinskoamerická soukromá banka Itaú, se čtyřletým kontraktem 2015–2019. Skot Andy Murray během ročníku vyhrál 500. zápas na okruhu ATP a ve finále podlehl Djokovićovi, jenž si odvezl pátou trofej. Serena Williamsová na cestě za rekordním osmým titulem dosáhla již 700. vítězného utkání na okruhu WTA Tour. Na Miami Masters 2016 se Djoković stal druhým mužským šampionem tří ročníků v řadě po Agassim a zároveň vyrovnal jeho rekord šesti trofejí. Ženskou dvouhru potřetí ovládla Běloruska Viktoria Azarenková. Miami Masters 2017 pak potřetí opanoval Roger Federer, který v závěrečném duelu zdolal Nadala. Dvojice se tak na americké půdě střetla v prvním finále od Miami Masters 2005. Mezi ženami si premiérovou trofej zajistila Johanna Kontaová, jakožto první britská vítězka turnaje.\n\nNa Miami Masters 2018 se ředitelem stal bývalý hráč první světové pětky James Blake, který funkci převzal od Adama Barretta. Ten i nadále zůstal výkonným viceprezidentem turnaje. Poprvé od roku 2004 zvítězili v obou singlových soutěžích Američané, 32letý John Isner jako vůbec nejstarší šampion prvního kariérního mastersu ve dvouhře a mezi ženami Sloane Stephensová.\n\n\n"}
{"id": "304197", "url": "https://cs.wikipedia.org/wiki?curid=304197", "title": "Dirty Pretty Things", "text": "Dirty Pretty Things\n\nDirty Pretty Things byla anglická indie-rocková hudební skupina vedená zpěvákem Carlem Barâtem. Zformovala se v září 2005, když neshody mezi Barâtem a Dohertym vedly k rozpadu The Libertines. V Libertines působil i bubeník Gary Powell, a kytarista Anthony Rossomando, Didze Hammonda zlanařili poté, co opustil kapelu Cooper Temple Clause.\n\nHned v říjnu téhož roku koncertovali v Itálii a Francii, v květnu 2006 vydali úspěšné album \"Waterloo to Anywhere\". Další album \"Romance at Short Notice\" se singlem „Tired of England“ se v britské Top 40 udrželo jen jeden týden, navíc až na 35. místě.\n\nDne 1. října 2008 kapela oznámila, že po britském turné, jež odstartovalo 3. října 2008, se na chvíli odmlčí, aby si odpočinuli a nabrali nových sil. Zároveň však popřeli návrat k Libertines.\n\n\n\n\n\n"}
{"id": "304206", "url": "https://cs.wikipedia.org/wiki?curid=304206", "title": "Jurij Fjodorovič Orlov", "text": "Jurij Fjodorovič Orlov\n\nJurij Fjodorovič Orlov (; * 13. srpna 1924, Moskva) je jaderný fyzik, bývalý sovětský disident a aktivista, vystupující na obranu lidských práv.\n\nPo 2.světové válce pracoval v moskevském Institutu teoretické a experimentální fyziky. Pro svou činnost na obranu lidských práv musel později odejít do arménského Jerevanu, kde se na počátku 60.let podílel na konstrukci urychlovače částic ve zdejším Fyzikálním ústavu.\n\nPo svém návratu do Moskvy založil v roce 1976 společně s Andrejem Sacharovem a dalšími aktivisty Moskevskou helsinskou skupinu, která se snažila monitorovat dodržování Helsinských dohod, které sovětské státní orgány podepsaly v roce 1975. Rok poté byl zajat a internován v sibiřském Gulagu.\n\nV roce 1986 byl zbaven sovětského státního občanství a deportován do USA výměnou za sovětského špiona. Od konce tohoto roku prováděl výzkum na Cornellově univerzitě.\n\nZa své zásluhy v souvislosti s lidskoprávním aktivismem obdržel Orlov Nicholsonovu Medaili za humanitární službu v roce 2006 též cenu Andreje Sacharova, jež je udělována Společností amerických fyziků.\n\n"}
{"id": "304207", "url": "https://cs.wikipedia.org/wiki?curid=304207", "title": "Paussinae", "text": "Paussinae\n\nPaussinae jsou podčeleď brouků z čeledi Carabidae (střevlíkovití), kteří byli dříve klasifikováni jako samostatná čeleď \"Paussidae\".\n\n\n"}
{"id": "304208", "url": "https://cs.wikipedia.org/wiki?curid=304208", "title": "Slon pralesní", "text": "Slon pralesní\n\nSlon pralesní (\"Loxodonta cyclotis\") je malý druh slona žijícího v tropickém pralese západní Afriky. Dříve byl považován za poddruh slona afrického (\"Loxodonta africana\") jako slon africký pralesní (\"Loxodonta africana cyclotis\"), ale analýza DNA, provedená původně ke sledování slonoviny z nelegálního lovu, ukázala, že se jedná o samostatný druh.\n\nSlon pralesní je menší než slon africký, v kohoutku dosahuje 2,2 - 2,5 m, a váží 2,7 - 4 t. Má tmavší kůži, delší dolní čelist, zaoblenější uši a chobot více osrstěný. Na hrudních končetinách je pět nehtů, na pánevních čtyři, stejně jako u slona indického. Kly jsou žluté nebo nahnědlé, rovnoběžné a směřují dolů. Tyto tvarové adaptace umožňují slonovi pralesnímu dobře se pohybovat v husté vegetaci. Slonovina těchto slonů je tvrdá a má narůžovělý odstín.\n\nPodle současných výzkumů se slon africký a slon pralesní začali vyvíjet odděleně už před 2,63 milióny let, dnes se spolu oba druhy nekříží.\n\n"}
{"id": "304209", "url": "https://cs.wikipedia.org/wiki?curid=304209", "title": "Richard Douglas Husband", "text": "Richard Douglas Husband\n\nRichard Douglas „Rick“ Husband (12. července 1957 – 1. února 2003) byl americký vojenský pilot a astronaut. Zahynul na palubě raketoplánu Columbia, který se rozpadl po vstupu do zemské atmosféry.\n\nNarodil se 12. července 1957 ve městě Amarillo v Texasu. Dostudoval v roce 1980 obor strojírenství na Texaské technice v Lubbocku a nastoupil k vojenskému letectvu. Pilotním výcvikem prošel na základně Vance Air Force Base ve státě Oklahoma. Zpočátku létal na strojích F-4E. Na základně Edwards v Kalifornii absolvoval Školu zkušebních pilotů, pak byl instruktor a zkušební pilot. Nalétal přes 3800 hodin na strojích 40 různých typů. Pokračoval ve studiu na Kalifornské státní univerzitě ve Fresnu, kterou úspěšně zakončil v roce 1990 a nastoupil jako zkušební pilot na britské letecké základně \"Bascombe Down\".\n\nV prosinci roku 1994 Husband prošel konkurzem na astronauta. S výcvikem v Johnsonově kosmickém středisku začal v březnu 1995. Po ukončení základního výcviku pracoval na vylepšení raketoplánů, na plánovaném záchranném člunu pro kosmickou stanici CRV (Crew Return Vehicle), podílel se na studiích o možnosti letu na Měsíc a na Mars, působil jako manažer oddělení bezpečnosti astronautů.\n\nSvůj první let do vesmíru absolvoval jako pilot raketoplánu Discovery v roce 1999 při misi STS-96.\n\nV roce 2000 byl jmenován do funkce velitele posádky raketoplánu Columbia pro misi STS-107, na start však musel čekat až do roku 2003. Raketoplán odstartoval z mysu Canaveral v půli ledna 2003 bez problémů. Na palubě bylo sedm astronautů: Richard Husband, Michael Anderson, Kalpana Chawlaová, David Brown, Laurel Clarková, Ilan Ramon z Izraele a William McCool. Během letu provedli 80 různých experimentů. Úspěch mise se však proměnil v katastrofu, když se během přistávacího manévru v atmosféře nad Texasem raketoplán rozpadl a celá posádka zahynula.\n\nRichard Husband byl hluboce věřící. S manželkou Evelyn měl syna Matthewa a dceru Lauru.\n\nPo katastrofě po něm pojmenovali nejvyšší horu pohoří \"Columbia Hills\" na Marsu jako \"Husband Hill\". Jeho jméno též nese letiště v jeho rodném městě \"Husband Amarillo International Airport\" a planetka (51823) Rickhusband.\n"}
{"id": "304214", "url": "https://cs.wikipedia.org/wiki?curid=304214", "title": "Vata", "text": "Vata\n\nVata je slisované celulózové vlákenné rouno o hustotě až 80 kg/m³, jehož vlákna drží vlastní silou pohromadě.\n\nVyrábí se z krátké bavlny, bavlněného odpadu nebo z viskózové stříže ke zdravotnickým, hygienickým a kosmetickým účelům.\nS prvním výrobkem tohoto druhu přišel v roce 1865 Victor von Bruns, profesor chirurgie v Tübingenu. Průmyslově začal vatu vyrábět Švýcar Heinrich Theophil Baeschlin v roce 1871 v podniku pro medicínské obvazové materiály. K tomuto podniku (dnes Hartmann AG) patří v ČR i bývalá firma RICO ve Veverské Bítýšce, kde se podobný sortiment vyrábí od roku 1939.\n\nSurovina se rozvolní, načechrá a eventuálně mísí (bavlna s viskózou) na čistírenské soupravě a rozvlákňuje na mykacím stroji, ze kterého vychází nejčastěji jako pramen. Mykaný pramen se pak zpravidla bělí, pro některé účely i barví. Obvazová vata se sterilizuje \"zářením γ\" dávkou 25 kGy/kg (záruční doba 3-4 roky).\n\nBuničitá vata se vyrábí ve tvaru listu z bělené sulfitové nebo sulfátové buničiny, do které se smí přimíchávat až 20 % dřevní buničiny (papíru). Konečný výrobek sestává z jednoho listu nebo z několika vrstev nad sebou. Pro zdravotnické účely se vata dodává adjustovaná nebo dělená v různých formách a velikostech.\n\n"}
{"id": "304215", "url": "https://cs.wikipedia.org/wiki?curid=304215", "title": "Zafod Bíblbrox", "text": "Zafod Bíblbrox\n\nZafod Bíblbrox je prezidentem Galaxie v knize Douglase Adamse Stopařův průvodce po Galaxii. Zafod Bíblbrox je volnomyšlenkářský prezident zvolený hlavně z toho důvodu, že jeho šílené počiny na sebe strhují mnoho pozornosti prostých „občanů“ a tudíž odvádějí pozornost od skutečného dění v galaxii a galaktická rada se tudíž může věnovat své práci. \n\nJedním z jeho šílených počinů je, že ukradne vesmírnou loď Srdce ze zlata, která funguje na principu nepravděpodobnostního pohonu. Po zmáčknutí tlačítka start loď vždy odletí neznámo kam.\n\nZafod si vůbec neuvědomuje, co se kolem něj děje a ze všeho má ohromnou zábavu. Je maniakálním pisatelem novinových článků o sobě, packal v mezilidských vztazích o němž si většina inteligentních stvoření myslí, že je úplně, ale úplně mimo mísu. Nechal si přidělat třetí ruku, protože doufal, že se tak zlepší v boxu na lyžích. Také si vymazal část mozku a vyryl do něj své iniciály.\n"}
{"id": "304217", "url": "https://cs.wikipedia.org/wiki?curid=304217", "title": "Placka", "text": "Placka\n\nPojem placka má více významů:\n\n"}
{"id": "304227", "url": "https://cs.wikipedia.org/wiki?curid=304227", "title": "LCD Soundsystem", "text": "LCD Soundsystem\n\nLCD Soundsystem je hudební projekt amerického producenta a šéfa dancepunkového vydavatelství DFA Records Jamese Murphyho. Společně s Timem Goldsworthym kombinovali taneční hudbu, punk a ostatní žánry. Nejvíce popularity získali hlavně ve Spojeném království, tři jejich alba se dostala do TOP 40. V letech 2006 a 2008 byli celkem třikrát nominováni na Grammy, jejich zřejmě nejznámějšími singly jsou „All My Friends“ a „Daft Punk Is Playing at My House“. Kapela ukončila svou činnost v roce 2011 poté, co odehrála rozlučkový koncert v newyorské Madison Square Garden. Z vystoupení vyšel záznam \"Shut Up and Play the Hits\". V prosinci 2015 kapela vydala novou píseň „Christmas Will Break Your Heart“ a následně oznámila obnovení své činnosti.\n\n\n\n"}
{"id": "304238", "url": "https://cs.wikipedia.org/wiki?curid=304238", "title": "Gard", "text": "Gard\n\nGard je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "304239", "url": "https://cs.wikipedia.org/wiki?curid=304239", "title": "Long Range Desert Group", "text": "Long Range Desert Group\n\nLong Range Desert Group, česky \"pouštní dálkové skupiny\", zkratka LRDG) byly průzkumné a hlídkové jednotky britské armády v severní Africe za druhé světové války.\n\nTyto jednotky se pohybovaly v poušti ve zvlášť upravených terénních vozidlech, uzpůsobených pro velké množství nákladu. Jejich úkolem nebyl přímý boj, vykonávaly zejména hlídkovou nebo průzkumnou činnost (jedno či více vozidel).\n\nVozidla za pohybu v poušti vířila velké množství prachu, proto byla snadným cílem letounů. Avšak nebyl-li letoun vyzbrojen kanonem, ale jen kulomety, znamenalo to, že je letec nucen se při útoku vystavit palbě z vozidel, což v případě, že na vozidlech byly lafetovány až 4 kulomety, znamenalo vysokou palebnou sílu. Je ovšem nutno poznamenat, že i v případě, že letoun byl vybaven kanonem, neznamenalo to dlouhodobou výhodu letce, protože dodnes je problémem leteckých kanonů malá zásoba munice. Pilot tedy nebyl schopen delší palby.\n\nDalším nepřítelem byla vozidla Rommelova Afrikakorpsu, či italské armády, se kterými se jednotky mohly na svých hlídkách setkat. Obzvlášť Italové měli moderní terénní vozidla. V případě střetnutí vozidel docházelo k soubojům, které lze přirovnat k soubojům vícemístných letounů, přeneseným do plochy. Řidič se snažil ostrými manévry uhýbat nepřátelské palbě a střelec (střelci), kteří se s vypětím sil drželi na poskakujících sedadlech, vedli proti nepříteli palbu a snažili se alespoň přibližně mířit.\n\nNa tradici těchto jednotek navázala SAS, která však již byla vytvořena jako úderná jednotka pro přepady a boj v týlu nepřítele.\n\nTěmto jednotkám sloužily různé typy vozidel, nejslavnější je americký Jeep Willys. Prošly však úpravou pro potřeby jednotky; na nich lze nejlépe demonstrovat úpravy.\nU mřížek chladiče docházelo k vylámání a sem byla nasazena větší expanzní nádržka. Dále byla vozidla upravena pro lafetaci většího množství zbraní a většího nákladu. Vnitřní prostor automobilu byl naložen kanystry na vodu a benzín, vozidla byla obložena velkým množstvím zavazadel a vezla velké množství munice.\n\nNa některých vozidlech byly umístěny až čtyři kulomety. Kulomety byly mnohdy pro zvýšení palebné síly spřaženy do dvojčat; toto se týkalo kulometů Vickers-Berthier. Kulomety zde byly lafetovány v leteckých verzích. Lafety bývaly umístěny:\n\n\nVyskytovaly se lafetované kulomety:\n"}
{"id": "304243", "url": "https://cs.wikipedia.org/wiki?curid=304243", "title": "Rebutia violaciflora", "text": "Rebutia violaciflora\n\nRebutia violaciflora je velmi pěkný druh rodu rebucie, který patří již velmi dlouho mezi jeho vděčné zástupce v našich sbírkách. Nápadný je zejména svými zajímavě zbarvenými květy, podle jejichž charakteristického odstínu byl pojmenován, \"violaciflorus\" znamená fialově kvetoucí, s fialově zbarvenými květy.\n\nBackeberg, Curt; Blätter für Kakteenforschung, 2: 8, 1935\n\nSekce \"Rebutia\", řada \"Minuscula\"\n\nSynonyma: \n\nStonky jednotlivé až málo odnožující, těla polokulovitá, někdy až kulovitá, asi 20 mm široká, v kultuře často výrazně větší, temeno zřetelně snížené, pokožka žlutozelená. Žebra zcela rozložená do plochých, okrouhlých hrbolků; areoly malé, okrouhlé, asi 1 mm v průměru, žlutobíle plstnaté. Okrajových trnů asi 20, štětinovité, tuhé, paprskovitě odstávající, 3 – 25 mm dlouhé, zlatohnědé až kaštanově hnědé, někdy také světlejší; středové trny těžko odlišitelné, poněkud silnější.\nKvěty 30 - 35 mm dlouhé a 25 - 30 mm široké; květní lůžko kulovité, asi 3 mm široké, vně karmínově zbarvené, s trojúhelníkovitými, 1 mm velkými, nahnědlými šupinkami a velmi krátkou vlnatou plstí v jejich paždí; květní trubka krátce nálevkovitá, asi 10 mm dlouhá, dole 2 mm, nahoře 7 mm široká, růžově nahnědlá, s 2 – 6 mm dlouhými a 1 – 2 mm širokými, načervenale hnědými, nahými, špičatými šupinami; vnější okvětní plátky špičatě kopinaté, s ostnitou špičkou, purpurově růžové; vnitřní okvětní plátky oválně kopinaté, s ostnitou špičkou, 15 mm dlouhé, 6 mm široké, purpurově růžové; nitky bílé, 5 – 10 mm dlouhé, prašníky malé, kulovité, žluté; čnělka volně stojící, 20 mm dlouhá, tenká, růžově načervenalá až bělavá, s 5 nažloutlými až bělavými, 2 – 3 mm dlouhými rameny blizny. Plod kulovitý, asi 6 mm široký, oranžově žlutý, později hnědnoucí, vysychající a nepravidelně praskající. Semena podlouhle čepičkovitá, asi 1 mm dlouhá, s lesklou, černou, jemně bradavčitou testou a velkým, bílým hilem.\n\n\"R. violaciflora\" je nápadná rebucie, rostliny známé z našich sbírek vykazují řadu rozdílů jak ve vzhledu těla a otrnění, tak i květů, které jsou většinou dědičně stálé a vztahují se k délce a vybarvení trnů i barvě a do určité míry i velikosti květů. Řadu těchto odchylek rozšiřoval již A.V. Frič pod zvláštními jmény, která zůstala zachována v našich sbírkách dodnes, i bez platného popisu, např. \"R. graessneri\", \"R. pseudograessneri\", jiná dosud se objevující jména mají původ u C. Backeberga, např. \"R. violaciflora\" var. \"luteispina\", i dalších sběratelů, případně se týkají sbírkových odchylek. Dědičně stálé odchylky, zejména ve vztahu k délce a barvě otrnění, jsou navíc silně ovlivňovány i podmínkami kultury.\nZ okruhu \"R. violaciflora\" byly popsány nejprve jako samostatné druhy \"R. knuthiana\" (Backeberg, 1935) s delšími karmínově červenými květy a \"R. carminea\" (Buining, 1941) s tmavším odstínem vybarvení těla, trnů i květů a početnějšími okvětními lístky. Oba tyto taxony jsou nyní chápány jako součást \"R. violaciflora\", ať už je ona sama brána jako samostatný druh nebo vnitrodruhový taxon \"R. minuscula\", a hodnoceny většinou jako variety nebo formy. Nověji byly jako \"R. violaciflora\" označeny sběry KK 840 a WR 681.\n\n\"R. violaciflora\" pochází ze severní Argentiny z provincie Salta. Jako místo nálezu původních Backebergových rostlin bylo uvedeno Quebrada Escoipe, v nadmořské výšce kolem 3000 m. Stejně byl označen i původ sběru KK 840 (Argentina, Salta, Escoipe, 3100 m), u sběru WR 681 bylo jako místo původu uvedeno Argentina, Salta, Yacones.\n\nPříbuzenský okruh \"R. violaciflora\" zahrnuje zajímavé rostliny, které jsou charakteristické svými fialově růžovými až fialově červenými květy v různé sytosti. Sytost vybarvení květů často koresponduje s barvou trnů, linie se světlými květy mají většinou také jen nažloutlé nebo nahnědlé otrnění, naopak rostliny s tmavěji zbarvenými květy mají většinou i tmavé, výrazně hnědé otrnění. V této souvislosti je vhodné se zmínit o rostlinách, které se občas vyskytují ve sbírkách, a které na rozdíl od většiny klonů \"R. violaciflora\", výrazně samosprašných, vytvářejí samy semena jen vzácně nebo podmíněně. Mají většinou velmi světlé vybarvení květů i trnů a zdají se vytvářet přechod mezi samosprašnou \"R. violaciflora\" a cizosprašnou \"R. kariusiana\". Kromě toho se však ve sbírkách vyskytovaly i rostliny, které ve vzhledu těla i otrnění zřetelně ukazovaly na příslušnost k \"R. violaciflora\" a přesto je jejich samosprašnost přinejmenším sporná.\nS \"R. violaciflora\", jak to odpovídá poměrně širokému rozpětí některých znaků, je spojována řada jmen, pocházejících asi již od dob Friče a Backeberga, které lze ještě občas nalézt i ve sbírkách. Tato jména nebyla spojena s platnými popisy, ale většinou určitým způsobem charakterizovala danou odchylku. Uvést lze \"R. violaciflora\" var. \"stellata\", \"R. violbrunipina\", \"R. violsalmonea\", \"R. violaciflora\" var. \"brunispina\", \"R. violaciflora\" var. \"longispina\", \"R. violaciflora\" var. lucida\", \"R. violaciflora\" var. \"minima\".\n\n\"R. violaciflora\" je pěstitelsky vděčná rostlina, kterou je možné doporučit i pro začátečníky. Její nápadné květy, které se pravidelně objevují na docela mladých rostlinách, nelze přehlédnout. Samosprašnost květů podporuje poměrně častou nabídku semen, semena dobře klíčí a rostliny dosahují květuschopnosti již ve 2 nebo 3 letech. Starší rostliny často vykvétají současně více květy, které mohou vytvářet i celý věneček. Roubování je zcela zbytečné, i když na silných podložkách mohou rostliny kvést ještě bohatěji, ale také růst stonků a odnožování pak bývá podstatně silnější.\n\n\n"}
{"id": "304244", "url": "https://cs.wikipedia.org/wiki?curid=304244", "title": "Sheba", "text": "Sheba\n\n„Sheba“ je píseň britského multiinstrumentalisty Mika Oldfielda. Byla vydána na konci roku 1980 jako jeho desátý singl, v britské hudební hitparádě se neumístil.\n\nVokální skladba „Sheba“ pochází z alba \"QE2\", které bylo vydáno měsíc před tímto singlem. Vokální linku nazpívala Maggie Reilly, na bicí zahrál Phil Collins, ostatní nástroje obstaral Oldfield. Na B straně singlu se nachází instrumentálka „Wonderful Land“ (opět z alba \"QE2\"), což je Oldfieldova coververze skladby The Shadows.\n\nV některých zemích byl tento singl vydán jako „Wonderful Land“ se skladbou „Sheba“ na B straně.\n\n\n"}
{"id": "304246", "url": "https://cs.wikipedia.org/wiki?curid=304246", "title": "The Singles (EP, Mike Oldfield)", "text": "The Singles (EP, Mike Oldfield)\n\n„The Singles“ je druhé EP britského multiinstrumentalisty Mika Oldfielda. Bylo vydáno někdy v průběhu roku 1981 (viz 1981 v hudbě).\n\n„The Singles“ bylo vydáno na dvanáctipalcové gramofonové desce a neobsahuje žádnou předtím nevydanou skladbu. Jedná se spíše o malou kompilaci, která byla zřejmě určena pro japonský trh.\n\n"}
{"id": "304248", "url": "https://cs.wikipedia.org/wiki?curid=304248", "title": "José Mourinho", "text": "José Mourinho\n\nJosé Mário dos Santos Félix Mourinho (* 26. ledna 1963, Setúbal, Portugalsko) je portugalský fotbalový trenér. Jako hlavní trenér získal ligový titul s FC Porto (2×), s Chelsea FC (3×), s Interem Milán (2×) a s Realem Madrid (1×). 26. května 2016 byl představen jako nový trenér Manchesteru United, ve kterém vystřídal Louise van Gaala. O dva roky později v klubu skončil.\nOd 19. listopadu 2019 trénuje jeho třetí anglický tým, Tottenham Hotspur.\n\nBěhem dvou sezon u týmu FC Porto se mu podařilo vyhrát dvakrát portugalský titul, Pohár UEFA a Ligu mistrů.\n\nDíky výsledkům, kterých s FC Porto dosáhl, si ho vyhlédl majitel FC Chelsea Roman Abramovič. Hned ve své první sezóně v Anglii se mu podařilo vyhrát s \"The Blues\" Premier League a přidal k němu i triumf v anglickém ligovém poháru. V roce 2006 titul obhájil. Následující rok sice titul nezískal, zato se svým týmem triumfoval v FA Cupu. Po neuspokojivých výsledcích byl ale v září 2007 z funkce trenéra \"Blues\" odvolán. Nutno podotknout, že během svého působení v Chelsea na domácím stadionu Stamford Bridge nikdy neprohrál.\n\nOd 2. června 2008 byl trenérem Interu Milán a hned v první sezoně získal italský titul. V roce 2009 byl podle listu Gazetta dello Sport s ročním příjmem 11 miliónů eur nejlépe placeným mužem v italském fotbale, čímž předčil spoustu fotbalových hvězd. V sezoně 2009/10 získal s Interem tzv. treble, když dokázal vedle italské ligy a poháru vyhrát také Ligu mistrů. Stal se tak třetím trenérem, který Ligu mistrů vyhrál se dvěma různými kluby. Před ním se to podařilo jen Ernstu Happelovi (Feyenoord a Hamburger SV) a Ottmaru Hitzfeldovi (Borussia Dortmund a Bayern Mnichov).\n\nNa konci května 2010 podepsal Mourinho trenérskou smlouvu v Realu Madrid. Zatím nejhorší porážkou ze sezóny 2010/11 v La Lize byla prohra 0:5 s Barcelonou. S Realem Madrid vyhrál španělskou ligu v sezoně 2011/12. V sezóně 2012/13 nevyhrál s Realem ani jednu trofej, La Ligu ovládla FC Barcelona, v Copa del Rey podlehl královský klub městskému rivalovi Atléticu a v Lize mistrů jej vyřadila v semifinále německá Borussia Dortmund.\n\nPortugalský stratég sice získal v Realu za 3 sezony španělský titul, španělský pohár a Superpohár, ale zároveň si proti sobě poštval v sezóně 2012/13 některé známé hráče, kterým se nelíbilo, že je přestal stavět do základní sestavy.\n\n3. června 2013 byl oficiálně potvrzen jako hlavní trenér anglického klubu Chelsea FC, kde již dříve působil. Podepsal smlouvu na 4 roky. V klubu nahradil španělského trenéra Rafaela Beníteze. V první sezoně 2013/14 s týmem nezískal žádnou trofej. V následující sezóně však s týmem nejprve získal Capital One Cup, když ve finále ve Wembley zdolali jeho svěřenci po gólech Terryho a Costy Tottenham, načež si s předstihem zajistil titul pro vítěze anglické Premier League.\n\nV sezóně 2015/16 se Chelsea jako obhájce titulu začala propadat tabulkou. Prohrávala zápasy jak v lize tak v pohárech. Mourinho byl velice zklamán a stěžoval si, že za výkony jeho svěřenců mohou rozhodčí. Byl za tyto výroky potrestán, přestože Arsène Wenger, který nazval rozhodčího „slabým a naivním“ za své výroky pokutu neobdržel.\n\n17. 12. 2015 jej vedení Chelsea z důvodu dlouhodobých špatných výsledků v sezóně 2015/16 propustilo. Klub mu měl vyplatit 12 milionů liber (cca jeho roční příjem).\n\n26. května britská TV stanice Sky Sports oznámila, že Mourinho podepsal trenérskou smlouvu s Manchesterem United. O den později tuto informaci potvrdil i samotný klub, který ve svém oficiálním prohlášení uvedl, že Mourinho podepsal tříletou smlouvu. V prosinci 2018 byl propuštěn z důvodu neuspokojivých výsledků.\n\n19. listopadu 2019 byl oznámen jako nový hlavní trenér severolondýnského Tottenhamu, kde nahradil argentinského stratéga Mauricia Pochettina. První zápas „The Special One“ na lavičce Tottenhamu byl proti West Ham United.\n\nFC Porto\nChelsea FC\nFC Internazionale\nReal Madrid\nManchester United FC\n"}
{"id": "304249", "url": "https://cs.wikipedia.org/wiki?curid=304249", "title": "Baudolino", "text": "Baudolino\n\nBaudolino (2000) je čtvrtý román Umberta Eca. Hlavní hrdina Baudolino, rodák (stejně jako Eco) z italské Alessandrie, v roce 1204 v Konstantinopoli vypráví byzantskému historikovi Niketovi svůj příběh od okamžiku, kdy si ho k sobě v roce 1155 vzal císař Fridrich I. Barbarossa.\n\nBaudolino, syn piemontského sedláka Galiauda pojmenovaný podle tamního patrona svatého Baudolina (zhruba 700 – 740), kterého viděl ve zjevení, v roce 1155 zachrání muže na koni, který zabloudil v mlze. Ukáže se, že jde o císaře Fridricha I. Ten si chlapce oblíbí a poté, co se díky Baudolinově proroctví vzdají císařovi nepřátelé, se ho ujme. Baudolino je v péči biskupa Oty a jeho pomocníka kanovníka Rahewina, kteří ho mj. naučí psát. Baudolino má zvláštní schopnost, dokáže mluvit cizím jazykem chvíli poté, co někoho slyší se tímto jazykem domlouvat. Baudolino je nenapravitelný lhář a různými lstmi pomáhá císařovi, kterého má za svého druhého otce, v politických záležitostech. Stojí tak v pozadí za velkými událostmi, díky jeho nápadu císař kanonizuje Karla Velikého (aby omezil moc papeže), učiní z boloňské univerzity nezávislý stánek vědění, \"najde\" relikvie Tří králů (a vymyslí jména Kašpar, Melichar a Baltazar) apod. Baoudolino se také zamiluje do císařovny Beatrix. Mezitím však studuje v Paříži, kde se při hospodských pitkách postupně setkává s Básníkem (jehož básně píše Baudolino), bardem Abdulem, Boronem, rabi Solomonem a Kyotem. Vedou spolu různé učené disputace (např. o existenci prázdna či o tvaru Země) a společně sní o bájné východní říši kněze Jana, o které se dozvídají různé útržkovité informace (z nichž nejdůležitější jsou slova biskupa Oty na smrtelné posteli) a zbytek si domýšlejí. Kněz Jan je nestorián a již několik století spravedlivě vládne říši, ve které žijí podivné bytosti (při popisu bytostí se Umberto Eco drží dobových představ o dálných východních krajích). Přátelé plánují výpravu do této říše. Abdul si od ní slibuje setkání s vysněnou princeznou, o které zpívá ve svých písních, rabi Solomon zase pátrá po 10 ztracených izraelských kmenech (ztratily se dobytím Samaří a pádem Izraelského království v roce 722 př. n. l.), Boron s Kyotem zase pátrají po Poháru (Svatý grál), který by mohl mít právě kněz Jan. Baudolino se poté octne při stavbě Alessandrie, která však vzniká bez povolení císaře. Císař je neustále ve válce proti italským městům a nakonec dojde i na obléhání Alessandrie. Baudolino se snaží různými způsoby domluvit smír a pracuje pro obě strany. Nakonec je císařské vojsko obléháním tak vysíleno, že císař jako dobrou záminku pro jeho ukončení \"uvěří\" Baudolinovu triku, při kterém je poslední kráva ve městě (shodou okolností jde o krávu Baudolinova otce Galiauda) nacpána zrním, aby to vypadalo, že ve městě mají hodně jídla (tato pověst prý skutečně existuje). Baudolino, ač nepřítel válek a zabíjení, se také objeví v bitvě u Legnana (29. května 1176), kde je Fridrich poražen a Baudolino mu zachrání život.\n\nBaudolino s přáteli napíše dopis kněze Jana pro Fridricha, díky kterému by měl Fridrich získat větší váženost a který by opravňoval k vyslání výpravy do Janovy říše. S dopisem se však svěří darebáku Zosimovi, který tento nápad přejme a zařídí to tak, aby dopis kněze Jana (mírně upravený) získal jeho vládce – byzantský basileus. Z výpravy tak zase sejde. Baudolino se ožení se svou krajankou Colandrinou, ta ale brzy zemře. Zemře také královna Beatrix. Baudolino se spolu s přáteli vypraví do Byzance za Zosimem, neboť ten tvrdil, že zná Kosmovu mapu, podle které by bylo možné dojít do říše kněze Jana. Zosima najde, když v kryptě dělá podvodné věštecké obřady pro basilea, a zajme ho. Mapu se jim ale najít nepodaří, Zosimos se ale zachrání, když prohlásí, že mapu zná zpaměti. Každý den z ní pak část rekonstruuje. Přátelé se se Zosimem vrátí zpět k Fridrichovi a Baudolino stihne pobýt několik dní se svým umírajícím otcem. Vypráví mu o Poháru a otec mu vnukne myšlenku, že Pohár, ze kterého pil Ježíš Kristus nemohla být žádná zlatá nádoba a přirovná ho spíše ke své dřevěné misce. Po Galiaudově smrti si Baudolino onu misku vezme a začne ji za Pohár vydávat s tím, že je potřeba vrátit tomu, komu patří – tedy knězi Janovi.\n\nPoté se vše schyluje k třetí křížové výpravě. Baudolino s přáteli se jí zúčastní s tím, že po dobytí Jeruzaléma se nebudou vracet, ale budou pokračovat dále na východ. Přidají se k nim i Baudolinovi přátelé z Alessandrie. Po cestě se seznámí s urozeným arménským hodnostářem Mchitharem Arcrunim, dávným přítelem Zosima. V Gallipoli přátelé stráví několik dní a na zdejším trhu koupí různé léky a relikvie, se kterými se velmi vyplácí obchodovat. Armáda pokračuje dále na východ (roku 1190 dobije Ikonium) a Arcruni pozve Fridricha na svůj hrad, kolem kterého projíždějí. Fridrich s sebou vezme i Baudolina a jeho přátele. Hrad je plný všelijakých technických zvláštností, např. Archimédova zrcadla, Dionýsovo ucho, dveře otvírající se \"parním strojem\" jako ve starověké Alexandrii a také uzavřená místnost, ze které může Arcruni vytlačit všechen vzduch a vytvořit zde vzduchoprázdno (což připomnělo staré diskuse o prázdnu). A také zde Arcruni má několik relikvií hlav Jana Křtitele, které vyrábí. Po večeři se Fridrich odebere ke spánku do své komnaty, zamkne se tam a přátelé přespávají v přední místnosti a hlídají. Ráno se však ukáže, že je císař po smrti. Přátelé se začnou navzájem z jeho smrti obviňovat, ale nepřijdou na žádnou jasnou indicii, která by smrt v uzavřené místnosti vysvětlila. Pak ale vystoupí Básník a prohlásí, že budou všichni obviněni z císařovy smrti a že bude lepší to navléci tak, aby to vypadalo, že císař nezemřel na hradě uprostřed kruhu přátel. Obléknou tedy Fridricha, posadí ho na koně a odvezou k řece kousek dále od vojenského ležení, ale tak, aby byli vidět. Fridrich si totiž přál si ráno zaplavat, jak měl ve zvyku. Položí Fridricha do vody a když začne odplouvat, spustí povyk a po chvíli tři rytíři z vojska pochopí, co se děje, a vjedou do vody a Fridricha vytáhnou. Ten je však mrtvý. Mezitím ale zmizí Pohár, nejcennější relikvie a důvod k cestě do říše kněze Jana. Armáda se zdrží, aby ujednali, co dál, velení se ujímá císařův syn Fridrich Švábský. Baudolino a jeho přátelé změní plány a postupně se už chystají na cestu do říše kněze Jana. Je jich spolu s alessandrijskými dvanáct, tedy takový počet, aby je mohl někdo považovat za Tři krále vracející se z Betléma. Chce se k nim přidat i Arcruni, přátelé mu ale nevěří a navíc se již nevejde do počtu. Pak se ale ukáže, že zmizel Zosimos, kterého opomněli hlídat jako zajatce, a s ním i jedna hlava Jana Křtitele, do které patrně ukryl i Pohár. Předpokládají, že Zosimos se chce do říše kněze Jana dostat dříve než oni a slavně Pohár vrátit. Arcruni se připojí k zbývajícím jedenácti členům výpravy (vyzná se ve zdejší krajině a hodí se do počtu dvanácti Králů), rozeberou si zbylých šest hlav Jana Křtitele (po jedné získají Baudolino, Básník, Abdul, Kyot, Boron a jeden z alessandrijských Boidi) a zahájí pronásledování Zosima. Je červen roku 1190 a konečně se vydávají na cestu do říše kněze Jana.\n\nNa svém několikaletém putování procházejí osadou gymnosofistů, temným lesem zvaným Abcasie a konečně překračují bájnou řeku Sambation.\nDorážejí do skalního města Pndapetzimu (inspirace jordánským městem Petra), které střeží vchod do říše kněze Jana a obývají ho podivná stvoření - jednonožci, bezhlavci, tvrdochodci, giganti apod.\nBaudolino s přáteli se zde usazují a vyčkávají na vhodnou dobu pro odchod do říše kněze Jana.\nZatímco se Básník a ostatní druhové snaží připravit obyvatele Pndapetzimu na blížící se vpád Bílých Hunů, Baudolino potkává u jezera za městem Hypatii do které se zamiluje.\nVálka s Huny skončí porážkou, zahyne v ní i několik Baudolinových přátel. Zbylí členové výpravy se zachrání útěkem a vydávají se na cestu\ndomů. V Konstantinopoli se znovu setkávají se Zosimem a dochází k závěrečnému odhalení viníka Fridrichovi smrti. Baudolino zjišťuje, že odcizený Pohár nosí celou dobu u sebe ve schránce na relikvii.\nZde se prolínají obě roviny románu, dochází k setkání Baudolina s historikem Niketou.\n\nPo dokončení svého vyprávění se Baudolino už jako stařec vydává znovu do říše kněze Jana, aby dostál svým závazkům k otci a znovu se setkal s milovanou Hypatií.\n\n\n\n"}
{"id": "304253", "url": "https://cs.wikipedia.org/wiki?curid=304253", "title": "Hrabství Dublin", "text": "Hrabství Dublin\n\nHrabství Dublin ( , anglicky \"County Dublin\"), nebo správněji Region Dublin ( ), je hrabství nacházející se na východě země v bývalé provincii Leinster. Sousedí s hrabstvími Meath a Kildare na západě a s hrabstvím Wicklow na jihu. Východní pobřeží omývá Irské moře.\n\nHlavním městem hrabství je Dublin, hlavní a zároveň největší město Irska. Hrabství má rozlohu 921 km² a žije v něm 1 270 603 obyvatel (k roku 2011). Hrabství se dále dělí na čtyři části: vlastní město Dublin, Dún Laoghaire – Rathdown, Fingal a Jižní Dublin.\n\nMazi nejzajímavější místa hrabství patří Dublin. Na území hrabství se nachází dublinské mezinárodní letiště. Dublin a potažmo celé hrabství je silničním a železničním uzlem Irska.\n\nDvoupísmenná zkratka hrabství, používaná zejména na SPZ, je D.\n\nDublin City Council (Dublinská městská rada) existovala po staletí, dříve jako \"Dublin Corporation\" (dublinské zastupitelstvo), county borough (okresní správní obvod). Roku 1994 bylo zrušeno a nahrazeno třemi novými okresními zastupitelstvy. Hrabství či region tak nyní tvoří:\n\n"}
{"id": "304255", "url": "https://cs.wikipedia.org/wiki?curid=304255", "title": "Hřeben (geomorfologie)", "text": "Hřeben (geomorfologie)\n\nHřeben je geomorfologické označení protáhlého kopce či hory, zejména jeho protáhlé vrcholové hrany či plošiny, případně i rozsáhlejšího protáhlého horského pásma. Hřeben může spojovat přes sedlo či sedla dva či více vrcholů nebo může být tvořen poměrně rovným vrcholovým pásmem, za jehož konci výška prudčeji klesá. Ostřejší skalnaté hřebeny často vznikají erozivními silami jako například ledovcovou činností, kdy ledovec obrousí dvě strany pohoří, čímž vznikají po obou stranách údolí a mezi nimi zvláštní druh horského hřebenu v podobě arety.\n\nMnohé hřebeny jsou poměrně oblé a pozvolné, například brdské Hřebeny. V obecném jazyce a názvosloví je termín hřeben přibližným synonymem slova hřbet, v odborné terminologii se hřbet pravděpodobně používá častěji pro oblejší hřebeny.\n\nHřebeny, podobně jako údolí, jsou často využívány k dopravě či turistice, protože po jejich délce je menší převýšení než při cestě napříč hřebeny a údolími. Hřebenové cesty navíc mnohdy poskytují atraktivní výhledy do krajiny.\n"}
{"id": "304256", "url": "https://cs.wikipedia.org/wiki?curid=304256", "title": "Údolí", "text": "Údolí\n\nÚdolí je druh geomorfologického tvaru, které se vyznačuje protáhlým tvarem, jehož okraje dva nebo tři strany jsou lemovány vyvýšeným terénem. Vznikají různými způsoby v závislosti na převládající síle. Jejich velikost je značně variabilní v závislosti na síle a času působení. Obvykle skrz údolí vede říční koryto, jelikož se jedná o nejsnazší cestu pro pohyb vody.\n\nHluboké a úzké údolí se nazývá \"žleb\" nebo také \"úžlabina\".\n\nÚdolí se dělí na několik druhů v závislosti na erozivní síle, která je vytvořila:\nNěkterá údolí můžou vznikat tektonickými procesy, kdy dojde k vyvýšení či poklesu okolních litosférických desek.\n\n\n"}
{"id": "304265", "url": "https://cs.wikipedia.org/wiki?curid=304265", "title": "Štěchovice", "text": "Štěchovice\n\nMěstys Štěchovice se nachází v okrese Praha-západ, kraj Středočeský, asi 29 km jižně od centra Prahy. Žije zde obyvatel.\n\nŠtěchovicemi protéká řeka Vltava. Obě strany Vltavy spojuje most Dr. Edvarda Beneše, sloužící pro automobilovou dopravu. Ve Štěchovicích se nachází také secesní kostel svatého Jana Nepomuckého s farou. V obci se do Vltavy vlévá říčka Kocába, kolem níž je mnoho trampských osad a krásná příroda. Štěchovice jsou s Prahou spojeny okresní silnicí vedoucí souběžně s dálnicí Praha-Příbram, sítí autobusových linek příměstské dopravy a také dálkovými linkami do jižních Čech.\n\nNa území Štěchovic jsou na Vltavě dvě přehrady: Štěchovická nedaleko vlastních Štěchovic (její vzdutí zatopilo někdejší Svatojánské proudy) a Slapská u Třebenic. Štěchovická byla vybudována v letech 1938 až 1944. Ke Svatojánským proudům vedla po dnes již zatopené stezce historicky první turistická značená cesta Klubu českých turistů. Dnes vede štěchovickou strání nad přehradní nádrží zeleně značená trasa, která je zároveň i naučnou stezkou Svatojánské proudy, s atraktivními výhledy. Turistickými značenými trasami je protkáno celé okolí Štěchovic.\n\nObec Štěchovice se kládá ze tří částí na dvou katastrálních územích:\n\nV katastru Štěchovic leží též trampská osada Ztracenka.\n\nPrvní písemná zmínka o sídle (\"Scecowiz\") pochází z roku 1209.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Štěchovice \"(přísl. Třebenice, 810 obyvatel, poštovní úřad, telegrafní úřad, telefonní úřad, přístav, četnická stanice, společenstvo různých živností)\" byly v roce 1932 evidovány tyto živnosti a obchody: 2 autodopravci, biograf Sokol, výroba cementového zboží, 2 cukráři, drogerie, družstvo pro rozvod elektrické energie ve Štěchovicích, geometr, 2 holiči, 5 hostinců, hotel U parolodě, hrnčíř, kolář, kovář, 2 krejčí, lakýrník, loďkař, akad. malíř, 2 mlýny, 2 obuvníci, 2 papírnictví, 2 pekaři, pila, pískovna, 2 rolníci, 3 řezníci, 4 obchody se smíšeným zbožím, Spořitelní a záložní spolek pro Štěchovice, stavební podnikatel, 2 trafiky, 2 truhláři, vinárna.\n\n\nZnak městysu je neobvyklý použitím nápisu a má poměrně komplikovanou historii. Ačkoliv Vincenz Robert Widimsky ve svém díle \"Städtewappen des österreichischen Kaiserstaates\" z roku 1864 uvádí, že Štěchovice byly povýšeny na městečko a současně jim byl udělen znak Karlem IV., jedná se nejspíše pouze o romantickou domněnku tehdejších městských představitelů. Je dokonce možné, že znak vznikl na základě Widimského požadavku o vyobrazení znaku. Ottův slovník naučný uvádí bez žádného zdroje udělení znaku v roce 1533.\n\nSamotný název obsažený ve znaku \"HOR ZLATICH\" zaujme použitím 2. pádu a pravopisnou chybou (místo „hor zlatých“) a pravděpodobně se jedná o součást delšího názvu jako např. \"úřad perkmistra hor zlatých ve Štěchovicích\". Tento úřad doopravdy existoval v nedalekém Novém Kníně a je tedy možné, že byl tento název přenesen do Štěchovic. Slunce symbolizuje výskyt zlata, hornická kladívka (špičák/želízko a mlátek) připomínají hornickou minulost.\n\nZnak byl tedy nejspíše odvozen od starší pečeti, bez které se tehdy město nemohlo obejít. Historicky jsou známy dvě pečetě Štěchovic. Starší pečeť (pravděpodobně z poloviny 17. století) je oválná, její pečetní pole ovinuje věneček z vavřínu, opis ohraničený z obou stran jednoduchou lištou obsahuje nápis \"MIESTISS _ SSTIECHOWICZ : ♦ :\", rolverkový štítek umístěný v poli obsahuje nápis \"HOR ZLATICH\" a je provázený nahoře hornickými kladívky (vlevo kosmo špičák a vpravo šikmo mlátek); z paty štítu vyniká slunce a celý štít je převýšený andílčí hlavou s křidélky. Novější pečeť z 18. století je kulatá a je ohraničena perlovcem, horní polovina obsahuje opis \"_MESTIS STEHOWIZ\", pečetní pole zobrazuje Adama a Evu u Stromu poznání s listy a plody a hadem – tato pečeť je zjevně inspirována znakem hrnčířského cechu. Nová pečeť mohla znamenat odklon od těžby zlata k hrnčířskému řemeslu, ke kterému skutečně v 2. polovině 17. století došlo.\n\nPo správní reformě z roku 1850 musela města a městečka používat znak a pečeť a štěchovičtí se rozhodli pro návrat ke starší pečeti jako „tradičnější“. V domnění, že se jedná o znak převedený na pečeť, rozhodli se přirozeným způsobem přiřadit figurám z pečeti heraldické tinktury: slunci a nápisu přiřadili zlatou, kladívkům stříbrnou, násadám přirozenou (hnědou) a pole bylo modré. Tento znak pak vydržel až do současnosti a byl potvrzen dekretem předsedy Poslanecké sněmovny v roce 2005. V průběhu existence znaku se však vyskytly odchylky v kreslení znaku: např. Widimský zlatě lemuje znak (stejně jako i další znaky měst), což je ale jen neheraldická dekorace. Ottův slovník naučný pak vyobrazení převzal a hornická kladívka sjednotil na podobu špičáků (želízek). Objevily se i verze s prostorově kreslenými kladívky, prohozenou polohou hornických nástrojů, varianty se zlatými kladívky, s červenými topůrky a se sluncem, které má rozbíhavé paprsky – tyto varianty se považují z pohledu heraldiky za nesprávné. Nápis má být správně kreslen patkovým písmem.\n\nDopravní síť\n\nVeřejná doprava 2011\n\n\n\nO Štěchovicích se zmiňuje Jan Werich v písni \"Babička Mary.\"\n\n"}
{"id": "304270", "url": "https://cs.wikipedia.org/wiki?curid=304270", "title": "Seznam kostelů v Pise", "text": "Seznam kostelů v Pise\n\nSeznam kostelů v Pise.\n\n\n\n\n"}
{"id": "304273", "url": "https://cs.wikipedia.org/wiki?curid=304273", "title": "Už", "text": "Už\n\nKombinace písmen U a Ž může být :\n\n"}
{"id": "304279", "url": "https://cs.wikipedia.org/wiki?curid=304279", "title": "Silkroad Online", "text": "Silkroad Online\n\nSilkroad Online je MMORPG počítačová hra, která vychází ze staré čínské legendy o obchodních cestách.\n\nNa tyto cesty se vypravovali udatní a neohrožení obchodníci, aby dovezli zboží, kterého měli ve svém městě dostatek do města jiného. V jiném městě naopak naložili zboží, které u nich chybělo, a vezli ho zpět do své domoviny. Tuto cestu neměli však vůbec jednoduchou, neboť jim snadný průchod znemožňovali potulní zlodějové a kolikrát i celé bandy zlodějů, kteří obchodníky okrádali. Neboť obchodníci byli opravdu nebojácní a fyzicky zdatní, končily tyto loupeže většinou smrtí, ať už zloděje a nebo obchodníka. Tuto neustále se opakující situaci obchodníci řešili tak, že si na svou cestu pronajímali ochránce, kterým pak platili z podílu utržených peněz za prodané zboží. Tak začala válka mezi zloději na jedné straně a obchodníky a ochránci na straně druhé. Z této legendy se vyvinula hra Silkroad (hedvábná stezka), kterou hrají tisíce lidí na celém světě.\n\nHra je zdarma a může ji hrát kdokoliv po registraci na oficiálních stránkách Silkroad Online. V mnohém také jistě pomůže odkaz na české stránky Silkroad Online.\n\nCílem této hry je dostat svou postavu od prvního levelu na maximální dosažitelný level (100) . Tato cesta je však velmi dlouhá a trnitá a hráč při ní zažije spoustu dobrodružství. Ke zvýšení vaší levelové úrovně dojdete zabíjením různých monster, která se také dělí podle levelů. Za každé zabité monstrum dostanete určitý počet experience v %, díky čemuž dosáhnete dalšího levelu. Z monster vám také padají různé odměny v podobě peněz, věcí (tzv. dropů, které prodáte nebo je na sebe obléknete) a také skill pointů. Za tyto skill pointy (zkušenostní body) si pak otvíráte různá kouzla nebo dovednosti se zbraní, která vám usnadní probít si cestu vzhůru k dalšímu levelu.\n\nPokud dosáhnete levelu 20, což se dá asi za 4-8 hodin, můžete si vybrat jedno ze 3 povolání:\n\nPři výběru postavy dbejte na správný výběr vám vyhovujícího buildu (charakteru). Tento build se dělí do dvou hlavních kategorií, které se pak dají ještě přerozdělit.\n\nDvě hlavní kategorie jsou STR – strength – nebo INT – inteligent. Přičemž STR má mnoho života a ohání se pouze zbraní a INT má málo života a ohání se především kouzly, která jsou mnohem silnější než fyzický útok od STR buildu.\n\nDále si pak vyberete zbraň, která vám bude vyhovovat. Meč a štít – bicheon, Kopí nebo halapartna – heuksal, Luk – pacheon. Každá z těchto zbraní má své výhody i nevýhody.\n\nVe hře se také můžete připojit do nějaké gildy (uzavřená skupina něco jako klan), ve které si budete pomáhat a se kterou vaše dobrodružství ještě stoupne. Můžete si také od 20. levelu založit svou vlastní gildu ve které budete MASTER (šéf).\n\nV této hře si můžete za opravdické peníze dokoupit různé věci z itemalu (integrovaný obchod ve hře), které vám nejen zpříjemní hru, ale díky nim se hra stane zase o něco zajímavější. Z tohoto prodeje mají autoři a provozovatele hry příjem.\n\nZa opravdické peníze si také můžete z neoficiálních zdrojů zakoupit program, který bude hrát za vás a vy si mezi tím můžete dělat jakoukoliv jinou činnost. Takovým hráčům se říká boteři a programu, který za vás hraje, zase BOT. Používáním tohoto programu samozřejmě porušujete podmínky a pravidla hry, ale autoři na to zřejmě moc nedbají. Do levelu 80 se standardní cestou dostanete asi za dobu 1–2 roků. Pokud budete používat bot program, může to být podstatně dříve, cca 30–90 dní.\n\nTímto však hra ztrácí na svém kouzlu. Na vyšším levelu okolo 68 a výše však zjistíte, že tento program používají snad všichni, protože vaše expy se zpomalí natolik, že abyste udělali další level, musíte zabít například 50–100 000 monster (a to jen pro jeden level) a jak jistě uznáte, je to nemalý počet věčného bušení do příšery ve vašem levelu.\n"}
{"id": "304281", "url": "https://cs.wikipedia.org/wiki?curid=304281", "title": "Santa Apollonia", "text": "Santa Apollonia\n\nSanta Apollonia je katolický kostel v Pise stojící na Via Sant’Apollonia, zasvěcený patronce zubařů.\n\nPůvodně se jmenoval \"San Pietro a Schia\", a první dochovaná zmínka pochází z roku 1116. První rekonstrukce proběhla roku 1277. Roku 1777 byla budova kompletně přestavěna Tarocchim v barokním slohu.\n\nInteriér je trojlodní a uchovává malby Lomiho, Titiho a Bacchiniho.\n\n"}
{"id": "304294", "url": "https://cs.wikipedia.org/wiki?curid=304294", "title": "Aurelio Lomi", "text": "Aurelio Lomi\n\nAurelio Lomi (1556 Pisa – 1622 Pisa) byl toskánský malíř pozdní renesance a raného baroka. Byl aktivní hlavně v rodném městě, ale pracoval také v Římě, Janově a Florencii.\n\n"}
{"id": "304297", "url": "https://cs.wikipedia.org/wiki?curid=304297", "title": "Soufrière (Guadeloupe)", "text": "Soufrière (Guadeloupe)\n\nSoufrière (celý název \"La Grande Soufrière\") je aktivní sopka (stratovulkán) na jižním cípu západní části ostrova Guadeloupe. Vrchol má nadmořskou výšku 1467 m a je to zároveň nejvyšší vrchol Malých Antil. Stáří sopky se odhaduje na 200 000 let. Přibližně před 100 000 let se v důsledku plinijské erupce vytvořila kaldera a v ní později vznikl nový kráter. Po dvou kolapsech kaldery (před 11 500 a 3 100 roky) dostala sopka současný tvar.\n\nSoufrière je poměrně málo aktivní sopka, na rozdíl od nedaleké sopky Soufrière Hills na Montserratu. První historicky zaznamenané erupce nastaly roku 1690; od té doby vybuchla asi sedmkrát. Poslední erupce roku 1976 si vyžádala evakuaci obyvatel města Basse-Terre. O této erupci natočil německý režisér Werner Herzog dokumentární film \"La Soufrière\".\n\n"}
{"id": "304302", "url": "https://cs.wikipedia.org/wiki?curid=304302", "title": "Luciano Spalletti", "text": "Luciano Spalletti\n\nLuciano Spalletti je italský fotbalový trenér.\n\nV Itálii působil např. v AS Řím, se kterým se umístil třikrát za sebou na 2. místě Serie A, pokaždé za Interem Milan, poté byl nahrazen Claudiem Ranierim. Od 9. června 2017 trénuje Inter Milán.\n\n"}
{"id": "304305", "url": "https://cs.wikipedia.org/wiki?curid=304305", "title": "Joachim Cooder", "text": "Joachim Cooder\n\nJoachim Cooder, celým jménem Joachim Herbert Cooder, (* 23. srpna 1978, Santa Monica, Kalifornie, USA) je americký perkusionista, skladatel a producent.\n\nJoachim Cooder začal hrát na bicí nástroje již ve věku pěti let. Hru na perkuse studoval na California Institute of the Arts, kde založil skupinu \"RadioBemba\", která ve své hře kombinovala vážnou a latinskoamerickou hudbu. Skládá filmovou hudbu, v nahrávkách často účinkuje spolu se svým otcem Ry Cooderem. Podílí se i na mnoha studiových nahrávkách, například na albech \"Buena Vista Social Clubu\". V současné době hraje ve skupině \"Vagenius\" (též \"Hello Stranger\"), jejímiž dalšími členy jsou Juliette Monique Commagere a Jared Nelson Smith.\n\n\n\n\n\n\n"}
{"id": "304316", "url": "https://cs.wikipedia.org/wiki?curid=304316", "title": "Židovská obec", "text": "Židovská obec\n\nŽidovská obec ( \"kehila,\" starší aškenázská výslovnost \"\"kile\"\") je podle právního řádu České republiky evidovaná právnická osoba založená náboženskou organizací. Židovská obec je nejmenší správní jednotkou židovské komunity v zemi, sdružuje občany židovského vyznání nebo židovského původu (viz Kdo je Žid) v daném městě a přilehlých oblastech a zajišťuje řádný chod života svých členů v záležitostech náboženských, kulturních a sociálních. Zastřešující náboženskou organizací („církví“) je Federace židovských obcí v ČR (FŽO).\n\nPojem „obec“ se začal užívat od 13. století (viz Čtvrtý lateránský koncil), kdy byli Židé nedobrovolně nuceni žít odděleně od křesťanského obyvatelstva v tzv. ghettech a tyto územní celky pak skutečně tvořily uzavřenou obec - \"kehilu\". Ta byla téměř nezávislá v otázkách vnitřní správy (např. zasedal rabínský soud, který měl soudní pravomoc, nezávislá v oblasti některých řemesel, např. souvisejících se stravováním). Ve většině zemí byli Židé vlastněni jako majetek a kontrolováni přímo panovníkem, nepodléhali proto alespoň teoreticky místním soudům. V určitých dobách a oblastech byla Židům udělena i rozsáhlá autonomie, jak právní, tak majetková (např. ve středověkém Španělsku nebo v Polsku a tzv. Pásu osídlení. Institut obce přetrval v modifikované podobě i zrušení ghett na území českých zemí v r. 1781 až dodnes.\n\nPo zrušení ghett v druhé polovině 18. století bylo Židům dovoleno se svobodně stěhovat do křesťanských částí měst, vykonávat jiná zaměstnání, vlastnit půdu atp., zároveň ale židovským obcím byla odebrána soudní pravomoc a zanikla řada institucí s obcemi dříve spojených (např. Bejt din) nebo bylo jejich pole působnosti velmi omezeno, většinou pouze na otázky náboženské a týkající se rituálního práva, nikoli na otázky civilní a trestní, ve kterých židovské obce podléhaly stejně jako ostatní církevní organizace občanskému zákonu. Z tohoto důvodu byla ustanovena náhrada, tzv. židovská náboženská obec (ŽNO), která dále působila v daném místě a starala se zejména o náboženský život obyvatel té které obce (teď již ve smyslu residenčním). \n\nV České republice je židovská obec fixována vždy na konkrétní oblast, ve které působí. Obec má svou vlastní právní subjektivitu a její hlavou je předseda. Některé obce mají rabína, většina nikoli. Pokud je rabínů a fungujících synagog v daném městě více, je volen vrchní rabín. V České republice se toto týká pouze Prahy, která je jediným městem, kde se nachází více než jedna fungující synagoga. Nemá-li židovská obec žádného rabína, vykonává jeho funkce vrchní zemský rabín, případně jeho zástupce.\n\nPřed druhou světovou válkou a holocaustem bylo na území dnešní ČR úředně evidováno 153 židovských náboženských obcí, z nichž po osvobození r. 1945 byla nemnohými přeživšími koncentračních táborů obnovena zhruba jedna pětina, zejména ve větších městech (např. České Budějovice, Kolín, Česká Lípa, Hradec Králové, Pardubice, Mariánské Lázně, Jihlava, Kroměříž, Prostějov aj.). Velká většina z nich však pro rapidní úbytek členů vlnou asimilace a emigrace (po 1948 a po 1968) v následujících třech dekádách opět zcela zanikla. \n\nVe většině případů tak jediným hmatatelným pozůstatkem dnes zůstávají desítky opuštěných synagog a židovských hřbitovů, ve výjimečných případech i např. židovské radnice, školy či rabínské domy (Kroměříž, Třebíč, Boskovice, Mikulov, Úštěk, Kolín, Březnice, Česká Lípa aj.). O ty se dle svých možností starají doposud existující židovské obce, viz níže, v mnoha případech byly stavby adaptovány a slouží dnes jinému, než původnímu účelu. Např. jako kostel (Třebíč, Lipník n. Bečvou, Kutná Hora, Uhlířské Janovice, Karlín), galerie (Rakovník, Hranice na Moravě, Břeclav), městská knihovna (Uherské Hradiště, Jevíčko), archiv (Golčův Jeníkov, Smíchov), rekreační objekt (Mořina) či např. školka (Velvary), policejní stanice (Slaný) nebo cukrárna (Kralupy nad Vltavou).\n\nPodle posledního sčítání obyvatel mají židovské obce v Česku kolem 3000 členů (více než polovinu tvoří členové pražské židovské obce). Toto číslo odpovídá údaji uváděnému Federací židovských obcí v ČR, nemusí však zahrnovat všechny občany splňující kritéria pro přijetí do židovských obcí. Celkový počet Židů v Česku se odhaduje zhruba mezi 5000 a 20000.\n\nV Česku je deset fungujících židovských obcí:\n\nKromě těchto obcí existují i další spolky, které se zaměřují na náboženskou činnost, avšak nejsou formálně vymezeny jako židovské obce. Některé z nich jsou začleněny do struktury Federace židovských obcí v ČR jako tzv. \"přidružené organizace\".\n\nO ostatní, např. kulturní vyžití se staraly různé židovské kulturní a sportovní organizace, kterých bylo - zejména do druhé světové války - velmi mnoho. Za zmínku stojí např. Makabi, ŽSK Hagibor, Hakoach aj. Jednou z nejaktivnějších židovských organizací v Česku po r. 1989 je dnes Česká unie židovské mládeže (ČUŽM), která pořádá náboženskou, vzdělávací a kulturní činnost, výlety, semináře, přednášky a promítání filmů s židovskou tématikou. ČUŽM také zavedla do českého veřejného prostoru například projekty Stolpersteine nebo Jom Ha'šoa. \n\n\nV západním, především anglosaském prostředí je struktura obcí odlišná. Základní a nejmenší jednotkou není město, ale kongregace, sdružená kolem jedné synagogy. Kongregací může být v jednom městě celá řada a mohou patřit k různým formám judaismu, od ortodoxní, přes konzervativní, až po liberální. Kongregace se většinou podle své příslušnosti ke směru sdružují do dalších zastřešujících organizací, v USA je to např. United Synagogues of America nebo Rabbinical Assembly of America. Nejvyšší organizací amerických obcí všech denominací je American Jewish Congress - Americký židovský kongres, evropských pak European Jewish Congress - Evropský židovský kongres. Nejvyšší světovou organizací zastřešující veškeré židovské obce, komunity a kongregace ve světě je World Jewish Congress - Světový židovský kongres.\n\n\n\n"}
{"id": "304317", "url": "https://cs.wikipedia.org/wiki?curid=304317", "title": "Kaple svaté Barbory (Buchlovice)", "text": "Kaple svaté Barbory (Buchlovice)\n\nKaple svaté Barbory (lidové pojmenování \"Barborka\") se nachází na kopci Modla v Chřibech, v blízkosti hradu Buchlov, 3 km od městyse Buchlovice.\n\nKaple vznikla ve 13. století. První písemná zmínka o kapli pochází z roku 1412. Je vystavěna na křížovém půdorysu s centrální osvětlovací kopulí. Pod stavbou byly vybudovány čtyři hrobky, kde našli místo posledního odpočinku někteří bývalí majitelé panství – Petřvaldové a Berchtoldové. Také jsou zde, za hlavním vstupem pod podlahou, pohřbeni mniši řádu sv. Františka. \"Hanuš Zikmund z Petřvaldu\" se zasloužil o výstavbu nové kaple v letech 1672–1673. Hlavní oltář kaple pochází z přelomu 17. a 18. století, postranní oltáře jsou vyzdobeny vyobrazeními sv. Zikmunda a sv. Ludmily. Na stěnách visí posmrtné portréty členů rodiny Berchtoldů od malíře \"Františka Dorazila\". Dodnes se u kaple odbývají dvě poutní bohoslužby, a to na svátky Nejsvětější Trojice a Nanebevzetí Panny Marie.\n\n"}
{"id": "304322", "url": "https://cs.wikipedia.org/wiki?curid=304322", "title": "Casio", "text": "Casio\n\nCasio Computer Co., Ltd. je japonský výrobce elektroniky a elektronických zařízení. Bylo založeno roku 1946 v Tokiu. Mezi její hlavní produkty patří kalkulačky, audio technika, PDA, fotoaparáty, elektronické hudební nástroje, mobilní telefony a hodinky.\n\nCasio bylo založena v dubnu 1946 Tadaoem Kashiem ( , \"Kašio Tadao\"). Jeho prvním hlavním produktem byl prsten, tzv. „yubiwa pipe“, který sloužil jako držák na cigarety. Prsten totiž umožnil nositeli kouřit cigaretu a zároveň mít ruce volné. Tento produkt se stal po druhé světové válce v Japonsku velice populární. Po návštěvě Business Show v Ginze v Tokiu 1949 se jeho inženýři začali věnovat vývoji jejich vlastní kalkulačky s cívkami. V roce 1954 jej dokončili, čímž vznikla první japonská elektromechanická kalkulačka. Její hlavní inovací bylo použití desetitlačítkové klávesnice oproti tehdy užívaným klávesnicím, které měly zvláštních devět tlačítek pro desítky, devět pro stovky atd. Další inovací této kalkulačky bylo použití pouze jednoho displeje oproti třem do té doby obvyklým displejům pro argumenty a pro výsledek.\n\nV roce 1957 Casio přišlo s modelem 14-A, první kompletní elektronickou přenosnou kalkulačkou na světě, která se prodávala za 485 000 jenů. V roce 1957 bylo také zaregistováno jméno Casio Computer Co. Ltd.\n\nV osmdesátých letech Casio těžilo z obrovského nárůstu popularity elektronických hudebních nástrojů a stalo se také pro své inovace uznávanou hodinářskou značkou. V tomto období vznikly první hodinky řízené krystalem křemenu, a to jak digitální, tak i analogové. Byl to první výrobce, jehož hodinky umožňovaly zobrazení času v různých časových zónách, teploty, atmosférického tlaku a výškoměru.\n\nVelice populární je také kombinace hodinek analogových a digitálních, nazvaných Wave Ceptor, které jsou řízeny rádiovým signálem.\n\n\n"}
{"id": "304324", "url": "https://cs.wikipedia.org/wiki?curid=304324", "title": "Mike Oldfield's Wonderland", "text": "Mike Oldfield's Wonderland\n\nMike Oldfield's Wonderland je třetí výběrové album britského multiinstrumentalisty Mika Oldfielda. Vydáno bylo na jaře roku 1981 (viz 1981 v hudbě).\n\nTato kompilace byla vydána pouze v Nizozemsku, Francii, Belgii a Lucembursku a \"de facto\" se jedná o verzi kompilace \"Music Wonderland\" vydané ve stejnou dobu jako toto album. \"Mike Oldfield's Wonderland\" nebylo nikdy vydáno na CD.\n\n\n"}
{"id": "304327", "url": "https://cs.wikipedia.org/wiki?curid=304327", "title": "Carlo Ancelotti", "text": "Carlo Ancelotti\n\nCarlo Ancelotti (* 10. června 1959) je italský fotbalový trenér. V letech 2016-17 trénoval německý prvoligový celek FC Bayern München. V roce 2018 se stal trenérem italského klubu SSC Neapol.\n\nZačínal s týmem Reggiana poblíž jeho rodného městečka, a hned ve svém prvním roce ho dovedl do Serie A. To přilákalo pozornost Parmy, klubu, kde Ancelotti s fotbalem začínal. Vytáhl Parmu na druhé místo, její nejlepší ligové umístění v historii.\nV následující sezóně se tým propadl na šesté místo a \"Carletto\" byl poněkud překvapivě vyhozen. Všimli si toho v Juventusu a Ancelottiho angažovali i přesto, že dříve dlouho hrával za konkurenční AS Řím a AC Milán.\n\nBěhem dvou let v Juve dvakrát skončil v lize druhý, jednou o bod, podruhé o dva. Do týmu přivedl Zambrottu nebo Van der Sara a mužstvo postavené okolo Zidana, Inzaghiho nebo Del Piera mělo k titulu blízko. Jenže blízko vedení Juventusu nestačilo a proto se vrátil Marcello Lippi – muž, kterého Carlo ve vedení Staré dámy předtím nahradil.\n\nV roce 2001 začal trénovat AC Milán.\nDo historie AC Milán se zapsal vítězstvím v Lize mistrů proti Juventusu na penalty, tu rozhodující proměnil Andrej Ševčenko. Ancelotti se tak může chlubit tím, že jako jeden z šesti mužů získal trofej pro vítěze Champions League/PMEZ jako hráč i trenér.\n\nV následující ligové sezóně proměnil Carletto svůj tým v mašinu na vítězství, titul byl získán s pohodlným náskokem jedenácti bodů.\nV roce 2007 vyhrál znovu Ligu mistrů proti anglickému Liverpoolu. Výhra 2-1 znamenala pro Ancelottiho druhou trofej z Ligy mistrů.\n\nV sezóně 2009/2010 převzal londýnskou Chelsea FC. Hned ve své první sezóně v Londýně potvrdil svou velikost, když s klubem získal ligový titul i cenný FA Cup. Zejména jízda v Premier League, během které dvakrát porazil všechny týmy \"velké čtyřky\", byla úžasná. Neuspěl jen v Lize mistrů, kde se jeho tým musel už v osmifinále sklonit před pozdějším vítězem Interem Milán.\n\nV následující sezóně nedokázal tyto úspěchy zopakovat a skončil na 2. místě v Premier League. Následně byl odvolán z funkce.\n\nPřevzal francouzský tým Paris Saint-Germain FC, do kterého pumpovali šejkové obrovské sumy na posily. Nepovedlo se mu získat s PSG titul v první sezóně, ale měl k němu velmi blízko. Titul dokázal získat hned v další sezóně, kdy tým táhly nové opory Zlatan Ibrahimović a Thiago Emiliano da Silva. V Lize mistrů dokráčel s PSG až do čtvrtfinále, kde vypadli až po dvou remízách s FC Barcelona.\n\nV červnu 2013 převzal Real Madrid, kde nahradil José Mourinha, který se vrátil zpátky do londýnské Chelsea FC. Ligový titul v sezóně 2013/14 sice nezískal (vyhrálo jej Atlético Madrid), ale dovedl Real k vítězství v Lize mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár). V sezóně 2014/15 nezískal s Realem žádnou trofej a v květnu 2015 byl z funkce odvolán.\n\n20. prosince 2015 oznámil generální manažer FC Bayern München Karl-Heinz Rummenigge, že se Ancelotti stane nástupcem Pepa Guardioly v následujících třech sezonách. Poprvé s týmem trénoval 11. července 2016. 26. srpna 2016 porazil Mnichov Borussii Dortmund 2-0 a tím se stal vítězem DFL-Supercup 2016. 29. dubna 2017 vyhrál Mnichov 6-0 nad VfF Wolfsburg a tím si zajistil 27. vítězství v Německé fotbalové Bundeslize (a také páté vítězství v řadě). V Lize mistrů byl vyřazen ve čtvrtfinále Ancelottiho bývalými svěřenci z Realu Madrid. 5. srpna 2017 zahájilo Ancelottiho mužstvo sezonu vítězstvím nad Borussií Dortmund (základní hrací doba - výsledek 2:2, vítězství Mnichova 5:4 na penalty) a zároveň i v DFL-Supercup 2017. Nicméně, 28. září 2017 byl Ancelotti na vlastní žádost propuštěn, a to z důvodu porážky 3:0 s Paris Saint-Germain. Jednalo se o nejhorší porážku klubu v základních skupinách Ligy mistrů.\n\nDne 23. května 2018 byl Ancelotti oficiálně jmenován hlavním trenérem SSC Neapol.\n\n\n\nJuventus FC\n\nAC Milán\n\nChelsea FC\n\nParis Saint-Germain\n\nReal Madrid\nFC Bayern München\n"}
{"id": "304328", "url": "https://cs.wikipedia.org/wiki?curid=304328", "title": "Barborka", "text": "Barborka\n\nSlovo barborka může znamenat:\n\n\n\n\n"}
{"id": "304329", "url": "https://cs.wikipedia.org/wiki?curid=304329", "title": "Geometr", "text": "Geometr\n\nGeometr je:\n"}
{"id": "304332", "url": "https://cs.wikipedia.org/wiki?curid=304332", "title": "Hetéra", "text": "Hetéra\n\nHetéra (řecky \"ἑταῖραι\" – hetairai) byla svobodná, samostatná společnice, prostitutka či kurtizána ve starověkém Řecku. Byla vzdělaná a žila mimo svoji rodinu. Šlo většinou buď o propuštěnou otrokyni nebo cizinku. Její obdobou je v Japonsku oiran. Hetéry byly velice žádanými společnicemi. Jména těch nejvlivnějších se zachovala do dnešních dnů i v krásné literatuře.\n\nDiogenés Laertios, řecký historik, má o hetérách následující zmínky:\n\n\nDalší zmínky o heterách jsou již bez jmen. Zde je několik příkladů:\n\n"}
{"id": "304334", "url": "https://cs.wikipedia.org/wiki?curid=304334", "title": "Music Wonderland", "text": "Music Wonderland\n\nMusic Wonderland je čtvrté výběrové album britského multiinstrumentalisty Mika Oldfielda. Vydáno bylo na jaře 1981 (viz 1981 v hudbě).\n\nTato kompilace byla původně určena pro německý trh. Jako její varianta pak vyšlo v Beneluxu a ve Francii album \"Mike Oldfield's Wonderland\". Na rozdíl od něj ale \"Music Wonderland\" vyšlo později na CD.\n\n\n"}
{"id": "304343", "url": "https://cs.wikipedia.org/wiki?curid=304343", "title": "Překlad (stavebnictví)", "text": "Překlad (stavebnictví)\n\nStavební překlad je nosný stavební prvek, který se umísťuje nad stavební otvory za účelem přenesení tlaků do zdiva.\n\nHorní částí otvoru je nadpraží. Na nosnou konstrukci nadpraží působí zatížení, které je přenášeno od stropu do zdiva, sloupů nebo pilířů. Nosnou konstrukci nadpraží tvoří klenby nebo překlady, které mohou být buď zděné, monolitické a nebo montované. Pokud jde o skladbu, u překladů se rozlišuje světlost otvoru, celková délka překladu, délka uložení překladu, výška a šířka překladu.\n\nOkenní překlady mohou být:\n\nZ úsporných důvodů se při větších vzdálenostech otvorů jednotlivé překlady spojují společným ztužujícím věncem s menší výškou než je výška překladů.\n\nPřeklady a nadpraží mohou mít různé tvary, mohou být z různých druhů materiálu a mohou být provedeny různými technologiemi. Zde jsou uváděny pouze vybrané charakteristické druhy:\n\n"}
{"id": "304362", "url": "https://cs.wikipedia.org/wiki?curid=304362", "title": "Rossijskije železnyje dorogi", "text": "Rossijskije železnyje dorogi\n\nRossijskije železnyje dorogi (RŽD, , \"РЖД\") je státem vlastněná železniční společnost Ruska, s cca 1,2 mil. zaměstnanců a délkou tratí cca 85 500 km. Od 20. srpna 2015 je prezidentem společnosti Oleg Belozerov, který nahradil Vladimira Jakunina.\n\nRozchod kolejí RŽD, zemí Společenství nezávislých států (SNS) a Finska byl původně 1 524 mm, později došlo (kromě Finska) k mírné změně na 1 520 mm.\n\nRŽD se ve srovnání s posledními desetiletími existence Sovětského svazu (SSSR) v současnosti těší značným investicím jak do tratí, tak i do vozového parku, čehož důkazem je výstavba vysokorychlostní tratě Moskva–Petrohrad (později až do Helsinek) s provozem finských vlakových souprav Sm3-S220 a ruských Velaro RUS, což jsou modifikované německé soupravy ICE 3 koncernu Siemens. Provoz na této trati byl zahájen v roce 2009.\n\nVysokorychlostní trať by měla být postavena také mezi Moskvou a jihoruským Soči na břehu Černého moře, později se počítá s výstavbou dalších podobných tratí v různých částech Ruska. Rychlost 160 km/h bude umožněna na trasách Moskva–Nižný Novgorod, Jekatěrinburg–Čeljabinsk a Novosibirsk–Omsk.\n\nNa ruskou železniční síť by měl být nově napojen i Norilsk, centrum těžby barevných kovů ležící na severu Krasnojarského kraje.\n\nRozsáhlý modernizační program, který společnost vyhlásila, přijde na 300 miliard eur a do roku 2030 by měl být kompletně realizován. Železniční síť se rozroste až o 22 000 km.\n\nObnovy se dočkal i projekt pevného spojení poloostrova Čukotky s americkou Aljaškou přes Beringův průliv, které bylo v prvních fázích plánováno formou mostu, ale v současnosti se zvažuje místo něj tunelová varianta.\n\n"}
{"id": "304373", "url": "https://cs.wikipedia.org/wiki?curid=304373", "title": "CER", "text": "CER\n\nCER může být:\n\n"}
{"id": "304379", "url": "https://cs.wikipedia.org/wiki?curid=304379", "title": "Společenství evropských železničních společností", "text": "Společenství evropských železničních společností\n\nCER - Community of European Railway and Infrastructure Companies (česky „Společenství evropských železničních společností“) spojuje 70 společností pro železniční provoz a infrastrukturu EU, přidružených zemí (Chorvatsko, Severní Makedonie a Turecko) a západního Balkánu, Norska a Švýcarska.\n\nV září 2011 byl výkonnným ředitelem CER zvolen český zástupce Libor Lochman. Od 1. ledna 2012 nahradil dosavadního výkonného ředitele Johannese Ludewiga.\n"}
{"id": "304382", "url": "https://cs.wikipedia.org/wiki?curid=304382", "title": "Délka slov v češtině", "text": "Délka slov v češtině\n\nDélka slov v češtině je proměnlivá a kolísá od jednoho jediného písmene až po slova dlouhá\nokolo třiceti písmen.\n\nNejkratší možná slova v českém jazyce sestávají z jednoho písmene. Počet českých jednopísmenných slov je však velmi omezený. Jejich seznam, řazený podle slovních druhů, je uveden níže. Některá slova se mohou vyskytovat i v jiných významech jako jiný slovní druh (spojky „a“, „i“ se vyskytují také jako částice), a proto jsou v seznamu uvedena dvakrát.\n\n\n\n\n\nMnohem více se v českém jazyce vyskytují slova sestávající ze dvou písmen, byť ani jejich počet není příliš velký. Ohebné slovní druhy mohou mít tuto délku pouze v určitých tvarech, zatímco v jiných dosahují délky větší. Např. slovo „oko“ má ve svém základním tvaru písmena tři, ovšem ve 2. pádu množného čísla („ok“) jen dvě. I zde jsou homonyma v seznamu uvedena vícekrát (např. slovo „ér“ jako tvar podstatných jmen „éro“ či „éra“, nebo slovo „jí“ jako tvar slovesa „jíst“ a současně tvar zájmena „ona“.\n\n\n\n\n\n\n\n\n\n\n\n\nPravidla české slovotvorby umožňují pomocí předpon, přípon a vhodně zvolené koncovky vytvářet velmi dlouhá slova. Některá z nich mohou přesáhnout i délku 30 písmen. Většinou se však jedná o pouhé umělé jazykové konstrukty, které jsou prakticky nesrozumitelné, v běžné komunikaci se nevyskytují a zpravidla slouží jen jako předmět recese a slovních hrátek. Jedním z velmi známých případů je slovo „nejneobhospodařovávatelnější(mi)“. Ústav pro jazyk český AV ČR v této souvislosti upozorňuje, že v databázi Českého národního korpusu lze nalézt výskyty slova „obhospodařovávat“, ovšem už nikoliv jeho záporný tvar „neobhospodařovávat“ ani odvozené přídavné jméno „nejobhospodařovávatelnější“.\n\nMezi další podobně uměle vytvořená slova patří: \nNěkterá dlouhá slova s doloženou existencí:\n\n\nJelikož české názvy chemických látek jsou řazeny mezi slova, nejdelšími českými slovy by měly být právě tyto názvy. Nemůžeme sice názvy jako je \"1,1,1-trichlor 2,2 (bis 4-chlorbenzen) ethan\" (DDT) považovat za slova, ale obecnější název \"trichlor(bischlorfenyl)ethan\" už teoreticky lze. Vezmeme-li velké molekuly, jako například vitamín B12 či glukagon, jsou jejich chemické názvy rozhodně delší než kterékoliv jiné české slovo.\n\nNejdelší předložkou je pravděpodobně slovo \"prostřednictvím\".\n\n\n"}
{"id": "304386", "url": "https://cs.wikipedia.org/wiki?curid=304386", "title": "Andijské Kojsu", "text": "Andijské Kojsu\n\nAndijské Kojsu ( , ) je řeka v Gruzii a v Dagestánu v Rusku. Je 144 km dlouhá (včetně nejdelší zdrojnice Tušetis Alazani 192 km). Povodí má rozlohu 4810 km².\n\nVzniká soutokem zdrojnic Pirikiti Alazani () a Tušetis Alazani () poblíž vesnice Omalo ve východní části Velkého Kavkazu na území Gruzie. Je to typická horská řeka, která překonává mnohé peřeje. Je zdrojnicí řeky Sulak (povodí Kaspického moře).\n\nZdrojem vody je převážně voda z tajícího sněhu. Průměrný roční průtok vody ve vzdálenosti 9 km od ústí činí 69,6 m³/s. Nejvyšších vodních stavů dosahuje od května do srpna.\n"}
{"id": "304393", "url": "https://cs.wikipedia.org/wiki?curid=304393", "title": "Railteam", "text": "Railteam\n\nRailteam je sdružení evropských železničních společností provozujících vysokorychlostní vlaky, založeno bylo roku 2007 v Bruselu. \n\nCílem sdružení je nabídnout integrovanou vysokorychlostní železniční dopravu mezi evropskými metropolemi a soutěžit tak s leteckými společnostmi v rámci dochvilnosti, životního prostředí, ceny a především rychlosti. Mezi hlavní kritéria sdružení patří především rychlost, vlaky musí dosáhnout minimální rychlosti 230 km/h. Železniční síť zasahuje do sedmi zemí a to Belgie, Německa, Francie, Spojeného království, Nizozemska, Rakouska, Švýcarska, obslouží více jak 100 měst a to vysokorychlostními vlaky jakými jsou TGV, Eurostar, ICE, Railjet, Thalys, TGV Lyria, Fyra.\n\nRailteam se v současné době skládá ze sedmi subjektů ze západní a střední Evropy.\n\n\n\n"}
{"id": "304405", "url": "https://cs.wikipedia.org/wiki?curid=304405", "title": "Nomofobie", "text": "Nomofobie\n\nNomofobie () je označení pro úzkostnou poruchu nebo fobii, jež spočívá v závislosti na vlastním mobilním telefonu nebo smartphonu. Postižený jedinec trpí strachem ze ztráty mobilního signálu, například z nedostatečného pokrytí v některých oblastech (na horách), vybití baterie či zapomenutí nebo ztráty samotného telefonu. Jedná se o velký stresor počátku 21. století. Samotné označení vzniklo zkrácením anglického úsloví „no mobile phobia\".\n\nK typickým příznakům nomofobie patří nervozita (když postižený nemá telefon u sebe), neschopnost vypnout svůj mobilní telefon nebo jeho neustálá kontrola - jestli postiženému nepřišla nová zpráva, nutkání okamžitě reagovat, případně tzv. fantomové vibrace (pocit, že telefon v tichém režimu vibruje, i když to tak není).\n\nPodle deníku Daily Mail trpí nomofobií 13 milionů Britů a podle odborníků může tato fobie postihovat až 53 % všech uživatelů mobilních telefonů. V české populaci jde o každého druhého jedince. Podle britského průzkumu z roku 2013 patří k nomofobikům hlavně mladí lidé kolem dvaceti let, přičemž věk postižených se neustále snižuje.\n\nZávislost na smartphonu fyzicky mění mozek.\n\n"}
{"id": "304407", "url": "https://cs.wikipedia.org/wiki?curid=304407", "title": "František Antonín Kolovrat", "text": "František Antonín Kolovrat\n\nFrantišek Antonín Libštejnský z Kolovrat ( , křtěn 31. ledna 1778 Praha – 4. dubna 1861 Vídeň) byl český šlechtic a rakouský státník, jenž byl umírněným liberálem oproti stoupencům knížete Metternicha na Vídeňském kongresu, ačkoli oba dva zastupovali rakouského císaře. Hrabě Kolovrat-Libštejnský byl nejvyšším purkrabím v Čechách, státním a konferenčním ministrem, 1. ministerským předsedou Rakouského císařství a členem Císařské rady císaře Ferdinanda I. Stal se držitelem Řádu zlatého rouna, který mu udělil císař František II. dne 29. dubna 1830. Byl posledním mužským příslušníkem libštejnské větve Kolovratů. Proslavil se jako  zakladatel Národního muzea a mecenáš české vědy a kultury.\n\nFrantišek Antonín II. hrabě Libštejnský z Kolovrat byl příslušníkem starobylého českého šlechtického rodu Kolowratů. \n\nByl jediným synem hraběte Františka Josefa II. (1747-1829), císařského komořího, skutečného tajného rady, čestného bailliho, velkokřižníka řádu maltézských rytířů a Kateřiny hraběnky Kolowrat-Krakowské (1747-1812).\n\nOženil se 8. června 1801 s Růženou hraběnkou Kinskou z Vchynic a Tetova (1780 -1842), která byla dámou Hvězdného kříže a palácovou dámou. Manželé neměli potomky, a libštejnská větev rodu tak vymřela po meči. \n\nOba manželé byli pohřbeni v rodové hrobce Kolovratů v kryptě kostela Nejsvětější Trojice v Rychnově nad Kněžnou, jejíž vchod zdobí alianční znak manželů.\n\nOd svých třiceti let se angažoval v české zemské politice. Byl zprvu pražským hejtmanem a v letech 1807–1810 policejním ředitelem. Od 13. dubna 1811 do roku 1826 byl nejvyšším purkrabím pražským, tedy rakouským místodržícím v Čechách. Zde řešil mimo jiné následky státního bankrotu Rakouska z roku 1811, průchody rakouských a ruských vojsk do válek a z válek s Napoleonem v letech 1813-1815, výstavbu a zvelebování českých lázní i jiných měst, stavby a údržbu státních silnic, podporu podnikání.\n\nFrantišek Antonín ve státní službě nebyl pouze českým provinčním úředníkem, nýbrž za císaře Františka I. a Ferdinanda I. byl také finančním a vládním odborníkem celé monarchie.\n\nKdyž císař František I. v roce 1826 vážně onemocněl, povolal hraběte Kolovrat-Libštejnského do Vídně, aby jako státní ministr a člen Státní rady řídil její politickou sekci. Po několika měsících v úřadu vedl i sekci finanční. \n\nV roce 1829 se hrabě František Antonín II. stal ředitelem rozpočtové komise, která poprvé po dlouhé době dokázala sestavit vyrovnaný rozpočet, přestože byl v zemi velký státní dluh a navíc, mnoho finančních prostředků bylo nakládáno na Metternichovu zahraniční politiku, se kterou Kolovrat-Libštejnský dlouhodobě nesouhlasil. Právě otázka vyrovnaného rozpočtu byla příčinou mnoha jeho neshod s knížetem z Metternichu (1773–1859). V této době nacházel stále více porozumění pro umírněný liberalismus, který však byl trnem v oku státnímu kancléři.\n\nPo smrti císaře Františka I. usedl na trůn nástupce jeho syn Ferdinand V., který ale nebyl schopen samostatné vlády, neboť byl duševně zaostalý. Proto byla sestavena státní ministerská konference, která vládla za něj. Hrabě František Antonín II. byl od 12. prosince 1836 až do Březnové revoluce dne 13. března 1848 členem rakouské Tajné státní konference, ve funkci státního a konferenčního ministra.\n\nFerdinandova intronizace se konala v témže roce, přičemž oba státníci, Metternich i Libštejnský z Kolovrat ihned převzali společnou vládu. Avšak rozdíly v názorech mezi kancléřem a ministrem, které stále znovu vyvstávaly na státních setkáních, přivedly vnitřní politiku Rakouska do potíží. Císař proti tomu byl bezmocný a rozdíly v názorech obou mužů byly nakonec určující pro předbřeznové období.\n\nKlidnější období nastala teprve když byl kníže von Metternich během Březnové revoluce 1848 kvůli svému stoicko-konzervativnímu postoji svržen. Novým ministerským předsedou byl jmenován hrabě Kolovrat-Libštejnský. Od 20. března do 19. dubna roku 1848 bylo vytvořeno nové Ministerské prezídium, v jehož čele stanul hrabě František Antonín a stal se tak prvním konstitučním ministerským předsedou rakouské monarchie. \n\nAčkoli svého cíle – zavést v Rakousku konstituční monarchii – hrabě Libštejnský z Kolovrat dosáhl, nebyla tato dlouhodobě udržitelná a poté, kdy císař abdikoval a jeho nástupce, František Josef I., převzal vládu a novým ministerským předsedou jmenoval Felixe knížete ze Schwarzenbergu, byla vystřídána neoabsolutismem.\n\nHrabě František Antonín v roce 1848 vystoupil ze státní služby, vrátil se do Čech a věnoval se zvelebování svých statků. V Rychnově nad Kněžnou dal hrabě postavit novou školu a nechal obnovit a opravit kostel Nejsvětější Trojice. V Černé Vodě provozoval sklárnu a ve Skuhrově nad Bělou založil železnou huť, kterou nazval podle své manželky „Růženina huť“. V letech 1822–1825 dal přestavět zámek v Černíkovicích na své letní sídlo.\n\nKromě rodné němčiny zčásti ovládal český jazyk, ale nemluvil jím. Přesto byl zemským patriotem a obdivovatelem i mecenášem české vědy, kultury a jazyka. Stal se dokonce prezidentem Královské české společnosti nauk. Již z Vídně podporoval zakládání českých spolků - například Matice české, Jednoty ku povzbuzení průmyslu v Čechách, Měšťanské besedy a dalších. Hrabě finančně podpořil vydání řady knih, jako například almanach \"Sebrání písní a zpěvů\" A. J. Puchmajera. \nZejména v letech 1809–1826 podporoval nejen kulturu, ale i české národní obrození. \n\nVstoupil mezi členy kruhu aristokratů - zemských vlastenců, kteří roku 1818 pod vedením Kašpara Šternberka, Františka Josefa ze Šternberka a Manderscheidu a za účasti Františka Klebelsberga a Jana Norberta z Neuberka založili Vlastenecké muzeum v Praze. Národní muzeum bylo založeno 15. dubna 1818 v čele jeho prozatímní správy stál nejvyšší purkrabí František Antonín Kolovrat-Libštejnský, ten také jmenoval prozatímní výbor muzea. Jeho zakladatelskou roli symbolizuje zednické kladívko na soklu jeho sochy v Pantheonu národního muzea. Zasloužil se také o vybudování Mostu císaře Františka I. V roce 1855 se hrabě František Antonín stal donátorem sousoší Sv. Františka Serafinského na Karlově mostě, kterou na plné náklady hraběte Kolowrat-Liebsteinského vyhotovil významný český sochař Emanuel Max. Socha byla věnována památce záchrany císaře Františka Josefa I. při atentátu o dva roky dříve.\n\nV roce 1836 se zasloužil o stavbu kostela Navštívení Panny Marie v Nových Domcích u Rozvadova, kterou realizoval tachovský stavitel Anthon Thurner. Kostel byl postaven na původních kamenných základech v empirovém slohu v místě staršího dřevěného kostela pocházejícího z let 1791–1808.V závěti odkázal Českému vlasteneckému muzeu svou vzácnou knihovnu čítající 35 000 svazků a sbírku minerálů, která se stala nejcennější součástí knihovny muzea.\n\nV letech 1839-1870 získala ulice V  Alejích (dnešní ulice Na Příkopě) název Kolowratova třída, a to podle hraběte Kolovrat-Libštejnského. Také Kolowratova skála v bývalém krajském městě západočeských lázní Lokti nad Ohří dosud nese jeho jméno.\n\n\n"}
{"id": "304414", "url": "https://cs.wikipedia.org/wiki?curid=304414", "title": "Dordogne (řeka)", "text": "Dordogne (řeka)\n\nDordogne je řeka v jihozápadní Francii (Limousin, Akvitánie, Midi-Pyrénées, Auvergne). Její celková délka je 483 km. Plocha povodí měří 23 957 km². Jméno řeky vzniklo z původního názvu Durānius, jenž byl odvozen z kořenu \"dur-\", \"dor-\" z doby před osídlením Keltů (podobně jako název řeky Durance). Od 11. července 2012 je celé povodí řeky Dordogne Biosférickou rezervací UNESCO.\n\nŘeka vzniká na svahu vrcholu Puy de Sancy v severní části masívu Monts Dore ve Francouzském středohoří v nadmořské výšce 1366 m soutokem dvou zdrojnic – potoků Dore a Dogne. Teče zhruba jihozápadním směrem. Na horním a středním toku protéká Francouzským středohořím a na dolním toku Garonnskou nížinou. Poblíž Bordeaux se vlévá zprava do Garonny se kterou vytváří společné ústí zvané estuár Gironde.\nNejvýznamnější přítoky jsou Vézère a Isle.\n\nNa jaře a na podzim má nejvíce vody. V zimě dochází k samostatným povodním, které jsou způsobeny otepleními a dešti. V létě je vodní stav nejnižší. Průměrný průtok vody činí 380 m³/s. Na dolním toku lze pozorovat tzv. vzdouvání, přílivovou vlnu šířící se proti proudu poté, co ústí řeky je zasaženo přílivem moře.\n\nVodní doprava je možná pro námořní lodě do města Libourne. Řeka byla přehrazena deseti přehradami a byly na ní zprovozněny 4 velké vodní elektrárny a několik menších. Na řece leží města Bergerac, Libourne.\n"}
{"id": "304421", "url": "https://cs.wikipedia.org/wiki?curid=304421", "title": "Saša Rašilov", "text": "Saša Rašilov\n\nExistuje více osobností se jménem a příjmením Saša Rašilov:\n\n\n"}
{"id": "304429", "url": "https://cs.wikipedia.org/wiki?curid=304429", "title": "Gothic 3", "text": "Gothic 3\n\nGothic 3 je počítačová hra žánru RPG. Jedná se o třetí pokračování Gothic série vytvořené firmou Piranha Bytes z Německa.\n\nNáš hrdina spolu s jeho přáteli připlouvá k břehům pevniny, přímo na břehy království Myrtany, na Paladinské lodi, kterou získal na ostrově Khorinis. Dozví se, že orkové obsadili celé království Myrtana až na hlavní město Vengard, kolem kterého král nechal vytvořit bariéru, aby jej bránila před orkským obležením. Sám hrdina osvobodí první vesnici od skřetů hned na začátku – Ardeu. A nakonec zjistí, že za vítězstvím skřetů stojí mág Xardas, se kterým se dobře zná z dřívějších dílů.\n\nPo notné době zjišťování se dozví hráč od Xardase o tzv. Adanosových artefaktech, které mají obrovskou moc. Všechny se nacházely ve vzdálené pouštní zemi Varant na jihu pevniny. Nyní se nacházejí už jinde a hrdina se je vydává hledat. Po jejich získání se dozvěděl, že má moc nad celým světem a může se rozhodnout, jak s ním naloží – má 3 možnosti.\n1. Přidá se k bohu Innosovi, osvobozením od skřetí okupace zachrání království Myrtana a zabije vyvoleného Beliara – Zubena .\n2. Přidá se k bohu Beliarovi, zabije všechny hlavní postavy božského konfliktu vyjma sebe – vůdce Hašišinů, všechny vůdce skřetů, Xardase a Rhobara II.\n3. Přidá se na stranu neutrálního boha, zabije všechny hlavní postavy božského konfliktu vyjma sebe a Xardase, s nímž odejde do jiného světa. Tím trvale ukončí válku bohů.\n\nProstředí hry je velmi různorodé, celá hra je navíc volná, takže hráč může dělat téměř vše, jít kam chce, atd.\n\nNordmar – na severu se nachází zamrzlá země Nordmar, základna skřetů, kde žijí jenom seveřané. Ti tam těží rudu a vyrábějí jedny z nejkvalitnějších zbraní a zbrojí z celé země.\n\nMyrtana – leží uprostřed pevniny, podnebím připomíná střední Evropu. Typické středověké hrady a vesnice jsou zpočátku obsazeny skřety, rebelové žijí v jeskyních, po pláních běhají různá stvoření od mrchožroutů přes bizony až po obávané troly.\n\nVarant – vyprahlá poušť na jihu, města a osídlení jsou kolem oáz, nebo blízko nějaké jeskyně. Ve většině země se nachází zlato a různé písečné bestie. Neopomenuty by měly zůstat i chrámy s Adanosovými artefakty plné nemrtvých.\n\nV Nordmaru najdeme především lidi z klanů – jsou zde tři: Klan ohně, Klan vlka a Klan kladiva. Každý klan má svého vůdce, který sídlí vždy na nejvyšším vrcholku. V Klanu ohně je jím Kerth, se kterým budete důležité jednání, v Klanu vlka se jedná o Grima, a v Klanu Kladiva je to Tjalf. Bojovníci a ostatní lidí (kováři, obchodníci, atd.) se nacházejí vždy na upravených svazích hor pod domem svého vůdce.Klany vycházejí dobře s mágy ohně, kteří mají v Nordmaru klášter. V Klášteře se nachází starý známý Milten. V zemi ledových pouští naleznete také mocného nekromanta a vašeho přítele Xardase.\n\nV Myrtaně jsou hlavní tři frakce – skřeti, žoldáci a rebelové. Skřeti, jimž vládne armádní vojevůdce Kan, ke kterému se jako ubohý člověk (nikolik žoldák) jentak nedostanete, okupují celou Myrtanu a téměř dobyli všechna lidská města v ní a lidští žoldáci pracují pro skřety, plní pro ně různé úkoly za které pak dostávají zaplaceno a řídí otroky. Někteří otroci poutíkali do hor. Rebelové se naopak snaží vyhnat skřety z Myrtany a znovu ovládnout své království (resp. království, kterému vládne král Rhobar II).\n\nVe Varantu jsou také dvě spolu soupeřící frakce – Nomádi a Hašišini. Nomádi jsou původní obyvatelé pouště, kteří žijí převážně v prázdných oázách nebo jeskyních. Jsou vedeni mágy vody a budou hrdinovi pomáhat při získávání Adanosových artefaktů. Hašišini jsou lovci otroků, v každé jejich větší osadě vládne šejk, který zodpovídá jednomu muži, Zubenovi, ve městě Ishtar. Zuben je Beliarův vyvolený, tudíž hlavní a nejmocnejší postava temné strany konfliktu mezi bohy. Hašišini jsou vedeni černými mágy (mágy temna, čerpajícími svou moc od temného boha, Beliara), kterým jednotliví zástupci měst odvádějí tribut, za který mají temní mágové \"odvracovat hněvivý pohled Beliara\". a mají určitou mírovou dohodu se skřety.\n\nJiž níže uvedený Bezzejmenný\n\nDiego – Jeden z nejlepších přátel Bezejmenného, pomáhá osvobodit Ardeu, setkáte se s ním při příchodu do pouště, pomůže osvobodit Bragu. Může vás naučit něco o lovu a kradení.\n\nGorn – Také jeden z nejlepších přátel Bezejmenného,dovede vás do Reddocku, pomůže osvobodit Gothu a získat Adanosův artefakt. Může vás naučit něco k boji.\n\nMilten – Jeden z nejlepších hrdinových přátel, mág Ohně. Pomůže osvobodit Ardeu, najdete ho později v Klášteře. Dojde tam s paladinem Olivierem a dá vám Ohnivý kalich.\n\nLester – Jeden z nejlepších přátel bezejmenného ,najdete ho v ruinách chrámu Al shedim, bude zotročen skřety. Dá vám jeden klíč od chrámu a pomůže vám jej osvobodit. Je to bylinkář a opravdu miluje Bahení trávu .\n\nLee – Bývalý generál Rhobara II., který byl poslán do kolonie za vraždu kterou neudělal. Najdete jej v Klanu ohně, chce po vás teleport do Vengardu, kde spolu zabijete Rhobara II.\n\nLares – Zloděj, na kterého narazíte v Geldernu, bude po vás chtít pět misek Šamanů, které najdete ve chrámu v Geldernu.\n\nAngar – Bojovník, který je šampionem arény v Mora sul, když ho porazíte, tak se z vás stane šampion. Dá vám Katanu, naučí vás něco k boji.\n\nXardas – Záhadný vyvolený Beliara, se kterým hrdina na konci hry odejde do jiné dimenze. Najdete ho v jeho věži v Nordmaru. Chce vypudit bohy, tím pádem použít Žezlo varantu, Hůl věčného poutníka a všechny Adanosovy artefakty. S ním skončíte celou hru Gothic 3.\n\nHlavní hrdina, bojovník Innose, který je v každém díle Gothicu hlavní postavou (kromě hry Arcania:Gothic 4) se přátelí s všemi postavami uvedenými níže.\n\nVe hře Gothic 3 vylodili u vesnice Ardea (pluli z ostrova Khorinis), kterou obsadili. Potom vybil Gothu s Gornem od nemrtvých a tam je Gorn až do datadisku.\n\nGothic 3 běží pod Genome Enginu, který je postaven na DirectX 9 API. Na fyziku byl použit Ageia PhysX balík, na generování stromů SpeedTreeRT, na zvuk FMOD knihovna a na cutscény BINK video.\n\nZ grafického hlediska vypadá Gothic 3 velice pěkně, především na to mají vliv efekty jako normal mapping, dynamická světla s dynamickými stíny pomocí shadow mapping (ovšem pro terén jsou světelné mapy předpřipraveny) – nejsou sice úplně zfiltrované pomocí blur filtrů a perspective wrap technik, proto lze vidět částečný aliasing u hran. Samozřejmostí jsou částicové efekty, dynamické nebe, celkem obstojně vypadá i voda a refrakce skrz ni – jenomže neznámo proč neodráží voda vůbec okolí (přitom byla na několika screenshotech viděna i s odrazy okolí). Stromy, o které se postaral SpeedTreeRT vypadají skvěle, akorát někomu může vadit, že v novodobých hrách bývají pomalu v každé druhé hře stejné textury pro listy a kmeny stromů. Co se týče po-procesních efektů, využívá se bloom efektu, ovšem žádné HDR a tone mapping orgie se nekonají (přizpůsobování \"oka\" na světlo). Zajímavě vypadá také rozmazání vzdálených objektů, takže celková scéna vypadá jako kdyby používala zaostřování. Co se týče animací zvířat – není co vytknout, možná u animací postav někdy nejasné kolize v soubojích.\n\n\n"}
{"id": "304433", "url": "https://cs.wikipedia.org/wiki?curid=304433", "title": "Dominic Purcell", "text": "Dominic Purcell\n\nDominic Haakon Myrtvedt Purcell (17. únor 1970, Merseyside, Anglie) je australský herec, narozený v Anglii, ale nejvíce pracující v USA. Má také irský pas. Nejlépe známý je díky hlavní roli v seriálu \"John Doe,\" roli Lincolna Burrowse v seriálu \"Útěk z vězení\" a roli Micka Roryho v seriálech \"The Flash\" a \"Legends of Tomorrow\".\n\nNarodil se ve Wallasey v Cheshire, Anglie. Je synem Phila Myrtvedta a Mary T. Purcell. Má irskou matku, norského dědečka a irskoamerickou babičku. Když mu byly 2 roky, přestěhovala se rodina do Sydney. Navštěvoval veřejnou školu Blaxland, poté St. Dominic's College a McCarthy Catholic College. Později navštěvoval australské divadlo pro mladé lidi a navštěvoval akademii Western Australian Academy of Performing Arts, kde studoval i Hugh Jackman.\n\nAčkoli nikdy hercem nechtěl být, nečekaným impulsem se rozhodl jít na hereckou školu, kde studoval třeba s Hughem Jackmanem. Jeho první role byla v australském seriálu \"Raw FM\". Po příchodu do Spojených států debutoval hlavní rolí v seriálu \"John Doe\". Jeho velkou filmovou rolí byl Drákula ve filmu \"\". Nejznámější je ale zřejmě díky roli vězně Lincolna Burrowse v seriálovém hitu \"Útěk z vězení\". Objevil se také v sedmé epizodě první řady \"Dr. House\" nebo jako šéfkuchař Tommy Ravetto v \"North Shore\".\n\nV roce 1998 si vztal Rebeccu Williamson, se kterou má čtyři děti (Joseph, Audrey, Lily, Augustus). V roce 2008 se dvojice rozvedla. Od roku 2011 chodí s herečkou AnnaLynne McCord.\n\n"}
{"id": "304457", "url": "https://cs.wikipedia.org/wiki?curid=304457", "title": "Hadí mord španělský", "text": "Hadí mord španělský\n\nHadí mord španělský (\"Scorzonera hispanica\") je kořenová zelenina z čeledi hvězdnicovitých.\n\nPlodina s názvem černý kořen, původně nazývaná hadí mord španělský, obdržela své jméno z lidového moudra, které praví, že pokud se tento kořen vloží hadovi do úst, had zahyne. Jako zelenina se začala používat až v 16. století.\nDle historických zdrojů pochází rostlina původně z jižní Evropy a Blízkého Východu. Jak je možné odvodit z jeho názvu, obecně se věří, že se hadí mord španělský rozšířil do zbytku Evropy právě ze Španělska. Dle pověstí až do 16. století pojídaly keltské a germánské národy hadí mord španělský zejména z toho důvodu, že věřily v jeho pozitivní účinky proti dýmějovému moru a hadímu kousnutí.\n\nVzhledem k tomu, že je černý kořen odolný proti mrazu, daří se mu po celé Evropě a Asii.\n\nZa největší pěstitele hadího mordu španělského na světě je považována Francie, Belgie a Nizozemsko.\n\nKořeny vyšlechtěných druhů černého kořene mohou dosahovat délky až 40 cm a průměru 4 cm. Černý kořen je velice podobný mrkvi či petrželi, liší se pouze barvou, jež je, jak už název napovídá, temně černá. Na povrchu bulvy se nacházejí jemňoučké proužky a kořínky. Dužnina černého kořene je sněhově bílá a křehká. Po jakémkoli fyzickém zásahu vytéká z bulvy tzv. latex, což je hustá bílá šťáva, která po několika minutách zasychá a v místě poškození či řezu utvoří bílý film.\n\nPodle listů rozlišujeme 3 odrůdy černého kořene:\n\nLodyha vyrůstající ve druhém roce pěstování černého kořene může dorůst výšky až 120 cm. V červenci a srpnu se dále pyšní žlutými květy. Příjemnou vůni květů však můžeme zakusit pouze dopoledne, odpoledne se totiž květy zavírají. Koncem srpna či během září je možné sbírat semena, která následně mají klíčivost až 2 roky.\n\nČerný kořen je velice nenáročnou plodinou, paradoxně se ale v České republice pěstuje velice zřídka, a to odrůda \"Libochovický\", jež byla vyšlechtěna z variace \"jednoletý obrovský\". Černý kořen vyžaduje slunné stanoviště s vlhkou písčitohlinitou zeminou s dostatečným přísunem hnojiva (ne však čerstvého chlévského). Pokud je půda, kde vyrůstá, příliš hrubá, jeho kořeny se pokroutí a slábnou. Doporučuje se vysévat již v únoru či březnu, aby měl dostatek času na vytvoření silných kořenů. Je také možné provést výsev již na podzim, poté ale hrozí, že v následujícím roce rostlina vyžene do květu. Sběr se provádí v pozdním podzimu, avšak před příchodem přízemních mrazíků, jež by mohly negativně ovlivnit jeho kvalitu a s tím i jeho chuť. Pokud se rozhodneme pro zimní uskladnění kořenů, je nutné je před uložením do vlhkého písku svázat do svazků a následně zabalit do fólií, aby nevysychaly.\n\nČerný kořen je nutné před přípravou pečlivě omýt a zbavit černého povrchu, stejně tak jako latexu, který z kořene vytéká. Jelikož je černý kořen velice lepkavý, někdy se doporučuje oloupat jej až po 20-25 minutovém povaření. Po pečlivém očištění se doporučuje namočit celý kořen do okyselené vody, aby se tím zabránilo jeho zhnědnutí. Černý kořen se dá konzumovat nejen syrový, jako přísada do zeleninových salátů, nebo dušený, jako příloha k masu, ale i smažený v trojobalu.\n\nČerný kořen má nasládlou chuť připomínající chuť pastináku, latex z něj vytékající má chuť hořkou, proto je nutné zabránit tomu, aby se dostal do připravovaného pokrmu. Chuť kořene je jemná, připomíná vzdáleně kokos nebo loupané mandle.\n\nV černém kořenu se nachází vysoký obsah sacharidů a inulinu, čímž je velice vhodný zejména pro diabetiky. Obsahuje velké množství vody, bílkovin, tuků a vlákniny. Ze stopových prvků jsou zde zastoupeny: hořčík, fosfor, železo, vápník, draslík a sodík. Mimo to je také zdrojem vitamínů, nejvíce jsou zde zastoupeny vitamíny A, B1, C a E. Je vhodný pro pacienty trpící revmatismem. Jedná se o velice chutný a zdraví prospěšný druh zeleniny.\n\n \n"}
{"id": "304472", "url": "https://cs.wikipedia.org/wiki?curid=304472", "title": "Brooke Burnsová", "text": "Brooke Burnsová\n\nBrooke Elizabeth Burnsová (16. března 1978, Dallas, Texas) je americká herečka a bývalá modelka, asi nejlépe známá díky seriálům \"Pobřežní hlídka\" a \"\".\n\nMá dvě sestry. Během dětství dělala 12 let balet, v 15 se stala modelkou. Její první větší hereckou rolí byla Jessie Owensová v seriálech \"Pobřežní hlídka\" a spin-off tohoto seriálu \"\". Hlavní role měla také v seriálech \"North Shore\" a \"Muži, ženy a psi\".\n\nByla vdaná za herce Juliana McMahona, se kterým má dceru Madison. Také byla zasnoubená s Brucem Willisem.\n\n"}
{"id": "304477", "url": "https://cs.wikipedia.org/wiki?curid=304477", "title": "Gers (departement)", "text": "Gers (departement)\n\nGers [\"žér\" nebo \"žers\"] je francouzský departement ležící v regionu Languedoc-Roussillon Midi-Pyrénées.\n\nGers je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "304478", "url": "https://cs.wikipedia.org/wiki?curid=304478", "title": "Keystone Cops", "text": "Keystone Cops\n\nKeystone Cops (Keystoneští strážníci) je řada němých grotesek od Keystone Film Company (produkovaná Mackem Sennettem) natočená mezi lety 1912 a 1917, v nichž účinkuje naprosto neschopná policejní jednotka. Autorem byl Hank Mann, v prvním filmu si dokonce zahrál velitele Tehiezela, než se v jeho roli usadil Ford Sterling. První film se jmenoval \"Hoffmeyer's legacy\", ale populárními se Keystone Cops stali v roce 1913 groteskou \"The Bangville police\".\n\nOd roku 1914 se keystoneští strážníci objevují jen v epizodních rolích nebo jako přihrávači novým komikům studia Keystone jako byli například Charlie Chaplin (Chaplin honí dolary, Chaplin si vydělává na živobytí), Marie Dresslerová, Fatty Arbuckle nebo Mabel Normandová. \n\nProducent Mark Sennet využíval oblíbené keystoneské strážníky ve svých filmech ještě celá dvacátá léta, avšak konec němého filmu znamenal i konec keystoneských strážníků. V roce 1935 vytvořil režisér Ralph Staub \"Keystone cops revival\" v krátkém filmu \"Keystone hotel\" se vším, co k nim patřilo - při překvapení vyskakovat vysoko do vzduchu, pobíhat zběsile sem a tam, v naštvání si skákat po klobouku, při každém pádu udělat kotrmelec či salto. Toto zpracování se natolik povedlo, že ani nelze spočítat, v kolika filmech se objevilo. Když chtěl někdo ve filmu odkázat na éru němých filmů, málokdy si vybral jiné záběry. Všechny pozdější odkazy na keystoneské strážníky vycházejí právě ze Staubovy verze. Například film \"Hollywood cavalcade\" s Busterem Keatonem obsahuje automobilovou honičku s keystoneskými strážníky, podobně jako v \"Abbott and Costello Meet the Keystone Kops\" nebo v Mel Brooksově \"Němém filmu\".\n"}
{"id": "304479", "url": "https://cs.wikipedia.org/wiki?curid=304479", "title": "Jesualdo Ferreira", "text": "Jesualdo Ferreira\n\nJesualdo Ferreira je portugalský fotbalový trenér trénující Katarský Al-Sadd SC. Dříve působil 4 roky v FC Porto. V devadesátých letech 20. století pracoval také u portugalské reprezentace do 21 let a jako asistent seniorů.\n"}
{"id": "304490", "url": "https://cs.wikipedia.org/wiki?curid=304490", "title": "Buddy Holly", "text": "Buddy Holly\n\nCharles Hardin Holley (7. září 1936 – 3. února 1959), známější spíše pod pseudonymem Buddy Holly, byl americký kytarista, zpěvák, autor písní, jeden z průkopníků rock'n'rollu. Změna příjmení z „Holley” na „Holly” vznikla náhodou. Měl totiž podepsat připravenou smlouvu s hudebním vydavatelstvím, ale jeho jméno bylo zkomoleno na „Holly”. Pod tímto pseudonymem později budoval svoji profesionální kariéru. \n\nAčkoliv jeho kariéra trvala pouze rok a půl, kritik Bruce Eder se o něm vyjádřil jako o: „nejvlivnějším umělci raného rock’n’rollu”. Jeho hudební inovace byly přebírány mnoha jeho současníky. Patřili mezi ně třeba i The Beatles a Rolling Stones. Jeho hudební nápady tak hluboko zakořenily v populární hudbě. V žebříčku 100 nejlepších interpretů všech dob amerického hudebního časopisu \"Rolling Stone\" se Buddy Holly umístil na 13. místě. \n\nZahynul při leteckém neštěstí 3. února 1959. Na palubě s ním seděli ještě tehdejší rock’nrollové hvězdy Ritchie Valens a Jiles Perry Richardson (The Big Bopper). Tento den je známý jako „Den, kdy zemřela hudba“ (The Day the Music Died) – podle písně \"American Pie\" od Don McLeana.\n\n"}
{"id": "304494", "url": "https://cs.wikipedia.org/wiki?curid=304494", "title": "Sven-Göran Eriksson", "text": "Sven-Göran Eriksson\n\nSven-Göran Eriksson (* 5. února 1948, Sunne, Švédsko) je švédský fotbalový trenér. Naposledy vedl mezi roky 2018 a 2019 reprezentaci Filipín.\n\n"}
{"id": "304499", "url": "https://cs.wikipedia.org/wiki?curid=304499", "title": "Kuna lesní", "text": "Kuna lesní\n\nKuna lesní (\"Martes martes\") je středně velká lasicovitá šelma rozšířená na celém území Evropy až na její západní a zčásti i severní část, a Asii až po Írán a západní Sibiř.\n\n\nKuna lesní je štíhlá, v porovnání s většinou lasicovitých dlouhonohá šelma s dlouhým huňatým ocasem a světle hnědě, čokoládově až černě zbarvenou srstí. Přední i zadní končetiny má vyzbrojeny ostrými drápy, tlamu zase ostrými zoubky vhodnými k rychlému usmrcení kořisti. Od jiných lasicovitých ji můžeme rozeznat podle celkem velkých ušních boltců. Na rozdíl od jediné příbuzné vyskytující se na území ČR kuny skalní má na hrdle nažloutle bíle až žlutě zbarvenou skvrnu, nedosahující až na přední končetiny. Pohlaví se od sebe zbarvením neliší, pouze velikostí – samec je zřetelně větší než samice.\n\nKunu lesní nalezneme ve vlhkých lesních komplexech, nejčastěji pak v jehličnatých nebo smíšených, občas se objeví i v parcích, na vesnicích nebo v menších městech. Je aktivní večer a v noci, kdy se vydává za potravou, kterou tvoří především malí savci, ptáci, hmyz, žáby, ale i ptačí vejce, různé plody nebo med, příležitostně i mršiny. Její nejoblíbenější kořistí jsou veverky. Poměrně často uloví i větší živočichy, jako jsou králíci a zajíci. Má skvěle vyvinutý sluch a zrak, kterým dokáže zaznamenat i malé druhy živočichů. Sama se přitom občas stává obětí vlků, zdivočelých psů, rysů, větších dravců nebo lišek.\n\nPřes den se ukrývá ve vlastnoručně vyhloubených doupatech v dutých stromech nebo opuštěných veverčích i ptačích hnízdech vystlaných trávou nebo jinými rostlinami. Na stromech umí dobře šplhat a skákat a pokud je to nutné, tak dokáže na zemi i poměrně rychle běhat. Je značně vytrvalá při pronásledování kořisti. Kuna lesní je územní a své teritorium si značí trusem.\n\nPohlavní dospělosti dosahuje ve druhém až třetím roce života. Páří se v červenci a srpnu a díky utajené březosti (zárodek se v děloze po určitou dobu nevyvíjí) rodí 2–6 mláďat v březnu nebo dubnu, po 8–9 měsících březosti. Mláďata se rodí zcela nemohoucí, slepá a málo osrstěná. Oči se jim otevírají po 7 dnech života a mateřské mléko sají po dobu 3 měsíců. Svá rodná doupata opouštějí po dvou měsících a plně nezávislá jsou po šesti měsících života. V přírodě se dožívá průměrně 15 let.\n\nKuna lesní je na území České republiky hojně rozšířeným druhem vyskytujícím se až do nadmořské výšky kolem 1 600 m. Dlouhá léta podléhala tvrdému pronásledování a lovu kvůli její vysoce žádané kožešině, která je nejcennější v porovnání s jinými šelmami žijícími na území ČR. Díky přísným ochranářským opatřením je však její početnost dnes znovu pod kontrolou a dle Červeného seznamu IUCN se jedná o málo dotčený druh. V Česku je celoročně chráněná s výjimkou období od 1. listopadu do konce února.\n\n\n"}
{"id": "304507", "url": "https://cs.wikipedia.org/wiki?curid=304507", "title": "Monika Selešová", "text": "Monika Selešová\n\nMonika Selešová (srbsky: \"Monika Seleš/Моника Селеш\", maďarsky: \"Szeles Mónika\", \"anglicky\" Monica Seles, * 2. prosince 1973 Novi Sad) je bývalá jugoslávská a později americká profesionální tenistka, která se narodila maďarským rodičům v Jugoslávii. V roce 1994 obdržela americké občanství a začala reprezentovat Spojené státy americké. \n\nMezi lety 1991–1996 byla světovou jedničkou ve dvouhře. V pěti obdobích na vrcholu strávila 178 týdnů. V letech 1991 a 1992 sezónu završila jako konečná jednička. Celkem vyhrála devět grandslamů ve dvouhře, z toho čtyřikrát Australian Open, třikrát French Open a dvakrát US Open. Třikrát také triumfovala na Turnaji mistryň. \n\nZlom v její sportovní kariéře nastal 30. dubna 1993 na hamburském turnaji Citizen Cup, kdy ji během tenisového zápasu napadl a nožem do zad poranil pomatený příznivec Steffi Grafové Günter Parche. Z psychického šoku se již nikdy plně nezotavila a v Německu už nikdy nestartovala. V tenisových dějinách šlo o unikátní a ojedinělou násilnou událost. V roce 2009 byla přijata do Mezinárodní tenisové síně slávy\n\nV roce 2009 navázala partnerský vztah s Tomem Golisanem, o 32 let starším americkým podnikatelem a filantropem. Zasnoubení proběhlo 5. června 2014 a následně se uskutečnil sňatek. \n"}
{"id": "304508", "url": "https://cs.wikipedia.org/wiki?curid=304508", "title": "Kevin Young", "text": "Kevin Young\n\nKevin Curtis Young (* 16. září 1966, Watts, Kalifornie) je bývalý americký atlet, v současnosti stále světový rekordman na trati 400 metrů překážek a první člověk v historii, který tuto trať dokázal běžet v čase pod 47 sekund.\n\nPoprvé reprezentoval na letních olympijských hrách v jihokorejském Soulu v roce 1988, kde ve finále doběhl v čase 47,94 s na 4. místě. Těsně pod stupni vítězů, čtvrtý skončil také na světovém šampionátu v Tokiu v roce 1991.\n\nV roce 1992 dokázal ve finále olympijských her v Barceloně zaběhnout famózní čas 46,78 s, přestože zavadil o poslední překážku a v cíli ještě výrazně zvolnil. K srpnu roku 2011 se k jeho výkonu dosud nikdo výrazně nepřiblížil. Young dokázal jako jediný běžet mezery mezi překážkami dvanáctikrokovým rytmem (překonal průměrně asi 2,7 metru každým krokem).\n\nYoung vítězil od roku 1987 na amerických vysokoškolských šampionátech, jeho forma vygradovala v roce 1992, když pokořil desetkrát hranici 48 sekund. V roce 1993 ještě přesvědčivě zvítězil na MS ve Stuttgartu, postupně však jeho výkonnost opadla a zanedlouho v podstatě ukončil závodní kariéru. Jeho největším soupeřem byl na počátku 90. let africký rekordman Samuel Matete ze Zambie, ten také v roce 1993 ukončil jeho vítěznou šňůru 25 vítězství v řadě.\n\nV roce 1992 vítěz ankety Atlet světa.\n\n"}
{"id": "304513", "url": "https://cs.wikipedia.org/wiki?curid=304513", "title": "Šantidéva", "text": "Šantidéva\n\nŠantidéva byl indický buddhistický učenec, který žil v 8. století. Působil na univerzitě v Nálandě a byl stoupenec Prasangiky, jedné z podškol Madhjamaky. Je znám především coby autor textů \"Šikšácamuččaja\" a především spisu \"Bódhičarjávatára\", který patří ke známým mahájánovým textům.\n"}
{"id": "304515", "url": "https://cs.wikipedia.org/wiki?curid=304515", "title": "Hugo III. Kyperský", "text": "Hugo III. Kyperský\n\nHugo III. (1235 – 24. březen 1284), původně \"Hughues de Poitiers\" a později, když přijal původní příjmení své matky, \"Hughues de Lusignan\", řecky \"Ούγος Γ' της Κύπρου\", zvaný \"Veliký\" byl od roku 1267 kyperským králem a o rok později se stal i titulárním králem jeruzalémským (jako \"Hugo I. Jeruzalémský\"). Hugo III. byl synem Jindřicha z Antiochie a Isabely, kyperské princezny z rodu Lusignanů. Byl též vnukem antiochijského knížete Bohemunda Jednookého.\n\nOd roku 1261 Hugo z Antiochie sloužil jako regent kyperskému králi Hugovi II., neboť ho Královská rada (\"Haute cour\") coby muže považovala za lepšího možného regenta, nežli jeho matku Isabelu. Přesto byla Isabela roku 1263 v Akkonu uznána regentkou Jeruzalémského království. Zemřela již následujícího roku. Novým jeruzalémským regentem byl zvolen její syn Hugo, který tak spravoval jak Kyperské, tak království jeruzalémské. Regentství v Akkonu mělo však původně připadnout Hugovu prvnímu bratranci, Hugovi z Brienne, který byl synem Marie Kyperské, nejstarší dcery krále Huga I. Kyperského a tudíž byl právoplatným dědicem Kypru a po Hugovi II. i dědic jeruzalémské koruny. \"Haute cour\" však rozhodl ve prospěch Huga III., neboť byl nejbližším pokrevním příbuzným Isabely z Lusignanu.\n\nHugo II. Kyperský zemřel roku 1267 bez legitimního dědice. Protože Hugo z Brienne neuplatňoval své nároky na trůn, na trůn zbyl jen jediný možný kandidát – Hugo z Antiochie. Hugo byl 24. prosince 1267 korunován v katedrále svaté Sofie v Nikosii jako \"Hugo III.\" Poté, co byl na Sicílii popraven legitimní jeruzalémský král Konrád III., prohlásil se Hugo III. i jeruzalémským králem. 24. září 1269 byl, se souhlasem jeruzalémské královské rady, v Tyru Hugo korunován jeruzalémským králem. Král poté přijal původní příjmení své matky \"de Lusignan\", aby tak dal najevo svou kontinuitu a legitimitu s kyperským královským rodem.\n\nJistá práva na jeruzalémský trůn si však mohla dělat i titulární antiochijská kněžna Marie. Ta je však prodala katovi Konráda III., sicilskému králi Karlovi z Anjou. Ten se energicky chopil šance a do Svaté země vyslal svého emisara, sicilského Normana Rogera ze San Severina. Baroni a města Jeruzalémského království se tak rozdělila na dva tábory. Zatímco města Tyros a Bejrút se hlásily k Hugovi III., Akkon, Sidon a templáři uznávali za svého krále Karla z Anjou.\n\nHugo III. zemřel 24. března 1284 a nástupcem se stal jeho syn Jan. Král Hugo je pohřben v katedrále svaté Sofie v Nikosii.\n\n23. ledna 1255 se Hugo oženil s Isabelou z Ibelinu, s níž měl jedenáct dětí:\n\n"}
{"id": "304517", "url": "https://cs.wikipedia.org/wiki?curid=304517", "title": "Alexander Gerič", "text": "Alexander Gerič\n\nAlexander Gerič (30. ledna 1920, Slovenský Meder - 29. srpna 1944, pravděpodobně nedaleko obce Ladce) byl pilotem Slovenských vzdušných zbraní v druhé světové válce a leteckým esem. Bojoval na východní frontě a po 9 potvrzených sestřelech přeletěl na sovětskou stranu. V Sovětském svazu absolvoval Alexander Gerič zpravodajský výcvik a krátce nato byl v červenci 1944 vysazen nad středním Slovenskem. Byl však Němci zadržen a poté vězněn v Bratislavě. Později byl propuštěn a na žádost ministra národní obrany generála Ferdinanda Čatloše měl navázat spojení s postupující Rudou armádou. V srpnu 1944 on a poručík Šingliar odletěli v letadle Praga E-39 na letiště Tri Duby. Letadlo však nedaleko obce Ladce havarovalo. Oba členové posádky pravděpodobně zahynuli.\n\n\n"}
{"id": "304518", "url": "https://cs.wikipedia.org/wiki?curid=304518", "title": "Jan Ranzmayer", "text": "Jan Ranzmayer\n\nRanzmayer ( též Ranzmayr, Ranzmaieir, Ranzmeier) Jan (Hans) činný 1847-1873 byl vedutista, krajinář, kreslíř interiérových pohledů. Poprvé zmíněn soudobým tiskem jako krajinář starší generace bez uměleckého školení v roce 1847.\n\nČlen Jednoty umělců výtvorných. Od roku 1849 v blízkosti rodu Clary-Aldringen, pro které zachycoval sídla a interiéry, od roku 1861 doložen u hrabat Chotků, spřízněných s Clary-Aldringeny. Vytvořil pro ně sérii kreseb interiérů jejich vídeňského sídla v Herrengasse ve Vídni a sérii pohledů do parku ve Veltrusích ve středních Čechách.\n\nRanzmayerovy kresby jsou zcela v intencích šlechtického dokumentačního zájmu o vlastní sídla, ještě před běžným užitím fotografického aparátu pro tento účel.\n\n\n"}
{"id": "304526", "url": "https://cs.wikipedia.org/wiki?curid=304526", "title": "San Paolo all'Orto", "text": "San Paolo all'Orto\n\nSan Paolo all'Orto je bývalý katolický kostel v Pise.\n\nPrvní dochovaná zmínka o této stavbě pochází z roku 1086. V 12. až 15. století patřil ke klášteru augustiniánek. Kostel je v současnosti odsvěcen a je využíván pro kulturní akce.\n\nFasádu zdobí typické pisánské pruhy z dvojbarevného mramoru, a pětioblouková arkáda s kosočtverci, intarziemi a hlavicemi, které byly vytvořeny Biduinem na konci 12. století. Zvonice, která byla několikrát přestavována, je datována do 17. století.\n\nInteriér je trojlodní a míval jednu apsidu zničenou v 15. století. Uchovává zbytky fresek a sinopií z 12. a 13. století a fresky a štukovou výzdobu z 18. století.\n\n\n"}
{"id": "304531", "url": "https://cs.wikipedia.org/wiki?curid=304531", "title": "Iluminace", "text": "Iluminace\n\nIluminace (z \"latina|lat\". \"iluminatio\", osvětlení, ozdobení) je výtvarný, často barevný obrazový doprovod textu ve středověkých rukopisech. Písař nejprve rozvrhl a nalinkoval stránku, do řádků napsal text a na vhodných místech vynechal místo pro iluminace. Člověk, který kreslil iluminace, byl iluminátor.\n\nJedním z nejčastějších druhů iluminace jsou ozdobné iniciály, zvětšená první písmena na začátku jednotlivých knih a kapitol. Rukopisy byly většinou psané v latině a většina iluminátorů patrně latinsky neuměla, někteří byli dokonce negramotní. Písař tak musel iluminátorovi malým písmenem naznačit, jaká iniciála na místo patří, protože iluminátor by se mohl z neznalosti jazyka splést. Jednoduché obvykle červené iniciály a rubriky se mohly psát perem a inkoustem a charakterizují prostší, méně nákladné rukopisy. Písař, který je psal, se nazýval rubrikátor. Obyčej velkých, ručně psaných a malovaných iniciál a rubrik zachovávali ještě první knihtiskaři, kteří se snažili napodobit vzhled rukopisů. Teprve později se začaly ozdobné iniciály tisknout ze štočků (dřevorytů), případně i v červené barvě.\n\nNákladnější a honosnější rukopisy, například bohoslužebné knihy pro královskou potřebu, se vyznačují malovanými iluminacemi a iniciálami, někdy na zlaceném podkladu. Barvy si iluminátor připravoval sám a nanášel je v několika vrstvách kvůli odstínu. Iluminace mohly být čistě ornamentální, ale také figurální, například ilustrace k textu, a od 14. století se ornamentální výzdoba začala rozbíhat i po okrajích stránky kolem textu. Obrázky příběhů, krajin a událostí se osamostatňují a tvoří malá výtvarná díla, takže je přesnější hovořit o miniaturách.\n\nIluminace mají dávný původ a již ve starověkém Egyptě se svitky zpestřovaly obrázky a ilustracemi, kreslenými perem nebo štětcem. V Evropě se starověké rukopisy na papyru zachovaly jen ve zlomcích, vzácně s kreslenými ilustracemi, ale bez iniciál. Ty se objevují až od 5.-6. století, kdy také městské písařské dílny nahrazují klášterní skriptoria. Jak se v nich písařské umění předávalo, vytvářely se velmi charakteristické písařské a malířské školy. Bohatě zdobené rukopisy raného a vrcholného středověku jsou převážně náboženské, od 13. století přistupuje i poezie, beletrie a odborná literatura. V náročných rukopisech pozdního středověku iluminace často pokračovaly až po okrajích stránky. V pozdním středověku se vyskytují i rukopisy nedokončené. kde je pro iniciály a iluminace vynecháno místo, ale iluminace chybí. To platí ještě víc pro prvotisky.\n\nVysokou úroveň knižní iluminace a grafiky vykazují od raného středověku i rukopisy perské a arabské, jak ornamentální, tak také - přes zákaz zobrazování v islámu - figurální. Podobně jako v rukopisech indických, čínských a japonských jsou však ilustrace vytvářeny podobnou technikou jako písmo a je asi lepší hovořit o grafickém zpracování textu a stránek než o iluminacích. Naopak v evropském knižním umění se text a ilustrace zřetelně oddělují, což se pak projevuje i v tisku. Velké ozdobné iniciály se těšily velké oblibě v renesanci i v barokní době, tiskaři vytvářeli i různé ozdobné rámečky a linky, který ale zřetelně kontrastují se sázeným tiskem.\n\nJisté oživení iluminací a iniciál přineslo hnutí za obnovu řemesel (\"Arts and Crafts\", William Morris) a později bibliofilské tisky. Malíř Adolf Kašpar vydal po První světové válce několik Nerudových fejetonů ručně opsaných a ilustrovaných v malém formátu.\n\n"}
{"id": "304533", "url": "https://cs.wikipedia.org/wiki?curid=304533", "title": "Tomáš Grulich", "text": "Tomáš Grulich\n\nTomáš Grulich (* 14. ledna 1951 Praha) je český politik, v letech 2006 až 2018 senátor za obvod č. 17 – Praha 12, člen ODS. Je doktorem filosofie. \n\nVystudoval Filozofickou fakultu Univerzity Karlovy obor historie a entologie. Byl kastelánem na zámku Klášterec nad Ohří a pracoval v Národním muzeu. Založil firmu Tiskárna Flora, kterou vedl v pozici ředitele. Externě vyučuje na Fakultě sociálních věd UK na katedře politologie. \n\nDo Senátu PČR byl zvolen v roce 2006 ve volebním obvodu Praha 12.\nV komunálních volbách v roce 2014 obhájil za ODS post zastupitele Městské části Praha 12. Původně byl na kandidátce na 6. místě, ale vlivem preferenčních hlasů skončil na 3. místě (strana přitom v městské části získala 3 mandáty).\n\nVe volbách do Senátu PČR v roce 2018 již nekandidoval.\n\n"}
{"id": "304542", "url": "https://cs.wikipedia.org/wiki?curid=304542", "title": "Srbská", "text": "Srbská\n\nSrbská (německy \"Wünschendorf\") je vesnice v okrese Liberec, jedna ze dvou částí obce Horní Řasnice. Při sčítání lidu roku 2001 měla Srbská 9 domů a 25 obyvatel.\n\nNejstarší dochované jméno vsi Srbská bylo \"Windischendorf\" z roku 1482 připomínající původ jejich prvních obyvatel – slovanských Vendů (Lužických Srbů). Zkomolením tohoto názvu vzniklo pozdější pojmenování \"Wünschendorf\". Obec byla lenní vsí spojenou s přeshraničními vesnicemi: Schadewaldem (dnes Smolnik) a Oertmannsdorfem (dnes Szyszkowa). Byla nejprve v držení šlechtického rodu Döbschitzů, později pak přešla pod správu předních gallasovských úředníků. Zdejší poddaní se v padesátých letech 17. století a podruhé roku 1706 vzepřeli své vrchnosti. Jejich zástupci však byli nakonec na Hrubé Skále donuceni slíbit krajskému hejtmanu poslušnost (dva z nich byli dokonce uvězněni, podařilo se jim však uprchnout). Zajímavostí je, že až do 18. století tvořili většinu obyvatel protestanti, až později se zde usazovali katolíci, proto zde také po dlouhou dobu existovaly vedle sebe dvě školy. Díky své poloze při hranici byla Srbská sídlem celních a finančních úřadů.\n\nPomník u celnice připomíná 23. září 1938, kdy se tři zdejší celníci stali obětí přepadu nacistických diverzantů. V obci v té době žilo přes 600 Němců a asi 20 Čechů a byl zde povolen malý pohraniční styk využívaný obyvateli z obou stran hranice při cestě za prací. Dne 23. září kolem 23. hodiny se na československou celnici dostavili dva českoslovenští Němci cestující do Německa. Když byl službu konající recipient finanční stráže Václav Čep zaměstnán celním odbavením těchto příchozích, jeden z nich jej střelil do spánku. Další dva dozorci stráže Josef Vojta a Bohumil Hošek se vzápětí ocitli pod palbou diverzantů. Prvně jmenovaný zahynul na místě, druhý po převozu do frýdlantské nemocnice. Oba útočníci poté uprchli do Německa, odkud se na československou celnici snesla silná kulometná palba. Celnici v té době bránili pouze dva dozorci: Bohumil Novotný a Josef Uher. Ti svá stanoviště opustili až v půl třetí, kdy oba muži (v té době již zranění) navázali kontakt s místním družstvem SOS. Přibližně v pět hodin se na místo přestřelky dostavilo přivolané vojsko.\n\n\n"}
{"id": "304545", "url": "https://cs.wikipedia.org/wiki?curid=304545", "title": "Kocourkovští učitelé", "text": "Kocourkovští učitelé\n\nKocourkovští učitelé, původním názvem Pěvecké sdružení učitelů kocourkovských (neboli PSUK) zkráceně zvané též Kocouři bylo poloprofesionální pěvecké sdružení, jež působilo na scéně české populární hudby prakticky od konce 1. světové války až do roku 1957.\n\nJednalo se o komické, satirické, humoristické a recesistické pěvecké sdružení, které původně vzniklo jako čistě amatérská studentská legrace, jež původně chtěla humornou formou pouze parodovat někdejší škrobenost velkých učitelských pěveckých sborů.\n\nParta studentů původem z Rychnova nad Kněžnou se již v roce 1914 rozhodla, že založí parodické pěvecké sdružení nicméně jejich záměry přerušila 1. světová válka, pokračovat mohli až po jejím skončení během svých studií v Praze. Svá první profesionální vystoupení poprvé a úspěchem uskutečnili v proslulém pražském kabaretu Červená sedma, kde působili prakticky až do jeho zániku. V roce 1926 své působení opět obnovili, tentokrát již natrvalo. Vtipný, inteligentní, vkusný, laskavý a osobitý humor se divákům velice líbil, popularita souboru prudce rostla. Soubor s úspěchem často koncertoval doma i v zahraničí, nahrával na gramofonové desky značky Ultraphon, účinkoval v několika českých filmech, připravovali svoji vlastní operetu. Nicméně novému komunistickému režimu po roce 1948 tento typ humoru vůbec nevyhovoval, pro pracující masy byl málo budovatelský a málo angažovaný, do nových společenských poměrů se vůbec nehodil. Sdružení v polovině 50. let 20. století zaniklo definitivně (prameny uvádí rok 1954 nebo rok 1957). V roce 1960 zemřela vůdčí postava skupiny MUDr. Josef Káš.\n\n\n\n\n\n\n"}
{"id": "304547", "url": "https://cs.wikipedia.org/wiki?curid=304547", "title": "Episodes (album)", "text": "Episodes (album)\n\nEpisodes je páté výběrové album britského multiinstrumentalisty Mika Oldfielda. Vydáno bylo na jaře 1981 (viz 1981 v hudbě) a bylo určeno pro francouzský trh.\n\n\"Episodes\" obsahuje výňatky ze všech dlouhých Oldfieldových kompozic a další skladby z posledních dvou alb, které vyšly před vydáním této kompilace.\n\n\n"}
{"id": "304553", "url": "https://cs.wikipedia.org/wiki?curid=304553", "title": "Santa Cristina (Pisa)", "text": "Santa Cristina (Pisa)\n\nSanta Cristina je katolický kostel v Pise. Stojí na Lungarno Gambacorti.\n\nExistence kostela je potvrzena již v 9. století, ale apsida byla postavena až v 10. až 11. století. Roku 1115 byla budova zničena záplavami a přestavěna o tři roky později.\n\nSoučasná podoba stavby pochází z roku 1816; architektem byl Francesco Riccetti, který byl také odpovědný za zbudování zvonice.\n\nInteriér je jednolodní s neoklasicistní výzdobou. Uchovává malbu \"Madona s dítětem\" (14. století), plátna od Passignana a kopii \"Ukřižování\" (13. století) od Enrica di Tedice.\n\nSeznam kostelů v Pise\n"}
{"id": "304554", "url": "https://cs.wikipedia.org/wiki?curid=304554", "title": "Miroslav Táborský", "text": "Miroslav Táborský\n\nMiroslav Táborský (* 9. listopadu 1959 Praha) je český herec, dabér a komik. \n\nJeho profesionální herecké začátky byly poměrně těžké, celkem třikrát se pokoušel o přijetí na DAMU, ale přijat byl až napočtvrté. Zatím v roce 1985 dokončil studium na pedagogické fakultě (obor fyzika a základy techniky). V roce 1987 absolvoval na DAMU a nastoupil do prvního angažmá v kladenském divadle. Později působil v Divadle E. F. Buriana, Studiu GAG, Divadle pod Palmovkou a v Divadle Labyrint. V roce 1996 začalo jeho angažmá v Divadle v Dlouhé. Vystupuje též v Divadle Járy Cimrmana (v pohádce Dlouhý, Široký a Krátkozraký (Bystrozraký) Záskok (Doktor Vypich) a České nebe (Jan Hus)). Daboval také Lorda Voldemorta ve filmech Harry Potter.\n\n\n\n\n\n\n"}
{"id": "304566", "url": "https://cs.wikipedia.org/wiki?curid=304566", "title": "Hans-Ulrich Rudel", "text": "Hans-Ulrich Rudel\n\nHans-Ulrich Rudel (2. července 1916, Konradswaldau – 18. prosince 1982, Rosenheim) byl německý bombardovací pilot, během druhé světové války úspěšný při ničení tanků. Létal s letadlem Junkers Ju 87. Jako jediný získal Rytířský kříž se zlatými dubovými ratolestmi, meči a brilianty.\n\nHans-Ulrich Rudel se narodil v Konradswaldau ve Slezsku (Po roce 1945 toto město připadlo Polsku) jako syn protestantského kněze. Nebyl příliš dobrým studentem, projevoval spíš zájem o sport. Byl též odpůrcem kouření a alkoholu. Po maturitě vstoupil v srpnu 1936 do Luftwaffe jako posluchač důstojnické školy a začal základní letecký výcvik v letecké škole ve Wildpark-Werder.\n\nV červnu 1938 byl přidělen k \"I./Stuka-Geschwader 168\" ve Štýrském Hradci. Zpočátku měl problémy zvládnout všechny techniky pilotáže a přesto, že se zbytek jednotky už úspěšně přeškolil, byl opět vyslán na dodatečný trénink leteckého průzkumu do letecké školy v Hildesheimu. 1. ledna 1939 byl povýšen do hodnosti poručíka. Po skončení výcviku byl převelen k jednotce leteckého průzkumu \"Fernaufklärungsgruppe 121\" v Prenzlau.\n\nNa začátku druhé světové války během útoku na Polsko odlétal několik průzkumných misí ze základny u Wrocławi. Za úspěšné plnění úkolů získal Rudel 11. října 1939 Železný kříž druhé třídy. Po mnoha žádostech byl převelen k střemhlavým bombardérům. Po skončení přeškolení v Crailsheimu byl v květnu 1940 převelen k \"I./StG 3\", k původní jednotce, se kterou absolvoval začáteční výcvik, do Caen. Bitvu o Británii strávil v hodnosti nadporučíka v nebojové funkci, protože byl stále považován za špatného pilota. Později se vrátil k záložní jednotce v Štýrském Hradci, kde opět absolvoval výcvik ve střemhlavém bombardování. Poté přešel k \"I./StG 2\", ale jeho pověst ho stále pronásledovala a tak strávil v nebojových funkcích i invazi na Krétu.\n\nRudelova kariéra pilota střemhlavého bombardéru začala 23. června 1941, den po napadení SSSR Německem. Za své úspěchy byl už po méně než měsíci, 18. července, vyznamenán Železným křížem I. třídy. 23. září 1941 byla během útoku na kronštadtský přístav zásahem jeho 1000 kg bomby do muničního skladu potopena sovětská bitevní loď Marat. Do konce prosince, kdy byl přeložen jako instruktor střemhlavého bombardování do Štýrského Hradce, odlétal Rudel celkem 500 bojových misí a v lednu 1942 získal Rytířský kříž. 10. února 1943 se stal i prvním pilotem, který odlétal 1000 bojových misí. V tomto období mu jako zkušenému letci přidělili experimentální letku strojů Ju 87G „Kanonenvogel“, působící nejprve v oblasti Brjanska, poté u Černého moře, kde potopil větší množství menších dopravních člunů.\n\nNejvětší měrou přispěl k vymyšlení a aplikaci nové taktiky nasazení těchto letadel. Doporučoval útočit zejména na zadní a vrchní část tanku, kde je pancéřování slabší a kde má také motor chlazení. Při náletech většinou směřoval z týlu nepřítele k vlastnímu území, což mělo výhodu v případě zásahu zbraněmi protiletadlové obrany. Se stroji Ju-87G se Rudel účastnil i bitvy u Kurska, během této a následujících bojových operací zničil do podzimu 1943 100 sovětských tanků. 23. října 1943 získal k Rytířskému kříži meče.\n\nV březnu 1944 byl jmenován do funkce \"Gruppenkommandeur\" (velitel perutě) \"III./StG 2\" přičemž do té doby odlétal 1800 bojových misí a zničil 202 tanků. Koncem března byla Rudelova letka napadena sovětskými stíhači na strojích Lavočkin La-5. Jedna ze štuk byla sestřelena nad sovětským územím. Její posádka přežila a Rudel se rozhodl přistát a zachránit ji. Po úspěšném přistání naložil oba členy posádky sestřelené štuky, ale letadlo nebylo schopné v rozbahněné stepi vzlétnout. Poté co se sovětské jednotky přiblížily zanechali všichni čtyři letci letadlo na místě a unikli. Rudel společně s ostatními dorazil k řece Dněstr, kterou byl nakonec nucen přeplavat. Ledový proud široký 600 metrů však nepřeplaval jeho střelec, Erwin Hentschel. Na blízkém poli omylem kontaktovali ruskou hlídku, v domnění, že jde o vlastní vojáky a přišel tak i o posádku druhé Stuky. V nestřežené chvilce utekl a zmizel v oranici. 29. března byl vyznamenán brilianty k Rytířskému kříži. V listopadu 1944 byl při plnění bojového úkolu v blízkosti Budapešti raněn do stehna, ale nadále pokračoval v létání.\n\n8. února 1945 byl při bojovém letu v oblasti Frankfurtu nad Odrou těžce zraněn zásahem protiletadlového granátu ráže 40 mm. V důsledku zranění mu jeho pozorovatel Dr. Ernst Gadermann musel ránu ošetřit, ale amputaci nohy pod kolenem se nedalo zabránit. Rudel se však už 25. března 1945 na vlastní naléhání vrátil do služby. Do konce války zničil dalších 26 tanků. Koncem války se nacházel na území Československa. Několik letců rozhodnutých uniknout před sovětským zajetím odletělo 8. května 1945 z domovského letiště v Čechách na Ju 87 a Fw 190 a po dvouhodinovém letu přistáli na Američany obsazeném letišti Kitzingen.\n\nHans-Ulrich Rudel celkem uskutečnil 2530 bojových vzletů (z toho asi 400 letů na Fw-190). Podle oficiálních údajů zničil 519 tanků, kolem 800 dalších vozidel, 150 kusů dělostřeleckých zbraní, čtyři obrněné vlaky, 2 křižníky, bitevní loď (Marat) a 1 torpédoborec a potopil 70 menších plavidel. Sestřelil 9 letadel, z toho dva Il-2 a sedm blíže nespecifikovaných stíhaček. Pro tak velké ztráty Rudé armádě, vypsal Stalin na Rudela zvláštní odměnu 100 000 rublů.\n\nCelkem byl dvaatřicetkrát sestřelen, přitom několikrát nad nepřátelským územím. Rudel byl přesvědčený nacista, na konci války se dobrovolně přihlásil k sebevražedné misi, která však nebyla nadřízenými schválena, 25. dubna obdržel telegram, který ho povolával do Berlína (tedy nic dobrovolného, pořád byl voják), měl letět s He-111, start proběhl 28. dubna v 1 hodinu ráno. Avšak místo přistání bylo v tu dobu pod dělostřeleckou palbou Rusů, Dostal tedy rozkaz přistát v Rechlinu a pak se měl ohlásit. Místo Rechlinu přistál ale na letišti Wittstock. Telefonoval do hlavního stanu a navrhl, že by se do Berlína mohl dostat s Ju-87. O tom, že by měl odvézt Hitlera z Berlína se dozvěděl, až na letišti Wittstock, von Below mu ovšem sdělil, že to již není nutné. Rudel se proto vrátil zpět ke své letce.\n\nBěhem války byl vděčným objektem nacistické propagandy a v Německu byl velmi populární. Jeho bojové úspěchy mu zabezpečily nejvyšší německá vyznamenání, v jejichž počtu jej překonal jen Hermann Göring. Byl také jediným cizincem, který obdržel nejvyšší maďarské vyznamenání – Zlatou medaili za statečnost.\n\nRudel byl po válce hospitalizován a později internován a vyslýchán v Británii a Francii. Po propuštění ze zajetí od dubna 1946 krátce podnikal v dopravě v Coesfeldu ve Westfálsku. V roce 1948 uprchl přes Švýcarsko do Itálie. V Římě za pomoci Aloise Hudala získal falešný pas Červeného kříže na jméno „Emilio Meier“ a 8. června 1948 přistál v Buenos Aires. V Argentině se Rudel stal blízkým přítelem Juana Peróna. Byl vojenským poradcem a obchodoval se zbraněmi, společně s dalšími bývalými nacisty jako W. Sassenem později spolupracoval i s Augusto Pinochetem nebo A. Stroessnerem.\n\nOd roku 1953 podnikal i v NSR, kde byl také politicky činný. Angažoval se v extrémně pravicové Deutsche Reichspartei (DRP). Některé jeho knihy vzbudily po válce v německé společnosti bouřlivé diskuse, Rudel podporoval agresi proti SSSR a bolševismu.\n\nI přesto, že během války přišel o nohu, poměrně intenzivně sportoval, hrál tenis, plaval, lyžoval a jako horolezec se dostal na několik nejvyšších vrcholů Ameriky, například na hory Aconcagua (6962 m) a Llullay-Yacu (6739 m).\n\nV roce 1976 se Rudelova minulost stala příčinou skandálu (\"Rudel-Affäre\"), v důsledku kterého byli odvoláni dva vysoce postavení generálové Bundeswehru Karl Heinz Franke a Walter Krupinski.\n\nHans-Ulrich Rudel zemřel v roce 1982 v Rosenheimu, byl pochován v Dornhausenu.\n\nJe autorem výroku: „\"Ztraceni jsou jen ti, kteří se odevzdali osudu.\"“ (německy: „\"Verloren ist nur, wer sich selbst aufgibt.\"“)\n\n\n"}
{"id": "304568", "url": "https://cs.wikipedia.org/wiki?curid=304568", "title": "Vrba (rozcestník)", "text": "Vrba (rozcestník)\n\nVrba může být:\n\n\n\n\n\n"}
{"id": "304576", "url": "https://cs.wikipedia.org/wiki?curid=304576", "title": "Helen Reddy", "text": "Helen Reddy\n\nHelen Maxine Reddy (* 25. října 1941, Melbourne, Victoria, Austrálie) je australská hudební skladatelka, zpěvačka a herečka. Držitelka ceny Grammy od roku 1966 žijící v USA účinkovala na Broadwayi i ve filmu a vydala na 20 hudebních alb. V roce 1971 se proslavila písní \"I Am Woman\", kterou složila spolu s Rayem Burtonem.\n\n\n"}
{"id": "304579", "url": "https://cs.wikipedia.org/wiki?curid=304579", "title": "Louskáček", "text": "Louskáček\n\nLouskáček je pracovní kuchyňský nástroj, specializované kleště určené pro drcení nebo rozlamování skořápek ořechů či jiných rostlinných jader s pevnou slupkou. Z technického hlediska se jedná o jednozvratnou páku.\n\n"}
{"id": "304580", "url": "https://cs.wikipedia.org/wiki?curid=304580", "title": "Apríl", "text": "Apríl\n\nApríl je označení pro první dubnový den – 1. duben. Původem může být již íránský svátek Sízdah be-dar. Už od 16. století je apríl spojen s různými žertíky a drobnými zlomyslnostmi, např. u novinářů pak dovoluje tradice překročit rámec serioznosti a vypustit tzv. kachnu, resp. hoax. Problém pak nastává, že lidé neberou vážně ani některé vyloženě seriózní články. Předpokládá se, že svátek vznikl jako reakce na změnu ročního období ze smutné zimy na veselejší jaro. V některých případech se apríl koná současně i 30. dubna, ale tento den již není tolik rozšířen.\n\nNejedná se o původní český svátek, ale přišel do Česka ze zahraničí a rychle zdomácněl. První písemná zmínka v Česku apríl zmiňuje v roce 1690 a zápis pochází od Bartoloměje Chrystellia z Prahy. V dřívějších dobách se jako oběti žertíků stávali známí a příbuzní, kterým se posílaly nápady na nákupy neexistujících věcí jako např. ohýbák na cihly, bublinka do vodováhy, závit M0, apod.\n\nAprílové žerty posledních let se staly mnohem více sofistikované a často reagující na aktuální události daného období. Například v roce 2013, kdy zastupitelstvo Prahy jednalo o výstavbě trasy D pražského metra, se v Univerzitních novinách ČZU iZUN se 1. dubna objevila informace, že zastupitelstvo Prahy schválilo investici na vybudování trasy D, která na rozdíl od původních plánů nepovede jihovýchodní částí města, ale bude vedena mezi stanicemi Stadion Strahov a Suchdol s mezilehlými stanicemi Střešovice a Pražský hrad a přestupní stanicí Dejvická pro přestup na linku A. Tento žert se autorovi vydařil, neboť v červenci téhož roku byl Pražském Deníku otištěn článek, který obsahoval stejné údaje o novém vedení linky D, jako článek v Univerzitních novinách.\n\nVe Francii se tento den (ale i zvolání při prozrazení žertu) nazývá podle toho, že děti vystřihnou rybu () z papíru a připevní ji na záda někomu, kdo o výtvoru na svých zádech nemá tušení. Tradice „aprílování“ ve Francii vznikla, a to již roku 1564 a oproti ČR je zde žertování bráno mnohem vážněji. Těší se oblibě v hojné míře nejen mezi přáteli, nýbrž i v médiích.\n\n"}
{"id": "304583", "url": "https://cs.wikipedia.org/wiki?curid=304583", "title": "Dušan Klein", "text": "Dušan Klein\n\nDušan Klein, rodným jménem Július Klein (* 27. června 1939 Michalovce), je český režisér a scenárista židovského původu.\n\nV průběhu druhé světové války byl jako dítě spolu se svou matkou a bratry vězněn v terezínském ghettu. V roce 1958 byl přijat na Filmovou a televizní fakultu Akademie múzických umění (FAMU) a během studií pracoval jako asistent režie ve FS Barrandov. Absolvoval v roce 1963. Od téhož roku do poloviny 70. let byl režisérem ve svobodném povolání a napsal několik televizních filmů.\n\nPočátkem normalizace, kdy na Barrandově došlo k určitým personálním změnám a řada filmových režisérů byla donucena odejít, byl jedním z těch, kteří jejich místa nahradili. Od roku 1975 do roku 1991 byl režisérem zaměstnaným v barrandovských filmových studiích. V 70. letech jej zaujal žánr kriminálních, špionážních a v menší míře dobrodružných filmů. Práci televizního režiséra zcela neopouští a na začátku 80. let zaexperimentoval s konceptem „interaktivního“ televizního filmu, jehož průběh by měli diváci možnost ovlivnit pomocí telefonního hlasování. V letech 80. v žánrech jeho filmů začaly převládat komedie a též začalo stoupat povědomí o režisérovi samotném. Největšího věhlasu si získal úspěšnou hexalogií „o básnících“. Po sametové revoluci věnuje část svého času televizním adaptacím literárních děl s několika návraty k detektivnímu žánru. V posledních několika letech projevuje zájem hostovat a přednášet na filmových školách a setkávat se s mladými a začínajícími filmaři, zatímco příležitostně točí televizní filmy nebo seriály (Strážce duší, několik epizod seriálu Ulice, …). Pedagogicky působí na FAMU, od 1. listopadu 2002 jako profesor pro obor filmové, televizní a fotografické umění a nová média – režie.\n\n\n\n\n"}
{"id": "304586", "url": "https://cs.wikipedia.org/wiki?curid=304586", "title": "Donín", "text": "Donín\n\nNázev Donín má více míst:\n"}
{"id": "304587", "url": "https://cs.wikipedia.org/wiki?curid=304587", "title": "Dolní Suchá", "text": "Dolní Suchá\n\nNázev Dolní Suchá má více sídel:\n"}
{"id": "304589", "url": "https://cs.wikipedia.org/wiki?curid=304589", "title": "Barbarella", "text": "Barbarella\n\nBarbarella může znamenat:\n\n"}
{"id": "304591", "url": "https://cs.wikipedia.org/wiki?curid=304591", "title": "Svatba upírů", "text": "Svatba upírů\n\nSvatba upírů je česká filmová komedie s hororovými motivy, kterou v roce 1993 natočil režisér Jaroslav Soukup.\n\nRichard Bancroft (Rudolf Hrušinský), mladík z Anglie se svým strýcem (Petr Nárožný) přijíždí do Prahy. Při prvním setkání se také zamiluje do záhadné Olivie (Iveta Bartošová). Avšak také zjišťuje, že se patří do šlechtické společnosti. Avšak velmi divné společnosti. Protože ve dne všichni spí a teprve po nocích vychází ze svého sídla.\n"}
{"id": "304592", "url": "https://cs.wikipedia.org/wiki?curid=304592", "title": "Kostel svaté Kateřiny Alexandrijské (Pisa)", "text": "Kostel svaté Kateřiny Alexandrijské (Pisa)\n\nSanta Caterina d'Alessandria je katolický kostel v Pise, který stojí na Piazza Santa Caterina.\n\nPoprvé je zmiňován, spolu s připojeným špitálem, roku 1211; současná stavba pochází z let 1251 a 1300, kdy kostel spravovali Řád bratří kazatelů. \n\nFasáda, která je zdobena bílým a šedým mramorem, lodžiemi a centrálním rozetovým oknem, byla dokončena roku 1326. Interiér byl rekonstruován v 17. století a uchovává malby Memmiho (\"Triumf sv. Tomáše\", 1363), Fra Bartolomea (\"Madona se sv. Petrem a Pavlem\", 1511), Tita, Lomiho, Vanniho, Dandiniho a sochy Pisana. \n\nDřevěná kazatelna ze 17. století, je dle legendy místem, kde kázal sv. Tomáš. \n\nSeznam kostelů v Pise\n\n"}
{"id": "304608", "url": "https://cs.wikipedia.org/wiki?curid=304608", "title": "Neurolingvistika", "text": "Neurolingvistika\n\nNeurolingvistika je vědní disciplína, která zkoumá vztah jazyka a mozkových procesů či tkání, které jazyk zprostředkovávají. Neurolingvistika se zabývá reprezentací a zpracováním řeči v mozku z vývojového hlediska, dále zkoumá získané i vývojové patologie řeči (afázie, dyslexie, a další) a zabývá se také analogickými mozkovými procesy zprostředkovávajícími komunikaci u jiných živočišných druhů. Kromě klinické afaziologie a poznatků z výzkumu poruch řeči neurolingvistika staví také na poznatcích dalších spřízněných vědních oborů, jako je lingvistika, psycholingvistika nebo neurologie. Významný zdroj informací důležitých pro neurolingvistiku představuje také experimentální výzkum využívající elektrofyziologické a neurozobrazovací metody nebo metody transkraniální stimulace.\n\nNeurolingvistika je historicky zakořeněná v 19. století kdy Pierre Paul Broca (1861) přišel s prvním přesvědčivým důkazem, že konkrétní mozkové oblasti se kriticky podílejí na produkci řeči. Při posmrtném zkoumání mozkových tkání pacientů s poruchami produkce řeči způsobenými poškozením mozku Broca objevil léze v oblasti \"gyrus inferiori\" frontálního laloku, kterou díky těmto společným jazykovým poruchám pacientů asocioval právě s produkcí řeči. Tato oblast se na počest Brocova objevu začala nazývat \"Brocova oblast\". Zanedlouho na to přišel Carl Wernicke (1874) s objevem dalšího centra podílejícího se na porozumění řeči, které lokalizoval v oblasti \"gyrus supramarginalis\" parietálního laloku a horní části laloku temporálního, dnes nazývané jako \"Wernickeova oblast\". Přestože hlubší poznatky z oblasti neurologie a detailní analýza jazykových poruch později vedly k přehodnocení tohoto zjednodušujícího rozdělení na centrum produkce a porozumění, Broca a Wernicke se díky svým objevům stali průkopníky vědeckého zkoumání vztahu jazyka a mozku, kterým se dnes detailně zabývá právě neurolingvistika.\n\nCarl Wernicke a Norman Geschwind později navrhli takzvaný Wernicke-Geschwind model ve kterém navrhují, že jazykové procesy proudí z posteriorní do anteriorní části levé hemisféry. Ve svém modelu navrhují, že zvukový signál je nejprve zpracován auditorním kortexem odkud dále putuje do Werickeovy oblasti, která zprostředkovává sémantické procesy a další složitější procesy jako je plánování. Jednodušší artikulační a motorické procesy spojené s řečovou produkcí zprostředkovává oblast Brockova. Tyto dvě oblasti jsou na základě jejich modelu propojeny spletí tkání nazývanou \"arcuate fasciculus.\"\n\nNa počátku 20. století Korbinian Brodmann zmapoval a rozčlenil mozkovou kůru do 52 podoblastí na základě jejich cytoarchitektonické struktury (struktury buněk) a funkcí. Tyto oblasti se dnes nazývají Brodmannovy oblasti a Brodmannovo dělení dodnes slouží jako nejčastěji používaná cytoarchitektonická mapa mozkové kůry.\n\nSamotný termín neurolingvistika byl poprvé použit autory Edith Crowell Trager, Henri Hecaen a Alexandr Luria ve 40. A 50. letech 20. Století. Luriova kniha \"Problems in Neurolinguistics\" je zřejmě první knihou, která má termín neurolingvistika přímo ve svém titulu. Harry Whitaker později během 70. let popularizoval neurolingvistiku ve Spojených státech založením časopisu \"Brain and Language\" (1974) a sborníku \"The Handbook of Neuroscience of Language\", který vyšel v pozdějších letech v několika aktualizovaných edicích.\n\nPřestože afaziologie stála v základech neurolingvistiky, v poslední době se obor značně rozrostl díky vzniku nových neurozobrazovacích metod (např. PET a fMRI) nebo elektrofyziologických metod s vysokým časovým rozlišením (např. EEG a MEG). Tyto metody jsou schopny zaznamenat aktivaci mozku při různých lingvistických úkonech a procesech. \n\nVětšina studií v neurolingvistice testuje a hodnotí stávající psycholingvistické a lingvistické modely jazykového zpracování a reprezentace. Díky výsledkům výzkumné práce v neurolingvistice lze formulovat nové predikce o struktuře a organizaci řeči na základě poznatků z fyziologie a anatomie mozku. Výzkum v neurolingvistice probíhá ve všech oblastech lingvistiky (fonetika, fonologie, lexikologie, morfologie, syntax a sémantika.\n\nVýzkumné otázky které si neurolingvistika v rámci těchto oblastí pokládá:\n\n\n\n\nNeurolingvistika se zabývá jednak lokalizací různých jazykových procesů v mozku. Dále ji zajímá časový sled těchto procesů, jejich akvizice či osvojování a konečně se zabývá také neurofyziologií jazykových patologií.\n\nNeurolingvistika zkoumá lokalizaci specifických jazykových \"modulů\". Neurolingvistický výzkum se například pokouší zmapovat jednotlivé oblasti a spoje v mozku s ohledem na jejich funkce. Při lokalizaci se využívá především neurozobrazovacích metod s vysokým prostorovým rozlišením, jako je fMRI nebo PET. Jednou z otázek je, zda se určité oblasti skutečně specializují na dané jazykové procesy, případně jestli a jakým způsobem se vybrané části mozku při zpracování řeči interagují. Vzrůstá také zájem o interakci těchto procesů v mozku při učené se cizím jazykům, nebo v případě bilingvních jedinců.\n\npři studiu časového sledu jazykových procesů se využívá především elektrofyziologickcýh technologií se schopností vysokého temporálního rozlišení jako je EEG nebo MEG. Tyto techniky jsou schopny s vysokou elektrofyziologickou aktivaci mozku probíhající při zpracování souvislého jazykového vstupu. Bezprostřední reakce na jazykový stimulus lze měřit pomocí ERP (event-related potentials).\n\nNeurolingvistika se pokouší propojit jednotlivé fáze osvojování jazyka s vývojovými fázemi mozku (např., neurogeneze, pruning). Dalším tématem je osvojování cizího jazyka a změny ke kterým na základě osvojování cizího jazyka ve strukturách mozku dochází díky tzv. neuroplasticitě.\n\nNeurolingvistický výzkum studuje take jazykové patologie a to, jaký způsobem se tyto patologie vztahují k abnormálně fungujícím mozkovým oblastem. Poruchy, kterými se neurolingvistika zabývá jsou například:\n\nSoučasné technologie přináší významný zdroj poznatků, které napomáhají pochopení anatomické organizace lingvistických funkcí. Technologie využívané v neurolingvistice lze rozdělit na elektrofyziologické (EEG, MEG), hemodynamické (fMRI, PET) a stimulační (TMS). \n\nEEG (elektroencefalogram) a ERP (event-related potentials) měří elektrickou aktivitu mozku pomocí elektrod připevněných k povrchu hlavy. Pomocí ERP lze měřit změny napětí v mozku asociované s prezentovaným stimulem (odtud event-related). Výběžky napětí u ERP jsou pojmenovány podle elektrické polarity (positivní-P a negativní-N) a latence se měří v milisekundách po prezentaci stimulu. Komponent N400 představuje nejčastěji studovaný negativní výběžek napětí, který lze pozorovat cca 400 po sémanticky inkongruentních stimulech. Dalším typickým komponentem je P600 asociovaný s mozkovou aktivitou reagující na porušení gramatických či jiných jazykových pravidel.\n\nMEG (magnetoencefalogram) měří magnetické pole indukované elektrickou aktivitou mozku. Oproti EEG a ERP dokáže tato metoda lépe lokalizovat zdroj magnetického pole, nicméně díky tekutému héliu, které MEG k zachycení magnetického pole využívá, je tato metoda finančně velmi nákladná.\n\nPET (positron emission tomography) je metoda, která zachycuje mozkovou aktivitu na základě snímání hladiny glukózy. Glukóza je metabolické palivo, které mozek využívá ke své aktivitě. Radioaktivními látkami upravená glukóza je injekčně vpravena do krve a speciální detektory připevněné k hlavě měří množství právě spotřebovávané glukózy, což lze asociovat s mozkovou aktivitou. Části spotřebovávající v dané chvíli největší množství glukózy jsou nejvíce aktivní.\n\nfMRI (funkční magnetická resonance) je zřejmě nejdůležitějším zdrojem současných poznatků v neurolingvistice. Tato metoda měří hladinu molekul hemoglobinu v krvi, a na základě těchto hodnot vyhodnocuje oblasti mozku, které v daném časovém úseku spotřebovávají nejvíce krve a v ní obsaženého kyslíku. Tato metoda dokáže přesně lokalizovat aktivitu mozku v určitém časovém úseku. fMRI poskytuje v porovnání s PET výrazně lepší lokalizaci aktivace (s přesností 1 mm). Temporální rozlišení fMRI (1-5 s) ale stále zaostává za neurofyziologickými metodami.\n\nDalší technologií využívanou v neurolingvistickém výzkumu je TMS (transkraniální magnetická stimulace). Tato metoda nezobrazuje mozkovou aktivitu, ale naopak transkraniální stimulace dokáže tuto aktivitu přímo ovlivnit (excitovat či inhibovat). Magnetické pole generované s pomocí dvojice magnetických cívek umístěných v určité oblasti hlavy dokáže skrze lebku stimulovat mozkovou kůru a experimentátor zaznamenává behaviorální reakce participanta na určité lingvistické podněty či úkoly. Zatímco s pomocí nižších frekvencí lze cílené mozkové centra inhibovat a způsobit zhoršený výkon při lingvistických úkonech, stimulace o vyšších frekvencích naopak vybrané oblasti mozku excitují a jazykový výkon jsou tak schopny zlepšit. Tuto metodu lze rovněž využít při terapii jazykových patologií.\n"}
{"id": "304610", "url": "https://cs.wikipedia.org/wiki?curid=304610", "title": "Soubor (rozcestník)", "text": "Soubor (rozcestník)\n\nSoubor může vyjadřovat:\n\n\n\n"}
{"id": "304613", "url": "https://cs.wikipedia.org/wiki?curid=304613", "title": "San Tommaso delle Convertite", "text": "San Tommaso delle Convertite\n\nSan Tommaso delle Convertite je katolický kostel v Pise, stojící na Via San Tommaso.\n\nPrvní zmínka o kostele s připojeným špitálem pochází z roku 1160. Rekonstrukce roku 1610 proběhla na pokyn Kristiny Lotrinské, která nechala zbudovat klášter pro bývalé prostitutky. \n\nV letech 1756-1758 provedl Camillo Marracci rekonstrukci dle plánů Ignazia Pellegriniho. Byla postavena nová elegantní fasáda a zvonice (zničena v 19. století).\n\nSeznam kostelů v Pise\n"}
{"id": "304616", "url": "https://cs.wikipedia.org/wiki?curid=304616", "title": "Sunža", "text": "Sunža\n\nSunža ( , , ) je řeka v Severní Osetii-Alanii, v Ingušsku a v Čečensku v Rusku. Je 278 km dlouhá. Povodí má rozlohu 12 200 km².\nVzniká na severním svahu Velkého Kavkazu. Na dolním toku je koryto velmi členité a řeka se rozvětvuje na jednotlivá ramena. Ústí zprava do Těreku (povodí Kaspického moře).\nPravými přítoky jsou Assa, Martan a Argun\n\nZdroj vody je smíšený. Průměrný roční průtok vody ve vzdálenosti 8 km od ústí činí 85,4 m³/s. Průměrná kalnost dosahuje 3800 g/m³ a za rok tak řeka odnese 12,2 Mt pevných částic.\n\nVyužívá se na zavlažování. Leží na ní města Nazraň, Karabulak, Groznyj a Gudermes.\n"}
{"id": "304617", "url": "https://cs.wikipedia.org/wiki?curid=304617", "title": "Robert Peary", "text": "Robert Peary\n\nRobert Edwin Peary (6. května 1856, Cresson, Pensylvánie – 20. února 1920, Washington (D.C.)) byl americký polárník, který byl prohlášen za prvního člověka, který dosáhl severního pólu (1909). Jeho prvenství bylo zpochybněno Frederickem Cookem, který jej měl dosáhnout o rok dříve. Novějším zkoumáním bylo zpochybněno, zda Peary do oblasti severního pólu skutečně doputoval.\n\nNarodil se 6. května 1856 v Pensylvánii v Cressonu. Vystudoval Portlandskou střední školu a později absolvoval Bowdoinskou vysokou školu. V roce 1877 nastoupil k americkému námořnictvu. V jeho službách se v roce 1884 účastnil vyměřování v Nikaragui. Touto zemí měl původně vést kanál spojující Atlantský a Tichý oceán (později vybudovaný v Panamě a známý jako Panamský průplav). S manželkou Josephinou měl dvě děti; dceru Marii a syna Roberta.\n\nZemřel 20. února 1920 ve Washingtonu a je pohřben na Arlingtonském hřbitově.\n\nPrvní výpravu podnikl r. 1886 do Grónska, které hodlal přejít napříč. Výprava ale skončila neúspěchem.\n\nDruhá výprava do Grónska (v letech 1891–1892 společně s Norem Astrupem) byla úspěšná. Výzkumníci projeli celý ostrov na saních (1100 km). V roce 1893 podnikl společně se svou ženou výpravu mající za cíl prozkoumat oblast na sever od fjordu Independence. Pro nepříznivé počasí skončila výprava neúspěchem. Během těchto výprav studoval místní obyvatelstvo – Inuity a jejich zkušenosti s přežíváním v extrémních podmínkách.\n\nV roce 1898 se vydal na další výpravu s jediným cílem – dosáhnout severní pól. Expedice skončila neúspěchem, on sám navíc kvůli omrzlinám přišel o osm prstů na nohou. V severních oblastech pobyl do roku 1902, během této doby zkoumal pobřeží Grónska. Zjistil, že Grónsko je vlastně velký ostrov, který končí na 83° 40´ severní šířky.\n\nV roce 1905 se do Arktidy vydal s lodí Roosevelt. Peary prohlásil, že výprava dosáhla nového rekordu 87° 06´ severní šířky, ale tento údaj byl později zpochybněn.\n\nV červenci 1908 se vydal na další výpravu k pólu, opět s lodí Roosevelt. Stejně jako při předchozí výpravě vyrazil z Grantovy země, ze Sheridanova mysu. 6. dubna 1909 se výprava dostala na vzdálenost pouhých 9 km od pólu. Tuto vzdálenost překonal pouze na lehkých saních a se čtyřmi Eskymáky a černošským sluhou Hensonem. Podle měření se dostali až na 89° 57´ severní šířky. Zde vyvěsili americkou vlajku a zanechali plechovou krabici se zprávou. Stal se tak prvním člověkem, který stanul na severním pólu.\n\nJeho prvenství zpochybnil Frederick Albert Cook, který tvrdil, že severního pólu dosáhl o rok dříve, 21. dubna 1908 (svoje prvenství mohl ale ohlásit teprve v roce 1909, neboť byl nucen v Arktidě přezimovat). Ve sporu o prvenství nakonec rozhodovala dánská komise, která označila za prvního člověka na severním pólu Pearyho. Toto prvenství později potvrdil i americký Kongres. Ovšem důkazy o jeho prvenství nejsou stoprocentní, neboť plechová krabice, kterou na pólu umístil se vinou pohybu ledové masy (severní pól není na pevnině) ztratila.\n\nPochybnosti byly vzneseny o závěrečné etapě cesty k pólu. Peary nezaznamenával data při zjišťování polohy a ve skupině nebyl nikdo další se znalostmi navigace schopný správnost zjištěné polohy dosvědčit. Nalezeny byly také nesrovnalosti v cestovní rychlosti, která se měla v tomto úseku cesty velice výrazně zvýšit.\n\n"}
{"id": "304625", "url": "https://cs.wikipedia.org/wiki?curid=304625", "title": "Werner Kempf", "text": "Werner Kempf\n\nWerner Kempf (9. března 1886, Královec – 6. ledna 1964, Bad Harzburg) byl generál tankových jednotek Wehrmachtu.\n\nDo německé císařské armády vstoupil v březnu 1905. V první světové válce byl důstojníkem jezdectva. Ve dvacátých letech zůstal v Reichswehru, kde zastával nižší velitelské funkce a působil jako učitel na pěchotním učilišti. V letech 1936 a 1937 pracoval jako armádní inspektor motorizovaných jednotek na Ministerstvu Války. V roce 1937 mu bylo svěřeno velení nad 4. tankovou brigádou. K 1. srpnu 1939, v rámci chystané invaze do Polska, byl jmenován velitelem Pancéřové divize Kempf, která se původně jmenovala Pancéřový útvar východní Prusko. V říjnu téhož roku převzal velení nad 6. tankovou divizí, které velel až do operace Barbarossa. \n\nV únoru 1943 převzal velení nad Lanzovou armádní skupinou, která se nacházela v oblasti Charkova, následně byla přejmenována na armádní skupinu Kempf. Pod její velení spadal i tankový sbor SS, který krátce před tím, proti Hitlerovu přímému rozkazu svévolně opustil Charkov, jenž měl bránit „za každou cenu“. Díky tomuto incidentu byl generál horských myslivců Karl Hubert Lanz odvolán a nahrazen generálem tankových jednotek Wernerem Kempfem. Jako důvod bylo uváděno, že generál tankových jednotek je lepší volba pro operační skupinu z velké části složenou z tankových divizí. Jako velitel Armádní skupiny „Kempf“ se účastnil jarní Mansteinovy protiofenzívy i letní operace Citadela. Během operace Citadela se nedokázala jeho hlavní část probojovat k Prochorovce, aby tam podpořila jednotky 4. tankové armády. \n\nKoncem léta 1943 byla jeho armádní skupina Kempf přejmenována na 8. armádu, ale záhy po nuceném vyklizení Charkova byl na rozkaz Adolfa Hitlera odvolán. Během roku 1944 se ještě jednou dostal do činné služby, v květnu byl jmenován velitelem Baltské oblasti a v září téhož roku opět stažen do zálohy. V hodnosti generála tankových jednotek v záloze se dožil konce války.\n\n\n\n\n\n"}
{"id": "304626", "url": "https://cs.wikipedia.org/wiki?curid=304626", "title": "Rafael Benítez", "text": "Rafael Benítez\n\nRafael Benítez (* 16. dubna 1960, Madrid, Španělsko) je španělský fotbalový trenér, vede Newcastle United.\n\nZ Valencie odešel po mimořádně úspěšném ročníku 2003/04, kdy tým získal tzv. double – tj. zvítězil v Primera División i španělském poháru. Odešel do anglického Liverpoolu, kde vystřídal v pozici francouzského trenéra Gérarda Houlliera. Zde vyhrál Ligu mistrů 2004/05 v dramatickém finále proti AC Milan, kdy jeho svěřenci prohrávali v poločase už 0:3, ale do konce utkání stihli vyrovnat na 3:3 a průběh zvrátit v penaltovém rozstřelu. Po angažmá v Anglii odchází do Itálie do klubu Inter Milán. V prosinci 2010 se Inter téměř po půlročním působení Beníteze na lavičce milánského klubu dohodl se španělským koučem na rozvázání spolupráce. Nahradil ho trenér Leonardo Nascimento de Araújo.\n\n21. listopadu 2012 převzal A-mužstvo Chelsea FC po odvolaném Robertu Di Matteovi a dovedl ho k titulu v Evropské lize 2012/13. Chelsea zdolala ve finále 15. května 2013 Benfiku Lisabon 2:1. Přesto nebyl mezi fanoušky Chelsea během angažmá v tomto londýnském klubu oblíben.\n\nV květnu 2013 se domluvil s prezidentem SSC Neapol Aurelio de Laurentiisem a přijal jeho nabídku na trenérskou funkci u týmu. Nahradil tak odcházejícího trenéra Waltera Mazzarriho.\n\n3. června 2015 se stal trenérem španělského klubu Real Madrid, smlouvu podepsal na 3 roky.\n\n4. ledna 2016 byl propuštěn po sérii neuspokojivých výsledků, které vyvrcholily remízou 2:2 na hřišti Valencie. Jeho nástupcem se stal Zinedine Zidane.\n"}
{"id": "304630", "url": "https://cs.wikipedia.org/wiki?curid=304630", "title": "Michael Pitt", "text": "Michael Pitt\n\nMichael Carmen Pitt (* 10. dubna 1981 West Orange) je americký herec a hudebník.\n\nMichael Pitt se narodil ve West Orange v americkém státě New Jersey jako nejmladší ze čtyř dětí. V deseti letech oznámil že by chtěl být hercem a nějakou dobu navštěvoval American Academy of Dramatic Arts. V šestnácti se odstěhoval do New Yorku.\n\nV roce 1999 získal první větší divadelní hře, v The Trestle at Pope Lick Creek na Newyorské divadelním workshopu. Poté mu bylo nabídnuto castingovým agentem hostování v seriálu \"Dawsonův svět\" (hrál Henryho Parkera v 15 epizodách v letech 1999 až 2000). Jeho přelomová role byl milenec transexuální rockové hvězdy ve filmu Hedwig a Angry Inch. To vedlo k vedlejší roli ve filmech \"Šikana\", \"Vzorec pro vraždu\" a \"Vesnice\". Ve snímku Bernarda Bertolucciho \"Snílci\" ztvárnil amerického studenta, tato role je zajímavá především jeho několika nahými scénami.\n\nPoté si zahrál hlavní roli ve filmu \"Poslední dny\" jako rocková hvězda založená na charakteru Kurta Cobaina. Pro tento film také složil několik skladeb. V roce 1997 si zahrál ve filmu \"Hedvábná cesta\", po boku Keiry Knightley, založeném na románu Alessandra Baricca. Hraje hlavní roli Hervého Joncoura, francouzského pašeráka hedvábí je se zamiluje do japonské konkubíny. Ten samý rok také zazářil ve filmu \"Opilí slávou\" v roli mladého bezdomovce.\n\nPitt zpívá a hraje na kytaru ve své skupině Pagoda, která vydala stejnojmenné album u Universal music/ Ecstatic Peace. S Twins of Evil vytvořil skladbu „Hey Joe“ použitou ve \"Snílcích\".\n\n\n"}
{"id": "304632", "url": "https://cs.wikipedia.org/wiki?curid=304632", "title": "Společenská odpovědnost firem", "text": "Společenská odpovědnost firem\n\nSpolečenská odpovědnost firem (\"ang. Corporate Social Responsibility – CSR\") je dobrovolné integrování sociálních a ekologických hledisek do každodenních firemních operací a interakcí s firemními stakeholders. Princip zahrnutí sociálních a environmentálních hledisek do strategie firmy (vedle primární orientace na vytváření zisku) se nazývá také trojí zodpovědnost.\n\nZásady, jež by měla ve své praxi dodržovat společensky odpovědná firma, lze rozdělit do třech složek \"trojí zodpovědnosti\":\n\nV kodexu podnikatelského chování společnosti by měly být zahrnuty takové zásady jako:\n\nDo sociální oblasti činnosti společensky odpovědné firmy mohou patřit např.:\n\n\nBýt společensky odpovědnou firmou je v zájmu podniku samotného – odpovědné chování zvyšuje produktivitu práce a loajalitu zaměstnanců a přináší podniku dlouhodobě udržitelnou konkurenční výhodu. Předpokladem úspěchu je však systematický přístup, kdy odpovědné chování navazuje na obchodní strategii, hodnoty a poslání podniku. Jde o to, volit takové aktivity, které odpovídají charakteru podniku a očekávání klíčových \"stakeholderů\" neboli zainteresovaných osob. Praxe také ukazuje, že aktivity spojované se Společenskou odpovědností firem nejsou účinné bez osobního etického přesvědčení vedení i zaměstnanců.\n\nPropagaci CSR se v České republice příliš organizací nevěnuje. Tematikou nadnárodních korporací se zabývá organizace NaZemi, která na toto téma připravila i vzdělávací programy pro střední školy. Hlavním průkopníkem v prosazování CSR je organizace Frank Bold. Ta se snaží odhalovat zneužívání společenské odpovědnosti korporací ve prospěch jejich Public relations. \n\nV České republice lze získat \"Standard odpovědné firmy\", který uděluje \"Fórum dárců\" nebo ocenění \"Podnik Fair Play\" udílené iniciativou \"Etického fóra ČR\". Od 1. 1. 2017 bude navíc pro české firmy povinný nefinanční reporting, který má podobný záměr jako některé náročnější standardy CSR - poskytnout veřejnosti informace o dopadech činnosti velkých firem na životní prostředí a společnost, navíc se zahrnutím dodavatelského řetězce daných firem.\n\nNejvětší iniciativou, která v Česku šíří povědomí o společenské odpovědnosti a Cílech udržitelného rozvoje od OSN (SDGs), je Asociace společenské odpovědnosti. V rámci své unikátní vize tvoří největší CSR platformu v České republice. Platforma hájí zájmy více než 300 členů z řad korporátního, neziskového, vzdělávacího i veřejného sektoru s cílem zvýšit jejich potenciál a kompetence v oblasti CSR a SDGs. Prostřednictvím aktivního dialogu se státem Asociace společenské odpovědnosti významně ovlivňuje a vytváří CSR politiku a agendu udržitelného rozvoje v Česku.\n\n"}
{"id": "304634", "url": "https://cs.wikipedia.org/wiki?curid=304634", "title": "Generální tajemník ÚV KSČ", "text": "Generální tajemník ÚV KSČ\n\nGenerální tajemník Ústředního výboru Komunistické strany Československa byl v letech 1921–1945 a 1971-1989 nejvyšším představitelem této strany. V letech 1953–1971 se funkce generálního tajemníka nazývala „první tajemník ÚV KSČ“. V obnovené KSČ je generální tajemník ÚV opět nejvyšším představitelem strany. V době komunistické totality měli první či generální tajemníci podstatně vyšší vliv než předseda vlády nebo prezident.\n\nV letech 1945-1953 stál v čele strany předseda, kterým byl Klement Gottwald. V tomto období rovněž paralelně existovala funkce generálního tajemníka, kterou zastával Rudolf Slánský, se zaměřením na běžný chod strany. Dne 6. 9. 1951 ÚV KSČ zrušil funkci generálního tajemníka i jeho zástupců. Jeho roli převzal organisační sekretariát. \n\nPo Gottwaldově smrti (1953) funkce předsedy zanikla a v čele strany stál první tajemník. Zároveň došlo na čas k oddělení nejvyšší stranické a ústavní funkce. Zatímco prezidentem se stal Antonín Zápotocký, do čela strany se dostal a řízením práce sekretariátu ÚV KSČ byl pověřen Antonín Novotný. Novotný se tak stal řídící osobností stranické mašinerie. Dne 4. 9. 1953 Novotného ÚV KSČ zvolil prvním tajemníkem ÚV KSČ.\n\nPosledním generálním tajemníkem byl Karel Urbánek. Poté byla funkce zrušena a v čele strany stanul předseda (Ladislav Adamec, 1989–1990).\n\n\n\n"}
{"id": "304636", "url": "https://cs.wikipedia.org/wiki?curid=304636", "title": "Lidová fronta pro osvobození Palestiny - Hlavní velení", "text": "Lidová fronta pro osvobození Palestiny - Hlavní velení\n\nLidová fronta pro osvobození Palestiny - Hlavní velení (LFOP-HV) (arabsky: الجبهة الشعبية لتحرير فلسطين - القيادة العامة, \"Al-Džabha aš-Ša'abíja li-Tahríni Filastín - al-Qijáda al-'ámma\"; anglicky: \"The Popular Front for the Liberation of Palestine - Head Commander\", odtud \"PFLP-GC\") je palestinská vojenská nacionalistická marxistická prosyrsky orientovaná teroristická organizace. Spojené státy, Evropská unie a Kanada ji řadí na seznam teroristických organizací.\n\nLFOP-HV vznikla v roce 1968 odtržením od Lidové fronty pro osvobození Palestiny (LFOP) a do jejího čela se postavil Ahmad Džibríl. V rámci Organizace pro osvobození Palestiny (OOP), z kterého v roce 1974 vystoupila, byla nejostřeji vymezená proti Izraeli. LFOP-HV se přisuzuje jeden z prvních sebevražedných atentátů v 70. letech, který provedla ve městě Kirjat Šmona, během něhož zemřelo 18 Izraelců. Tento teroristický útok se označuje jako masakr v Kirjat Šmoně.\n\n"}
{"id": "304643", "url": "https://cs.wikipedia.org/wiki?curid=304643", "title": "Pietro Longhi", "text": "Pietro Longhi\n\nPietro Longhi (5. listopadu 1701, Benátky – 8. května 1785, Benátky) byl benátský rokokový malíř žánrových scén.\n\nByl synem klenotníka Alessandra Falca a jeho ženy Antonie. Jméno Longhi přijal, když začal malovat. Jeho prvním učitelem byl benátský malíř Antonio Balestra, který jej doporučil boloňskému umělci Crespimu. Roku 1732 se oženil s Caterinou Marií Rizziovou.\n\nMezi jeho první práce patří oltářní obrazy a malby s náboženskou tematikou. Roku 1734 dokončil fresky v Ca' Sagredo, zobrazující \"Smrt gigantů\". Později začal malovat scény z běžného života obyvatel Benátek. Mnoho z jeho maleb zobrazuje Benátčany při hře. Jiné zachycující denní aktivity.\n\nLonghi je znám pro mnohé kresby, které vytvářel jako podklady pro své malby. Pietrův syn, Alessandro, byl také uznávaným malířem.\n"}
{"id": "304644", "url": "https://cs.wikipedia.org/wiki?curid=304644", "title": "Kongres utlačovaných národností", "text": "Kongres utlačovaných národností\n\nKongres utlačovaných národností Rakousko-Uherska bylo setkání vůdců odbojových hnutí národů patřících k Rakousko-uherské monarchii konané v Římě a pořádané italskou vládou.\n\nV únoru 1918 byla národy Rakouska-Uherska vytvořena Liga utlačovaných národů Rakousko-Uherska. Ta svolala po dvou měsících svůj kongres. Kongres se konal 8.–10. dubna 1918. Jeho účastníci deklarovali společný zájem národů Rakouska-Uherska na sebeurčení a na hospodářskou i politickou nezávislost. Setkání se účastnili Rumuni, Jihoslované, Poláci a Italové. Za Čechy byl přítomen Edvard Beneš, za Slováky Milan Rastislav Štefánik a Štefan Osuský, všichni jako členové Československé národní rady se sídlem v Paříži.\n\nDeklaraci přijatou Kongresem oficiálně schválil tehdejší italský premiér Vittorio Emanuele Orlando.\n\n \n"}
{"id": "304656", "url": "https://cs.wikipedia.org/wiki?curid=304656", "title": "Sajeret Šaldag", "text": "Sajeret Šaldag\n\nSajeret Šaldag, též Jednotka 5101 (: יחידת שלדג, \"Jechidat Šaldag\") je speciální jednotka izraelského vojenského letectva a jedna ze tří nejlepších izraelských speciálních jednotek (kromě Sajeret Matkal a Šajetet 13). Specializuje se na poskytování podpory, protiteroristické a záchranné akce a také na průzkumné operace.\n\nSajeret Šaldag byla založena v roce 1974 po Jomkipurské válce. V začátcích sloužila jako záloha pro Sajeret Matkal, ale později byla převedena pod vojenské letectvo jako samostatná jednotka.\n\nJednotka se specializuje na pozemní podporu izraelského vojenského letectva (např. vyhledání cíle, jeho označení a navedení útočících letadel), později k této činnosti přibyly i boj proti palestinským skupinám v rámci Blízkého východu a operace zaměřené na záchranu rukojmí.\n\nSajeret Šaldag sídlí na letecké základně Palmachim. Je tvořen 40 - 50 vojáky rozdělenými do pěti až šesti týmů po devíti členech.\n\nPříslušníci jednotky procházejí tvrdým výcvikem zaměřeným zejména na pozemní navigaci a radiové spojení.\n\nStandardní výzbroj příslušníka Sajeret Šaldag tvoří M16 nebo útočná puška M4A1 s připojeným granátometem. Při protiteroristických akcích nebo při osvobozování rukojmí jsou příslušníci jednotky vybaveni SIG Sauerem nebo Glockem 9mm a odstřelovací puškou Mauser SR 82/66.\n\nSajeret Šaldag se účastnil (v rámci Izraelských obranných sil) několika operací v jižním Libanonu:\n\n"}
{"id": "304660", "url": "https://cs.wikipedia.org/wiki?curid=304660", "title": "Velké jeřábí jezero", "text": "Velké jeřábí jezero\n\nVelké jeřábí jezero byla národní přírodní rezervace nacházející se severně od obce Přebuz na hranici s Německem v Krušných horách. Oblast je součástí přírodního parku Přebuz.\n\nOblast představuje typické horské rašeliniště, které je z části zarostlé porostem borovice bažinné a smrkem. Místa nezarostlá stromy jsou porostlá rašeliníkem, který se nachází mezi velkým počtem malých tůní. Různorodost rašeliniště umožňuje výskyt všech vývojových fází vrchovištního typu rašeliniště s celou řadou vzácných rostlin a živočichů. Oblast je součástí evropsky významné lokality vyhlášené v rámci programu Natura 2000. Na německé straně hranice k původní rezervaci přiléhá chráněné území NSG Großer Kranichsee.\n\nChráněné území bylo vyhlášeno 4. února 1938. Dne 1. července 2012 byla národní přírodní rezervace zrušena, a zároveň se stala součástí nově vyhlášené národní přírodní rezervace Rolavská vrchoviště.\n\nNachází se na rozvodí Rolavy, která odtéká na jihovýchod a Velké Pyry, která odtéká na severozápad.\n\nNa jezeře a v jeho okolním rašeliništi rostou borovice kleč, borovice blatka, z bylin pak například suchopýr pochvatý, šicha černá, klikva žoravina, rosnatka okrouhlolistá, vlochyně bahenní a kyhanka sivolistá.\n\nŽijí zde zmije obecná a ještěrka živorodá, z ptáků pak vzácný tetřívek obecný a tetřev hlušec.\n\n\n"}
{"id": "304670", "url": "https://cs.wikipedia.org/wiki?curid=304670", "title": "Antonio Balestra", "text": "Antonio Balestra\n\nAntonio Balestra (12. srpna 1666 Verona – 21. dubna 1740 tamtéž) byl italský rokokový malíř. \n\nUčil se u Zeffia. Roku 1690 odešel do Benátek, kde tři roky pracoval u Antonia Belluciho. Po krátkém pobytu v Bologni pracoval v římské dílně Carla Maratty. Roku 1694 vyhrál cenu Academie di San Luca. Později tvořil ve Veroně i v Benátkách. Jeho žáky ve Veroně byli Pietro Rotari a Giambettino Cignaroli (1706-1770). V Benátkách pracoval na kostelu Gesuiti a San Zacharia, a Scuole della Carita. Krátce u něj pracoval Pietro Longhi. Mezi jeho benátské žáky a následovníky patřili Mariotti, Giuseppe Nogari, Mattia Bortoloni (1695-1750) a Angelo Trevisani. Také ovlivnil mladého Pittoniho.\nNamaloval \"Madonu s dítětem a svatými\" pro kostel Sant' Ignazio v Bologni. Tvořil pro kostely v Benátkách, Vincenze, Padově, Brescii a Veroně. \n"}
{"id": "304671", "url": "https://cs.wikipedia.org/wiki?curid=304671", "title": "Mljet", "text": "Mljet\n\nMljet je ostrov v Jaderském moři, který administrativně patří k Dubrovnicko-neretvanské župě v Chorvatsku. Má rozlohu necelých 100 km². Ostrov je 37 km dlouhý a široký maximálně 3 km. Na ostrově žije 1089 obyvatel (2011) v několika osadách, z nichž nejvýznamnější je Babino Polje. Jiná významná je například Sobra, kde se nachází jediná čerpací stanice na ostrově pro auta i lodě. V osadě se nachází také přístav, který má spojení trajektem s osadou Prapratno ležící na poloostrově Pelješac, asi 40 km severně od Dubrovníku. Nejvyšším bodem je Veli Grad o nadmořské výšce 513 m.\n\nMljet je nejlesnatějším velkým ostrovem v Chorvatsku, když 72 % jeho rozlohy pokrývají lesy. V západní části ostrova byl 12. listopadu 1960 vyhlášen národní park Mljet. Na ostrově se nachází také geologicky zajímavá oblast Zakamenica.\n\n"}
{"id": "304681", "url": "https://cs.wikipedia.org/wiki?curid=304681", "title": "Vladimír Černík", "text": "Vladimír Černík\n\nVladimír Černík (9. července 1917 Roudnice nad Labem – 2. dubna 2002 Palm Beach, Florida) byl amatérský tenista a člen československého daviscupového týmu v letech 1945–1949. S Jaroslavem Drobným v něm drželi rekord jako nejlepší deblový pár s jedenácti výhrami, než byli překonáni šestnácti vítězstvími Berdycha se Štěpánkem.\n\nByl nejmladší ze tří sourozenců. Vyrůstal bez otce, který padl za první světové války. Při účasti na tenisovém turnaji v Gstaadu v létě 1949 byli společně s Jaroslavem Drobným vystaveni útoku komunistické moci, když byli vyzváni k okamžitému odstoupení z turnaje v Gstaadu a k návratu domů. Protože cítili, že by již nemohli cestovat a chtěli i nadále hrát tenis, rozhodli se 15. července 1949 k emigraci. V Československu tak zůstala Černíkova manželka ze synem, kteří se za ním již nedostali. Bratr Rudolf, důstojník, byl propuštěn z armády a 10. ledna 1950 zatčen a odsouzen k mnoha letům vězení.\n\nPro oba tenisty nebylo po emigraci snadné získat občanství, které by jim oběma umožnilo hrát mezinárodní tenis. Společně přiletěli do Austrálie, ale jelikož jim vláda nedala australskou příslušnost, aby mohli hrát, tak Drobný odletěl na pozvání krále Farúka I. do Egypta a Černík zůstal nějaký čas v Austrálii. Poté přesídlil do USA, kde v letech 1957–58 vedl tenisový tým University Carolina. Podruhé se oženil. Zemřel v Palm Beach na Floridě.\n"}
{"id": "304682", "url": "https://cs.wikipedia.org/wiki?curid=304682", "title": "Ardon (řeka v Rusku)", "text": "Ardon (řeka v Rusku)\n\nArdon ( ) je řeka v Severní Osetii-Alanii v Rusku. Je 102 km dlouhá. Povodí má rozlohu 2700 km².\n\nVzniká z ledovců na severním svahu Velkého Kavkazu. U města Alagir vtéká do podhorské Severoosetské roviny. Ústí zleva do Těreku (povodí Kaspického moře).\n\nVyužívá se na zavlažování. Údolím řeky vede vojenská osetská silnice. V povodí řeky se nachází Sadonské naleziště olovo-zinkových rud.\n"}
{"id": "304683", "url": "https://cs.wikipedia.org/wiki?curid=304683", "title": "Corylophidae", "text": "Corylophidae\n\nCorylophidae je čeleď brouků z nadčeledi Cucujoidea.\n\nV Evropě jsou 4 podčeledi\n\n\n"}
{"id": "304689", "url": "https://cs.wikipedia.org/wiki?curid=304689", "title": "Vydra říční", "text": "Vydra říční\n\nVydra říční (\"Lutra lutra\"), nebo také vydra evropská, je jediným druhem vydry vyskytujícím se na území České republiky. Jedná se o lasicovitou šelmu náležící do rodu \"Lutra\" (vydra)\".\" Bylo popsáno několik poddruhů, ale o existenci některých z nich se vedou spory. Vydra říční je široce rozšířena v Evropě, na většině územích Asie a v některých oblastech severní Afriky. Obývá oblasti do nadmořské výšky 2000 metrů (vzácněji i vyšší). K životu potřebuje rozlehlé a čisté vodní toky, které jsou bohaté na potravu a hustě zarostlé okolní vegetací.\n\nVydra říční má tělo dlouhé přibližně 90 až 135 cm (bez ocasu 55 až 90 cm). Dlouhé a štíhlé tělo je vybaveno krátkými končetinami a zploštělým ocasem, pomocí kterého může kormidlovat při plavání. Má krátkou, lesklou, na hřbetní straně kávově hnědou srst, na spodku světlejší. Druh může žít samotářsky nebo v rodinných skupinách. Živí se hlavně rybami, pokud však nejsou k dispozici, nepohrdne ani jinou potravou. Reprodukce probíhá sezónně, často nezávisle na období. Samici se rodí obvykle dvě mláďata, která jsou odstavena po jednom roce. Od dvou let již mohou sama zplodit potomstvo.\n\nČervený seznam IUCN od poslední studie z roku 2015 uvádí, že se z globálního hlediska jedná o téměř ohrožený druh a populace je hodnocena jako ubývající. V minulosti (ve 20. století) docházelo k výrazným ztrátám, vinou člověka. V České republice je podle vyhlášky MŽP zvláště chráněna jako silně ohrožený druh. Od posledního sčítaní z roku 2017 se v Česku vyskytuje jen okolo 4000 vyder.\n\nVšeobecně je rozšířená v Evropě (rovněž v Česku a Slovensku), v Asii (až v Japonsku a na Sundských ostrovech) a směrem na jih zasahuje až do severní Afriky. Můžeme ji spatřit poblíž stojatých i tekoucích vod (což zahrnuje řeky, průplavy, rybníky, jezera, potoky, močály nebo rýžová pole) do nadmořské výšky 2000 metrů, ale také v horských oblastech, například v Tibetu, v nadmořské výšce až 4120 metrů. K životu potřebuje rozlehlé a čisté vodní prostředí se zarostlými břehy, které je rovněž bohaté na potravní zdroje. Vydru říční lze nalézt i v mořích, kde obývá pobřežní oblasti, vždy má však pravidelný přístup k sladké vodě, tedy k ústím řek. Na západní polokouli je zastoupena vydrou severoamerickou (kanadskou), které se v mnoha ohledech podobá.\n\nPřestože jsou vydry stále velmi početné (z globálního hlediska), v Evropě, ale i v Asii došlo k jejich značnému úbytku (viz Ohrožení a ochrana). Již stabilní nebo obnovující se populace můžeme nalézt v Británii, Dánsku, Francii, Německu, na severozápadě Řecka, v Itálii, Portugalsku, Španělsku, Slovensku (zdá se, že již také v Česku) a Švédsku. Množí se též v některých kritických oblastech Nizozemska a Švýcarska, kam byla znovu vysazena. Populace naopak stále klesá v Izraeli nebo Gruzii, přičemž některé další oblasti nejsou prozkoumány.\n\nMůžeme ji pravděpodobně zastihnout kdekoliv na vhodných tocích, ale nejhojněji se vyskytuje na Plzeňsku, Šumavě, jihočeské pánvi na Českomoravské vrchovině, vzácněji pak na Ohři, v severozápadních Čechách nebo na Dyji. V poslední době byl potvrzen rovněž výskyt v Českém Švýcarsku. Další výskyt byl údajně potvrzen na dolním toku Vltavy, v Dole u Libčic. Výskyt vydry byl též potvrzen na řece Dřevnici a jejích přítocích. V 70. letech 20. století přežívalo na území ČR pouze okolo 170 vyder. V roce 2000 odhadem už 700 až 800 vyder. K roku 2010 žilo v České republice pravděpodobně více než 2000 jedinců a počet stále stoupal. Od roku 2017 se na našem území vyskytuje již více než 4000 vyder, ale detailní pozorování z let 2011 až 2016 ukazuje na lokální pokles – ve východních Čechách, pravděpodobně způsobený obdobím sucha.\n\nPoddruhů se dle různých pramenů rozeznává 7 až 28 (Larivière a Jennings, 2009), 12 (Romanowski, 2010) nebo 10 (Davis, 1978), a to na základě toho, kde které vydry žijí. Taxonomie je však stále neujasněná a existence některých z nich bývá zpochybněna.\n\nVydra říční je velká lasicovitá šelma s protáhlým, štíhlým tělem a malou zploštělou hlavou. Kondylobazální část lebky (mezičelist až týlní výběžky) dospělého samce je průměrně dlouhá 117,4 mm, u dospělé samice 109,6 mm. Krk je nevýrazný. Krátké pětiprsté končetiny má opatřeny tuhou plovací blánou, jež je patrná i na stopách otisknutých v blátě. Přední stopa je dlouhá do 7 cm, zadní až 9 cm. Malé, ale poměrné silné nohy jsou vhodné k plavání a obratnému potápění, měří asi 11–13,5 cm. Ocas je svalnatý, relativně pružný a ke konci zúžený. Boltce jsou ukryté v srsti a nosní a ušní otvory vybaveny kožními záhyby, které vydře umožňují je při ponoru zcela uzavřít. Ze všech kunovitých (lasicovitých) šelem je vydra nejlépe přizpůsobená k životu ve vodě. Ačkoli v ní tráví většinu času, není jako jeden z mála živočichů vybavena tukovou vrstvou. Ve srovnání s jinými savci má vydra říční poměrně vysoký metabolický výdej; na souši má klidovou metabolickou rychlost 4,1 w/kg (o 38–48 % vyšší než podobně velcí suchozemští savci), ve vodě pak 6,1 w/kg.\n\nMá krátkou, lesklou, na hřbetní straně kávově hnědou srst, na spodku světlejší, která nepropouští vodu. Pod vodou se zdá být její tělo stříbřité, díky vzduchovým bublinám uchycených v srsti. Na jednom centimetru čtverečním kůže jí roste až 50 000 chlupů (možná dokonce až 70 000). Celé tělo je tak pokryto asi 150–200 miliony chlupů, a právě kvůli svému „bohatému“ kožichu je vyhledávaným cílem v oboru kožešnictví. Díky této kožešině dokáže žít i v chladnější vodách, v zimě ji nevadí ani téměř nulové teploty. Navzdory sezónním změnám je složení srsti neustále stejné. Udržuje si průměrnou tělesnou teplotu 38,1 °C, v rozmezí od 35,9 °C do 40,4 °C. Vstoupí-li do studené vody, za celou hodinu se její tělo ochladí o pouhých 2,3 °C.\n\nPohlaví se od sebe zbarvením neliší a pohlavní dimorfismus je zpravidla nevýrazný, samci jsou pouze o něco málo robustnější (větší a těžší), avšak někteří mohou být až o 50 % větší nežli samice. \n\nVydra říční žije po většinu roku samotářským způsobem života, obzvláště samec. Aktivně se shledávají pouze v období námluv. Rodinné skupinky tvoří jedině samice s mláďaty o které se stará sama. Sociální skupiny se zpravidla netvoří, výjimečně snad z nedostatku potravy, kdy se na jenom místě může shromáždit a společně kooperovat vícero jedinců.\n\nSamec je vysoce teritoriální, lovný revír zaujímá až 30 km vodního toku. Velikost teritoria je značně proměnlivá a odvíjí se od množství potravy, kvalitě a rozlohy řek. Své teritorium si střeží proti jedincům stejného pohlaví, což nám často umožňuje zaznamenat, že se dvě rozdílná teritoria jedinců různého pohlaví překrývají. Samice je mírnější a její území bývá znatelně menší. Vydra si hranici svého teritoria značí trusem; mastný, sladce páchnoucí, černohnědý a až 10 cm dlouhý exkrement protáhlého tvaru se zbytky rybích šupin nebo kůstek. Pomocí výkalů také s jinými vydrami komunikuje, trus slouží jako jakási vizitka – signalizuje přítomnost (nárokuje si území), pohlaví nebo třeba pohlavní zralost. Mimo toho se dorozumívají taktéž močí, výměšky análních žláz nebo zvuky (obvykle pískáním, vrčením či kňučením). Mladí samci většinou žádné revíry nemají a putují mezi cizími. Vyhýbají se ale těm, kde žijí samice s mláďaty. Během jedné noci urazí vydra i více než 10 km.\n\nVyhrabává si poměrně dlouhou noru (jedno teritorium obsahuje asi 15–20 nor) s doupětem v hlinitých březích nebo pod kořeny stromů, přičemž do ni bývá často vchod pod vodní hladinou, čímž se stává nepřístupnějším pro mnoho potenciálních predátorů. Jindy zabere cizí noru, po jezevci, králíkovi nebo lišce. V nepříznivých podmínkách (např. je-li větší mráz) z nory vyleze jen zřídka. Občas se ale při svých potulkách dostává poměrně daleko od vody. Nejvyšší aktivitou srší asi na jaře, nebo na podzim, kdy se toulá po širokém okolí. Nejčilejší je za soumraku a v noci, kdy dokáže urazit velkou vzdálenost po souši. Často právě tehdy umírají na silnicích.\n\nVydra říční je skvělý plavec a potápěč. Pod vodou vydrží déle než 5 minut (pravděpodobně až 7 nebo 8 minut), ale obvykle se vynoří během jedné minuty. Uplavat zvládne až 400 metrů bez jediného nadechnutí a při výpadu se pohybuje rychlosti 7 až 15 km/h. Rychlost podtrhuje hadovitými pohyby těla. Ponořit se dokáže do hloubky 9–10 metrů (případně až 15 metrů), ale obvykle ji lze spatřit v hloubce 0–3 metry. Loví-li potravu, pohybuje se leckdy poměrně daleko od břehu, obvykle však do 50 metrů. Protože má vydra plochou hlavu, jsou nozdry, uši a oči umístěny v jedné linii a při plavání tak využívá všech smyslů současně. I díky tomu jí stačí vystrčit jen malý kousek hlavy, aby zjistila, co se děje nad hladinou. Vybavena je navíc citlivými hmatovými vousky (tzv. vibrisy), a to nejen okolo čenichu, ale též nad očima a na krku. Problém jí tak nedělá zorientovat se v kalné vodě, nebo při prolézání nor.\nŽiví se především vodními živočichy, zvláště pak rybami (až z 80 %) např. z čeledi treskovití, vrankovití, mečítkovití, lososovití, úhořovití, kaprovití nebo slimulovití (mořské druhy), obvykle ve velikosti 10–15 cm, nebo 20–30 cm (Reichholf a kol., 1996). Dokáže se však zmocnit i větších kusů, např. v jižních Čechách lovila kapry o velikosti 30–68 cm (Pacovská, 2007). Dále se živí také korýši (kraby, raky), měkkýši (škeblemi), obojživelníky (žábami), drobnými savci (králíky, hraboši, ondatrami), mladými vodními ptáky a jejich vejci, červy, větším hmyzem a případně i vegetací. Tento širší výběr potravy se z velké části překrývá s tou, jakou se živí třeba norci, přesto mezi nimi větší konkurence nevzniká. Struktura jídelníčku se může lišit v závislosti na tom o jakou vydří subpopulaci se jedná, případně též v důsledku sezónních změn. \n\nNa lov se ve většině lokalit vydává až v pozdní části odpoledne, kdy není sluneční záření tak silné. Mívá velký lovný revír. Zdá se, že se při výběru potravy soustředí na hojnost dané kořisti. Přednost dává také té, která se pomaleji pohybuje. Často se vydra živí i nemocnými jedinci, čímž je užitečná. Za jeden den zkonzumuje vydra říční až jeden kilogram potravy (odpovídá přibližně 15 % hmotnosti těla), za týden tedy asi 4–7 kg ryb; pro dobrou tělesnou kondici by měla denně ulovit nejméně 0,4 kg potravy, ideálně 0,9 kg a v zimním období až 1,5 kg potravy. Menší kořist spořádá ihned ve vodě, zatímco s větším úlovkem se odebere na souš.\nObdobí rozmnožování nastává asi nejčastěji od února do července, v různých ročních dobách. Mláďata se rodí nejčastěji v dubnu až květnu, příhodně v době nejvyšší hojnosti potravy, nebo mezi srpnem a listopadem. Samci se sdružují se samicemi a společně i loví. K páření obvykle dochází ve vodě a k aktu opakovaně po dobu 2–3 dnů. Délka březosti je značně proměnlivá, ale trvá přibližně 60 dní (+/- 3 dny), nebo 63–74 dní. Pokud se samice páří později, může dojít k utajené březosti. Její délka je proměnlivá, může se jednat až o 9–12 měsíců (Bouchner, 1982) a mláďata se rodí kdykoli během roku. V jednom vrhu bývá jedno až pět mláďat (většinou dvě až tři, nebo maximálně dvě), s věkem matky roste i počet potomků. Rodí se v noře a jsou slepá, bezzubá, osrstěná jen jemnou šedavou srstí a váží 99–122 gramů. Měří asi 15 cm a poznat je lze podle typického skučení. První dny jsou velmi zranitelná a matka je udržuje v teple. Oči se jim otevírají po 31–34 dnech života, kojena jsou asi 10 týdnů a poté se už odváží do vody, kde se postupně učí plavat a lovit. Přibližně jeden rok (9–12 měsíců) se drží u matky, zůstávají s ní celý podzim a zimu, a s příchodem jara se osamostatní. Pohlavní dospělosti dosahují ve druhém, třetím, nebo až čtvrtém roce života.\n\nDožít se může i více než 20 let (vyššího věku hlavně v zajetí). V přírodě asi 12–16 let. Někteří autoři uvádí, že se v divočině dožívá jen velmi skrovného věku, průměrně asi kolem 5 let, avšak nalézt nebo odchytit se podaří hlavně mladé, ještě nezkušené jedince, čímž je průměrný věk zkreslený. Také je třeba počítat s tím, že se druh vykazuje poměrně vysokou úmrtností; asi 42 % mláďat přežije první rok života, 33 % druhý rok života a jen 25 % vyder žije déle než dva roky.\n\nDospělé vydry nemají, minimálně v Evropě, prakticky žádného přirozeného nepřítele. Většinou se nacházejí na vrcholku potravního řetězce. Jedinou hrozbou se zdá být člověk, který do jejich života zasahuje jednak úmyslně (lovem pro kožešinu či honem kvůli případné škodě na hospodářství), ale i neúmyslně (znečišťováním vod, fragmentací stanovišť, nebo náhodnými odchyty do rybářských sítí).\n\nBěhem 20. století byl v některých lokalitách jejího areálu rozšíření zaznamenán až drastický pokles volně žijících vyder kvůli jejich náchylnosti na vodu znečištěnou jedovatými látkami, ale svůj podíl na tom jistě má i ilegální lov pro vysoce ceněnou kožešinu a ztráta přirozeného biomu.\n\nDle Červeného seznamu IUCN z roku 2015 se globálně zatím jedná o téměř ohrožený druh a populace je hodnocena jako ubývající. V mnohých částech Evropy se však díky přísným záchranářským opatřením podařilo stav vydry říční znovu stabilizovat. V mnoha státech také platí přísná ochranářská opatření až dodnes a za jeho porušení se vybírají přísné pokuty.\n\nAni České republice se nevyhnul vysoký pokles populací. Proto je podle vyhlášky MŽP zvláště chráněna jako silně ohrožený druh a ochrana se vztahuje i na její biotop. Mimo jiné je zakázán i její chov v zajetí a prodej. Jako příčina smrti se v poslední době nejčastěji objevuje zabití dopravními prostředky a pytláctví, neboť druh je v konfliktu se zájmem rybářů. Stát ale rybářům poskytuje náhradu škod na rybách. Ochranou vydry v Česku se zabývá mimo jiné Český nadační fond pro vydru.\n"}
{"id": "304692", "url": "https://cs.wikipedia.org/wiki?curid=304692", "title": "Živá nádraží", "text": "Živá nádraží\n\nŽivá nádraží je projekt Českých drah, který má za cíl přeměnit přibližně 60 stávajících železničních stanic na multifunkční centra s obchody a restauracemi. Projekt je financován ze soukromých zdrojů a České dráhy se na něm podílejí pouze nepřímo.\n\nPodle oficiálního webu projektu byly začátkem července 2008 ve fázi realizace rekonstrukce těchto nádraží: \n\nPodle oficiálního webu projektu byly začátkem července 2008 ve fázi aktuálních výběrových řízení rekonstrukce těchto nádraží: \n\nPodle oficiálního webu projektu byly začátkem července 2008 ve fázi připravovaných výběrových řízení rekonstrukce těchto nádraží: \n\nV tisku (články citované na webu projektu Živá nádraží) se objevily zmínky o mnoha dalších revitalizovaných nádražích, která nejsou na stránkách projektu zmíněna, například \n\n\n\n\n"}
{"id": "304694", "url": "https://cs.wikipedia.org/wiki?curid=304694", "title": "HSP", "text": "HSP\n\nHSP má více významů:\n"}
{"id": "304695", "url": "https://cs.wikipedia.org/wiki?curid=304695", "title": "Menorca", "text": "Menorca\n\nMenorca je španělský ostrov v západním Středomoří, po Mallorce druhý největší ostrov souostroví Baleáry a 12. největší ve Středozemním moři. Je asi 50 km dlouhý a asi 16 km široký. Má rozlohu 668 km². V roce 2017 zde žilo přes 91 000 obyvatel. Hlavním městem je Maó-Mahón.\n\nMenorca, ostrov o rozloze 701 km², se nachází v samém srdci západního Středomoří, téměř ve stejné vzdálenosti od africké, italské a iberské půdy a je nejsevernější z Baleárských ostrovů. Je tu zastoupena většina ekosystémů typických pro tento region, s výjimkou řek a hor. Žije tu mnoho endemických druhů.\n\nKlima na Menorce je typicky středomořské, s průměrnými ročními teplotami 16,7 °C. Průměrný roční úhrn srážek je 600 mm; prší především na podzim a deště mají přívalový charakter.\n\nNázev ostrova pochází z latinského výrazu \"Insula minor\" (Menší ostrov), který se používal pro odlišení od sousední Mallorky (\"Insula maior\", tedy Větší ostrov).\n\nVe starověku ostrov patřil nejprve Kartágu a potom Římu. V 5. století byl dobyt Vandaly a na konci 8. století Araby. Od 13. století byl pod vládou Aragonie, jež se později stala částí Španělska. V roce 1708 byl osazen Brity, kteří ho udrželi 70 let, s výjimkou let 1756–1763, kdy byl obsazen Francií. V roce 1782 byl obsazen Španělskem a v roce 1798 opět Brity. Od roku 1803 je součástí Španělska.\n\nZa španělské občanské války zůstala jako jediný ostrov Baleár věrná republikánům, kteří se z ní následně pokusili vést kampaň za dobytí celého souostroví. V srpnu 1936 zahájili z Menorcy ofenzívu: vylodili se Mallorce a dočasně dobyli Ibizu, nicméně navzdory výrazné početní převaze v lidech utrpěli zdrcující porážku od spojených frankisticko-italských sil, které měly drtivou převahu na moři a postupně díky italskému letectvu anihilovaly republikánské letectvo v oblasti a ovládly i vzduch. Poté zůstávala Menorca v izolaci jako jediný republikánský ostrov Baleár – frankisté o ni s výjimkou občasného bombardování nejevili zájem až do února 1939, kdy ji bez boje obsadili (čemuž podobně jako v Madridu předcházely krvavé boje uvnitř republikánské posádky o to, zda bude o ostrov bojovat, či zda kapituluje).\n\nNa rozdíl od ostatních ostrovů souostroví, cestovní ruch na Menorce se začal vyvíjet později, protože místní ekonomika byla v té době tak rozvinutá (obuv, zemědělství), že mohla udržet ostrov bez cestovního ruchu. To má za následek, že pláže a krajina jsou velmi dobře zachovalé. V současné době je ostrov cílem turistů hlavně ze západní Evropy.\n\nHospodářství ostrova se orientuje na chov zvířat a výrobu sýrů s označením původu „Maó / Menorca“, kožedělný a další drobný průmysl. Tvoří druhý pilíř ekonomiky, což je mnohem výraznější než na jiných ostrovech.\n\n"}
{"id": "304703", "url": "https://cs.wikipedia.org/wiki?curid=304703", "title": "Kubňa", "text": "Kubňa\n\nKubňa ( , , ) je řeka v Čuvašsku a v Tatarstánu v Rusku. Je 176 km dlouhá. Povodí má rozlohu 2480 km².\n\nProtéká po severním okraji Povolžské vysočiny. V jejím korytě se nachází mnoho starých ramen. Ústí zleva do Svijagy (povodí Volhy). Hlavním přítokem je Sugut zleva.\n\nZdrojem vody jsou především dešťové srážky. Průměrný roční průtok vody ve vzdálenosti 29 km od ústí činí 4.2 m³/s. Zamrzá ve druhé polovině listopadu až v prosinci a rozmrzá v dubnu.\n\nŘeka je splavná pro vodáky.\n"}
{"id": "304707", "url": "https://cs.wikipedia.org/wiki?curid=304707", "title": "Five Miles Out", "text": "Five Miles Out\n\nFive Miles Out je sedmé studiové album britského multiinstrumentalisty Mika Oldfielda. Bylo vydáno na jaře 1982 (viz 1982 v hudbě) a v britském žebříčku prodejnosti alb se jako první Oldfieldovo album od \"Ommadawn\" dostalo do Top 10, konkrétně na 7. příčku.\n\nPrvní stranu LP desky (či první polovinu CD) zabírá téměř 25 minut dlouhá instrumentální kompozice s názvem „Taurus II“ (skladba „Taurus 1“ se vyskytuje na předchozím albu \"QE2\") s měnícím se rytmem a proměnlivými melodiemi a nástroji. Druhou polovinu alba tvoří dvě zpívané písně („Family Man“ a „Five Miles Out“), kratší instrumentálka „Mount Teidi“ a vokálně-instrumentální skladba „Orabidoo“.\n\nPísnička „Family Man“ se stala v USA hitem až jako coververze od dua Hall & Oates. V této písni se také poprvé představuje jako Oldfieldova zpěvačka Maggie Reillyová. Ta s ním spolupracovala již před tímto albem (\"QE2\", koncerty), ale vždy se jednalo pouze o vokály (čili bezeslovný zpěv).\n\nSkladba „Mount Teidi“ je pojmenovaná podle sopky Pico de Teide (anglicky Mount Teide) na Tenerife, jednom z Kanárských ostrovů.\n\nV poslední písni na albu, „Five Miles Out“, je zkombinován zpěv Reillyové a Oldfieldův hlas upravený vokodérem. Tato skladba je inspirována skutečnou událostí, kdy byl Oldfield, coby pilot soukromého letadla, zastižen bouřkou nad Pyrenejemi (část textu tvoří fiktivní rozhovor mezi pilotem a řídící věží na letišti).\n\n\n\n"}
{"id": "304725", "url": "https://cs.wikipedia.org/wiki?curid=304725", "title": "Francisco Correa de Arauxo", "text": "Francisco Correa de Arauxo\n\nFrancisco Correa (de Arauxo, de Acebedo) (16. září 1584 Sevilla - říjen nebo listopad 1654 Segovia) byl andaluský varhaník a skladatel období přelomu renesance a baroka.\n\nPrvní místo varhaníka získal roku 1599 v kostele San Salvador v Seville. Roku 1608 se stal knězem. Dlouholeté potíže na tomto místě jej přiměly hledat nové místo působení. Teprve roku 1636 získal místo varhaníka v katedrále v Jaénu. Již o čtyři roky později se stal katedrálním varhaníkem v Segovii, kde roku 1654 zemřel. \n\nHudební odkaz Correase spočívá v jeho \"Facultad Organica\", škole hry na varhany, která byla vytištěna roku 1626 v Alcalá de Henares. Obsahuje 62 tient. \n\nJeho hudba je kontrapunkčně a harmonicky renesanční, přesto v sobě nese prvky typické pro soudobou španělskou hudbu.\n\n"}
{"id": "304731", "url": "https://cs.wikipedia.org/wiki?curid=304731", "title": "Slavoj Žižek", "text": "Slavoj Žižek\n\nSlavoj Žižek (* 21. března 1949 Lublaň) je slovinský filosof a kulturní teoretik čerpající z filosofických tradic Marxe a Hegela a také z psychoanalytické teorie Jacquese Lacana.\n\nNarodil se v Lublani ve Slovinsku, na Univerzitě v Lublani vystudoval filozofii a na Univerzitě v Paříži VIII psychoanalýzu. V roce 1990 kandidoval za Liberální demokracii Slovinska na prezidenta, nicméně neuspěl. Od roku 2005 je členem Slovinské akademie věd a umění.\n\nŽižek často ve svých textech používá příklady z pop-kultury. Má také přínos k filmové teorii, jeho názory jsou shrnuty v rámci filmu Perverzní průvodce filmem. Je známý pro své přednášky po celém světě, kde se vyjadřuje k aktuálním sociálním a politickým problémům. V těchto přednáškách a rozhovorech se často prezentuje jako marxista a komunista. U mnoha levicově smýšlejících lidí však vzbudil kontroverze vyjádřením, že v amerických prezidentských volbách v roce 2016 by hlasoval pro republikána Donalda Trumpa namísto demokratky Hillary Clintonové.\n\nPro svůj nekonvenční přístup je nicméně považován za jednoho z nejobjevnějších filosofů současnosti. Časopis Foreign Policy ho v roce 2012 zařadil na seznam 100 největších světových myslitelů. Byl o něm natočen dokumentární film \"Žižek!\".\n\nPíše o celé řadě témat: o válce v Iráku, fundamentalismu, kapitalismu, toleranci, politické korektnosti, globalizaci, subjektivitě, lidských právech, mýtech, kyberprostoru, postmodernismu, multikulturalismu, marxismu, Davidu Lynchovi, Hitchcockovi.\n\nSlavoj Žižek je autorem celé řady knih psaných převážně anglicky. V češtině byly vydány následující knihy:\n\n\n"}
