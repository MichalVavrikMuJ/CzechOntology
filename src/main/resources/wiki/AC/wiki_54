{"id": "293884", "url": "https://cs.wikipedia.org/wiki?curid=293884", "title": "Fortaleza", "text": "Fortaleza\n\nFortaleza je město na severovýchodě Brazílie, hlavní město státu Ceará. V celé metropolitní oblasti žije v současnosti zhruba 3,4 milionu obyvatel a \"Fortaleza\" tak patří mezi sto největších měst na světě. Ve městě se nachází mezinárodní letiště, jedno z nejvytíženějších v zemi. \"Fortaleza\" je sídlem univerzity, jež nese název \"Universidade Federal do Ceará\" a která byla založena již v roce 1954. Město je díky zdejšímu teplému klimatu a písečným plážím turisticky velmi populární destinací, čemuž odpovídá i zdejší ubytovací kapacita. \"Fortaleza\" je také známá svým rušným nočním životem. Méně známým faktem je to, že je to důležitá „křižovatka“ podmořských kabelů.\n\n"}
{"id": "293887", "url": "https://cs.wikipedia.org/wiki?curid=293887", "title": "Stromboli (hudební skupina)", "text": "Stromboli (hudební skupina)\n\nStromboli je česká hudební skupina hrající fúzi různých stylů – jazzrock, space rock, novou vlnu, v její hudbě lze vystopovat i prvky heavy metalu či black metalu.\n\nJejí počátky sahají do jara 1985, kdy vznikla jako původně příležitostná kapela pro živý koncert tria Michala Pavlíčka na festivalu Jazz Praha ve složení kytarista Michal Pavlíček, baskytarista Vladimír Guma Kulhánek a bubeník Klaudius Kryšpín.\n\nV únoru 1986 skupina dostala název Stromboli (inspirováno Pavlíčkovým zážitkem, kdy viděl erupci stejnojmenné sopky) a přibyly dvě členky: vokalistka Bára Basiková (která přišla z Precedensu) a klávesistka Vendula Kašpárková, Gumu Kulhánka průběžně střídal jako stálý host Jiří Veselý. Příležitostným hostem se stal rovněž Vilém Čok.\n\nV roce 1987 vyšlo v Pantonu dvojalbum \"Michal Pavlíček - Stromboli\" , shrnující de facto veškerou Pavlíčkovu tvorbu v letech 1985-86. Sedm skladeb jsou záznamy živých vystoupení, zbylých devět pak studiové nahrávky. Na albu se objevili i Michael Kocáb (zpěv), Iva Bittová (housle) a oba Pavlíčkovi synové Jan a Michal mladší (zpěv). Čtyři skladby měly za text básně Christiana Morgensterna v překladu Josefa Hiršala, po dvou dalších textech pak přispěli Zuzana Michnová, Josef Novotný a Vilém Čok.\n\nV roce 1987 Michal Pavlíček s Bárou Basikovou a Stromboli nahráli soundtrack (texty Michal Horáček) k dětskému filmu \"Nefňukej, Veverko!\" Věry Šimkové-Plívové. V kontextu doby naprostá rarita! O rok později je natočeno pokračování \"Veverka a kouzelná mušle\" opět s hudbou Michala Pavlíčka.\n\nO dva roky později vyšlo u Pantonu další album – \"Shutdown\" – tentokrát nazpívané v angličtině. Dva singly (Around the Fires / Okolo ohňů a Sandonorico) vyšly i v češtině. Veškerou hudbu opět složil Michal Pavlíček, texty jsou dílem Martina Němce, Michaela Žantovského, Michala Horáčka a Ondřeje Hejmy. Mezi hosty se objevili např. světově známý kontrabasista Miroslav Vitouš, klávesista Zdeněk Zdeněk ,ve sborech Marcela Březinová či Lešek Semelka, jako speaker v jedné skladbě i Michal Horáček Ve dvou písních vystřídali Klaudia Kryšpína a Vendulu Kašpárkovou bubeník Jan Seidl a klávesista Roman Dragoun.\n\nU příležitosti 30. výročí vzniku kapely vystoupila Stromboli 4. prosince 2014 v původní sestavě na velkém vzpomínkovém koncertě v pražské O areně, kde bylo pokřtěno i nové album \"Fiat Lux\" (Budiž Světlo), které složil Michal Pavlíček a otextoval Vlastimil Třešňák a Petr Kolečko.\n"}
{"id": "293892", "url": "https://cs.wikipedia.org/wiki?curid=293892", "title": "Jana Kratochvílová", "text": "Jana Kratochvílová\n\nJana \"Uriel\" Kratochvílová (* 14. ledna 1953 Gottwaldov) je zpěvačka, textařka a skladatelka původem z Moravy. Věnovala se provinčnímu popu a rocku. Jde o osobnost s výstředním zjevem a zcela nezaměnitelným hlasovým projevem.\n\nV dětství hrála na housle, dotáhla to jako první houslistka až k zahraničním turné, avšak v pubertě se chopila bratrovy kytary a její cesta tak změnila směr. Líbil se jí také tanec, gymnaziální léta protancovala v avantgardní skupině Franka Towena.\nJejí pěvecký debut v televizi proběhl v roce 1973 společně s Country Beatem Jiřího Brabce v pořadu určeném pro vojáky základní služby. Poté působila v divadle Dostavník, zpívala s Pražskými trubadúry, u Petra Hanniga, Josefa Laufera, se skupinami Variace, Jezinky, Bezinky, Expanze a Jazz Q Martina Kratochvíla. V letech 1976 – 1978 pak následovala skupina Kroky Františka Janečka. V roce 1979 založila svou vlastní kapelu Motor s bluesově-rockovým soundem, jejíž členem byl m.j. Michal Pavlík (Čechomor). Od roku 1981 do roku 1983 zpívala s průkopnickou rock-reggae skupinou Heval (Pavel Trnavský, Zdenek Juračka, Franta Kotva, Jiří Novotný).\n\nPrakticky neustále měla velké problémy kvůli své výstřednosti, jež v socialistickém Československu nebyla vládnoucím režimem nijak vítána, setkávala se tudíž s mnoha zákazy a omezováním své umělecké dráhy. V roce 1983 jí bylo povoleno účinkovat na hudebním festivalu v Irsku a vzápětí po jejím odjezdu bylo rozhlášeno, že emigrovala. Hudební nosiče byly staženy a Jana Kratochvílová „přestala oficiálně existovat“. Na hudebním festivalu v Irsku získala několik ocenění a skutečně emigrovala do Anglie, protože v Československu by ji po návratu čekalo vězení. V roce 1984 se k ní přidal i její přítel Jiří Hrubeš, bubeník kapel Pražský výběr a Žlutý pes.\n\nV Londýně Jana Kratochvílová působila pod uměleckým pseudonymem Jana Pope. V roce 1985 podepsala spolu s Pavlem Trnavským a Jiřím Hrubešem exkluzivní smlouvu na LP Bohemian. Na nahrávání hostoval také baskytarista skupiny Level 42 Mark King. Deska vyšla v roce 1986 v deseti zemích západní Evropy a v Japonsku. V samotné Anglii vyšel pouze singl. Než došlo ke zrušení smlouvy (Jana se nepohodla s novým vedením Polydoru), stihla desítky rozhovorů pro světový tisk, radia a televizní stanice a několik živých vystoupení hlavně v Německu a Francii.\n\nZpěvačka se se spolupoutníky Trnavským a Hrubešem v dalších letech dala na nezávislou dráhu, jistý čas studovala různé filosofie a obory alternativní medicíny, propojovala se se spoustou alternativních umělců, ať už to bylo ve stylu new age anebo anarchistický hard core. Anonymně zpívala také ve velkých kostelních sborech.\n\nV 90. letech natočila několik esoterických, rockových i popových nahrávek pod několika uměleckými jmény (Z. Goddess, Zuru, Heretyka). Zejména se skupinou Illuminati pak jezdila na vystoupení především po Velké Británii – po klubech a alternativních festivalech.\n\nV roce 2003 se společně s Jiřím Hrubešem začali častěji vracet do staré vlasti – se svou novou skupinou Armadeica se vrátili na klubové a festivalové scény. V roce 2007 přejmenovali kapelu na Illuminati.ca. Kapelníkem je Jiří George Hrubeš, v současné sestavě (2016) účinkuje Pavel Thorn Trnavský (klávesy, perkuse), kytarista David Pavlík, baskytarista Jan Poky Pokorný. V předešlých letech kapelou prošli například Luba Kaštánek (kytara), nebo Ronoon (kytara) z kapely Imodium. Dlouhá léta v kapele hrála kytaristická legenda Zdeněk Baron Juračka. Koncertní show doplňuje dada-duo Meta Dance.\n\nJana Kratochvílová vždy z běžné produkce vyčnívala. Svým zjevem, odíváním a líčením působila podivně, avšak občas ji díky tomu pozvala televize do některého zábavného pořadu. Má bizarní kostýmy a doplňky a originální hlas většího rozsahu od něžného sopránu po basové hloubky. Používá pseudonym Uriel.\n\n\n\n\n"}
{"id": "293893", "url": "https://cs.wikipedia.org/wiki?curid=293893", "title": "Harský záliv", "text": "Harský záliv\n\nHarský záliv ( ) je záliv na estonském pobřeží Finského zálivu mezi Jumindským a Pärispejským poloostrovem. Do zálivu se vlévá řeka Valgejõgi, kolem jejího ústí se rozkládá přístavní město Loksa.\n"}
{"id": "293902", "url": "https://cs.wikipedia.org/wiki?curid=293902", "title": "Plešný (Šluknovská pahorkatina)", "text": "Plešný (Šluknovská pahorkatina)\n\nPlešný (německy \"Plissen\") je výrazná čedičová kupa na severu České republiky o nadmořské výšce 593 metrů, v severní části okresu Děčín, ve Šluknovské pahorkatině, asi 2 km severozápadně od obce Brtníků.\nNa vrcholové skalce je prohlubenina o průměru asi 5 metrů, v ní se nacházely pecky olivínu a krystaly magnetitu.\nPřibližně 300 m západně od vrcholu stojí dřevěný \"Raimundův kříž\", který nechal roku 2000 obnovit státní podnik Lesy České republiky. Kolem kříže vede modře značená turistická stezka.\n"}
{"id": "293909", "url": "https://cs.wikipedia.org/wiki?curid=293909", "title": "Puy de Sancy", "text": "Puy de Sancy\n\nPuy de Sancy je nejvyšší vrchol Francouzského středohoří. Leží v masivu Monts Dore v départementu Puy-de-Dôme, asi 35 kilometrů jihozápadně od města Clermont-Ferrandu.\n\nVrch je vyhaslá sopka typu stratovulkán která vznikla na konci třetihor. Její dřívější výška se odhaduje na 2500 metrů. Její sopečná aktivita ustala před 220 000 lety. Dnešní nadmořská výška vrcholu je 1 886 metrů. Z vrcholu se za příznivého počasí otevírá daleký rozhled a za příznivé viditelnosti lze spatřit i Mont Blanc. Na úpatí hory pramení potoky Dore a Dogne jejichž soutokem vzniká řeka Dordogne.\n"}
{"id": "293910", "url": "https://cs.wikipedia.org/wiki?curid=293910", "title": "Jan Skopeček", "text": "Jan Skopeček\n\nJan Skopeček (* 19. září 1925 Litoměřice) je český herec a dramatik. Dne 28. října 2017 převzal z rukou českého prezidenta Miloše Zemana medaili Za zásluhy.\n\nJe zakládajícím členem libeňského Divadla pod Palmovkou (založeno 1949), jehož je stálým členem. Je, také autorem celkem šesti divadelních her a několika rozhlasových dramatizací. Jeho manželkou byla herečka Věra Tichánková.\n\nBěhem 2. světové války byl nacisty vězněn jako tzv. židovský míšenec prvního stupně v koncentračním táboře „OT – Lager Klein Stein“. Krátce po válce pak působil v několika oblastních divadlech, od roku 1949 je stálým členem a současným nestorem hereckého souboru Divadla pod Palmovkou v Praze-Libni.\n\nVe filmu a televizi (až na jednu výjimku) vždy hrával malé či epizodní role. Jedinou výjimku tvořil jeden z prvních českých televizních seriálů, dodnes známý a populární televizní seriál \"Tři chlapi v chalupě\", na nějž pak v roce 1973 navázal celovečerní hraný film \"Tři chlapi na cestách\". Od svých sedmdesáti let se kromě divadla a filmu začal věnovat psaní písňových textů, které zhudebnil o dvě generace mladší muzikant kytarista a zpěvák David Laštovka. U příležitosti jeho devadesátých narozenin vyšlo CD nazvané Skopečkoviny, na níž byly písničky této autorské dvojice: Laštovka/Skopeček.\n\n\n\n\n"}
{"id": "293916", "url": "https://cs.wikipedia.org/wiki?curid=293916", "title": "Žabie Javorové pleso", "text": "Žabie Javorové pleso\n\nŽabie Javorové pleso je ledovcové jezero v Zadné Javorové dolině, která je závěrečnou částí Javorové doliny ve Vysokých Tatrách na Slovensku. Má rozlohu 1,1320 ha a je 197 m dlouhé a 80 m široké. Dosahuje maximální hloubky 15,3 m a objemu 60 453 m³. Leží v nadmořské výšce 1878,3 m.\n\nPleso bylo vždy postupně plněno osypy a od roku 1940 je částečně zasypané velkou kamennou lavinou, jež se zřítila z Javorového štítu. Na severu se zvedá Suchý hrebeň a na jihu stěny Javorového štítu v hlavním hřebeni Vysokých Tater. Ze západu na východ se pozvolna zvedá Zadná Javorová dolina.\n\nNemá povrchové přítoky, do plesa z východu pod povrchem přitéká potok Javorinka a odtéká na západ. Rozměry jezera v průběhu času zachycuje tabulka:\nPleso není přístupné pro veřejnost. Asi 100 m od něj prochází zelená turistická značka vedoucí Javorovou dolinou.\n\n\n"}
{"id": "293920", "url": "https://cs.wikipedia.org/wiki?curid=293920", "title": "Karol Bobko", "text": "Karol Bobko\n\nKarol Joseph Bobko (* 23. prosince 1937 New York, USA), je americký astronaut z programů MOL, Apollo, Skylab a z letů s raketoplány.\n\nPo základní škole byl studentem Brooklyn Technical High School v New Yorku. Na akademii vojenského letectva (United States Air Force Academy) získal titul inženýr v roce 1959. Po absolvování univerzitních studií v jižní Kalifornii (University of Southern California) byl v roce 1970 jmenován magistrem kosmických věd. V červnu 1966 byl vybrán pro vojenský kosmický program MOL. V roce 1969 se stal členem skupiny připravujících se amerických astronautů NASA. Byl členem týmu Skylab Medical Experiments Altitude Test. Pak byl členem podpůrné posádky programu Sojuz-Apollo. V té době měl hodnost podplukovníka amerického letectva. A ještě později se zacvičil pro lety na raketoplánech. Stal se 115. člověkem ve vesmíru. Měl přezdívku Bo.\n\nPoprvé letěl ve vylepšeném raketoplánu Challenger v dubnu 1983 z Kennedyho vesmírného střediska na Floridě. Velitelem byl Paul Weitz, ve čtyřčlenné posádce byli s dr. Bobkem dále dr. Franklin Musgrave a Donald Peterson. Hlavním a také splněným úkolem letu bylo vypustit na orbitální dráhu velkou družici TDRS-A. Přistáli po pěti dnech na základně Edwards.\n\nPři druhém letu o dva roky později byl již velitelem lodě. Letěl na raketoplánu Discovery společně s šesti dalšími astronauty, mezi nimiž byl i senátor Edwin Garn, dále Donald Williams, dr. Margaret Seddonová, Stanley Griggs, dr. Jeffrey Hoffman a technik firmy McDonnell Douglas Charles Walker. Startovali opět na Floridě, také přistání bylo shodné s prvním letem. Vypustili na orbitě družici Anik C-1 a druhou Leasat 3. Druhá družice ovšem po vypuštění nezačala fungovat i přes řadu pokusů astronautů ji opravit. Každý takový nezdar ovlivnil finanční výtěžek letu.\n\nJeště tentýž rok letěl potřetí. Byl to let financovaný armádou, ryze vojenský. Start i přistání bylo stejné, nicméně vše proběhlo v tajnosti. Na palubě raketoplánu Atlantis byl plukovník Bobko, pplk. David Hilmers, plk. Robert Stewart a major William Pailes. Během čtyř dnů na orbitě vypustili dvě identické špionážní družice USAF typu DSSS – 3.\n\nBěhem třech svých letů strávil ve vesmíru 16 dní.\n\n\nK 1. lednu 1989 odešel z NASA. V letech 1999 - 2001 bydlel v Houstonu.\n\n"}
{"id": "293921", "url": "https://cs.wikipedia.org/wiki?curid=293921", "title": "Valgejõgi", "text": "Valgejõgi\n\nValgejõgi (estonsky doslova „Bílá řeka“; na horním toku zvána též Piisupi jõgi) je řeka na severu Estonska, která vytéká z Porkunského jezera v Pandiverské vysočině a vlévá se na území města Loksa do Harského zálivu, jedné z postranních zátok Finského zálivu, který je součástí Baltského moře.\n\nValgejõgi postrádá významné přítoky. Její povodí je protáhlé a úzké, dominují mu lesy a mokřady (více než 2/3 celkové plochy). Zemědělsky využitelná půda je soustředěna v pravé horní části povodí, zatímco lesy dominují ve střední a nižší části, kde řeka hraničí s přírodní rezervací Põhja-Kõrvemaa a protéká přes národní park Lahemaa. Město Loksa (při ústí řeky) a Tapa (přibližně 17 km od pramene) jsou jedinými většími sídly na této řece.\n\n19 km od delty proti proudu řeky se vodní tok přelévá přes okraj Baltsko-ladožské terasy (tzv. Baltský klint), čímž poblíž vesnice Nõmmeveski tvoří vodopád padající do několik desítek metrů hlubokého a pár stovek metrů dlouhého kaňonu. Vodopád i kaňon jsou populární turistickou destinací národního parku Lahemaa.\n"}
{"id": "293923", "url": "https://cs.wikipedia.org/wiki?curid=293923", "title": "Bitva na Vítkově", "text": "Bitva na Vítkově\n\nBitva na Vítkově se odehrála 14. července 1420 jihovýchodně od tehdejších pražských hradeb, na hřebenu vrchu Vítkova, jenž byl 500 let po události přejmenován na \"Žižkov\". Husitská posádka dvou opevněných srubů, později posílená padesáti střelci a oddílem cepníků, zde odrazila útok rakouských a míšeňských křižáků, kterým připadl úkol tuto strategicky významnou pozici ovládnout. Střetnutí bylo součástí taktických operací probíhajících v rámci obležení Prahy kruciátou Zikmunda Lucemburského a stalo se jedním z faktorů, které římskoněmeckého a uherského krále přiměly výpravu rozpustit.\n\n1. března 1420 papež Martin V. vyhověl žádosti krále Zikmunda Lucemburského a bulou \"Omnium plasmatoris domini\", vydanou ve Florencii, deklaroval křížovou výpravu proti \"všem viklefistům a husitům\". Dne 17. března byla kruciáta slavnostně vyhlášena ve Vratislavi, kde se právě konal říšský sjezd. Král Zikmund využil přítomnosti říšských knížat, s nimiž sjednal podmínky výpravy a již koncem dubna jeho armáda, jež se formovala ve slezské Svídnici, překročila hranice Českého království. 3. května před křižáky kapituloval Hradec Králové a vojsko se přesunulo ke Kutné Hoře, kde probíhaly přípravy k tažení na Prahu. Česká metropole se právě nacházela ve svízelné situaci. Husitům se stále nedařilo dobýt Vyšehrad, navíc 7. května pan Čeněk z Vartemberka, nejvyšší purkrabí Pražského hradu, vydal sídlo českých panovníků do rukou zmocněnců krále Zikmunda. Kromě toho před polovinou května dorazilo na obě pražské radnice na 364 listů, kterými čeští páni, rytíři a městské obce vyhlašovaly metropolitům nepřátelství. Na základě těchto skutečností vyslali Pražané do Kutné Hory poselstvo, které mělo s králem vést jednání o kompromisu, avšak jím vznesené podmínky urovnání situace byly nepřijatelné. \n\nZa bouřlivého zasedání velkých obcí bylo tedy rozhodnuto bránit se křižákům se zbraní v ruce. Vzápětí začaly do Prahy přicházet posily. 20. května dorazili táborité, o tři dny později husité z Žatecka, Lounska a Slánska. Obranu města měla zajistit důležitá opatření, mezi něž patřilo především vyhnání všech nepřátel kalicha a vytvoření společného vojenského velení, na němž se podílelo 12 zvolených hejtmanů. Zároveň se husité pokusili dobýt Pražský hrad. Posádku se jim podařilo takřka vyhladovět, avšak křižáci za pomocí klamného manévru dodali obleženým jak proviant, tak střelný prach a husité se proto stáhli zpět za hradby metropole. První část příslušníků kruciáty, v čele s uherským a římskoněmeckým králem, se k Praze přiblížila 30. června, kompletně se zde vojsko shromáždilo 10. července, přičemž na levém břehu Vltavy rozložilo tři velké tábory.\n\nDalším důležitým počinem při opevňování Prahy se stala stavba dvou opevněných srubů na vrchu Vítkově, který chránil zásobovací cesty směřující do města na pravém vltavském břehu. Iniciátorem projektu byl táborský hejtman Jan Žižka, který si uvědomoval, že ztráta návrší by umožnila křižákům uzavřít město ze všech stran a před husity by se otevřela otázka jejich vyhladovění. Samotné sruby byly obehnány třemi mělkými příkopy a zdí zbudovanou z hlíny a kamení. To, že Žižkovo vyhodnocení situace z hlediska obrany města má své důležité opodstatnění, se ukázalo po několika předchozích bojových konfrontacích dne 14. července.\n\nPro historické účely se zachovalo několik pramenů různé výpovědní hodnoty jak z provenience českých tak zahraničních účastníků obléhání. Mezi nejautentičtější z nich patří list markraběte míšeňského, přímého svědka útoku na Vítkov, adresovaný vévodovi bavorskému. Dopis byl pořízen pravděpodobně téhož dne, kdy proběhla bitva. \nZáznam, jenž nejpodrobněji vykresluje srážku na Vítkově, učinil český husitský literát a přímý účastník husitských válek Vavřinec z Březové. Zejména jeho zásluhou bylo Žižkovo vítězství vnímáno jako rozhodující prvek, který nejvyšší měrou přispěl k ústupu křižáckých vojsk od Prahy. \nO triumfu jednookého táborského hejtmana se pochopitelně zmiňuje i autor jeho kratičkého životopisu, který své dílko s názvem \"Kronika velmi pěkná o Janu Žižkovi\" dokončil patrně v polovině 15. století:\nBitvu zmiňují také některé mladší texty, k nimž patří zejména \"Historie česká\" od italského humanisty Enea Silvia, pozdějšího papeže Pia II., jenž získal své postřehy od přímých účastníků husitských válek. Dalšími jsou pak rukopisy \"Starých letopisů českých\", pocházející od rozličných autorů z různých časových období, které do jednoho uceleného díla soustředil historik František Palacký. \n\nKrál Zikmund a velitelé jeho vojska, mezi nimiž měl nejlepší pověst italský vojevůdce Filippo Scollari, přezdívaný Pippo Spano, si dobře uvědomovali, že přímý útok na hradby české metropole by pro ně velmi pravděpodobně skončil fiaskem, rozhodli se proto sevřít město do kleští. K úspěšnému provedení tohoto taktickému rozhodnutí však bylo důležité obsadit Vítkov, neboť kdo ovládal toto návrší, ten byl i pánem východního prostoru před Prahou. Do bojových operací se zapojilo celé křižácké vojsko, na Vítkov však útočil pouze vyčleněný oddíl míšeňských a rakouských jezdců pod velením míšeňského hejtmana Heinricha z Isenburgu. Účelem nasazení kompletní vojenské síly bylo ochromení husitů a odvrácení pozornosti od skutečného cíle útoku. Pražská posádka měla podle předpokladu zůstat za hradbami, čímž by ponechala nepočetné osazenstvo srubů svému osudu. Mezitím, co ozbrojenci z Pražského hradu podnikali klamný útok na Karlův most, vyšehradská posádka na Nové Město a ze Špitálského pole dotírali křižáci na východní hradbu, vyrazili míšenští do svahu. Časově se akce odehrála asi hodinu před západem slunce. Nástupištěm k útoku oblehatelů se stala několik metrů široká šíje, kde se vedle sebe vtěsnalo pouze několik jezdců. Právě zde byly patrně vybudovány příkopy a zídka, které měly křižáky před nájezdem na sruby zpomalit. I přes tato opatření však útočníci brzy ovládli blízkou viniční věž a začali se k hlavnímu opevnění probojovávat. Podle jediné dochované informace proti míšeňským stálo 29 husitů, včetně tří žen, které začala přesila zakrátko udolávat. Z výše citovaných pramenů je patrné, že hrozila smrt i jednookému hejtmanovi Janu Žižkovi, avšak jeho lidé mu dokázali přijít na pomoc ještě včas.\n\nHusité v Praze boj na Vítkově nepřehlédli a dobře chápali, jaké by pro ně měla porážka důsledky. Když zpozorovali nezadržitelný křižácký postup, shromáždili na padesát střelců a oddíl cepníků, kteří v čele s knězem, držícím svátost oltářní, vyrazili Horskou branou do vítkovského protisvahu. Jejich útok z jižní strany, násobený bojovým pokřikem, křižáky patrně naprosto překvapil. Řady, které protiútok zachytily, byly tlačeny ke strmému severnímu svahu a rozhodly se raději ustoupit. Stejně se zachovali i křižáci v přední linii, v jejichž čele byl smrtelně zraněn Heinrich z Isenburgu. Nenadálý ústup jednotek prvního sledu vyvolal v zadních řadách zmatek. Většina křižáků se vzápětí snažila spasit útěkem, přičemž někteří z vojáků se zřítili ze skalnatého úbočí. Jednotky prchající z Vítkova sebou strhly i oddíly na Špitálském poli, které se začaly přes Vltavu urychleně stahovat do hlavního ležení. To vše se odehrálo před zraky krále Zikmunda, jenž na začátku střetnutí zaujal postavení na Letné.\n\nPraha přivítala vítězství s velkou úlevou a slávou, každý z obránců si ale uvědomoval, že stav obležení nadále trvá. Hned druhého dne, \"svolav z Prahy množství žen, dívek a lidu světského\", začal Jan Žižka na Vítkově prohlubovat příkopy a zdokonalovat opevnění. Husité každou chvíli očekávali generální útok, ten však nepřišel. Podle dochovaných zpráv se říšská knížata odmítala s porážkou na východním vltavském břehu smířit a od krále Zikmunda úder proti metropoli požadovala, ten se však rozhodl naslouchat naléhání českých a moravských katolických velmožů, kteří jej nabádali k jednání a slibovali mu odevzdat celé Čechy i s Prahou po dobrém. K jednání bohoslovců, kterému vyšel vstříc i papežský legát Ferdinand, skutečně došlo, avšak rokování na obou stranách naráželo na vzájemnou nedůvěru, posílenou náboženskými a národnostními záštěmi. Mezitím se křižákům začalo nedostávat potravin a mezi vojáky jednotlivých národností docházelo ke vzájemným třenicím. Navíc cestami na pravém břehu Vltavy začala do metropole proudit sklizeň z okolních polí. Za těchto okolností si král Zikmund uvědomoval, že vydržování obrovské armády nemá smysl. 28. července se nechal za přítomnosti 24 českých a moravských šlechticů ve Svatovítské katedrále korunovat králem českým a o dva dny později křižáckou výpravu rozpustil. Sám se vrátil do katolické Kutné Hory.\n\nLze tedy konstatovat, že bitva na Vítkově sehrála při obléhání Prahy poměrně důležitou roli. Ukázala křižákům, že husité jsou ochotni bojovat do krajnosti a zároveň obráncům ponechala v držení pravý vltavský břeh, čímž nedošlo k jejich naprostému odříznutí od zásobování. O ztrátách na husitské straně prameny mlčí, pokud si však přečteme předchozí odstavec mohlo jich být několik desítek (vyplývá z něj, že Vítkov bránila nejvýše stovka bojovníků). Naproti tomu několik současníků udává počty mrtvých na straně křižáků. Vavřinec z Březové informuje o třech stech, Ondřej Řezenský o 60, \"Kronika Beneše Minority\" uvádí 144, \"Staré letopisy české\" 500, tzv. \"Kronika starého pražského kolegiáta\" hovoří o mnoha zabitých. Moderní i někteří ze starších historiků volí kompromis mezi jedním až dvěma sty. Většina pramenů také přikládá boji o Vítkov rozličnou důležitost. Dva zpravodajové z tábora oblehatelů (Tomáš Ebendorfer a \"Magdeburská kronika\") na něj pohlíží jako na nejpozoruhodnější událost při obléhání, přičemž dvorní kronikář a životopisec krále Zikmunda Eberhard Windecke, jenž byl přímým svědkem celé kruciáty, o něm neinformuje vůbec. Vavřinec z Březové, který netušil nic o intervenci českých pánů, vnímal vítkovské vítězství jako rozhodující aspekt celého tažení. Patrně sdílel názor většiny obležených husitů, což v důsledku pozvedlo jméno Jana Žižky, který tak získal více věhlasu i autority.\n\nBitva ve středu Prahy je každým rokem připomínána její rekonstrukcí s titulem „Hrrr na ně!“, které se účastní mnoho šermířských skupin. Rekonstrukci bitvy doprovází celodenní program. \n\n\n\n"}
{"id": "293925", "url": "https://cs.wikipedia.org/wiki?curid=293925", "title": "Řízek na severozápadě", "text": "Řízek na severozápadě\n\nŘízek na severozápadě, aneb \"sice malý a nevážný, nicméně zcela vážně míněný soubor zamyšlení i praktických rad na téma nevidomí, určený výhradně všem bez rozdílu\" je kniha od Radka Seiferta popisující život člověka, jenž přišel o zrak. Čtenář je seznámen s aspekty života nevidomého člověka, o kterých neměl tušení. Humornou formou se dozvídá o všech možných překážkách, které se náhle objeví a musí řešit. Je nastíněna otázka prostorové orientace, sportování, asistence, stolování a mnoho dalších témat.\n\nKniha má neobvyklý vzhled, je ve tvaru motýla. K publikaci jsou přiloženy dva nosiče CD-ROM, na kterých je kniha namluvena Ladislavem Mrkvičkou.\n\nAutor knihy, Radek Seifert, měl od mala problémy se zrakem, v důsledku vrozené oční choroby a dvou sportovních úrazů však přišel ve svých 25 letech o zrak úplně. Během svého života publikoval články v několika periodikách, bývá příležitostným hostem rozhlasových pořadů. Absolvoval Katedru sociální práce FF UK v Praze. Aktivně se zabývá problematikou podpory samostatného univerzitního studia zrakově postižených studentů, pracuje jako lektor speciální výpočetní techniky v centru TEREZA.\n\n"}
{"id": "293928", "url": "https://cs.wikipedia.org/wiki?curid=293928", "title": "Pandiverská vysočina", "text": "Pandiverská vysočina\n\nPandiverská vysočina (estonsky Pandivere kõrgustik) je krajinná oblast nacházející se v jižní části estonského kraje Lääne-Virumaa a na západě vybíhající do severovýchodní části kraje Järvamaa.\n\nVysočina sousedí na severozápadě s pahorkatinou Kõrvemaa, na severu s Vironskou plošinou, na východě s nížinou Alutaguse a na jihu s Türskou pahorkatinou, Středoestonskou rovinou a pahorkatinou Vooremaa.\n\nPandiverská vysočina nemá charakter pohoří, nýbrž ploché až lehce zvlněné vyvýšeniny, v níž je jen málo výrazných terénních forem. Její úpatí má nadmořskou výšku kolem 80 m, povlovné svahy pak stoupají do výšky kolem 100 m, kde přecházejí v centrální planinu o rozloze 1100 km², jejíž základní výška nepřekračuje 130 m nad mořem. Z ní se místy zdvíhají jednotlivé morénové útvary až o několik desítek metrů nad okolní krajinu. \n\nSeverní část vysočiny je morfologicky jednotvárnější. Útvary vystupující nad planinu jsou tu nižší a méně četné; jde především o několik eskerů, táhnoucích se od severozápadu k jihovýchodu a dosahujících délky až 30 km (nejznámějším z nich je Neerutsko-porkunský hřbet). Směrem k jihu se ledovcové členění krajiny zvyšuje, a tam se také nacházejí nejvyšší vrcholy celé vysočiny — Ebavere mägi, Kellavere mägi a Emumägi, která dosahuje absolutní výše 166 m a relativní vůči okolním prohlubním téměř 90 m. Na okrajích vysočiny se pak nachází množství ledovcových kamů.\n\nMorfologický charakter Pandiverské vysočiny vyplývá z jejího vzniku a vývoje. Vysočina se v této oblasti vytvořila již před poslední dobou ledovou a byla pak ledovcem jen dotvořena. Jejím základem jsou částečně erodované prvohorní vápence, pokryté povětšinou jen tenkou morénovou vrstvou (2–5 m).\n\nTenká povrchová vrstva a propustné podloží způsobují okamžité vsakování srážkové vody. Centrální oblast vysočiny má proto jen velmi málo vodních toků a močálů (jen 2 % plochy, zatímco celoestonský průměr je 22 %). Voda infiltrovaná do podloží však vystupuje na svazích vysočiny v podobě početných pramenů a činí Pandiverskou oblast nejvýznamnějším říčním prameništěm Estonska (pramení zde Jägala, Pernava, Põltsamaa, Pedja, Onga, Kunda a řada dalších). Rovněž zvýšený výskyt močálů pod úpatími vysočiny (Endelské bažiny, Kõrvemaaské močály a jiné) je způsoben tímto bočním únikem vsáknuté srážkové vody.\n\nInfiltrace srážkové vody do vápencového podloží vedla na některých místech ke vzniku krasových útvarů (např. Savaldumský kras) a dočasných jezer (např. Võhmetsko-lemkülská jezera, Assamallský luh či Heinjärv). Celkově je však zkrasování je méně výrazné než v krasových oblastech Severoestonské plošiny.\n\nVlivem větší nadmořské výšky i zvláštního charakteru vodstev se Pandiverská vysočina od okolí odlišuje i celkově chladnějším klimatem. Sněhová pokrývka je zde silnější a trvá déle.\n\nPůdy vzniklé na vápenatých morénách patří k velmi úrodným. Spolu se Středoestonskou rovinou má Pandiverská vysočina nejlepší zemědělskou půdu v Estonsku. Podobně jako u krajinných tvarů, i zde se ovšem projevuje rozdíl mezi severní a jižní částí vysočiny; směrem na jih přibývá v půdě písku a jílu. Tyto méně úrodné půdy na jihu proto často zůstaly zalesněny, zatímco severní část vysočiny byla od pradávna zemědělsky naplno využívána. Jílovité půdy jsou rovněž méně propustné pro srážkovou vodu, a proto směrem na jih přibývá i močálů a slatí (například Peetelská slať na úpatí Emumäe).\n\nPůvodní rostlinstvo Pandiverské vysočiny je suchomilné a vápnomilné. Typickým zástupcem dřevin je dub letní, bylin prvosenka jarní. Většina původních doubrav však ustoupila polím a upomínají na ně jen místní jména odvozená z estonského \"tamm\" (\"dub\"), jako \"Tammiku\", \"Tamme\", \"Tammevälja\", \"Tamsalu\" aj.\n\nVe srovnání s pobřežními oblastmi Estonska byla Pandiverská vysočina nastálo osídlena poměrně pozdě. Až do doby bronzové byla pravděpodobně lidmi využívána jen jako loviště. Teprve ze starší doby železné (počátek 1. tisíciletí) zde máme doloženo stálé osídlení. Do této doby jsou datovány například mohylové hroby v lokalitách Rohu, Triigi, Laekvere a Äntu. Z mladší doby železné (9. až 12. století) pochází několik hradišť. Nejrozsáhlejší je hradiště na Punamägi poblíž Äntu, pravděpodobně totožné s hradem \"Agelinde\", zmiňovaným v Livonské kronice. Rovněž podle Livonské kroniky byly již ve 13. století přinejmenším v některých oblastech vysočiny velké vesnice (zmiňovány jsou Tõrma, Avispea, Kareda) a rozlehlá pole. Těch pak v následujících staletích přibývalo, až během 19. století dosáhl poměr zemědělské a lesní půdy přibližně dnešního stavu.\n\nPandiverská vysočina dodnes patří k významným zemědělským oblastem, od 80. let 20. století je však intenzivní zemědělské využívání omezováno kvůli jeho neblahému vlivu na kvalitu spodních vod a pramenišť. Roku 1988 bylo v centrální části vysočiny vyhlášeno vodohospodářské ochranné pásmo (\"Pandivere veekaitseala\") o rozloze 3508,75 km², v němž je značně omezena živočišná výroba a používání umělých hnojiv a čistírenských kalů. Naopak ovšem přibývá zemědělských podniků orientovaných na ekologickou zemědělskou výrobu.\n\nV posledních desetiletích roste význam vysočiny jako rekreační oblasti, zejména pro ekologickou turistiku. Krajinně a ekologicky nejcennější oblasti jsou začleněny do soustavy chráněných území (chráněné krajinné oblasti Emumäe, Neeruti, Porkuni, Äntu, přírodní rezervace Varangu, několik oblastí klidu a řada chráněných jednotlivých přírodních objektů).\n\nPoblíž městečka Väike-Maarja se v nadmořské výšce 123 m nachází nejvýše položená meteorologická stanice v Estonsku, vykazující rovněž ze všech estonských meteorologických stanic nejnižší průměrné teploty.\n\n"}
{"id": "293940", "url": "https://cs.wikipedia.org/wiki?curid=293940", "title": "Soutisk", "text": "Soutisk\n\nSoutisk je v grafice přesné krytí tiskových prvků a barev při vícenásobném naložení archu nebo při průchodu několika tiskovými jednotkami. Přesnost soutisku je vyjadřována velikostí odchylky jednotlivých otisků proti sobě. Při nepřesném soutisku působí tisk jako rozostřený. Technika sloužící k přesnému sjednocení všech barev použitých při tisku.\n\nPři výrobě materiálů v Braillově bodovém písmu vzniká text, který je dobře čitelný i pro osoby, jež toto kódování neovládají. Nejdříve je vytvořena černotisková verze (s odpovídajícím rozmístěním znaků), následně se na braillské tiskárně na ten samý list vytlačí i hmatová verze dokumentu. Ve výsledku je tedy každý znak v Braillově písmu doprovázen znakem v černotisku. Technologie se používá zvláště tam, kde je potřeba, aby se v dokumentu dobře orientovala vidící osoba (často se jedná např. o matematické texty). Čtení je mnohonásobně rychlejší i v případě, kdy člověk, který dokument vizuálně kontroluje, Braillovo písmo ovládá.\n\n"}
{"id": "293942", "url": "https://cs.wikipedia.org/wiki?curid=293942", "title": "Seznam valencijských králů", "text": "Seznam valencijských králů\n\n\n"}
{"id": "293944", "url": "https://cs.wikipedia.org/wiki?curid=293944", "title": "Paul-Henri Spaak", "text": "Paul-Henri Spaak\n\nPaul-Henri Charles Spaak (25. ledna 1899 Schaerbeek – 31. července 1972) byl belgický socialistický politik celoevropského významu, trojnásobný premiér Belgie, první předseda Evropského parlamentu, první předseda Valného shromáždění OSN a generální tajemník NATO.\n\nSpaakova rodina byla politicky činná – jeho strýc Paul-Émile Janson byl ve 30. letech belgickým premiérem, matka Marie Jansonová byla první belgickou senátorkou. Jejich otec, Spaakův dědeček, Paul Janson byl liberálním poslancem.\n\nSpaak vystudoval práva na univerzitě v Bruselu a v roce 1920 se stal členem Belgické strany pracujících. Roku 1932 se poprvé stal poslancem belgického parlamentu, o tři roky později byl jmenován ministrem dopravy. Od té doby několikrát vykonával funkci ministra a třikrát byl předsedou vlády.\n\n\nBěhem druhé světové války byl v exilu v Londýně. Stal se zastáncem kolektivní bezpečnosti a ekonomické spolupráce. Podporoval vytvoření celní unie mezi Belgií, Lucemburskem a Nizozemskem, takzvaný Benelux.\n\nV srpnu 1946 předsedal konzultačnímu shromáždění Rady Evropy, v roce 1952 byl zvolen prvním předsedou Společného shromáždění ESUO (dnes Evropského parlamentu).\n\nNa Messinské konferenci v roce 1955 byl jmenován předsedou přípravného výboru (tzv. Spaakův výbor), která měla za úkol vypracovat zprávu o společném trhu. Takzvaná Spaakova zpráva byla základním materiálem při vytváření Římských smluv, které založily Evropské hospodářské společenství a Evropské společenství pro atomovou energii. Pro svůj význam při zakládání Evropských společenství se řadí mezi tzv. otce zakladatele ES.\n\nV roce 1945 se stal historicky prvním předsedou Valného shromáždění OSN. V letech 1957–1961 byl generálním tajemníkem NATO.\n"}
{"id": "293951", "url": "https://cs.wikipedia.org/wiki?curid=293951", "title": "1. česká hokejová liga 1995/1996", "text": "1. česká hokejová liga 1995/1996\n\n1. česká hokejová liga 1995/1996 byla 3. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Čtveřice nejlepších týmů po základní části postoupila do čtvrtfinále play-off. Týmy na pátém až dvanáctém místě postoupily do předkola play off, které se hrálo na dva vítězné zápasy. Čtvrtfinále a semifinále se hrálo také na 2 vítězné zápasy. Dva vítězové semifinále play off postoupili do čtyřčlenné baráže o extraligu, ve které změřili síly s posledními dvěma extraligovými celky.\n\nTýmy, které skončily na třinácté a čtrnácté příčce, se účastnily šestičlenné baráže o 1. ligu, kde se k nim přidaly dva nejlepší týmy základní části z obou skupin 2. ligy.\n\n\n\n\nTýmy Opavy a Přerova postoupily do baráže o extraligu, ve které Opava uspěla a postoupila tak do dalšího ročníku extraligy.\n\nHC Lev Hradec Králové sestoupil do 2. ligy a HC Stadion Liberec se udrželi. SK Karviná postoupila do dalšího ročníku 1. ligy.\n"}
{"id": "293953", "url": "https://cs.wikipedia.org/wiki?curid=293953", "title": "Nižné Žeruchové pliesko", "text": "Nižné Žeruchové pliesko\n\nNižné Žeruchové pliesko je jezero v Nižné Žeruchové kotlince v horní části Doliny Bielych plies ve Vysokých Tatrách na Slovensku. Má rozlohu 0,1140 ha a je 42 m dlouhé a 35 m široké. Dosahuje maximální hloubky 1,2 m. Jeho objem činí 478 m³. Leží v nadmořské výšce 1774 m. Jmenuje podle řeřichy - řeřišnice hořké ( - ), která v okolí plesa roste.\n\nJihovýchodně se zvedá hřeben Žeruchové kopy, který na jihozápad pokračuje ke Kozímu štítu, jehož rameno se táhne západně od plesa. Na severovýchod je krajina otevřená do Doliny Bielych plies.\n\nÚroveň hladiny plesa značně kolísá. Pleso nemá povrchový přítok ani odtok. Ve vzdálenosti asi 100 m pod plesem se objevuje Žeruchový potok, jež je přítokem Veľkého Bieleho plesa. Rozměry jezera v průběhu času zachycuje tabulka:\nPřístup pěšky není možný.\n\n\n"}
{"id": "293958", "url": "https://cs.wikipedia.org/wiki?curid=293958", "title": "Vyšné Žeruchové pliesko", "text": "Vyšné Žeruchové pliesko\n\nVyšné Žeruchové pliesko je dvojité jezero ve Vyšné Žeruchové kotlince v horní části Doliny Bielych plies ve Vysokých Tatrách na Slovensku. Má rozlohu 0,1010 ha a je 49 m dlouhé a 44 m široké. Maximální hloubka je přibližně 2,2 m. Jeho objem činí 840 m³. Leží v nadmořské výšce 1845 m. Jmenuje podle řeřichy - řeřišnice hořké ( - ), která v okolí plesa roste.\n\nJihovýchodně se zvedá rameno vycházející na sever z Kozího štítu a na severu rameno vycházející na východ z Jahňačího štítu. Na severovýchod je krajina otevřená do Doliny Bielych plies a na jihozápadě terén stoupá do Žlté kotlinky.\n\nÚroveň hladiny plesa značně kolísá. Pleso nemá povrchový přítok ani odtok. Z větší části odtéká voda do té menší, kde vytváří druhou část plesa. V letech s malým množstvím vody menší část vysychá. Rozměry jezera v průběhu času zachycuje tabulka:\nPřístup pěšky není možný.\n\n\n"}
{"id": "293962", "url": "https://cs.wikipedia.org/wiki?curid=293962", "title": "1. česká hokejová liga 1996/1997", "text": "1. česká hokejová liga 1996/1997\n\n1. česká hokejová liga 1996/1997 byla 4. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části čtyřkolově každý s každým. V této sezoně se nehrálo žádné play off. Dva nejlepší celky základní části postoupily do baráže o extraligu, ve které změřily sílu s posledníma dvěma extraligovými celky. Baráž se hrála v sériích na čtyři vítězná utkání mezi 13. celkem extraligy a 2. celkem 1. ligy a 14. celkem extraligy a 1. celkem 1. ligy.\n\nTýmy, které skončily na třinácté a čtrnácté příčce, se účastnily baráže o 1. ligu, která se hrála v sériích na čtyři vítězná utkání proti dvěma nejlepším celkům play off 2. ligy.\n\nTýmy HC Becherovka Karlovy Vary a HK Kaučuk Kralupy nad Vltavou postoupily do baráže o extraligu, kde ale neuspěly.\n\n\nTýmy HC Baník CHZ Sokolov a SK Karviná sestoupily do 2. ligy. Týmy SK Horácká Slavia Třebíč a SK Znojemští Orli postoupily do dalšího ročníku 1. ligy.\n"}
{"id": "293968", "url": "https://cs.wikipedia.org/wiki?curid=293968", "title": "Vladimír Vand", "text": "Vladimír Vand\n\nVladimír Vand (6. února 1911, Sumy, Ukrajina - 4. dubna 1968, Pensylvánie, USA) byl český fyzik. Ač všeobecné povědomí o něm není příliš veliké, řadí se mezi naše nejúspěšnější vědce, a dokonce byl poměrně blízko Nobelově ceně. Zabýval se proměnnými hvězdami, ale také mnoha dalšími matematickými a fyzikálními záležitostmi. Jeho hlavní přínos tkví v popisu difrakce rentgenového záření na dvoušroubovici.\n\nVladimír Vand se narodil 6. února 1911 na Ukrajině, jeho otec patřil k odborníkům na stavbu cukrovarů a lihovarů a zde byl vyslán pracovně. Po tom, co vypukla první světová válka a boje se přenesly i do okolí města Sumy, kde Vandovi bydleli, rozhodli se nezůstávat dále na tak nebezpečném místě a vrátili se do Čech. Po několikaletém pobytu v Praze se rodina přestěhovala roku 1922 na tři léta do Belgie. Díky tomu se naučil Vladimír výborně francouzsky.\n\nRoku 1930 složil v Praze úspěšně maturitní zkoušku. Následovalo studium na Přírodovědecké fakultě UK, kde roku 1937 získal doktorát. Od roku 1933 pracoval ve Spektroskopickém ústavu. Už v této době se začala projevovat jeho láska k astronomii. Vstoupil do České astronomické společnosti, byl demonstrátorem Astronomického ústavu UK a začal se intenzivně věnovat studiu proměnných hvězd. Kromě toho také přednášel na různých setkáních astronomů a přispíval do časopisu Říše hvězd.\n\nOd roku 1935 pracoval společně s Antonínem Svobodou u firmy Škoda na vývoji radarů a leteckých zaměřovačů (na akustickém principu). Jeho výzkum pokračoval i po narukování roku 1937.\n\n1. května 1939 emigroval do Francie, kde s Antonínem Svobodou navázal na svou výzkumnou činnost v Československu. Výsledky jejich společné práce měly sloužit francouzským zbrojovkám při výrobě zaměřovačů pro francouzskou armádu. Po vstupu Francie do války se paní Svobodové narodila dvojčata. V důsledku rychlého postupu německé armády se rozhodli Vladimír Vand i manželé Svobodovi prchnout do přístavu blízko španělských hranic, a to na kole, protože vlaky totiž už nejezdily. Jedno z dvojčat cestu nepřežilo.\n\nVand následně emigroval do Velké Británie, kde se zabýval fyzikálními vlastnostmi dlouhých molekul. Kromě toho se i zde věnoval astronomii. Svobodovi však pokračovali do USA, ale i nadále spolu oba vědci udržovali kontakt. Po válce pobýval krátkou dobu v Čechách, ale neshledal zdejší prostředí dostatečně nakloněné jeho výzkumné činnosti. Kromě toho ho znepokojovaly politické poměry v poválečném Československu, proto se nakonec vrátil do Anglie. V dubnu 1947 se oženil s Angličankou Eileen Molly Lavery. Jelikož manželé neměli děti, rozhodli se pro adopci irského chlapce.\n\nNa počátku 50. let působil v několika britských vědeckých organizacích. Roku 1953 odešel do USA a pracoval ve fyzikálním oddělení Pensylvánské státní univerzity. V roce 1954 se stal docentem, profesuru v oboru krystalografie obhájil 1961. Velmi progresivně přistupoval k počítačům, je považován za jednoho z průkopníků využívání výpočetních metod.\n\nRoku 1962 za ním emigrovala jeho matka, ta ho nakonec přežila o šest let. 29. srpna 1967 mu zemřela manželka. Již v této době měl rakovinu a za několik měsíců nemohl ani chodit, jeho studenti tedy docházeli za ním. Zemřel 4. dubna 1968.\n\nMezi významné úspěchy patřilo vydání knihy \"Atlas hvězd proměnných, Díl první\" roku 1934, na autorství se podílel kromě Vladimíra Vanda také Zdeněk Kopal. Kniha zaznamenala tak veliký ohlas, že během krátké doby byly všechny výtisky rozprodané a ve chvíli, kdy se o publikaci začaly zajímat významné světové hvězdárny, se musela kniha zpátky od čtenářů odkupovat. V předválečném období se podílel na ještě několika dalších publikacích, kromě toho také psal články v několika jazycích do různých světových vědeckých časopisů.\n\nPo odchodu z Československa se zabýval mimo jiné difrakcí rentgenového záření, toho využíval k analýze molekul. Zvláště dobře uplatnitelné se ono ukázalo na analýzu spojité šroubovice. Jednalo se o krok k objevení struktury molekuly DNA, již v této době Vandovy články četl a s ním spolupracoval jeden z jejích budoucích objevitelů, budoucí nositel Nobelovy ceny Francis Crick.\n"}
{"id": "293975", "url": "https://cs.wikipedia.org/wiki?curid=293975", "title": "Yeardley Smithová", "text": "Yeardley Smithová\n\nMartha Maria Yeardley Smithová (* 3. července 1964 Paříž) je americká herečka a dabérka kreslené postavičky ze seriálu Simpsonovi, Lízy Simpsonové. Patří mezi držitelky ceny Emmy.\n\n"}
{"id": "293978", "url": "https://cs.wikipedia.org/wiki?curid=293978", "title": "Kannadské písmo", "text": "Kannadské písmo\n\nKannadské písmo se používá k zápisu jihoindického jazyka kannadština (kannada, kanarština). Jedná se o slabičné písmo, které bylo vytvořeno, podobně jako většina indických písem, na základě historického písma brāhmī. Kannadské písmo nerozlišuje velká a malá písmena. Používá se ho i pro zápis jazyků tulu, konkánština a kodava.\n\nKannadština má 15 samohlásek, z toho 11 základních (\"a, ā, i, ī, u, ū, e, ē, o, ō, slabikotvorné :r\"), 2 dvojhlásky (\"a, a\") a 2 polohlásky (\":μ, :ħ\"), a 36 souhlásek (\"k, k, g, g, n, č, č, dž, dž, ň, T, T, D, D, N, t, t, d, d, n, p, p, b, b, m, y, r, l, w, L, ŝ, ś, s, h\").\n\nSouhlásky\n\nSamohlásky a dvojhlásky\n\nPolohlásky\n\nPři zápisu kannadštiny se souhlásky spojují se samohláskou tak, že výsledný grafém tvoří slabiku (\"~ka~, ~nu~, ~be~, ~dhī~\" aj.). Pro tento účel má každé písmeno kannadské abecedy formu zápisu jako základní tvar a jako spřežkový znak.\n\nPříklad: ka – ಕ; nu – ನು; be – ಬೆ; dī – ಧೀ; rma – ರ್ಮ; TTe – ಟ್ಟೆ; a – ಅ; a – ಔ; ō – ಓ\n\nZákladní tvar samohlásek se používá na počátku slova, když samohláska stojí sama o sobě jako slabika (stejně jako v češtině), nebo pokud stojí jako samostatné písmeno.\n\nPříklad: a – ಅ; a – ಔ; ō – ಓ; i – ಇ; a – ಐ; ū – ಊ; e – ಎ\n\nZákladní tvar souhlásek odpovídá slabice se spřežkovým znakem samohlásky a (např. \"ka~, na~, śa~\" apod.).\n\nPro zápis samostatné souhlásky (nevokalizované, tj. bez samohlásky) se k základnímu tvaru souhlásky připojí zvláštní diakritický znak zvaný halant (್).\n\nPříklad: ka – ಕ; ka – ಕೌ; rō – ರೋ; ri – ರಿ; sa – ಸೈ; sū – ಸೂ; k – ಕ್; r – ರ್; s – ಸ್\n\nSpřežkový znak samohlásek se používá při kombinaci samohlásky se souhláskou a připojuje se přímo k základnímu tvaru souhlásky.\n\nPříklad: ka – ಕ; ka – ಕೌ (ೌ); rō – ರೋ (ೋ); ri – ರಿ (ಿ); sa – ಸೈ(ೈ);\n\nDiakritický znak souhlásek se používá při kombinaci více souhlásek v rámci slabiky (např. ~DDa~, ~snē~, ~tmī~, ~kšmi~, ~štra~ aj.) V takovém případě se samohláskový znak spojuje se základním tvarem první souhlásky slabiky, spřežkové znaky ostatních souhlásek ve slabice se píší vpravo dole hlavního slabičného grafému.\n\nPříklad: DDa – ಡ್ಡ; snē – ಸ್ನೇ; tmī – ಥ್ಮೂ; kšmi – ಕ್ಷ್ಮಿ; štra – ಷ್ತ್ರ\n\nVýjimku tvoří souhláska r, která má dva způsoby psaní spřežkového znaku.\n\nV základním tvaru se píše pouze pokud se vyskytuje jako jediná souhláska ve slabice.\n\nPrvní způsob psaní spřežkového znaku r se použije pravidelně, tj. pokud souhláska stojí jako druhá (či další) souhláska slabiky. Vyskytne-li se však r jako první (náslovná) souhláska ve slabice s více souhláskami (souhlásková spřežka), píše se v základním tvaru se samohláskovým diakritickým znakem druhá souhláska slabiky, po které následuje hláska r zapsaná zvláštním spřežkovým znakem zvaným arka.\n\nPříklad: ra – ರ; rra – ರ್ರ; ča-kra – ಚಕ್ರ; da-rma – ಧರ್ಮ; sū-rya – ಸೂರ್ಯ\n\nMezi samohlásky se v kannadštině řadí i polohlásky :μ (tzv. anusvára) a :ħ (tzv. visarga), které se zapisují pouze jedním (základním) tvarem.\n\nPříklad: ru:μ – ರುಂ; ā:μ-gla – ಆಂಗ್ಲ; du:ħ-ka – ದುಃಖ; pu-na:ħ – ಪುನಃ\n\n[bude doplněno]\n"}
{"id": "293993", "url": "https://cs.wikipedia.org/wiki?curid=293993", "title": "Fox", "text": "Fox\n\nSlovo Fox může mít několik významů, nebo také může být součástí celého názvu:\n\n\n\n\n\n\n\n\njiné\n"}
{"id": "293995", "url": "https://cs.wikipedia.org/wiki?curid=293995", "title": "Blind Friendly Web", "text": "Blind Friendly Web\n\nBlind Friendly Web je metodika tvorby přístupného webu. Přístupnost je zde brána z hlediska uživatelů se zrakovým postižením (\"uživatelé pracující sluchem a hmatem\" a \"uživatelé pracující zrakem a sluchem\"). První verze vznikla roku 2000 pod hlavičkou SONS, průběžně však dochází k aktualizaci a modernizaci pravidel. Hlavním autorem je Radek Pavlíček.\n\nPravidla jsou rozdělena podle priorit do 3 skupin (\"Pravidla s nejvyšší prioritou\", \"Pravidla se střední prioritou\" a \"Pravidla s nejnižší prioritou\"). Kromě tohoto je součástí metodického návodu také postup zběžné kontroly přístupnosti stránek.\n\nJelikož se jednalo o první ryze česká pravidla přístupnosti, mnohé novější metodiky z Blind Friendly Webu vycházejí.\n\n"}
{"id": "293996", "url": "https://cs.wikipedia.org/wiki?curid=293996", "title": "Niská dráha", "text": "Niská dráha\n\nNiská dráha ( ) je vedlejší ťrať mezi saskými městy Zhořelec (Görlitz) a Žitava (Zittau). Trať vede údolím Lužické Nisy, od roku 1945 se dva úseky nacházejí na území Polska.¨Název Niská dráha byl do roku 1945 používán pouze pro úsek Nickrisch - Žitava, který byl uveden do provozu v roce 1875. Nickrisch (od roku 1936 Hagenwerder) ležel na trati Görlitz - Seidenberg (Zawidów), uvedené do provozu témže roce, která byla jednou z částí dálkového spojení Berlín - Vídeň.\n\nTrať opouští zhořelecké nádraží pravotočivým obloukem, podjíždí přitom krátkým tunelem souběžně vedoucí tratě do Vratislavi a Jelení Góry, a v zářezu se stáčí k jihu. \n\nZa zastávkou Görlitz-Weinhübel trať opouští území města. Následující zastávka Deutsch-Ossig byla zrušena, stejnojmenná obec zanikla kvůli povrchové těžbě hnědého uhlí. Na nádraží Hagenwerder dříve odbočovala hlavní trať doprava ve směru na Seidenberg (Zawidów), a pokračovala dále přes Frýdlant v Čechách do Liberce. Po posunutí hranic Polska k Lužické Nise byl provoz zastaven, trať byla později snesena. Krátce za nádražím Hagenwerder trať poprvé překonává tok Lužické Nisy a dále vede po území Polska. Zleva se připojuje trať ze Zawidówa, která je dnes využívána pouze pro nákladní přepravu. Následující nádraží Krzewina Zgorzelecka, dříve Ostritz, je jediným místem kde staví německé vlaky na polském území. Na zastávce Bratków Zgorzelecki (Marienthal) již vlaky nestaví. \n\nNásledující kilometry tratě vedou krajinově půvabným průlomem Nisy. U bývalé zastávky Rosenthal trať protíná meandr Lužické Nisy, zhruba 200 metrů trati tak kuriózně patří do vlastnictví Deutsche Bahn. Na konci úzkého údolí, za odbočkou do města Bogatynia (Reichenau), trať překonává Lužickou Nisu počtvrté. Dále vede přes nádraží Hirschfelde, obstarávajícího v letech 1984-1992 zásobování přilehlé tepelné elektrárny, a po sérii několika přímých úseků ústí do východního zhlaví Žitavského nádraží.\n"}
{"id": "293998", "url": "https://cs.wikipedia.org/wiki?curid=293998", "title": "Salpausselkä", "text": "Salpausselkä\n\nSalpausselkä je rozsáhlá soustava hřbetů v jižním Finsku. Jedná se o velké přední morény, které zbyly po ustoupivším ledovci doby ledové během mladšího dryasu na břehu tehdejšího Baltského ledového jezera. Skládají se zejména z břidlice, písku a štěrku. Jsou 1 až 70 (obvykle asi 20) metrů vysoké.\n\nPrvní, největší a nejjižnější Salpausselkä vznikla v období před asi 12  250 až 12 050 lety. Táhne se od Hanka k Lahti, pokračuje okolo Kouvoly, Lappeenranty k jezeru Saimaa a dále po jeho jihovýchodním okraji až na hranici s Ruskem severně od Ladožského jezera. Nejvýraznější je u Lahti, kde tvoří čtyři vyšší pásy o šířce půldruhého kilometru. Na svém západním konci postupuje dále pod hladinou moře ke Švédsku.\n\nBěhem dalšího chladného období před asi 11 790 až 11 590 lety se vytvořila Druhá Salpausselkä asi 15 až 25 km na sever od první. Podobně se před 10 400 až 11 300 lety vytvořila Třetí Salpausselkä, která je ale výrazná jen v jihozápadním Finsku. Později, v období před asi 11 000 až 10 900 lety se vytvořil ještě čtvrtý hřbet táhnoucí se od Jyväskylä směrem k Pori ( )..\n"}
{"id": "293999", "url": "https://cs.wikipedia.org/wiki?curid=293999", "title": "Porto Velho", "text": "Porto Velho\n\nPorto Velho je brazilské město, hlavní město státu Rondônia. Podle informací z roku 2007 zde žije 304 100 obyvatel. Město se rozkládá na východním břehu řeky Madeiry, jednoho z hlavních přítoků Amazonky.\n\nMěsto bylo založeno v roce 1914. V jeho rozvoji významnou úlohu sehrála železniční trať, těžba kaučuku a kasiteritu, který se začal těžit v padesátých letech. Rozhodnutí vlády, rozparcelovat část území státu na farmy, mělo za následek přistěhovalectví do státu a počet obyvatel rychle narůstal.\n\nMezinárodní letiště Porto Velho International Airport, vzdálené sedm kilometrů od města, má dvě přistávací dráhy. Autobusovou linkou je propojeno s centrem města. Každý týden má 98 pravidelných letů většinou do ostatních částí Brazílie. Existence vojenské základny též zajišťuje pohyb vojenských letadel. Mezinárodním letištěm se stalo v roce 2002. Městem, resp. okolím prochází víc cest a dálnic, BR-174, BR-317, BR-319, BR-364, BR-421, BR-425, BR-429, RO-010, RO-101 a RO-490.\n\n"}
{"id": "294003", "url": "https://cs.wikipedia.org/wiki?curid=294003", "title": "Leroy Warriner", "text": "Leroy Warriner\n\nZávod na 500 mil v Indianapolis byl součástí mistrovství světa formule 1 v letech 1950 – 1960. Leroy Warriner se zúčastnil 500 mil v Indianapolis v pěti ročnících v rozmezí let 1951 – 1958, ale ani jednou neměl možnost zasáhnout do konečných výsledků, neboť neprošel sítí předkvalifikace. Jeho závodní kariéra nebyla příliš úspěšná ani v americké serii, kde se dokázal kvalifikovat pouze do jediného závodu a to v roce 1953 do Hoosier Hundred, kde obsadil 18. místo.\n\nLeroy Warriner byl především jedním z nejpopulárnějších závodníků v kategorii midget cars v Midwestu. Tento rodák z Indianapolis vyhrál první závod v této kategorii hned v roce 1946, byl jím Night Before the 500 na slávném 16th Street Speedway. Znovu tu dokázal zvítězit v roce 1950 a pomalu začal tuto dráhu považovat za svou domovskou.\n\nV roce 1953 se Leroy stal AAA National Midget Championship a dokázal získat i Midwest crown v témže roce. V roce 1959 zvítězil ve Fort Wayne a nakonec se stal Indiana Indoor Championship.\n\nOd roku 1962 se spolu s Geneem Hartleyem stává spolumajitelem Speeddrome v Indianapolis. Jako úspěšný závodník na midget cars je uveden do síně slávy National Midget Auto Racing Hall of Fame .\n\ntučně vyznačené závody znamenají zisk pole position\n\n"}
{"id": "294005", "url": "https://cs.wikipedia.org/wiki?curid=294005", "title": "Stožár", "text": "Stožár\n\nStožár je solitérní svislé technické zařízení respektive osamělá kolmá stavba obvykle přísně speciálního účelu, která umožňuje umístění nějakého předmětu nebo zařízení do větší výšky nad zemský povrch. Jedná se dost často o vysoký štíhlý (zpravidla kovový) nosník kruhového průřezu.\n\nVenkovní sloupy v běžné mluvě velmi často (a ne vždy zcela přesně či zcela správně) splývají s termínem stožár. Od běžného sloupu se ale stožár liší především tím, že bývá umístěn téměř výhradně ve venkovním prostředí mimo interiér budov a oproti sloupu mívá i menší nosnost - obecně je oproti sloupu štíhlejší a méně hmotný, nejedná se nikdy o stavební nosník respektive nosný sloup, který by byl součástí nějaké větší stavby.\n\nStožár může a nemusí být pevně zapuštěn do podkladové plochy, v případě, že není zapuštěn musí být vhodně fixován nejlépe masivní stabilizační trojnožkou.\n\nJedno z nejběžnějších použití stožárů je pro vztyčování vlajky - vlajkový stožár nebo také žerď. Tento stožár bývá doplněn o systém vodících kladek a lankem s očky, které umožňuje vztyčování a snímání vlajky.\n\nJiné běžné využití stožárů spočívá ve funkci anténních nosníků např. v zařízeních telekomunikačních služeb - telekomunikační stožár. \nTyto telekomunikační stožáry nemusí být umístěny pouze na zemském povrchu. Mohou být umístěny např. na střechách vysokých budov nebo na palubách větších lodí s tím, že stožár na plachetní lodi nesoucí plachtoví se nazývá stěžeň.\n\nPro telekomunikační stožáry se využívá obvykle jeden ze dvou typů konstrukce - příhradové konstrukce, nebo jednodříkové rourové konstrukce.\n\nPříhradové stožáry jsou navrženy šroubované, převážně z bezešvých trubek kruhového průřezu v kombinaci v některých případech s válcovanými úhelníky. Standardními součástmi stožárů jsou žebříky, vnější kabelová vedení a technologické plošiny.\n\nRourové stožáry jsou navrženy z dílů vyrobených ze svařovaných velkoprůměrových rour. Spoje jednotlivých dílů jsou přírubové s vysokopevnostními šrouby. Standardními součástmi stožárů jsou žebříky, vnitřní kabelová vedení a technologické plošiny ve vrcholové části stožáru.\n\nTelekomunikační stožáry jsou často stavěny jako víceúčelové věže, kdy stavba slouží zároveň jako rozhledna.\n\nJedná se zpravidla o vysoký štíhlý nosník nesoucí osvětlovací prvky pro plošné osvětlování většího prostranství např. na nádraží, nebo na sportovním stadionu apod.\n\nSlouží pro zavěšení trolejového vedení na elektrifikovaných drahách (železnice, tramvaj, trolejbus). Na železnici jde často o takzvané příhradové stožáry. U tramvajových a trolejbusových vrchních vedení může být trolejový drát upevněn na převěsu (laně nataženém mezi stožáry nebo na výložníku (vodorovné trubkové konstrukci). Dosud je běžné používat pro zavěšení troleje také stožáry veřejného osvětlení. Některé stožáry nesou mimo troleje také napájecí kabel nebo jsou přizpůsobeny pro napínání troleje. Mají kladku a vedení pro zavěšení napínacího závaží. Existuje mobilní stožár, používaný při opravách trolejového vedení. Stožár běžné velikosti je připevněn do několikatunového betonového bloku. Při opravě jediného stožáru tak není nutné vyřadit z provozu celou trať.\n"}
{"id": "294009", "url": "https://cs.wikipedia.org/wiki?curid=294009", "title": "Zdoňov", "text": "Zdoňov\n\nZdoňov (německy \"Merkelsdorf\") je ves, která se nalézá v údolí Zdoňovského potoka v okrese Náchod v Královéhradeckém kraji. Dříve samostatná obec, nyní část města Teplice nad Metují. Součástí Zdoňova bývala i zaniklá obec Libná (německy \"Liebenau\"), zničená v druhé polovině 20. století, která byla v roce 2009 opět obnovena jako místní část. Na severu je katastrální území Zdoňova vymezeno česko-polskou státní hranicí, nejbližším polským sídlem je město Mieroszów.\n\nAž do roku 2011 silnice ve Zdoňově končila, poté byla i přes protesty místních obyvatel zrekonstruována a obnoven přeshraniční silniční provoz pouze pro osobní vozidla, využívaný hlavně polskými návštěvníky Adršpašsko-teplických skal. \n\nV červnu roku 2019 proběhly ve Zdoňově oslavy 660 let existence obce.\n\nNa počátku 21. století dle sčítání lidu z roku 2001 žilo ve Zdoňově 158 obyvatel. V historii bylo toto číslo několikanásobně vyšší, např. při sčítání lidu v roce 1930 měl Zdoňov 1 456 obyvatel. Z tohoto počtu jich žilo 1 080 v samostatné obci Zdoňov a 376 v samostatné obci Libná.\n\nV roce 2018 byl dokončen projekt, nazvaný \"Model Zdoňov\", který od roku 2016 zpracovával spolek Živá voda s týmem expertů, vedených Jiřím Malíkem. Jedná se o studii, zaměřenou na obnovu hydrologického režimu krajiny, která byla vypracována tak, aby mohla být aplikována kdekoli na území ČR i dalších evropských zemí. Podle výpočtů expertního týmu by v případě, že by \"Model Zdoňov\" byl aplikován na celém území ČR, mohlo by zde být navíc zadrženo množství vody, rovnající se desetinásobku objemu vodní nádrže Orlík. \n\n\n"}
{"id": "294011", "url": "https://cs.wikipedia.org/wiki?curid=294011", "title": "Hank Azaria", "text": "Hank Azaria\n\nHank Albert Azaria (* 25. března 1964 Forest Hills) je americký herec a komik židovského původu. Absolvoval newyorskou American Academy of Dramatic Arts. Asi nejvíce je znám díky svému dabingu postav Vočka, Apua, Clancy Wigguma a dalších z amerického animovaného seriálu \"Simpsonovi\", vysílaného na stanici Fox.\n\nSvoji úplně první maličkou filmovou roličku si odbyl ve snímku \"Pretty Woman\", kde si zahrál postavu policejního detektiva Albertsona vyšetřujícího vraždu prostitutky.\n\nMezi jeho další počiny se řadí například účinkování v muzikálu \"Spamalot\", kde si zahrál Sira Lancelota, také se objevil ve filmu \"Ptačí klec\" a v neposlední řadě ztvárnil roli psychologa v seriálu \"Huff\".\n\nTaké hrál roli zlého čaroděje Gargamela v americkém rodinném 3D filmu \"Šmoulové\" z roku 2011, který je založen na stejnojmenné komiksové knižní sérii od Peya a stejnojmenném animovaném televizním seriálu.\n\nV roce 1999 se oženil s herečkou Helen Huntovou, ale jejich vztah skončil roku 2000 rozvodem.\n\n"}
{"id": "294014", "url": "https://cs.wikipedia.org/wiki?curid=294014", "title": "Bezpečnostní klasifikace", "text": "Bezpečnostní klasifikace\n\nBezpečnostní klasifikace je systém rozdělení chemických rizik. Každé riziko má definovaná kritéria pro své zatřídění podle Globálně harmonizovaného systému klasifikace a označování chemikálií (zkr. \"GHS\") vytvořeného a přijatého OSN. Tato kritéria souvisí například s toxicitou a hořlavostí chemických látek.\n\nChemické látky, jejich směsi nebo přípravky obsahující tyto látky je možné podle bezpečnostní klasifikace roztřídit podle toho, s jakými riziky jsou spojeny. Existuje celá řada skupin, do kterých lze látky zařazovat. Tyto skupiny jsou rozlišovány podle oblasti a typu účinku a jsou označovány např. standardními větami, pokyny k zacházení, signálními slovy i výstražnými symboly.\n\nBezpečnostní klasifikaci chemických látek a směsí, označování jejich obalů (grafické symboly, písemná varování, hmatatelné značky pro nevidomé apod.), bezpečnost obalů, hodnocení, výpočtové metody a další související pravidla, upravuje směrnice Evropské unie EC 1272/2008, v České republice pak zákon č. 350/2011 Sb. (v aktuálním znění), o chemických látkách a chemických směsích.\n\nVýrobci a dodavatelé chemikálií mají podle tohoto systému povinnost zjistit, zda je jimi poskytovaná chemická látka nebezpečná a v případě její nebezpečnosti ji řádně zabalit, označit štítkem a poskytnout uživateli dostatečné informace např. pomocí bezpečnostního listu. Pokud vyjde na světlo nová informace o nebezpečnosti látky, je třeba balení, štítky i bezpečnostní listy řádně upravit. Evropská agentura pro chemické látky (ECHA) spravuje databázi známých nebezpečných látek a směsí s informacemi o jejich rizicích.\n\nSystém GHS je v ČR a v rámci EU zaveden od roku 2008. Mimo jiné také upravuje podobu symbolů, slov, vět a pokynů, kterými jsou chemikálie označovány.\n\nVýrazným označením nebezpečnosti chemických látek jsou především grafické symboly. Smyslem je, aby byl uživatel včas a dostatečně informován o možných rizicích spojených s danou látkou. Kromě grafických symbolů se používají také jejich hmatatelné ekvivalenty, umožňující identifikovat nebezpečnost látek i osobám nevidomým nebo se zhoršeným zrakem. Společně s grafickými nebo hmatovými symboly jsou také používána signální slova, např. \"varování\" nebo \"nebezpečí\".\n\nKromě grafických symbolů a signálních slov se používají také tzv. bezpečnostní věty, pokyny a doplňkové informace. Smyslem vět je podrobněji informovat uživatele o možných rizicích – \"H-věty\", doporučených postupech pro bezpečné zacházení a postupu v případě incidentu – \"P-věty\". Zde je několik příkladů H-vět, P-vět a kombinací P-vět:\n\n\n\nK nebezpečným chemickým látkám a směsím obsahujícím tyto látky jsou běžné tzv. \"bezpečnostní listy\". Bezpečnostní list obsahuje podrobné informace o složení směsi, nebezpečnosti látky nebo více látek a způsobu zacházení (běžné použití, likvidace, havarijní situace apod.).\n\nPůvodní systém bezpečnostní klasifikace byl přijat Evropskou unií v doplňku II směrnice 67/548/EEC v roce 1967. Rozděloval nebezpečné chemické látky do 14 skupin, kterým přiřazoval výstražná slova, písmena a symboly:\n\nChemické látky označené symbolem vyššího rizika již nebylo nutné značit symbolem nižšího rizika. Ve směrnici 2001/59/EC pak byl doplněn seznam známých nebezpečných chemikálií spolu s jejich bezpečnostní klasifikací a byly sloučeny následující skupiny:\n\nV České republice byla bezpečnostní klasifikace přijata nařízením č. 25/1999 Sb., které bylo novelizováno v roce 2003 a doplněno o seznam známých nebezpečných chemikálií ve vyhlášce 232/2004 Sb.\n\nKromě výstražných symbolů, označení a slov platily obdobně také \"R-věty\" udávající specifickou rizikovost a pokyny pro bezpečné zacházení, tzv. \"S-věty\". Zde je několik příkladů R-vět a S-vět:\n\n\n\nV roce 2008 schválila EU směrnici zavádějící systém GHS. Přechod na nový systém však byl postupný, do 1. prosince 2010 platily systémy oba. Od tohoto data se chemické látky na štítcích označovaly podle nového systému, ale v bezpečnostních listech stále figurovaly systémy oba. Až od 1. června 2015 začal platit pouze nový systém. Česká republika ratifikovala nový systém zákonem č. 350/2011 Sb.\n\n\n"}
{"id": "294020", "url": "https://cs.wikipedia.org/wiki?curid=294020", "title": "Joseph Engle", "text": "Joseph Engle\n\nJoseph Henry Engle (* 26. srpna 1932 v Abilene, Kansas, USA) je bývalý americký astronaut, který se zúčastnil letů programu Apollo a letů s raketoplány (Shuttle Mission).\n\nPo základní a střední škole vystudoval kansaskou univerzitu (University of Kansas) v roce 1955 s diplomem leteckého inženýra. Další vzdělání získal v pilotní škole při americké základně Edwards AFB v Kalifornii, ukončil ji zdárně v roce 1963. Již pod NASA v rámci programu X-15 absolvoval 16 letů na palubě raketového letounu ve výškách nad 50 km nad Zemí. V roce 1966 nastoupil do páté skupiny budoucích astronautů. Byl pilotem lunárního modulu v záložní posádce Apollo 14. Po ukončení programu Apollo se přeškolil na lety raketoplánu, stal se z něj plukovník amerického vojenského letectva. Je ženatý a má dvě děti, používal přezdívku Joe..\n\nDruhý zkušební let raketoplánu Columbie v roce 1981 absolvoval Joe Engle společně s Richardem Trulym. Startovali z mysu Canaveral na Floridě, obletěli 36× Zemi, kvůli poruchám baterií přistáli na základně Edwards v Kalifornii předčasně.\n\nO čtyři roky později letěl jako velitel na raketoplánu Discovery. Start i přistání proběhlo na stejných místech, jako při prvním letu. Na palubě s ním byli astronauti pplk. Richard Covey, William Fisher, James van Hoften a John Lounge. Pětice astronautů během sedmidenního letu vypustila na oběžnou dráhu tři družice: ASC-1, AUSSAT 1 a Leasat 4. Poté na oběžné dráze kontaktovali nefunkční družici Leasat 3 a dokázali ji oživit. Tím splnili všechny úkoly letu.\n\nByl 104. člověkem ve vesmíru. Během dvou svých letů zde strávil 9 dní.\n\n\nV roce 1993 měl hodnost generálmajora a odešel z NASA ke společnosti Air National Guard jako konzultant (ve věku 61 let). V roce 2001 byl v Ohiu zapsán do National Aviation Hall of Fame (Národní letecká síň slávy).\n\n"}
{"id": "294021", "url": "https://cs.wikipedia.org/wiki?curid=294021", "title": "Partyzánský vrch", "text": "Partyzánský vrch\n\nPartyzánský vrch je původně dvojvrcholový čedičový hřbet na severu České republiky o nadmořské výšce 543 metrů, v severní části okresu Děčín, ve Šluknovské pahorkatině, asi 3 km západně od Šluknova, 2 km na severovýchod od Velkého Šenova. Přes vrchol prochází rozvodí mezi Baltským a Severním mořem. Jeden z vrcholů je dnes již odtěžený, na severozápadním úbočí je totiž čedičový velkolom. Horu lemuje čedičový val o výšce 0,5 až 2 m nejasného původu. Na východním svahu stojí od roku 1796 pozdně barokní Mariánská (Botzenská) kaple.\n\nPůvodní název hory byl \"Počín ( Botzen)\", což připomínalo původní slovanský název \"Pod stěnou\".\n\nZa třicetileté války se tu podle pověsti shromáždily ženy z okolních obcí. Ušily si červené kabátce a neustále pochodovaly po okraji plošiny na vrchu, čímž vzbudily u švédského vojska dojem, že na kopci je mohutné vojsko, na které si raději netroufli zaútočit.\n\nDnešní název má vrchol na památku poručíka Josefa Šindeláře, který zde byl společně se svým řidičem desátníkem Vladimírem Malinou zákeřně zavražděn dne 6. července 1945. Josef Šindelář byl člen štábu partyzánské brigády Národní mstitel, která byla od 16. května 1945 součástí československé armády ve Šluknovském výběžku. Poručík Josef Šindelář velel 2. praporu sídlícímu ve Šluknově.\n\nPachatelé tohoto mordu nepocházeli z řad původního německého obyvatelstva, nýbrž byli polského původu, avšak nebyli nikdy dopadeni.\n"}
{"id": "294024", "url": "https://cs.wikipedia.org/wiki?curid=294024", "title": "Jan Svatoň", "text": "Jan Svatoň\n\nJan Svatoň (* 29. prosince 1952 Jihlava) je český právník a vysokoškolský pedagog.\n\nVystudoval Právnickou fakultu MU v Brně v roce 1977. V letech 1977–1978 byl justičním čekatelem Okresního soudu ve Žďáru nad Sázavou. Od roku 1978 působil na Katedře správního práva Právnické fakulty MU v Brně, v roce 1990 přešel na Katedru ústavního práva a politologie. V roce 1995 začal rovněž působit na Právnické fakultě UP v Olomouci. V roce 1998 získal docenturu. Od roku 1998 byl rovněž asistentem ústavního soudce Vojena Güttlera a od roku 2013 Vladimíra Sládečka.\n\nV letech 2001–2007 byl děkanem Právnické fakulty Masarykovy univerzity a od roku 2015 pak statutárním proděkanem. V letech 2007-11 byl prorektorem Masarykovy univerzity pro sociální záležitosti a další vzdělávání. V letech 2006-11 a od roku 2013 je člen Rady Justiční akademie v Kroměříži.\n\n\n"}
{"id": "294034", "url": "https://cs.wikipedia.org/wiki?curid=294034", "title": "Al Jolson", "text": "Al Jolson\n\nAl Jolson, původním jménem Asa Yoelson, (26. května, 1886 – 23. října, 1950) byl velmi uznávaný americký zpěvák, bavič a kabaretní herec židovského původu, jehož umělecká kariéra trvala od roku 1911 až do jeho smrti v roce 1950. Je pokládán za jednu ze zakladatelských osobností moderní populární hudby v USA.\n\nPatřil mezi vůbec nejpopulárnější herce a zpěváky ve 20. století, jednalo se o faktického předchůdce pozdějších hvězd amerického showbusinessu jako byli : Bing Crosby, Frank Sinatra, Dean Martin, Mandy Patinkin, Judy Garland, Sammy Davis, Jr., Eddie Fisher, Jerry Lewis, Jerry Lee Lewis, Elvis Presley, Tom Jones, Michael Jackson, Rufus Wainwright, David Lee Roth and Rod Stewart.\n\nNa počátku své kariéry na scéně vystupoval namaskován s načernělým obličejem a do široka zdůrazněnými rty, což byl někdejší způsob jímž tehdejší američtí kabaretiéři napodobovali i karikovali lidové černošské hudebníky, zejména způsob jejich jevištního projevu (tance, hudby, zpěv atd.). Jednalo se o tzv. \"Minstrelský kabaret\". Právě zde Al Jolson slavil své první umělecké úspěchy. Patřil ke generaci zpěváků, kteří začínali v době, kdy ještě neexistoval ani rozhlas, ani televize, zvukový film a gramofonový průmysl, umělecky vyrůstal pouze a jedině díky přímému styku s obecentvem. Nicméně do historie světové kinematografie vstoupil tím, že účinkoval jakožto hlavní hrdina v prvním americkém hudebním zvukovém filmu \"Jazzový zpěvák\" z roku 1927, o rok později zpíval i ve filmu \"Zpívající bloud\". Po druhé světové válce o něm v Hollywoodu vznikly hned dva životopisné filmy, v nichž Al nehrál, pouze zpíval.\n\nAl Jolson se ale nikdy nedokázal dokonale sžít s mikrofonem tak, jako to dokázal právě jeho přímý následovník Bing Crosby. Jeho ženským uměleckým protějškem (jeho uměleckou obdobou) byla americká zpěvačka Sophie Tucker (1884-1966).\n\nV roce 1928 natočil Al Jolson muzikál \"The Singing Fool\". Ústřední píseň \"Sonny Boy\" se stala první americkou nahrávkou, která se prodala v miliónu kopiích. Byla populární i v Evropě. Nizozemská novinářka a spisovatelka Annejet van der Zijlová po ní v roce 2004 pojmenovala svůj \"dokumentární román\" Sonny Boy, rekonstruovaný podle skutečných událostí.\n\n\n"}
{"id": "294036", "url": "https://cs.wikipedia.org/wiki?curid=294036", "title": "Novecentismus", "text": "Novecentismus\n\nNovecentismus, nazývaný také generace 14 byl směr katalánské literatury, představující uměleckou opozici proti modernismu a avantgardě. Byl představován především katalánskými umělci na počátku 20. století (většina děl vznikla v letech 1906–1923). Umělci většinou žili bohémským způsobem života, vyznávali radikalismus a individualismus. Novecentismus v umění byl úzce spojen s politikou (politik Enric Prat de la Riba, jeden z prvních katalánských nacionalistů). V poesii novocentismus prosazoval návrat ke klasicismu, požadoval uhlazený a přesný jazyk, objektivitu, nestrannost, zájem o přírodu. Byli ovlivněni francouzským parnasismem a symbolismem.\n\nNejvýznamnějším básníkem tohoto směru byl Josep Carner (1884–1970), autor květnatých, propracovaných básní, vynikajících krásou jazyka a ovlivněných barokem, dalšími významnými osobnostmi byl Pompeu Fabra (1868–1948), filolog a kodifikátor moderní katalánštiny či prozaik Eugeni d'Ors (1881–1954).\n"}
{"id": "294039", "url": "https://cs.wikipedia.org/wiki?curid=294039", "title": "Buková hora (Šluknovská pahorkatina)", "text": "Buková hora (Šluknovská pahorkatina)\n\nBuková hora je žulová zalesněná výšina na severu České republiky o nadmořské výšce 512 metrů ve Šluknovské pahorkatině, v okrese Děčín, severně od osady Severní, která je části Lobendavy. Přes severní vrchol o nadmořské výšce 502 metrů vede hranice mezi Českou republikou a Německem.\n\nBuková hora je nejsevernějším místem České republiky, nejseverněji položené místo ČR se nachází na severovýchodním svahu hory.\n"}
{"id": "294041", "url": "https://cs.wikipedia.org/wiki?curid=294041", "title": "Saumur (hrad)", "text": "Saumur (hrad)\n\nHrad Saumur leží ve francouzském městě Saumur v departementu Maine-et-Loire, na soutoku Loiry a Thouetu. Roku 1862 byl zapsán do seznamu \"Historických monumentů\" Francie.\n\nPůvodní budova byla postavena v 10. století Thibaultem le Tricheur jako součást opevnění proti normanským nájezdům. Roku 1026 přešla do rukou Fulka III., hraběte z Anjou, který jej odkázal svým příbuzným z rodu Plantagenetů. Roku 1067 byla pevnost zničena a hrad byl přestavěn anglickým králem Jindřichem II. na konci 12. století. Na počátku 13. století se Saumur stal majetkem francouzského krále Filipa II. Poté ještě několikrát změnil majitele. Roku 1621 zde byla zřízena kasárna, době vlády císaře Napoleona sloužil jako vězení.\n\nV první polovině 20. století hrad převzalo město Saumur a začalo s jeho rekonstrukcí. Bylo zde zřízeno muzeum dekorativních umění a muzeum koňských dostihů. Hostí také muzeum hraček.\n"}
{"id": "294043", "url": "https://cs.wikipedia.org/wiki?curid=294043", "title": "Vlasy (film)", "text": "Vlasy (film)\n\nVlasy, anglicky Hair, jsou jeden z nejznámějších filmů Miloše Formana. Byl natočen v roce 1979 podle stejnojmenného broadwayského muzikálu z roku 1968. Texty písní napsali Gerome Ragni a James Rado. Hudbu složil Galt MacDarmot. Do češtiny přeložil Jiří Josek. Do kin v Československu byl film uveden teprve 1. května 1989.\n\nClaude Bukowski odjíždí z Oklahomy do New Yorku, aby mohl za pár dní nastoupit do vojenské služby. Původně má v plánu prohlédnout si památky, jenže v Central Parku potká davy zpívajících \"hipíků\". Se čtyřmi z nich (Bergerem, Jeannie, Hudem a Woofem) se seznámí. Sdělí jim své plány, ale vysmátý Berger ho zatáhne do party, kde se kouří tráva a berou různé drogy, hlavně LSD . V parku také vidí projíždět místní zbohatlíky a jejich dceru Sheillu, do které se na první pohled zamiluje.\n\nNásledující den vidí Berger v novinách článek o slavnosti, kterou pořádá Sheillina rodina. Dostanou se tam, ale po Bergerově tanečním a pěveckém představení (písnička I got Life) na stole, na ně majitel zavolá policii. Ve věznici zpívá Woof o krásném pocitu, jaké je to mít co nejdelší vlasy – (hlavní písnička filmu (\"Hair\"). Z vězení se za pomocí Clauda dostane nejprve Berger, který za pár hodin sežene peníze na zaplacení pokuty i pro ostatní. Poté jdou všichni oslavovat do Central Parku, kde se zpívá, tancuje a samozřejmě fetuje. LSD ale vystačí jenom na Clauda a tak poprvé pozná, jaké je to být \"na pořádném tripu\". Večer se jdou všichni koupat do nedalekého rybníka. Když jsou ve vodě sami Sheilla a Claude, ostatní z party jim vezmou oblečení a naštvaná Sheilla jede domů v taxíku polonahá. Claude se s Bergerem pohádá, protože to je jeho poslední večer a chtěl si ho užít.\n\nRáno nastoupí do armády. Mezitím co se s ostatními vojáky připravuje a cvičí, Sheilla přečte dopis ostatním od Clauda – je teď v Nevadě a Berger za ním spontánně naplánuje výlet. Jakmile dorazí na místo, nastane první problém. Vojáci mají pohotovost, takže na základnu nikdo nesmí. Sheilla proto svede jednoho vojáka v baru a opilého ho svleče, společně s ostatními mu ukradnou oblečení a auto. Berger se ostříhá a vydává se za vojáka. Nejprve chce Clauda odvézt v kufru na piknik za ostatními, ale protože je každou hodinu počítají, Berger se s ním na jedno odpoledne jednoduše prohodí. Mezitím co si Claude užívá s kamarády, na základně panuje zmatek. Všichni vojáci se mají seřadit, sbalit si všechny věci a připravit se k odletu do Vietnamu. Zmatený a vyděšený Berger si v šoku sbaluje batoh a nakonec se přihlásí pod jménem Bukowski. Těsně poté se Claude vrací na základnu a se zděšením zjišťuje co se stalo, snaží se ještě najít Bergera, ale už je pozdě. Berger s ostatními vojáky odlétá do Vietnamu.\n\nU tisícovek hrobů na Arlingtonském národním hřbitově stojí stará parta, ovšem už bez Bergera. Jeho jméno George Berger (2. října 1945-6. dubna 1968) je vytesáno na kameni před nimi. Všichni zpívají závěrečnou píseň za padlé vojáky \"Let the Sunshine in\".\n\n"}
{"id": "294044", "url": "https://cs.wikipedia.org/wiki?curid=294044", "title": "Ligier", "text": "Ligier\n\nLigier je francouzský automobilový výrobce, založený bývalým závodníkem a ragbistou Guy Ligierem.\n\nSpolečnost vstoupila na trh vozem Ligier JS2, silničním závodním automobilem s šestiválcem Maserati, který poháněl i Citroën SM. JS2 byl považován za výborně navržené auto s dobrým poměrem hmotnosti a výkonu. Zajímavé je, že poslední verze Citroënu SM byla vyráběna v továrně Ligieru ve francouzském Vichy. Energetická krize v roce 1973 zapříčinila konec výroby JS2 a Ligier změnil své zaměření na mikrovozy, např. Ligier JS6 s mopedovým motorkem. Dnešní Ligier patří společnosti Piaggio.\n\nLigier je známý především pro svou účast v závodech F1 v letech 1976-1996. V roce 1976 vstoupil do seriálu s dvanáctiválcem Matra, se kterým roku 1977 dokázal Jacques Laffite vyhrát velkou cenu Švédska. Toto vítězství je považováno za první čistě francouzské vítězství ve Formuli 1.\n\nRoku 1979 Ligier ukončil spolupráci s Matrou a vyvinul nový vůz s motorem Cosworth, Ligier JS11. S tímto vozem vyhrál Laffite první dva závody šampionátu. Posléze však Williams a Ferrari nasadili nové, aerodynamicky upravené vozy a zbytek sezóny již nebyl pro Ligier tak úspěšný.\n\nJS11 a jeho následovníci učinili z Ligier jednu z nejúspěšnějších stájí počátku osmdesátých let. Ovšem ačkoli byl tým sponzorován významnými společnostmi jako je Talbot, SEITA, nebo Francaise des Jeux, jeho sláva začala upadat už roku 1982. V roce 1985 se sice podařil menší comeback díky turbo motoru od Renaultu, ale do předních pozic se stáj už nikdy nedostala. Když pak Renault v roce 1986 opustil prostředí sportu, Ligier se ocitl bez stálého dodavatele motorů. Postupně se tak u něj vystřídaly krátkodobé spolupráce s výrobci Alfa Romeo, Megatron, Judd, Ford, Lamborghini a Mugen-Honda.\n\nBěhem posledních let své existence měl Ligier velice malou podporu fanoušků a finanční problémy. Paradoxně byl Ligier v této době úspěšnější než v letech minulých. To se přisuzuje zejména talentu aerodynamika Franka Dernieho, vývojáře slavného Williamse Alana Jonese, který pravidelně porážel Ligier v sedmdesátých letech. Samotný majitel Guy Ligier se ke konci soustředil spíš na svůj osobní profit než na úspěch celého týmu. Byl také známý svými divokými cholerickými výbuchy a aspoň tím tak výrazně přispěl k charakteru dnešní F1. Po další nepovedené sezoně 1992, kdy se Ligieru nedařilo i přesto, že jezdil na stejném motoru jako tehdy dominantní Williams, Guy Ligier prodal stáj Cyrilu de Rouvremu. V dalších čtyřech letech pak dosáhl osmi pódiových umístění, což ostře kontrastuje s neschopností obsadit stupně vítězů v letech 1987-1992.\n\nMonopost JS43 s motorem Mugen-Honda se v roce 1996 ukázal jako solidní vůz, téměř srovnatelný s novými Williamsy. Olivieru Panisovi se s ním dokonce podařilo dosáhnout vítězství ve velké ceně Monaka, ačkoli šlo o závod kde pouze čtyři vozy dokončily plnou vzdálenost.\n\nPo této sezoně byl tým prodán Alainu Prostovi a pro sezonu 1997 se tak přejmenoval na Prost Grand Prix. Ač byla stáj výrazně sponzorována mnoha francouzskými společnostmi, nedokázala se výrazně prosadit a v roce 2002 vyhlásila bankrot.\n\nTým tradičně používal čísla 25 a 26.\n\nV roce 2005 se Ligier vrátil na trh s „gentlemanským“ vozem, sportovním prototypem JS49.\n\nV současnosti Ligier ve spoluráci dál vyvíjí závodní speciály:\n\nV České republice je firma Ligier od roku 2014 zastoupená modely vozů od 15 let a kategorií vozů pro profesionální využití, Ligier Professional. Kategorii vozů od 15 let zastupují modely Ligier JS50, JS50L a JSRC. Vozy Ligier jsou kombinací elegantního a sportovního designu, proto jsou velmi oblíbené mezi teenagery.\n\n\nUžitkové vozy Ligier Professional jsou v dlouhém a krátkém šasi (L1 a L3) s modely Flex a Be Sun. V naftovém i elektrickém provedení. Opět jsou i pro patnáctileté nebo s řidičským průkazem AM (moped).\n\nFirma Ligier se v současné době zabývá i vývojem dopravních prostředků bez řidiče. Elektromobil s označením EZ10. Na projektu se podílí s firmami Easy Mile a Robotics.\n\n"}
{"id": "294047", "url": "https://cs.wikipedia.org/wiki?curid=294047", "title": "Ječný vrch", "text": "Ječný vrch\n\nJečný vrch (německy \"Gersten Berg\") je zalesněná žulová hora nacházející se na severu České republiky, v okrese Děčín, ve Šluknovské pahorkatině, asi 2,5 kilometru od Lipové. Vrchol zarostlý lesem, bez rozhledu, možné jen dílčí výhledy.\n\n"}
{"id": "294049", "url": "https://cs.wikipedia.org/wiki?curid=294049", "title": "Cardaillac", "text": "Cardaillac\n\nCardiallac je francouzská obec v departementu Lot, ležící 9 kilometrů severozápadně od Figeacu. Městečko je situováno na okraji Limargue, bohatého zemědělského regionu a Ségala, chudšího kraje, proslulého pěstováním kaštanů. Cardillac má bohatou historii a byl oficiálně zapsán na seznam \"Nejkrásnějších vesnic Francie\".\n\nV květnu 1944 byli tři mladíci popraveni německou divizí „Das Reich“, která následně zmasakrovala obyvatelstvo Oradour-sur-Glane.\n\nPevnost nad Cardillacem byla postavena na okraji útesů roku 1064 a byla vlastnictvím Huga, pána Cardillacu. Dodnes se uchovaly pouze tři zbylé věže, datované do 13. století. Roku 1188 byl Cardillac napaden a dobyt Richardem Lví srdce, těsně předtím, než nastoupil na trůn.\n\n\"Počet obyvatel\"\n\n"}
{"id": "294051", "url": "https://cs.wikipedia.org/wiki?curid=294051", "title": "Březen 2008", "text": "Březen 2008\n\n"}
{"id": "294052", "url": "https://cs.wikipedia.org/wiki?curid=294052", "title": "Joe Cocker", "text": "Joe Cocker\n\nJoe Cocker, rodným jménem John Robert Cocker OBE (20. května 1944, Sheffield, Anglie – 22. prosince 2014, Crawford, USA) byl anglický rockový a bluesový zpěvák, nositel Řádu britského impéria. Známým se stal v 60. letech 20. století díky svému charakteristickému chraplavému hlasu a cover verzím populárních písniček (např. Beatles). V roce 1961 začal kariéru zpíváním po sheffieldských hospodách. Roku 1969 se objevil ve Woodstocku.\n\nObdržel několik ocenění včetně Grammy Award 1983 za píseň \"Up Where We Belong\", kterou nazpíval společně s Jennifer Warnesovou. Časopis Rolling Stone jej zařadil na 97. místo nejlepších zpěváků všech dob.\n\nZemřel 22. prosince 2014, podlehl rakovině plic.\n\n\n"}
{"id": "294054", "url": "https://cs.wikipedia.org/wiki?curid=294054", "title": "Bahenka", "text": "Bahenka\n\nSlovo bahenka má více významů:\n\n"}
{"id": "294057", "url": "https://cs.wikipedia.org/wiki?curid=294057", "title": "Ladislav Trojan", "text": "Ladislav Trojan\n\nLadislav Trojan (* 1. srpna 1932 Praha) je český herec, otec herce Ivana Trojana a režiséra a producenta Ondřeje Trojana.\n\nOd dětství hrál ochotnicky divadlo (v 8 letech si v jedné pohádce zahrál roli princezny), věnoval se i baletu, po absolutoriu gymnázia studoval na pražské DAMU. Po ukončení studia začínal v pražském Realistickém divadle (což je Švandovo divadlo na Smíchově) odkud po 7 letech přešel do Městských divadel pražských. Jeho poslední angažmá bylo a je v Divadle Na Fidlovačce.\n\nDo povědomí českých televizních diváků se zapsal natrvalo jako třetí chlap v druhdy velmi oblíbeném televizním seriálu \"Tři chlapi v chalupě\", kde si zahrál nejmladšího člena dynastie Potůčkovic rodiny (syna Potůčka) společně s Lubomírem Lipským (děda Potůček) a Janem Skopečkem (otec Potůček).\n\n"}
{"id": "294058", "url": "https://cs.wikipedia.org/wiki?curid=294058", "title": "Pevnost v kluzu", "text": "Pevnost v kluzu\n\nPevnost kluzu v tahu či mez pevnosti kluzu v tahu je nejmenší napětí, při němž se zkušební těleso začne výrazně prodlužovat, aniž by stoupala zatěžující síla, nebo při němž nastává prodlužování doprovázené poklesem zatěžující síly. Dochází k tečení materiálu a mění se jeho fyzikální vlastnosti. Mez kluzu charakterizuje přechod mezi elastickou a elasticko-plastickou oblastí zatěžovací křivky.\n\nVýpočet napěťových charakteristik při zkoušce meze kluzu v tahu se provádí dle vzorce:\nformula_1.\n\nKromě toho se také měří mez pevnosti kluzu v tlaku, význam má tato zkouška především u materiálů křehkých a polokřehkých, u kterých na rozdíl od tvárných materiálů dochází zkouškou tlakem k porušení. Výpočet je podle vzorce:\nformula_2.\n\n"}
{"id": "294061", "url": "https://cs.wikipedia.org/wiki?curid=294061", "title": "Genderová lingvistika", "text": "Genderová lingvistika\n\nGenderová lingvistika (viz gender jako sociální konstrukt) - je jako součást sociolingvistiky jazykovědnou disciplínou vycházející z feministické lingvistiky (někdy se oba názvy zaměňují), jejíž vznik a rozvoj spadá do druhé poloviny 20. století. V západní Evropě a USA vznikla během 60. - 70. let; v české lingvistice vznikají první články pod hlavičkou feministické a genderové lingvistiky až v 90. letech 20. století, přestože již ve 30. letech vycházely články o tématech, kterým se později začala věnovat genderová lingvistika. Během této doby prodělal tento vědecký obor relativně bouřlivý vývoj – na svém počátku, tedy v době, kdy se feministická lingvistika zaměřovala na výzkum rozdílů v jazyce mužů a žen a byla ještě značně esencialistická, byla nejprve ovlivněna Bernsteinovou teorií jazykových kódů, kdy byl ženám přiřazen kód omezený a mužům kód rozvinutý. Druhá vlna, odpovídající cca 80. letům 20. století, byla ve znamení teorie dvou kultur známé pod heslem \"Muži jsou z Marsu a ženy z Venuše\". Toto období předpokládalo, že ženy a muži žijí v rozdílných světech, a proto tedy mluví rozdílným jazykem. V 90. letech přechází genderová lingvistika na teorii doing gender vycházející ze sociálního konstruktivismu, která zdůrazňuje dělání (či performativitu) genderu v interakci.\n\nGenderová lingvistika se zabývá vztahem jednotlivých genderů a jazyka - jedná se zejména o jazykem zprostředkované hierarchizace genderů (např. \"slabé pohlaví\" označující ženy vs. \"racionální a silní muži\"), vlivy jazyka na genderové stereotypy, jakým způsobem jsou v jazyce zakotveny mužské a ženské role (např. \"žena jako strážkyně rodinného krbu\" vs. \"tvrdě pracující muž mimo domov\"), a jaký to má dopad na role obou pohlaví ve společnosti či výzkumem jazyka jednotlivých genderů.\n\nJedny z prvních českých článků publikovaly Jana Hoffmannová a Světla Čmejrková, ve kterých je feministická lingvistika neprávem odmítána. Světla Čmejrková však postupně v dalších publikacích dochází až k přijetí genderové lingvistiky. Za přední českou genderovou lingvistku je ovšem považována Jana Valdrová publikující ustavičně o genderových tématech od roku 1997. Nověji se českou genderovou lingvistikou zabývá také Vít Kolek na Univerzitě Palackého v Olomouci.\n\nGenderová lingvistika upozorňuje na problematiku nadužívání generického maskulina (používání mužského rodu v případě, když se má jednat o obě pohlaví, např. \"Vědci významně pokročili v hledání univerzální krevní skupiny\"), které odhaluje jako zneviditelňování žen a tudíž jako prostředek hierarchizace genderů. Genderově specifický tvar (tedy např. \"vědci\" jako čistě mužská skupina) je totiž formálně identický s generickým tvarem, který by měl zastupovat rovnou měrou jak muže, tak i ženy.  Výsledky psycholingvistických výzkumy však dokazují, že generické maskulinum vyvolává spíše (někdy dokonce výhradně) představu muže, což má praktické důsledky např. ve volbě povolání a podílu jednotlivých pohlaví v nich, hodnocení prestiže ženského a mužského výkonu atd. Z tohoto důvodu bylo přistoupeno k vypracování prostředků genderově vyváženého vyjadřování, což bylo i podpořeno a vyžadováno Doporučením Rady Evropy (4) 90. Zahraniční a české výzkumy rovněž dokazují, že užíváním genderově vyvážených variant se aktivují představy muže i ženy, což vede k rovnému zacházení s oběma gendery v jazyce.\n\nKaždý jazyk nabízí určité prostředky, které mohou sloužit jako alternativy diskriminačního generického maskulina. V českém jazyce se výzkumem alternativ genericky užívaného maskulina zabývá zejména Jana Valdrová v příručce MŠMT \"Kultura genderově vyváženého vyjadřování\" a dalších publikacích.\n\nZa základní alternativu lze považovat společné jmenování ženské a mužské formy (např. \"vědkyně a vědci\", nebo v opačném pořadí \"vědci a vědkyně\"). Často lze užít zkrácené formy prostřednictvím lomítka, např. \"student/ka\". V případě jednotného čísla užíváme pro označování žen přechýlené formy, tudíž např. \"Ona je uznávaná psycholožka\" místo pseudogenerické formy \"Ona je uznávaný psycholog\". Tímto způsobem, který rovněž podporuje Ústav pro jazyk český, lze zvýšit odborný přínos žen, který se v případě nadužívání generického maskulina ztrácí. Za další možnost lze považovat označení abstrahující od biologického rodu, jako např. \"osoba\", \"odborná síla\", \"tým\", \"personál\" či podstatná jména zakončená na \"-stvo\" a \"-ctvo\" (např. \"žactvo\"). Velmi vhodné jsou rovněž přídavná jména slovesná, která jsou mnohdy neutrální, např. \"studující\", \"kupující\". Mnohdy lze maskulinum vynechat (např. \"opatření pro handicapované\" místo \"opatření pro handicapované spoluobčany\"). Užívání genderově vyvážených označení vyžaduje např. zákon č. 167/1999 Sb. o inzerci.\n\nZde se genderová lingvistika zabývá otázkou, zda je nutné přechylovat ženská příjmení a to jak cizinek, tak Češek. Co se týká cizinek považuje genderová lingvistika přechylování jejich příjmení za vpád do jejich osobnosti a identity, neboť přechylováním dochází ke změně tohoto příjmení. Bylo dokázáno, že nic nebrání užívání nepřechýlených forem příjmení. S českými nepřechýlenými příjmeními se setkáváme stále častěji (např. Emma Smetana, Karolína Hošek aj.), lze je však dle zákona č. 165/2004 Sb. nechat nepřechýlené pouze, pokud se jedná o a) cizinku, b) občanku, která má nebo bude mít trvalý pobyt v cizině, c) občanku, jejíž manžel je cizinec, d) občanku, která je jiné než české národnosti.\n\n\n\n"}
{"id": "294067", "url": "https://cs.wikipedia.org/wiki?curid=294067", "title": "Mechanické vlastnosti materiálů", "text": "Mechanické vlastnosti materiálů\n\nMateriály jsou při používání vystaveny různému namáhání, např.: tah, tlak, krut, střih, ohyb.\n\nTato namáhání nepůsobí samostatně, ale v různých kombinacích. Aby materiál odolal těmto námahám, musí mít určité vlastnosti, jako je pevnost, tvrdost, pružnost, tvárnost a jiné. Na mechanické vlastnosti má vliv i teplota. Při změnách teploty se mění krystalická struktura látky a tím pádem i vlastnosti dané látky.\n\nMechanické vlastnosti materiálů budeme probírat zároveň s popisem jejich zkoušek. Těmito zkouškami totiž získáváme údaje nutné pro návrh tvaru, rozměrů a materiálů strojních součástí.\nZ hlediska působení síly na zkušební těleso rozdělujeme mechanické zkoušky takto:\n\nStatické zkoušky, při nichž zatížení zvětšujeme poměrně zvolna. Působí obvykle minuty, při dlouhodobých zkouškách dny až roky.\n\nDynamické zkoušky rázové a cyklické, při kterých působí síla nárazově po zlomek sekundy. Při cyklických zkouškách (tzv. zkoušky na únavu materiálu) se proměnné zatížení opakuje i mnoha cykly za sekundu až do mnoha miliónů jejich celkového počtu.\n\nZvláštní technické zkoušky, jejichž údaje je možno považovat za směrné, neboť výsledky zkoušek zde závisí na mnoha vedlejších činitelích. Z těchto zkoušek jsou nejdůležitější zkoušky tvrdosti.\nPodle teplot, při kterých zkoušky provádíme, je dělíme na zkoušky za normálních, vysokých a nízkých teplot.\n"}
{"id": "294068", "url": "https://cs.wikipedia.org/wiki?curid=294068", "title": "Solopisky", "text": "Solopisky\n\nSolopisky (dříve psáno též \"Solopysky\") jsou vesnice ležící ve Středočeském kraji, v okrese Praha-západ a spadají pod obec Třebotov, od které leží asi ¾ km jižním směrem.\n\nPrvní písemná zmínka o vsi (\"villam Solopisky\") pochází z roku 1305, kdy se jako její držitel připomíná Mladota Prosinka z Drást, předek šlechtického rodu Mladotů ze Solopysk. Mladotové vlastnili Solopisky až do 16. století. V roce 1550 připadla ves odúmrtí koruně, jako další majitelé se připomínají 1573 Ctibor Služský z Chlumu, 1610 Fridrich Smolík ze Slavic (spolu s Horními Mokropsy, Vonoklasy a Roblínem), 1620 koupil Solopisky Jiří Albrecht Bruknar z Brukštejna, po němž roku 1622 dědil hrabě Vilém Vřesovec z Vřesovic. V roce 1630 zakoupil Solopisky zbraslavský klášter a vesnice pak náležela k panství Zbraslav i po zrušení kláštera roku 1785 až do konce poddanství.\n\nPravopis názvu dříve kolísal, přibližně do roku 2003 se obec oficiálně jmenovala Solopysky.\n\n\n"}
{"id": "294071", "url": "https://cs.wikipedia.org/wiki?curid=294071", "title": "Hagen Kleinert", "text": "Hagen Kleinert\n\nHagen Michael Kleinert (* 15. června 1941, Twardogóra) je německý fyzik, profesor teoretické fyziky na FU v Berlíně. Kleinert je\nkromě jiného, čestným profesorem na Kyrgyzijsko-Ruské Slovanské Universitě, a čestným členem Ruské akademie věd.\nZa svůj příspěvek ve fyzice částic a ve fyzice pevných látek mu byla roku 2008 udělena \ncena Maxe Borna s medailí.\nKleinert je autorem mnoha vědeckých publikací (více než 370 článků) které se zabývají\nmatematickou fyzikou, fyzikou\nelementárních částic, atomovou fyzikou,\nfyzikou pevných látek, tekutými krystaly, biomembránami,\nemulzemi, polymery, a teorií finančních trhů.\nJe také autorem několika knih z teoretické fyziky. Nejznámější z nich je učebnice\n- \"Path Integrals in Quantum Mechanics, Statistics, Polymer Physics, and Financial Market\" - která se od roku 1990 dočkala již\nčtvrté edice a obdržela velmi pozitivní kritiku.\n\nJeště jako mladý profesor navštívil Kleinert v roce 1972 Caltech, kde byl\nsilně ovlivněn významným americkým fyzikem Richardem Feynmanem. Byla to pravděpodobně tato zkušenost\nkterá mu později pomohla úspěšně použít Feynmanův dráhový integrál k řešení vodíkového atomu.\n\nTento výsledek také značně rozšířil aplikační oblast Feynmanovy metody.\nPozději Kleinert spolupracoval s Feynmanem na jednom z jeho posledních článků.\nUvedená spolupráce vedla k rozpracování matematického postupu který umožňuje převést divergentní (\"weak-coupling\")\nmocninné řady na konvergentní (\"strong-coupling\") mocninné řady. Tato, tak zvaná Variační poruchová teorie\nje v současné době nejpřesnější teorií na výpočet kritických exponentů\nkteré jsou pozorovány v blízkosti fázových přechodů druhého řádu. Úspěšnost této metody\nbyla experimentálně potvrzena pro supratekuté hélium v družicových experimentech.\n\nV rámci kvantové teorie kvarků nalezl původ algebry Reggeho residuí předpovězené\nN. Cabibbem, L. Horwitzem a\nY. Ne'emanem(p.232 in).\nSpolečně s K. Maki objasnil strukturu ikosahedrální fáze u kvasikrystalů.\nV roce 1982 předpověděl pro supravodiče tříkritický bod ve fázovém diagramu\nmezi supravodiči typu-I a typu-II.\nTato předpověď byla v roce 2002 nepřímo potvrzena prostřednictvím\nMonte Carlo simulací.\nZmíněná teorie je založena na nové, tak zvané, \"neuspořádané\" polní teorii\n(disorder field theory),\nkterou Kleinert rozpracoval ve své knize \"Gauge Fields in Condensed Matter \" (viz níže).\nV této teorii jsou statistické vlastnosti fluktuujících vortexů nebo\nlineárních defektů popsány jako elementární excitace\ns pomocí kvantových polí.\nNeuspořádaná polní teorie je duální verzí k\n\"uspořádané\" polní teorii (order field theory) navržené L.D. Landauem pro\nfázové přechody.\n\nNa letní škole v Erice konané v roce 1978 navrhl existenci \"zlomené\" supersymetrie\nkterá by měla existovat v atomových jádrech, tato předpověď byla později experimentálně pozorována.\nJeho teorie kolektivních kvantových polí a hadronizace kvarkových teorií slouží dnes jako teoretické prototypy, např. v\npevných látkách nebo v jaderné a\nčásticové fyzice.\n\nV roce 1986 zavedl\npojem tuhosti do teorie strun (ve strunové teorii se běžně předpokládá, že struny\nmají jenom napětí). Tímto způsobem značně\nzlepšil fyzikální vlastnosti strun. Protože podobné rozšíření bylo také nezávisle\nnavrženo ruským fyzikem A. Polyakovem, je tento výsledek znám jako\nPolyakovova-Kleinertova struna.\n\nJako alternativu k strunové teorii, použil Kleinert kompletní fyzikální analogii mezi ne-Euklidovskou geometrií a geometrií krystalu s defekty. Tento krok mu umožnil navrhnout model vesmíru dnes známého jako\nWorld Crystal nebo Planck-Kleinertův krystal který má, na vzdálenostech řádu Planckovy délky, zcela odlišné fyzikální vlastnosti než strunová teorie.\nV tomto modelu látka vytváří defekty v prostoročase, které ve svém důsledku generují křivost a\nvšechny obvyklé efekty známé z teorie obecné relativity. Zmíněna teorie inspirovala\nitalskou umělkyni Lauru Pesce k tvorbě\nskleněné sochy s názvem \"world crystal\" (viz též spodní levý roh této stránky).\nSpolu s A. Chervyakovem zobecnil teorii\ndistribucí z lineárních prostorů na\nsemigrupy tím, že konsistentně zadefinoval součin distribucí (v obvyklé matematické\nformulaci jsou definovány jenom lineární kombinace distribucí).\nToto rozšíření bylo umožněno fyzikálním požadavkem, že\ndráhové integrály musí být invariantní\nvzhledem k libovolné transformaci souřadnic.\nTato vlastnost je ve skutečnosti nezbytná\nk důkazu ekvivalence mezi dráhově-integrální formulací a Schrödingerovou teorií.\nKleinert je ve fyzice stále aktivní. V současné době (2007) je\nstarším členem fakulty pro Mezinárodní PhD. projekt v Relativistické Astrofyzice\n(IRAP), která tvoří součást\nmezinárodní vědecké sítě pro astrofyziku ICRANet. Je také zakládájícím členem\nESF projektu\nKosmologie v Laboratoři.\n\n\"Stress and Defects\", pp. 743–1456, World Scientific (Singapore, 1989);\nPaperback ISBN 9971-5-0210-0 \"\n(také dostupné na: Vol. I a\nVol. II)\"\nPaperback ISBN 981-02-4658-7\" (také dostupné na\n5. edice, World Scientific (Singapore, 2009)\nWorld Scientific (Singapore, 2008)\n"}
{"id": "294075", "url": "https://cs.wikipedia.org/wiki?curid=294075", "title": "Japonská kinematografie", "text": "Japonská kinematografie\n\nJaponská kinematografie je souhrnné označení pro filmy natočené na území Japonska.\n\n\n\n\n\n\nFilm \"Rašómon\" (1950), který režíroval Akira Kurosawa získal mezinárodní ohlas.\n\n\nUkázky japonských filmových plakátů z 50. let:\n\n\n\n\n\n\n"}
{"id": "294084", "url": "https://cs.wikipedia.org/wiki?curid=294084", "title": "Petach Tikva", "text": "Petach Tikva\n\nPetach Tikva (hebrejsky פֶּתַח תִּקְוָה, doslova \"Brána k naději\", arabsky بتاح تكفا, v oficiálním přepisu do angličtiny Petah Tiqwa, přepisováno též Petah Tikwa nebo Petah Tikva) je město v Centrálním distriktu Státu Izrael. Je též označováno jako \"Matka kolonií\" (אם המושבות – \"Em ha-Mošavot\")\n\nLeží v nadmořské výšce 15 metrů v Šaronské planině východně od Tel Avivu, v aglomeraci Guš Dan. Severně od města protéká směrem k Středozemnímu moři řeka Jarkon.\n\nMěsto je na dopravní síť napojeno soustavou četných dálničních tahů. Na západě je to dálnice číslo 4, na severu dálnice číslo 5, na východě dálnice číslo 6 (\"Transizraelská dálnice\"). Město je rovněž napojeno na železniční trať Tel Aviv – Ra'anana. Funguje tu železniční stanice Petach Tikva Kirjat Arje a železniční stanice Petach Tikva Sgula.\n\nPetach Tikva byla založena v roce 1878 židovskými osadníky z Jeruzaléma, jako vůbec první moderní židovská zemědělská osada v tehdejší osmanské Palestině. Jméno bylo inspirováno biblickým veršem: \"Zas jí dám její vinice, dolinu Akór jako bránu k naději. Tam mi opět odpoví jako za dnů mládí, jako v den, kdy vystoupila z egyptské země.\" (Oz 2,17).\n\nOsadníci opravdu zprvu plánovali na základě verše založit nové město v údolí Akór (v blízkosti Jericha), kde již koupili půdu, turecký sultán ale koupi zrušil a založení osady zakázal. Nenechali se ale odradit a roku 1878 odkoupili od dvou arabských statkářů Samira Kasra a Antona Tiana 3,4 čtverečního kilometru zemědělské půdy blízko pramene řeky Jarkon. V zimě roku 1879 zahájili osadníci zemědělské obdělávání nově nabyté půdy. Tato oblast byla ale bažinatá a obyvatele postihla epidemie malárie, Byli proto donuceni se dočasně evakuovat do prostoru poblíž tehdejší arabské vesnice al-Jahudija (dnes město Jehud-Monoson). Po pár letech se sem mohli nastěhovat zpět, protože mezitím pokročilo vysoušení močálů. Roku 1884 započal Arje Leib Frumkin v Petach Tikva výstavbu prvních stálých domů. Ve městě vznikaly zemědělské školy, kde další osadníci dozvěděli, jak správně obdělávat půdu a jak úspěšně zakládat další města. Osada byla zpočátku udržovaná organizací Chovevej Cijon, ale kvůli finančním potížím ji poskytl pomoc baron Edmond James de Rothschild, který roku 1888 převzal 28 zdejších farmářů pod svou ochranu. Od počátku 20. století přešla patronace nad osadou z osoby barona Rothschilda na jím založenou Jewish Colonization Association.\n\nPočátkem 20. století se začala osada výrazněji rozrůstat. Přibyly nové čtvrti nebo samostatné vesnice vytvářející aglomeraci hustého zemědělského osídlení. V roce 1909 to byla \"Ejn Ganim\", roku 1912 \"Machane Jehuda\". V roce 1925 Giv'at ha-Šloša, o rok později Gat Rimon. Roku 1928 následovala čtvrť \"Kfar Ganim\", rok nato \"Kfar Avraham\". V průběhu první světové války město sloužilo jako útočiště pro ty obyvatele Tel Avivu a Jafy, kteří byli vysídleni tureckými úřady. Město leželo v blízkosti frontové linie mezi Turky a Brity a utrpělo značné škody. Roku 1921 život v osadě poznamenaly arabské nepokoje, při kterých zahynuli čtyři místní obyvatelé.\n\nVe dvacátých letech 20. století se Petach Tikva začala ze zemědělské osady urbanizovat, roku 1922 získala status samosprávné místní rady (malého města), jako první v tehdejší mandátní Palestině. Roku 1937 pak získala status města. Po izraelském vyhlášení nezávislosti v roce 1948 se Petach Tikva spojila s okolními osadami a dosáhla počtu obyvatel okolo 22 000.\n\nPetach Tikva je po Haifě druhým nejvýznamnějším průmyslovým centrem. Z tradičních odvětví se zde nachází textilní, metalurgický, dřevozpracující, gumárenský a potravinářský průmysl; v posledních letech se zde rozvíjí mnoho hi-tech odvětví, zejména elektronika, telekomunikace a farmacie.\n\nKvůli svému industriálnímu charakteru není město příliš turisticky atraktivní, k nejvýznamnějším architektonickým pamětihodnostem patří most Santiaga Calatravy a Rothschildův oblouk, nachází se zde také muzeum umění a zoologická zahrada. Funguje tu velká Rabinova nemocnice a je zde také fotbalový stadion ha-Mošava.\n\nPodle údajů z roku 2009 tvořili naprostou většinu obyvatel Židé – cca 194 600 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 209 400 osob).\n\nJde o obec velkoměstského typu s dlouhodobě rostoucí populací. K 31. prosinci 2015 zde žilo 231 000 lidí.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "294085", "url": "https://cs.wikipedia.org/wiki?curid=294085", "title": "Pinsk", "text": "Pinsk\n\nPinsk ( ; ; ) je historické město v jižním Bělorusku, poprvé vzpomínané již roku 1097. V roce 2006 zde žilo 131 000 obyvatel.\n\nPinsk leží v Brestské oblasti na silnici a železnici Brest – Homel, v historickém regionu Polesí, nedaleko hranic s Ukrajinou.\n\nPinsk je také přístavem na řece Pině, součásti Dněpersko-bugského kanálu, který nedaleko odtud ústí do řeky Pripjať. V okolí se rozkládají rozsáhlé Pinské močály a lesy, proto je v Pinsku zastoupen především dřevozpracující průmysl.\n\nPrvní osada na místě současného města Pinsk vznikla na přelomu 9.–10. st. na odbočce z hlavní obchodní cesty, která vedla ze Skandinávie do Řecka. Existuje předpoklad, že toto místo ještě v době př. n. l. navštívili Řekové, kteří o tom vyprávěli Hérodotovi, jež tuto oblast zaznamenal ve své čtvrté knize.\n\nTržní cesty byly dvě – na sever přes Polock, a na západ k hranici Polska přes řeku Pripjať, na jednom z jejíchž přítoků byla založena osada. Žádná z mnohých řek tohoto kraje není plnohodnotnou cestou bez překážek – některá místa museli cestovatelé překračovat pěšky nebo zde museli přetahovat lodi od jedné řeky k druhé. První osada Pinsk byla založena na výšině uprostřed velké bažiny v oblasti dnešního Polesí, kde na prostoru 1000 km nebylo žádné sídlo nebo místo, kde by se cestující obchodníci mohli zastavit.\n\nPrvní skutečné zmínky o městě Pinsk pocházejí z Nestorovy Pověsti dávných let z roku 1097 a toto datum je od roku 1921 považováno za městský svátek.\n\nMěsto Pinsk obdrželo jméno v souladu s ruskou tradicí pojmenovávat města podle jména řeky anebo jejího přítoku na kterém se město nachází. Většina známých měst Kyjevské Rusi v té době měla takové názvy. Název města Pinsk je odvozen od názvu řeky Pina. Po staletí se ovšem traduje legenda, že název města Pinsk pochází od latinského slova – sosna. Z těchto míst Římané dováželi dlouhé a rovné sosny pro stavbu lodí.\n\nHradiště mělo trinomickou strukturu a skládalo se z hradu neboli „dětince“, předhradí a posadu. Později tři hlavní linie městského opevnění rozdělily Pinsk v 15. století na čtyři části:\n\nPodle archeologických nálezů z let 1955–1957 lze usuzovat, že v druhé polovině 11. století se obyvatelstvo města zabývalo řemeslem, zemědělstvím, lovem a rybolovem, a také mělo obchodní spojení s Haličí, Kyjevem, a Krymem.\n\nV polovině 12. století je Pinsk velkým tržním městem Turovského knížectví, které se po rozpadu Kyjevské Rusi stalo předmětem neustálých válek mezi knížaty o kyjevské dědictví. Později po ukončení válek je Pinsk hlavním městem samostatného knížectví. Od počátku 14. století je součástí Velkoknížectví litevského. První křesťanská budova se objevuje ve 13. století – byzantský klášter Lešče. Vedle kláštera byly velké kopce, ze kterých bylo možné sledovat případné útočníky.\n\nZáklad vnitřního uspořádání města tvořily ulice. Ty byly pojmenovány po knížatech a známých měšťanech, podle národnostní příslušnosti měšťanů a podle názvů jiných měst. Zároveň existuje mnoho bezejmenných ulic, které ukazovaly jenom nějaký směr: „ulička k vodě“, „ulička k Pině“, „ulička k poli“ atd. Takových ulic bylo kolem 40. Ulici byly vyloženy dřevem, protože velká část města se nacházela na bažinatém terénu.\n\nArchitekturu 16. století představují rozmanité stavby, které hrály důležité role v městském životě a podávají svědectví o životě města v pozdním středověku. Podle soupisu z poloviny 16. století mělo město Pinsk 16 pravoslavných kostelů, jeden katolický klášter Bratrů Františkánů a jednu synagogu. Hlavní křesťanská budova 16. století byla Dmitrijevská katedrála, která byla jediná kamenná církevní budova ve městě a nacházela se na území hradu. Ostatní budovy pravoslavných kostelů byly dřevěné a postaveny v byzantském stylu s pomoci místních architektů a řemeslníků, kteří získávali své znalosti většinou od pravoslavných mnichů. Katolický kostel založil v roce 1396 velkokníže litevský Zygmunt Kiejstutowicz, označovaný později jako tyran.\n\nPrvní synagoga byla založena v roce 1506 za souhlasem Pinského starosty na základě získaných privilegií, která udělovala Židům stejná práva jako mají ostatní poddaní Velkoknížectví litevského, s jedinou výjimkou: Židé se nesměli usídlovat na venkově.\n\nUlice spojovaly kolem 700 měšťanských domů, různých vrstev a různého postavení. Byly to zpravidla dřevěné budovy, postavené z kulatého dřeva a pokryté fošnami, slámou a rákosem. Většina budov měla kamenné základy. Šlechtické dvory se nacházely blíž k městskému hradu a byly označeny rodovým erbem.\n\nDo poloviny 16. století vládl v Pinsku kníže. Od 1521 velkokníže litevský a král polský Zikmund I. Starý daroval Pinsk své manželce, polské královně Bona Sforza z milánské vévodské rodiny Sforzů. Od 1539 je město správním centrem regionu, od roku 1566 je okresem v Berestejském vojvodství. Starostovi města náležela plná vláda s výjimkou práva udělovat privilegia obyvatelstvu. Volil svého zástupce, který měl administrativní funkci a vedl městský soud. Město mělo dva písaře – městského a okresního – a dva příslušníky agendy, kterými většinou byli pravoslavní kněží.\n\nV roce 1581 město Pinsk získalo magdeburské právo. Podle něj byla ekonomická činnost, majetkové právo, společenský a politický život města a jeho sociální systém řízeny městským zákonodárstvím, což podporovalo roli měst jako center průmyslu a peněžního hospodářství. Město získalo svůj znak. Obyvatelé města volili rychtáře, který byl předsedou v městském shromáždění a vykonával policejní funkce. Pinský rychtář získával svůj plat z části vybraných pokut, měl slušnou část půdy ve městě a měl právo mít řeznický krám na trhu. Městskou domobranu tvořili šlechtici.\n\nNa konci 16. a v první polovině 17. století žilo v Pinsku podle městského soupisu 523 měšťanů; z toho 177 osob ovládalo nějaké řemeslo:\n\nVe městě fungovalo několik tržišť, včetně říčního, které fungovalo až do roku 1939. Pinsk byl v pozdním středověku městem tranzitního trhu.\n\nNa počátku 17. století se Pinsk stává důležitým místem pro všechna náboženství, která se v něm vyskytují: pravoslaví, katolictví, židovství a později i pro části pravoslavné církve spojené s katolictvím. V období nepokojů spojených s kozáckým povstáním, které v polovině 17. století postihly celé území Velkoknížectví litevského, byl Pinsk zpočátku obsazen kozáckým vojskem a potom dobyt kancléřem Velkoknížectví litevského.\n\nV tomto období podle jednoho církevního záznamu bylo obyvatelstvo Pinska velmi bohaté a mělo hodně privilegií. Byly zde dva katolické kláštery (dominikánský a františkánský), 5 uniatských a 12 pravoslavných. V této době bylo ve městě kolem 6000 domů, každá rodina čítala přibližně 5 lidí.\n\nNa předměstí byl na konci 17. století postaven velký hrad. Postavil jej velice známý šlechtický rod Wiśniowieccy. Hrad byl postaven ve francouzském stylu obranných hradů; městské obyvatelstvo v něm v průběhu jakýchkoli útoků získávalo útočiště.\n\nV druhé polovině 17. století po porážce povstání kozáků a úplném zničení Pinska požárem začala velká přestavba města za podpory bohaté šlechty Velkoknížectví litevského. Uspořádání města získalo nový charakter také tím, jak se na území zvyšoval vliv římskokatolické církve – důsledkem bylo větší využívání kamenné architektury. To ovlivnilo dokonce i sociální život ve městě. Vzniklo nové centrum jak duchovního, tak světského života.\n\nVe městě byla otevřena lékárna, několik nemocnic, velká tiskárna, bohatá knihovna. Filosoficko-teologická škola poskytovala čtyřleté vzdělaní. Významní profesoři a učitelé přicházeli do města z celé Evropy. Ve škole studovalo kolem 700 studentů, kteří přijížděli na studium z celé „Republiky obou národů“.\n\nCentrum se stalo posvátným místem každého člověka a periferie profánním. Ale tento stav trval pouze krátce. V novém centru vznikla nová tržiště a náměstí, stalo se místem vzájemného pronikání venkovské a městské kultury.\n\nOd konce 17. století do města přišla nová vlna stavění kostelů a klášterů, což bylo spojeno s obnovením síly žebravých řadů a podporou katolické církve. Proměnil se fyzický prostor a společenský život. Kancléř Velkoknížectví dovolil měšťanům postavit radnici, která měla hodiny. Kontrola času stvrzená vyzváněním zvonů velkého počtu kostelních zvonic a městskými hodinami byla jedním z nástrojů organizace městského života.\n\nTovaryšstvo Ježíšovo zbudovalo ve městě svůj klášter, který je tvořen obrovským kostelem Blahoslavené Panny Marie a Kolegia. Klášter jezuitského řádu zde vznikl ve snaze zastavit šíření reformace a získat na katolickou stranu pravoslavné věřící poté, co byla podepsána církevní unie v roce 1596. Idea jezuitského kolegia vznikla v Paříži v Tovaryšstvu Ježíšově v čele se sv. Ignácem z Loyoly. Kolegium řádu Jezuitů neboli filosoficko-teologická škola, která byla založena v Pinsku i jiných městech Evropy, měla splňovat 15 cílů pro společnost:\n\nProspěšnost pro Tovaryšstvo Ježíšovo.\n1. Jezuita nejlépe studuje, když učí druhého.\n2. Disciplína, sebeovládání a horlivost.\n3. Zdokonalování návyků v kázaní apod.\n4. Jezuité nikoho nesmí nutit ke vstupu do řádu.\n\nProspěšnost pro studenty.\n5. Získají nejlepší vzdělání.\n6. Chudí, kteří nemohou platit za studium, získávají šanci na bezplatné vzdělání.\n7. Studenti získávají pomoc ve správách duchovní přírody studiem Katechismu a kázání.\n8. Díky neustálému vzdělávání a získání návyků si studenti mohou uvědomit čistotu svého svědomí a jsou dobročinní.\n9. Studenti mohou díky vzdělávání získat mnoho zásluh a užitku, když jej využijí ke službě Bohu.\n\nProspěšnost pro krajinu.\n10. Rodičům se uleví od finanční zátěže, spojené se vzděláním synů.\n11. Budou mít vnitřní klid, protože budou vědět, že jejich děti dostanou dobrou výchovu.\n12. Lidé žijící v okrese mohou získat pomoc od jezuitů, budou-li poslouchat jejich kázaní a přistoupí ke svátostem.\n13. Dobrý příklad dětí ovlivní rodiče, aby žili jako dobří křesťané.\n14. Tovaryšstvo Ježíšovo poskytne podporu a pomůže založit nemocnici, domy pro nové křesťany, kteří odmítli židovství, islám apod.\n15. Z těch, kteří jsou nyní jen studenty, v budoucnosti mohou být opati chrámu, veřejní úředníci, spravedliví soudci, a budou tak pomáhat celé společnosti.\n\nŽebravé řády, závislé na vlastní práci a darech dobrodinců.\n-Klášter Bratrů Františkánů. Podle Svatého Františka je evangelium jediným pravidlem nezbytným k řeholnímu životu; přednost dával výuce příkladem apoštolského života svých následovníků i sebe sama;\n-Klášter Bratrů Bernardinů.\n-Klášter sv. Dominika.\n-Klášter bratrů Benediktinů. Řehole sv. Benedikta obsahuje v 73 článcích jednak teoretický a duchovní základ mnišství a jednak návod, jak by měli řeholníci žít a chovat se ve společenství. Heslo: „Modli se a pracuj“.\n-Kostel sv. Karla Boromejského.\n-Klášter řádu bratrů blahoslavené Panny Marie na hoře Karmel, zkráceně též Řádu karmelitánů.\n-Klášter shromáždění Sester Mariawitki\n-Velká Synagoga.\n\nV průběhu Severní války Švédska s Ruskem v letech 1700–1721, Velkoknížectví uzavřelo unie se Švédskem a vojska švédského krále Karla XII. vstoupila na území knížectví. V roce 1706, 24. dubna, vojsko přitáhlo do Pinska a na jeho okraji rozbilo tábor. Královský životopisec zobrazil činnost svého krále ve městě, městský prostor a lidi počátku 18. století:\n\n\"„Švědský král Karel XII. v roce 1706 vstoupil do zvonice kostela bratrů Jezuitů, která byla nejvyšším místem ve městě, a dvě hodiny měl konverzace v latině z rektorem jezuitské filosofické-teologické školy. Karel XII. napsal na stěně zvonice – „Non plus ultra“ („Na druhým boku nic není“)“.\nMěsto Pinsk nachází se uprostřed velkých bažin a řek, které se v některých obdobích roku rozlévají jako moře. Tohle dává velkou možnost pro navigace. Obyvatelé s pomocí člunů dovážejí velké množství zboží po řekách do Kyjova, Varšavy a Vilna. Uprostřed bažin jsou kopce, které pomáhají obyčejným obyvatelům na malých člunech dělat daleké cestování. Městský lid jako lid v Nizozemí dopluje, kam potřebuje. Na břehu řeky je trh, který podle místních vypravení je od počátku města.\nObyvatelstvo především „Řekové“ a Židé. Na rozdíl od většiny zaostalých měst je město Pinsk hodně vyspělé. Město má školy, lékárnu, dvě nemocnice, manufaktury kožedělného průmyslu, které jsou nejlepší v celém království Polském. Obyvatelé potkali nás překvapeně z toho důvodu, že dále jít vojsku už není možné. Pro všech město Pinsk bylo uklidňující a udržující pokoj uprostřed válek a státního nepokoje.\"\n\nV předvečer rozdělení Polsko-Litevského státu obojích národů, navštívil Pinsk poslední král Stanislav August Poniatowski, jako král Stanislav II., polský trůn který se dostal z vůle carevny Kateřiny II. Na počest krále byl záložen palác, který musel byt součást uliční zástavby na konci 18. století. Tento palác podle záznamů budoval městský šlechtic Butrimovič, jehož jméno dodnes nese. Na stavbě pracovalo hodně měšťanů a venkovanů. Palác byl postaven ve stylu pozdního baroka s přechodem ke klasicismu, a také podle improvizace architekta. Pro obyvatele města byl tento palác symbolem krásy a občas tam byly pořádány městské plesy.\n\nV roce 1794 poté, co byl Pinsk připojen k Rusku, byla provedena městská inventarizace. Podle záznamů ve městě sídlilo 3716 lidí, 548 domů, z nichž jen 2 byly kamenné. Podle mapy konci 18. století město Pinsk nemá zas tak novověké uspořádání – geometricko-vizuální organizace městského prostoru. Ve 20.–30. letech 19. století ve městě už bylo 12 kamenných domů. Častým typem staveb ve městě byly: židovské mini-obchody a zároveň hospody, obchody, restaurace, hotely. Objevuji se nová městská architektura – mnohobytové domy, které většinou dřevěné a dvou-, třech- patrové. Kamenná architektura se rozvíjí jen v centru města. Každá budova měla dekorativní zdobeni podle vkusu majitelů.\n\nV letech 1812, 1830 a 1863 se obyvatelé Pinska bouřili proti ruské nadvládě. V polovině 19. století ve městě fungovala dvě koželužství, měďárenský podnik, dva pivovarské podniky, jeden podnik na výrobu cigaret, mlynářství, školy.\n\nNa konci 19. století do města přišel průmysl. Občané z Rakouska-Uherska otevřeli první velký podnik na výrobu zápalek a zpracování dřeva. Průmyslové změny vedly k proměnám městského životního prostoru.\n\nPoté, co bylo zrušeno nevolnictví v Rusku v roce 1861, se do města stěhují venkované. Mění se sociální diferenciace společnosti, což se projevuje na bydlení různých sociálních tříd.\n\nUrbanismus konci 19. století přebudoval město podle moderního stylu. Ulici jsou vyrovnané. Založené nové náměstí, gymnasií, banky, obchody, hotely, restaurace, nádraží, podniky, například podnik stavby lodí. Pro obyvatelstvo města jejich městský prostor patří každému dokonce i když je výrazná sociální diferenciace. Plán města na konci 19. století odráží uklidnění a upevnění městského prostoru. Městská architektura 19. a počátku 20. století je autentická a nemá žádné podoby kdekoliv ve světě, protože většinou architekty byly sami obyvatele města. K roku 1904 ve městě bylo 6830 domů. Podle sčítání v roce 1897 ve městě sídlilo 28368 lidí, ale v roce 1904 – 32960 lidí. Demografický růst obyvatelstva vedl k vybudování 3 nemocnic, 2 středních škol a 9 mateřských. Od roku 1890 do roku 1915 ve městě proběhlo 10 stávek.\n\nV letech 1915–1919 město obsadily armády Německa a Rakouska-Uherska. Válečná hranice proběhla v několika kilometrech od města. Podle záznamů obyvatelé města klidně vycházeli z cizinci. Cizinci otevírali podniky, restaurace, herny a divadla. Existoval přímý železniční spoj s Berlínem přes Varšavu. Revoluce v Rusku neměla na město žádný vliv. Poté skončení války, Pinsk připadl Polsku podle Říšské mírové smlouvy od roku 1921.\n\nV meziválečném období se město stává předmětem zajmu různých národních vrstev, především bohatých lidí a inteligence. Městský prostor prochází novým stadiem uspořádání – staré dřevěné domy většinou zmizely z centru města na okraj. Nové urbanistické myšlení i mnohotvárnost města v důsledku přítomnosti 4 národnostních skupin zdokonaluje městský prostor. Politické hnuti, vědecké společnosti, trhy, národní obchody, restaurace, divadla, plesy, doprava, školy – všechno jsou součást života polského města Pinsk s převládajícím židovským obyvatelstvem. První skutečná mapa města, která ukazuje jeho geograficky prostor v přírodě, se objevuje v roce 1923. Ukazuje, že město bylo pod tlakem přírody, žilo podle ní a městský prostor s ní bojoval o přežití. Dřevěný kryt ulic úplně zmizel. Ulice byly nově kryty kamením a zvláštní dlažbou. Nové budovy byly zaznamenány na fotografiích z 30. let. Slavné městské trhy, jarmarky jsou místem každodenního seskupení lidí, kde člověk trávil svůj čas nakupuje zboží a komunikuje z venkovskou kulturou, která po celá století byla spojena s městem. Městu přisouzena okresní soudní správa, buduje se vojenská jednotka říčního loďstva a první most přes řeku, které spojoval novou silnice přes bažinu z venkovem, které dojížděli na svých člunech.\n\nPinsk ve 30. letech byl městem několika kultur – ruské, židovské a polské. Ve městě byly velice známé lidí s kterými lidí se potkávali pří osobních příležitostech jako v průběhu divadelního představení, vojskové prohlídky, církevní liturgie. Venkovské obyvatelstvo, neboli obyvatelé Polesí pojmenovali si jako „tutajšy“ co znamenalo „zdejší“. Městské obyvatelstvo komunikovalo s touto kulturou v průběhu tržních hodin, a venkované nakupovali ve městě potřebný věci a odjížděli zpět do vesnic.\n\nProměna městské architektury, městského života, kultury, klid a pokoj, harmonie s přírodou apod. zmizely z Pinska s počátkem druhé světové války, přesně 17. září 1939 poté, co Sovětský svaz s Hitlerem zaútočili na Polsko. Po ukončení druhé světové války z města zmizeli Poláci, které sovětská vláda povraždila nebo odeslala do sibiřských koncentračních táborů, a Židé, které většinou zabila hitlerovská mašina smrti. Chybějící obyvatelstvo sovětská vláda přivezla z Východu a ve městě je nazývali „vostočniky“ neboli „lidé z východu“.\n\nSovětský socialistický realismus zničil veškerou krásu města: centrum, hřbitov, uliční zástavbu konce 19. století. Uprostřed města byly stavěny podniky, rozšířeny ulice a zničeny památníky kultury a umění, které se obyvatelstvo v průběhu staletí snažilo chránit.\n\nV Pinsku sídlí římskokatolická diecéze a je zde zachováno množství barokních, převážně církevních památek; židovské a chasidské památky a synagógy byly v průběhu 20. století většinou zničeny a holocaustem byla zdecimována místní židovská komunita, tvořící na počátku 20. století většinu obyvatel města.\n\n\n"}
{"id": "294087", "url": "https://cs.wikipedia.org/wiki?curid=294087", "title": "Mykobiont", "text": "Mykobiont\n\nMykobiont (\"myko\" = řecky houba) je houba, která spolu s fotobiontem (řasou, sinicí) tvoří lišejník. Zpravidla tvoří valnou většinou těla lišejníku a rozčleňuje ho do několika vrstev, svrchní kůry, dřeně a někdy spodní kůry. Právě mezi svrchní kůrou a dření (v tzv. chromidiové vrstvě) bývá fotobiont. \n\nNěkdy se za mykobionta považuje i houba v mykorhizní symbióze. \n"}
{"id": "294089", "url": "https://cs.wikipedia.org/wiki?curid=294089", "title": "Fotobiont", "text": "Fotobiont\n\nFotobiont je fotosyntetizující část lišejníku. Bývá to v 90% řasa a pak je zvána fykobiont, v ostatních případech je to sinice, někdy nazývaná cyanobiont. Rolí fotobionta je díky fotosyntéze vytvářet organické látky, jimiž se vyživuje i mykobiont, tedy druhá (houbová) část lišejníku. \n"}
{"id": "294093", "url": "https://cs.wikipedia.org/wiki?curid=294093", "title": "Lichen", "text": "Lichen\n\nSlovo lichen má více významů:\n\n"}
{"id": "294094", "url": "https://cs.wikipedia.org/wiki?curid=294094", "title": "Mumble", "text": "Mumble\n\nMumble je open source program pro VoIP. Je určen především hráčům počítačových her a je podobný programům jako TeamSpeak nebo Ventrilo. Používá architekturu klient-server, takže uživatelé kteří spolu chtějí mluvit musí být připojeni ke stejnému serveru.\n\nCíl vývoje Mumble není vytvořit nejelitnější herní utilitu, ale vytvořit nejsociálnější. Cílem je vytvořit atmosféru a sociální interakci na LAN party. Mumble tak má velmi jednoduché administrační rozhraní a nejvíce vývojářského úsilí je věnováno kvalitě zvuku.\n\nV roce 2007 neexistuje žádná statistika VoIP hráčů podle používaných programů. Ale protože je nový, má Mumble menší pokrytí trhu než jeho komerční konkurence.\n\nMumble server (zvaný murmur) má kořenový kanál a hierarchii kanálů pod ním. Uživatelé mohou spojovat kanály dohromady a vytvořit tak velké virtuální kanály. To je užitečné při velkých událostech kde máte malou skupinku mluvících uživatelů v kanálu, ale ti budou připojeni do běžného kanálu s ostatními uživateli aby slyšeli oznámení. To také dobře odpovídá týmovým hrám.\n\nKaždý kanál má také přidělenu množinu skupin a seznam ovládání přístupu která ovládá uživatelská oprávnění. Tento systém je celkem komplexní a umožňuje mnoho scénářů užití, tato komplexnost ho také dělá obtížně nastavitelným.\nKanály taktéž nelze zaheslovat, tak jak je tomu u konkurenčního teamspeaku nebo u ventrilia.\n\nMumble používá Speex nejen jako zvukový kodek, ale také pro redukci šumu a automatické nastavení zesílení.\n\nNevýhodou pro uživatele Windows XP bez ovladačů ASIA (patrně většina) je, že mumble v aktuální stabilní verzi 1.1.8 neumí potlačit echo (Cancel echo).\n\nMumble je optimalizován pro malé zpoždění pro rychlejší komunikaci.\n\nOd verze 1.1 funguje šifrování AES. 128bit pro hlas a 256bit pro data.\n\nJe zde integrované překrytí pro použití ve hrách. Překrytí ukazuje kdo mluví a ke kterým je připojen kanálům. Od verze 1.0 mohou uživatelé nahrát svého avatara který je při překrytí představuje, což vytváří mnohem osobnější zážitek.\n\nOd verze 1.1 funguje překrytí s většinou DirectX 9 a OpenGL her na Windows a s OpenGL hrami na Linuxu. Ve verzi 1.2.0 přibyla podpora Directx 10.\n\nMumble je navržen aby zapadl do existující sociální struktury hráčů. Jako takový se dá vzdáleně ovládat přes D-Bus. Lze vytvářet kanály, přesouvat uživatele a dokonce vytvářet nové virtuální servery.\n\nExistuje příklad který ukazuje jak použít tuto integraci pro připojení serveru k serveru Battlefield 2 a automatické umísťování uživatelů do kanálu odpovídající týmu a skvadře. Další příklad ukazuje autentizaci připojujících se uživatelů pomocí phpBB databazí a tím zamezení duplicitních uživatelských jmen a hesel.\n\n\n"}
{"id": "294095", "url": "https://cs.wikipedia.org/wiki?curid=294095", "title": "James L. Brooks", "text": "James L. Brooks\n\nJames L. Brooks (* 9. května 1940) je americký producent, režisér a scenárista. Nejvíce se proslavil díky animovanému seriálu Simpsonovi.\n\nBrooks je trojnásobným držitelem ocenění Academy Award, devítinásobným vítězem ceny Emmy a také se mu podařilo získat ocenění Zlatý glóbus. Roku 1986 založil dnes již proslulou filmovou společnost Gracie Films.\n\n"}
{"id": "294096", "url": "https://cs.wikipedia.org/wiki?curid=294096", "title": "Broskev", "text": "Broskev\n\nBroskev je druh ovoce ze skupiny peckovice, který roste na stromu broskvoň obecná. Jedná se o měkký plod tvořený peckou, která je uprostřed. Okolo ní se nachází sladká dužnina přibližně oranžové barvy obsahující vysoký podíl vody. Ohraničena je jedlou slupkou, která má narůžovělou až načervenalou barvu, pokud je plod zralý. Často je slupka chráněna drobným chmýřím, které se odstraňuje omytím ovoce před konzumací.\n\nPlod je obvykle ve tvaru nepravidelné koule, která je rozdělena viditelnou rýhou na dvě nestejné části. Samotný plod obsahuje až 88 % vody, 9 % cukrů a je bohatým zdrojem celé řady minerálů a vitamínů jako například draslíku, vápníku, sodíku, železa, zinku či hořčíku a niacinu, které pozitivně působí na duševní pohodu člověka. Z vitamínů pak například provitamin A, vitamin C a vitamin B3. Jejich konzumace není náročná na trávicí soustavu, jelikož obsahují šťávy, které mají blahodárný vliv na vylučování s až lehce projímavým účinkem díky obsahu látek, jako je například kyselina listová.\nSlovo broskev v češtině vzniklo spojením původního latinského názvu ' či ' (\"perské jablko\") se slovem (brukev). Ve staročeštině se pak o broskvi hovořilo jako o \"břeskvi\", \"břetkvi\", také jako o \"madlenkách\", \"májovém květu\", \"nektarinkách\" i o \"perských jablkách\" a o \"tvrdkách\". Postupným vývojem jazyka vznikl současný název broskev. V jiných jazycích je většinou název odvozen od latinského názvu anebo od řeckého \"persikon mélon\", znamenajícího rovněž \"perské jablko\".\n\nBroskve se původně začaly pěstovat v Číně přibližně před 4 tisíci lety, především v provinciích Che-pej a S’-čchuan, odkud se šířily do celého světa po hedvábné stezce postupně přes Persii, kde brzy zdomácněly jako kulturní ovocné dřeviny. Persie byla dlouho považována za vlast broskví, v Římě se nazývaly perská jablka \"(mala persica)\". Tak také vzniklo pozdější pojmenování rodu, \"Persica\". Broskve se v Římě rychle rozšířily, Římané je rozšířili do Galie – důkazem toho jsou broskvové pecky v archeologických nálezech. V 10. století se broskve dostaly do Anglie. V 17. století se broskve díky vystěhovalcům dostaly do Ameriky, kde v Texasu a v Kalifornii našly výhodné klimatické podmínky a přičinlivé pěstitele.\n\nV současnosti je největší produkce broskví ve Středomoří (Itálie a Španělsko). Mezi přední producenty poslední dobou pronikají také Spojené státy americké, kde jsou broskve pěstovány převážně ve dvou státech Kalifornie a Georgie.\n\nBroskev je ovocný druh, který se vyznačuje vysokými nároky na teplo a světlo. Na pěstování broskví jsou nejvhodnější oblasti s průměrnou roční teplotou 7 až 10 °C, s průměrnými červnovými teplotami nad 18 °C a ročními srážkami do 600 mm.\nV podmínkách České republiky jsou nejvhodnější polohy pro pěstování broskví v nadmořské výšce okolo 200 metrů. Pro pěstování broskví nejsou vhodná stanoviště, kde se vyskytují pozdní ranní mrazíky. Nejvhodnějším stanovištěm jsou mírné svahovité polohy s jižní, případně jihozápadní či jihovýchodní, expozicí.\nBroskev vyžaduje výživné, teplé a přiměřené vlhké půdy.\nNesnáší jílovité, těžké a kyselé půdy. Vyhovují půdy s pH 6–7, obsah vápna v půdě má být 3 až 5 procent CaCO.\nBroskve se dělí na dvě velké skupiny:\n\nRozdíl mezi těmito skupinami není jenom v barvě dužniny, ale také v chuti. Konzumenti tvrdí, že broskve ze skupiny bělomasých jsou chuťově bohatší, obsahují více šťávy oproti žlutomasým. Na druhou stranu je jejich pěstování náročnější, jelikož mají vyšší nároky na teplotní stabilitu, škůdce. Barva dužniny a slupky je zapříčiněna obsahem přírodního barviva karotenu, který ochraňuje plod před sluncem, jelikož zabraňuje vzniku volných radikálů.\n\nJedná se o skupinu odrůd, u které nejsou vyvinuty chlupy na pokožce, jde geneticky o chiméru. Povrch je jasně rozeznatelný od jiných odrůd při pohledu i doteku.\n\nBroskve se konzumují jak ve stavu, ve kterém rostou na stromu, kdy se buď rozkrojí a vyndá se z nich pecka anebo okusováním dužniny přímo z pecky, tak i zavařené. V závislosti na stupni zralosti se pohybuje tvrdost plodu; méně zralé plody jsou tvrdší, kdežto zralejší jsou měkčí a sladší. Nezralé plody se nechávají dozrát za pokojové teploty. Zralé plody by se měly skladovat maximálně po dobu 3 až 5 dnů v chladném prostředí. U některých odrůd občas dochází k tomu, že v době zralosti praskají pecky broskví, což zapříčiňuje sucho a mnoho slunce. Plody jsou často využívány i při vaření pro jejich typickou nasládlou chuť. Často se servírují s drůbežím masem, kdy jsou plátky broskví umístěny na mase.\n\nDalší využití je při výrobě kompotů, kdy se nakrájené broskve spolu se sladkým nálevem dávají do plechovky anebo zavařovací sklenice. Takto konzervované broskve mají dlouhou dobu trvanlivosti a snadno se pak transportují do cílových oblastí z míst, která by byla příliš vzdálená pro přímou dopravu.\nBroskve se také využívají jako významná aromatická složka v potravinářském průmyslu pro svoji příjemnou chuť, která je poměrně oblíbená. Využívají se například u sladkých šťáv pro ředění vodou, jako příchutě u minerálek či limonád, u žvýkaček, čajů atd. Využívají se i pro výrobu parfémů.\n\nV některých případech jsou využívány i v kosmetice a to nejen pro aromatickou vůni, ale i pro omlazující účinek v podobě pleťových masek, kdy se využívá rozmačkaná dužnina. Z jader broskví se lisuje aromatický olej.\n\nBroskev se také používá na výrobu destilátů, jako např. Persiko (obsahuje i tlučená jádra broskví) nebo Praskova, bulharský likér zlatavě žluté barvy, sladké chuti.\n\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v broskvích.\nBroskve obsahují kolem 5,6 g sacharózy, 1,2 g glukózy a 1,3 g volné fruktózy na 100 g.\n\nBroskve jsou ve velkém množství kultur spojovány se symbolem ženy, který vychází nejspíše z jejich tvaru, kdy jsou dvě části od sebe odděleny menší rýhou připomínající hýždě.\n\nV Japonsku je pohádkový hrdina \"Momotaro\", který se údajně narodil z velké broskve.\n\nBroskev (amygdalus persica, čínsky: 桃, pchin-jin: táo, čes. transkripce: tchao), poeticky zvaná “ovoce nesmrtelných” (znak: 仙果, čes. transkripce: sien-kuo, pinyin: xiānguǒ)je strom a plod, kterému je v Číně připisováno mnoho symbolických významů. Největší slávu si získala jako symbol dlouhověkosti a nesmrtelnosti. Dřevo broskvoní a barva plodů zažehnávaly démony, okvětní lístky mohly očarovat člověka a také jej učinit nesmrtelným. \n\nDle pověstí dozrávaly kouzelné broskve nesmrtelnosti jednou za tři, devět či dokonce deset tisíc let, prameny se v udání času různí. Tento podivuhodný strom prý rostl v zahradách Královny Matky Západu Si-wang-mu, na bájné hoře Kchun-kun. V ten vzácný den, kdy plody dozrály, bohyně pozvala všechny nesmrtelné na velkou slavnost. V románu \"Zápisky o cestě na západ\" se píše o opičáku Sunovi, který vnikl do palácových zahrad krátce předtím, než zázračné plody dozrály, zatřásl stromem a ke zděšení hostů plody snědl. Poté se Sun stal nesmrtelným, proto občas bývá v čínském umění opice zobrazována s broskví v tlapkách.\n\nKouzelné schopnosti má každá část broskvového stromu, ale plod je nejdůležitější. Byl pokládán za hlavní součást elixíru života taoistických alchymistů, protože podle jejich představ bůh dlouhověkosti vystoupil právě z broskve. Šťáva z broskví byla v chanské době významným prostředkem rituálních očištění před obřady. Téma nesmrtelnosti a dlouhověkosti je spojováno i s proslavenou utopickou poemou \"Pramen broskvových květů\" od Tchao Jüan-minga. Vypráví o kouzelné zemi, kde všichni žili šťastně, bez jakýchkoliv trápení. Broskve a obrázky broskví, jsou proto vhodnými dárky k narozeninám starých lidí. Motiv nesmrtelnost zaznívá i u přírodních lyriků doby dynastie Tchang, jako byl například Li-Po „broskvové květy odnáší proud do dáli / existují jiná nebe a jiné země, než jsou ty ve světě smrtelných”. \n\nDřevo broskvoní i barva plodů prý odhánějí démony, proto se ještě v nedávné minulosti na Nový rok broskvoňové větve věšely nad vchody domů, aby zahnaly zlé duchy. Z broskvoňového dřeva se též dělaly luky a šípy na sestřelování démonů. Všudypřítomné ochranné sochy božstev, hlídající dveře domovů, byly nejříve vyřezávány z broskvoňového dřeva, teprve později tento materiál nahradil papír. Dodnes však v mnoha oblastech lidé věší před příchodem Nového roku nad dveře talisman z broskvového dřeva a malé pecky broskvoní vyřezávané do tvaru zámečků, dávají jako amulet starostlivé čínské maminky na hrdla svých dětí. Věří totiž, že tak zamknou jejich život na tomto světě a ochrání je před předčasnou smrtí.\n\nBroskvový květ je přirovnáván k jemnému odstínu dívčích tváří a jeho okvětní lístky prý mohou očarovat každého muže. Poukazuje však také na lehkovážnou ženu, která se nechá snadno svést. \"„Zelené broskvové květy”\" označují tajné místo mileneckých schůzek. \"„Oči jako broskvové věty”\" jsou vlhké, jako přitažlivé oči herců, kteří ztělesňují ženy. V lidových básních opisuje výraz \"„kapka broskvového květu zabavuje azurovou sukni”\" panenskou krev. \"„Pomatenost broskvových květů”\" je výraz pro pubertální zmatky. \"„Jeskyně broskvových květů”\" může znamenat příležitostně také rakev. V románu \"„Příběh o Třech říších”\" se proslavila zahrada broskví, kde si přísahají bratrství tři hlavní hrdinové, Liou Pej, Čang Fej a Kuan Jü. Broskev je symbolem jara a zastupuje třetí lunární měsíc. Je také symbolem manželství, jelikož číňané pokládají za nejvhodnější dobu pro sňatky právě počátek roku, kdy květnu broskvoně. Rozkvetlé větvičky, ať už skutečné, namalované, či vystřižené jsou proto vítaným dárkem novomanželům.\n\n\n"}
{"id": "294101", "url": "https://cs.wikipedia.org/wiki?curid=294101", "title": "Čókai", "text": "Čókai\n\nČókai (: 鳥海山; \"Čókai-san\") je velký stratovulkán nacházející se v severovýchodní části ostrova Honšú asi 15 km východně od pobřeží Japonského moře. Leží přesně na hranici mezi prefekturou Akita a prefekturou Jamagata. S výškou 2 233 m je to zároveň nejvyšší vrch této oblasti. Kvůli symetrickému kónickému tvaru je sopka místními také nazývána \"Akita Fudži\" (秋田富士) anebo \"Dewa Fudži\" (出羽富士).\n\nKomplex je tvořený dvěma překrývajícími se stratovulkány. Starší, západní stratovulkán je ukončený kalderou podkovovitého tvaru. Mladší, východní člen komplexu začal se svojí činností před cca 20 000 lety a taktéž je zakončený kalderou podkovovitého tvaru. Postkalderové stádium sopečné aktivity dalo vzniknout dvěma lávovým dómům na jihovýchodním okraji kaldery.\n\nPodle hory Čókai byly pojmenovány celkem tři lodi: dělový člun Čókai japonského císařského námořnictva z let 1887 až 1912, těžký křižník Čókai stejného námořnictva z let 1932 až 1944 a raketový torpédoborec Čókai Japonských námořních sil sebeobrany.\n\n"}
{"id": "294105", "url": "https://cs.wikipedia.org/wiki?curid=294105", "title": "Prostějov (Žumberk)", "text": "Prostějov (Žumberk)\n\nProstějov je místní částí městyse Žumberk, ležícího v okrese Chrudim, v Pardubickém kraji.\n\nV roce 2008 zde žilo asi 10 stálých obyvatel. Do vsi vede pouze 1 silnice 4. třídy ze Žumberka. Na návsi se nachází malý rybník. Ve vsi se také nachází křížek a na severním okraji kravín. V okolí se nacházejí pastviny a pásy lesů. Prostějov leží dle horopisného dělení v Železných horách, ve zvlněné mírně kopcovité krajině se stržemi.\n\n"}
{"id": "294106", "url": "https://cs.wikipedia.org/wiki?curid=294106", "title": "Čókai (rozcestník)", "text": "Čókai (rozcestník)\n\nJaponský výraz Čókai (鳥海) může znamenat:\n\n"}
{"id": "294108", "url": "https://cs.wikipedia.org/wiki?curid=294108", "title": "Mírová dohoda z Osla", "text": "Mírová dohoda z Osla\n\nMírové dohody z Osla jsou klíčovým okamžikem izraelsko-palestinského konfliktu, jakožto první dohody mezi Izraelci a Palestinci, kdy Palestinci vlastně úplně poprvé uznali existenci Izraele. Je to soubor dohod mezi vládou Izraele a Palestinskou osvobozeneckou organizací (OOP) - dohoda z Osla I, podepsaná ve Washingtonu v DC v roce 1993 a dohoda z Osla II, podepsaná v egyptské Tabě, v roce 1995. \n\nNázev dohody byl odvozen od norského hlavního města Oslo, kde probíhala jednání iniciovaná skupinou Norské výzkumné organizace (FAFO). \n\nDohoda z Osla zahájila začátek mírového procesu zaměřeného na dosažení mírové smlouvy založené na rezolucích Rady bezpečnosti OSN 242 a 338 a na naplnění „práva palestinského lidu na sebeurčení“. Mírový proces v Oslu začal po tajných jednáních v Oslu, která vedla k uznání státu Izrael Palestinskou osvobozeneckou organizací a uznání OOP Izraelem jako zástupce palestinského lidu a jako partnera při jednáních. \n\nDohody z Osla vytvořily palestinskou samosprávu (nicméně ne palestinský stát), která má omezenou samosprávu na Západního břehu Jordánu a pásma Gazy a uznaly OOP jako izraelského partnera při jednáních o trvalém stavu ohledně zbývajících otázek. Nejdůležitější otázky jsou okolo hranic Izraele a Palestiny, izraelských osad, postavení Jeruzaléma, vojenské přítomnosti Izraele na zbývajících územích po uznání palestinské autonomie Izraelem a palestinského práva na návrat. Mírové dohody také požadují, aby OOP ukončila terorismus a zrušila úmluvu, která vyžaduje zničení Izraele. \n\nPočátek mírového procesu, který vyústil v Dohody z Osla, se datuje k říjnu roku 1991, kdy byla do Madridu svolána konference o míru na Blízkém východě. Jeho součástí byla bilaterální jednání mezi Izraelem a Palestinci, Sýrií, Libanonem a Jordánskem. V lednu 1992 pak probíhala multilaterální jednání v Moskvě na téma ekonomického rozvoje, životního prostředí, vody a uprchlíků. Celkem mezi Izraelci a Palestinci proběhlo deset kol jednání, avšak bez jakéhokoliv průlomu. Hlavním sporným bodem byla stavba židovských osad na obsazených územích. Dalším problémem byla platnost izraelského zákona zakazujícího přímý kontakt izraelských občanů s příslušníky OOP. \n\nMimo zmíněná jednání probíhaly tajné schůzky v Oslu, za účasti představitelů Izraele a členů OOP. Tyto tajné schůzky vyústily nakonec v roce 1993 v uzavření dohod nazvaných . Tzv. Mírová dohoda z Osla byla podepsána 13. září 1993 v Bílém domě ve Washingtonu, za izraelskou stranu premiérem Jicchakem Rabinem a za palestinskou stranu předsedou OOP Jásirem Arafatem. Za uzavření mírové dohody byla Jicchaku Rabinovi i Jásiru Arafatovi udělena Nobelova cena míru. Z mírových dohod vyplývalo, že má být po přechodnou dobu pěti let ustanovena Palestinská samospráva na území Západního břehu a pásma Gazy. Během tohoto období měly obě strany jednat o závěrečných otázkách týkajících se především otázky Jeruzaléma, palestinských uprchlíků, židovských osad, hranic a distribuci vody. Konečná dohoda měla být uzavřena v souladu s doporučením rezolucí Rady bezpečnosti OSN č. 242 a č. 338. Rozdělení palestinských obsazených území na zóny A, B, C se datuje právě k podepsání Dohod z Osla. Zóna A pak znamená území pod plnou palestinskou samosprávou, zóna B území pod palestinskou civilní správou a pod izraelskou bezpečnostní správou, zóna C pod plnou izraelskou správou.\n\nPodepsání dohod z Osla se však, přestože se jednalo o významný krok na cestě k míru, ukázalo jako dosti kontroverzní krok. Bylo zřejmé, že tento mírový proces situaci značně zkomplikoval. Především na palestinské politické scéně začala sílit opozice a to zejména organizací Hamás a Palestinský islámský džihád, které se proti OOP a smlouvám z Osla začaly vymezovat. Současně se začaly stupňovat i teroristické akce, kterým však v té době nedostatečně vyzbrojená a vycvičená palestinská policie (která v palestinských autonomních oblastech nahradila izraelské vojáky) nebyla schopna účinně čelit. Mírový proces a jeho důsledky vyvolal reakci i v Izraeli, kde se proti dohodám vymezila nejsilnější opoziční pravicová strana Likud a další pravicová uskupení. \n\nTěžkou ránu pro mírový proces zasadil 25. února 1994 židovský osadník Baruch Goldstein, který ve snaze zastavit mírový proces postřílel 29 modlících se Arabů v Jeskyni patriarchů v Hebronu (tzv. masakr v Jeskyni patriarchů). Palestinští radikálové využili tento incident jako záminku k rozpoutání násilí. Novým jevem se staly sebevražedné atentáty, na které Izraelci reagovali vojenskými zásahy a uzávěrami palestinských území. Tyto ofenzivní akce však palestinskou autonomii, která je na Izraeli ekonomicky závislá, ruinovaly. Mírový proces však i přes tyto problémy pokračoval a mezi Jicchakem Rabinem a Jásirem Arafatem byla s několikaměsíční prodlevou podepsána dohoda o odchodu izraelských jednotek z pásma Gazy a z Jericha. Prezidentem Palestinské samosprávy se pak oficiálně stal Jásir Arafat a 1. července 1994 přesunul své sídlo z Tuniska do Gazy.\n\nPo zdlouhavých jednáních byla 28. září 1995 ve Washingtonu podepsána dohoda o rozšíření autonomie Západního břehu a Pásma Gazy, tzv. Oslo II, za izraelskou stranu premiérem Jicchakem Rabinem a za palestinskou stranu Jásirem Arafatem. Svatá místa na Západním břehu byla předána do rukou Palestinců s výjimkou Jeskyně patriarchů v Hebronu a byla formulována speciální ujednání pro Ráchelin hrob v Betlémě a Josefův hrob v Nábulusu. Tato ujednání zaručovala volný přístup ke všem místům. V dohodě se Izrael zavázal zvýšit objem vody pro Palestince na 28 milionů krychlových litrů ročně. Na základě smlouvy mělo být postupně propuštěno 5 až 6 tisíc palestinských vězňů zadržovaných v izraelských věznicích. Proti smlouvě se však zvedla vlna protestů a to jak na palestinských autonomních územích tak v Izraeli. V Izraeli se krajním projevem odporu proti dohodám z Osla stal atentát na Jicchaka Rabina spáchaný 4. listopadu 1995 izraelským extremistou Jigalem Amirem. Na palestinských územích pak palestinský Islámský džihád vyzval k pokračování boje proti Izraeli.\n\nPo Rabinově smrti začal mírový proces stagnovat. Podepsalo se na tom i vítězství strany Likud a jejího lídra Benjamina Netanjahua ve volbách roku 1996, kdy byl poražen Rabinův nástupce a spoluautor dohod z Osla Šimon Peres ze Strany práce. Na palestinské politické scéně došlo k posilování pozic Hamásu vůči Arafatově OOP. Mezi Izraelci a Palestinci nedošlo k žádnému pokroku ani po mimořádných parlamentních a prezidentských volbách v Izraeli 17. května 1999, kdy zvítězil blok Strany práce vedený Ehudem Barakem. Naopak po neúspěchu summitu v Camp Davidu v červenci 2000 došlo k nárůstu nepřátelství, které nakonec vedlo k vypuknutí palestinské druhé intifády (2000–2005).\n\nMírová dohoda z Osla (v originálu The Oslo Diaries) je izraelsko-kanadský dokument z roku 2018 režiséra Mor Loushyho a Daniela Sivana. Pojednává o mírových jednáních o Blízkém východě v 90.letech mezi Izraelem a Palestinou. Film měl premiéru na filmovém festivalu Sundance 2018. Premiérový debut byl 13. března 2018 na HBO.\n\nFilm byl nominován na filmovém festivalu Sundance na cenu hlavní poroty. Dále byl nominovaný za historický dokument na cenu Emmy.\n\n\n"}
{"id": "294111", "url": "https://cs.wikipedia.org/wiki?curid=294111", "title": "Khmerové", "text": "Khmerové\n\nKhmerové je převládající etnická skupina v Kambodži, ve které žije okolo čtrnácti miliónů obyvatel a Khmerové tvoří asi 90 % z nich. Žijí i v dalších zemích, zejména ve Vietnamu a Thajsku, dále i mimo asijské státy jako je Francie či Spojené státy. Khmerové hovoří khmerštinou. Převážná část z nich vyznává buddhismus, avšak ve specifické synkretické podobě, ve které se objevují četné prvky hinduismu, animismu a kultu předků.\n\n"}
{"id": "294112", "url": "https://cs.wikipedia.org/wiki?curid=294112", "title": "2000 v hudbě", "text": "2000 v hudbě\n\nTento článek obsahuje události související s hudbou, které proběhly v roce 2000.\n\n\n\n\n\n\n"}
{"id": "294116", "url": "https://cs.wikipedia.org/wiki?curid=294116", "title": "Kabel (jednotka)", "text": "Kabel (jednotka)\n\nKabel je stará námořní jednotka délky. V anglosaských zemích jí odpovídá podobná jednotka cable.\n\n\n\n\n\n\n"}
{"id": "294117", "url": "https://cs.wikipedia.org/wiki?curid=294117", "title": "Granulom", "text": "Granulom\n\nGranulom neboli granulomatózní zánět je zvláštní typ chronického zánětu, při kterém převažují v zánětlivém výpotku aktivované makrofágy epiteloidního vzhledu a lymfocyty a ojedinělé plasmatické buňky. Epiteloidní makrofágy se mohou často spojovat a vytvářet tak mnohojaderné buňky různé velikosti. Typickým příkladem granulomatózního zánětu jsou infekce vyvolané mykobaktériemi – tuberkulóza.\n\n\n\n"}
{"id": "294122", "url": "https://cs.wikipedia.org/wiki?curid=294122", "title": "Kámen (jednotka)", "text": "Kámen (jednotka)\n\nKámen je stará tradiční jednotka hmotnosti. Měla proměnlivou hodnotu podle toho, kde a kdy se používala; obecně v řádu jednotek kilogramů. Byla aktuální do 18. století, než se začaly používat normalizované jednotky. Byla využívána hlavně v zemích severní Evropy pro měření množství tržních komodit, ale i v Čechách nalezla uplatnění.\n\nNejdéle byla oficiálně používána v Británii (do roku 1985), pod názvem stone (st), kde měla hodnotu zhruba 6,35 kg a odpovídala 14 librám. V hovorovém a literárním použití se s ní lze běžně setkat dosud, například pro vyjádření přibližné hmotnosti osoby.\n\n\nV systému imperiálních jednotek (avoirdupois) byl \"kámen (stone)\" jednotkou hmotnosti střední až větší velikosti. Byl odvozen od základní jednotky libry jako její čtrnáctinásobek.\n\n1 st (\"stone\") = 14 lb (liber, \"pounds\") = 224 oz (uncí, \"ounces\") = 3584 dr (drachem, \"drams\") = 98 000 gr (zrn, \"grains\") = 6,35029318 kg.\n\nVyššími jednotkami byly půlsud (\"quarter\", 1 qtr = 2 st), cent (\"hundredweight\", 1 cwt = 8 st) a tuna (\"ton\", 1 t = 160 st).\n\n\n"}
{"id": "294124", "url": "https://cs.wikipedia.org/wiki?curid=294124", "title": "Elektrárna Turów", "text": "Elektrárna Turów\n\nPGE Górnictwo i Energetyka Konwencjonalna S.A. Oddział Elektrownia Turów je hnědouhelná elektrárna na jihozápadě Polska, v Dolnoslezském vojvodství, na území obce Bogatynia, poblíž Turoszowa, na pravém břehu Lužické Nisy, u německo-polské státní hranice, poblíž trojmezí hranic Německa, Polska a Česka.\n\nElektrárna byla uvedena do provozu v roce 1962 a má instalovaný výkon 2106 MW. V současné době je jejím vlastníkem a provozovatelem společnost \"Elektrownia Turów SA\".\n\nHnědé uhlí k zabezpečení provozu elektrárny pochází z povrchového dolu stejného jména. Povrchový důl má v současné době rozlohu 45 km². Hnědé uhlí k zásobování elektrárny má stačit do roku 2040. V současnosti má důl hloubku 225 metrů, v roce 2040 dosáhne hloubky až 300 metrů a bude mít rozlohu 55 km².\n\n\n"}
{"id": "294125", "url": "https://cs.wikipedia.org/wiki?curid=294125", "title": "Administrativní dělení Nikaraguy", "text": "Administrativní dělení Nikaraguy\n\nNikaragua je unitární stát, který se skládá z 15 departementů a 2 autonomních regionů. Těchto 17 územních celků se dál dělí na 152 \"„municipios“\" – do češtiny se dá toto slovo překládat jako obvod, okres, obec.\n"}
{"id": "294130", "url": "https://cs.wikipedia.org/wiki?curid=294130", "title": "Cena Emmy", "text": "Cena Emmy\n\nCena Emmy ( ) představuje každoročně udělované americké televizní ocenění, televizní obdoba filmových Oscarů.\n\nJsou vedeny ve více odvětvích amerického televizního průmyslu a jsou předávány na rozdílných každoročních ceremoniích během celého roku. Nejznámějšími předáváními jsou \"Primetime Emmys\" a \"Daytime Emmys\", které hodnotí výjimečnou práci v americkém zábavném programu v průběhu dne a večera. Mezi další známé ceremonie cen Emmy patří ty, které hodnotí sportovní vysílání, národní televizní zprávy a dokumentární pořady, národní pracovní a finanční zprávy a technologické a inženýrské úspěchy v televizi.\n\nTři podobné, ale oddělené organizace organizují cen Emmy: akademie televizního umění a věd (ATAS), národní akademie televizního umění a věd (NATAS) a mezinárodní akademie televizního umění a věd (IATAS). Každá z organizací je zodpovědná za vytváření specifické složky na předávání cen.\n\nPrvní cena Emmy byla udělena 25. ledna 1949 při premiérovém slavnostním ceremoniálu v Hollywood Athletic Club Shirley Dinsdaleové v kategorii nejlepší televizní osobnost.\n\n\n"}
{"id": "294133", "url": "https://cs.wikipedia.org/wiki?curid=294133", "title": "Tatra 90", "text": "Tatra 90\n\nTatra 90 byl prototyp osobního automobilu střední třídy, který vyrobila firma Tatra v Kopřivnici v roce 1935. Představen byl na autosalonu v Paříži. Celkem byly vyrobeny dva kusy tohoto vozu, jeden z nich je po renovaci umístěn v podnikovém muzeu firmy.\n\nVozidlo mělo vzduchem chlazený čtyřválcový OHC plochý motor boxer z nákladního automobilu Tatra 82 o objemu 2490 cm³ a výkonu 55 koní (40 kW). Vpředu uložený motor poháněl přes jednolamelovou suchou třecí spojku a čtyřstupňovou převodovku zadní kola. Třetí a čtvrtý rychlostní stupeň byl synchronizován. Maximální rychlost vozu byla více než 110 km/h. Podvozek byl tvořen centrální nosnou rourou (koncepce Tatra) s uvnitř uloženou spojovací hřídelí. K rouře byla vpředu přišroubována převodovka s motorem, vzadu skříň diferenciálu. Přední nápravu tvořily výkyvné polonápravy, odpružena byla příčným půleliptickým listovým perem. Zadní náprava sestávala z nezávislých výkyvných polonáprav, odpružena byla taktéž příčným půleliptickým listovým pérem.\n\nRobustní karosérie limuzíny byla čtyřdveřová, šestimístná (s dvěma „nouzovými sedátky“ ve směru jízdy). Přední část vycházela z nákladního vozu T 82. Karosérie byla zaobleného proudnicového tvaru jako u dříve představeného typu T 77. Na rozdíl od něj - a podobně jako například u pozdějšího vozu VW Brouk však byly od karosérie opticky odděleny blatníky s integrovanými světlomety, blatníky plynule přecházely do stupaček, které měly gumové obložení.\n\n"}
{"id": "294141", "url": "https://cs.wikipedia.org/wiki?curid=294141", "title": "Madriz (departement)", "text": "Madriz (departement)\n\nMadriz je jedním z 15 departementů Nikaraguy. Rozkládá se na severu země při hranici s Hondurasem. Ekonomická aktivita na tomto území je zvětšiny tvořena pěstováním kávovníku, obilnin a tropického ovoce.\n\nDepartement, který vznikl v roce 1936 oddělením od departementu Nueva Segovia, je pojmenován po bývalém prezidentu José Madrizovi (1867–1911).\n\nMadriz je rozdělen na devět částí (Municipio):\n\n"}
{"id": "294144", "url": "https://cs.wikipedia.org/wiki?curid=294144", "title": "Terčovník", "text": "Terčovník\n\nSlovo terčovník je označení pro několik často zcela nepříbuzných biologických rodů:\n\n\n"}
{"id": "294146", "url": "https://cs.wikipedia.org/wiki?curid=294146", "title": "John Mayall", "text": "John Mayall\n\nJohn Mayall, OBE (* 29. listopadu 1933, Macclesfield, Anglie, Spojené království) je britský bluesový zpěvák, kytarista, hráč na klávesy a harmoniku. Jeho hudební kariéra trvá už více než 50 let, ale nejdůležitější pro jeho tvorbu byla druhá polovina 60. let dvacátého století. Založil a vedl skupinu John Mayall & the Bluesbreakers. Jako svůj hudební vzor ho uvádějí například: Eric Clapton, Jack Bruce, Peter Green, John McVie, Mick Fleetwood nebo Mick Taylor.\n\nJeho otec byl kytarista a jazzový nadšenec. V dětství se tak Mayall mohl dostat k nahrávkám takových amerických bluesmanů, jakými byli například Leadbelly, Albert Ammons, Pinetop Smith nebo Eddie Lang. Mayall se také sám naučil hrát na klavír, kytaru a foukací harmoniku.\n\nPo škole strávil tři roky v jednotkách britské armády v Koreji. V roce 1956 začal hrát blues v poloprofesionální skupině \"The Powerhouse Four\", později v \"The Blues Syndicate\". A po přesunu do Londýna zakládá John Mayall’s Bluesbreakers. Mayall byl o deset let starší než první generace britského rock and rollu a rocku. Nepřekvapí tedy, že se stal nestorem britské rockové scény první poloviny šedesátých let. Byl jedním z průkopníků britské bluesové vlny v 60. letech. Přispěl tak ke vzniku směru později označovaného jako bluesrock.\n\nJeho Bluesbreakers byla líheň hudebních talentů. Zahráli si tu takoví hudebníci jako například Eric Clapton a Jack Bruce z Cream, Peter Green, John McVie a Mick Fleetwood z Fleetwood Mac, Mick Taylor z Rolling Stones, Don \"Sugarcane\" Harris, Harvey Mandel, Larry Taylor, Aynsley Dunbar, Hughie Flint, Jon Hiseman, Dick Heckstall-Smith, Andy Fraser, Johnny Almond, Walter Trout, Coco Montoya, Buddy Whittington a řada dalších.\n\nKoncem šedesátých let, po komerčním úspěchu v USA se Mayall přestěhoval do Laurel Canyon v Los Angeles, kde se přidal k tamní bluesrockové i jazzrockové scéně.\n\nRoku 2005 byl vyznamenán Řádem britského impéria. Poznamenal k tomu: „Toto je nejdůležitější cena, kterou jsem kdy dostal. Nikdy jsem neměl žádný hit, nevyhrál jsem Grammy, ani nejsem v Rokenrolové síni slávy.”\n\n\n"}
{"id": "294147", "url": "https://cs.wikipedia.org/wiki?curid=294147", "title": "Circuit Paul-Ricard", "text": "Circuit Paul-Ricard\n\nPaul Ricard je závodní okruh formule jedna, na kterém se svého času konala čtrnáctkrát Grand Prix Francie. Jeho stavba začala roku 1969 v Le Castellet, nedaleko Marseille, z finanční podpory skupiny výstředního nápojového magnáta Paula Ricarda, firmy Pernod Ricard. V současné době vlastní okruh CEO formule 1 Bernie Ecclestone a je používán zejména k testům královny motorsportu, ale několikrát do roka se na něm konají i závody motokár. Mezi jeho základní znaky patří veliká flexibilita, neboť trať nabízí několik verzí, z nichž každá testuje jinou oblast. Nejčastěji se používá verze připomínající monacký okruh a závodní okruh Gillese Villeneuva. Paul Ricard má dokonce i vlastní zavlažovací systém, díky němuž lze zkoušet jízdu na mokré trati...\n\nNěkolikrát byla též projevena snaha ze strany závodních stájí vrátit Paul Ricard zpět do kolotoče celého seriálu formule 1, kde by mohl nahradit nepříliš populární Magny-Cours. Bernie Ecclestone však s tímto návrhem opakovaně nesouhlasil, neboť Paul Ricard nenabízí téměř žádné zázemí pro diváky ani novináře – absentují jak informační centra, tak tribuny. Místo Magny-Cours by mnohem raději viděl formule v ulicích Paříže či dokonce mezi atrakcemi ve francouzském disneylandu. V březnu roku 2012 bylo oznámeno, že od roku 2013 se Grand Prix Francie vrátí zpět do kalendáře, avšak nebylo rozhodnuto o místě závodu. Nakonec se okruh i GP Francie vrátili do kalendáře F1 v roce 2018\n\n\n\n\n"}
{"id": "294154", "url": "https://cs.wikipedia.org/wiki?curid=294154", "title": "Ikonografie", "text": "Ikonografie\n\nIkonografie (z řečtiny ikon – obraz, grafein – psát, doslovně obrazopis) je jedno z odvětví dějin umění, které se zabývá popisem, klasifikací a interpretací různých zobrazení. Důležitá je mimo jiné při interpretaci různých mytologických výjevů, kdy může objasnit skutečnosti, které se nezachovaly prostřednictvím textových památek. Často interpretované výjevy jsou z oblasti náboženství – může se jednat např. o křesťanskou či buddhistickou ikonografii. Jde o umělecko-historickou srovnávací metodu zabývající se popisem a klasifikací námětů výtvarného umění – rozebírá jejich typologii, atributy aj. Tato metoda také napomáhá při datování, určování původu a ověřování pravosti uměleckých děl.\nIkonografie a ikonologie jako disciplína spadá do oblasti teorie umění. Snaží se zachytit různé aspekty díla, ať už se jedná o aluze na jiná výtvarná díla, nebo o zachycení různých společenských, kulturních, náboženských faktů či v kombinaci obojího.\nSamotný pojem ikonografie je odvozen ze dvou řeckých slov, a to \"eikon\" a \"graphen\", v doslovném překladu tedy znamená popis obrazu, což je nejvýstižnější pro samotnou definici této disciplíny.\n\nNejstarší pokusy o ikonografický rozbor nalezneme již v pozdní antické literatuře druhého století. Šlo o popisy uměleckých děl s morálním ponaučením, které se nazývaly \"ekfraseis\" a sloužily k pobavení čtenáře. V období středověku nenajdeme mnoho zmínek o podobných pokusech o popis obrazu, zabývali se jím zejména teologové např. svatý Augustin, svatý Ambrož, Theodulf, Adembrand a další. Podle nich mělo umění sloužit především ke vzdělávání. Avšak v období renesance se stal ikonografický popis (tehdy nazývaný \"iconologia\") základní výbavou nejen výtvarníků, ale i básníků a rétorů. Stěžejní prací tohoto období se stala ikonologická encyklopedie \"Iconologia\" Cesareho Ripy z roku 1593.\n\nJako samostatná odborná disciplína se ikonografie v teorii umění začíná prosazovat a rozvíjet na přelomu 19. a 20. století díky zájmu o starší výtvarná díla, zejména díky zájmu o středověk v období romantismu. V meziválečném období se již prosadila do oboru dějiny umění natrvalo a především díky nové metodické škole dějin umění se prosadila po druhé světové válce jako jeden z hlavních metodických postupů. Na kritickou ikonologii, jak ji pojmenoval její zakladatel Aby M. Warburg, měla vliv kulturní historie a sociální psychologie. Erwin Panofsky, žák toho německého historika umění, ji metodologicky ukotvil a kodifikoval. Vycházel přitom především z teorie umění Vídeňské školy.\n\nV námětu neboli významu uměleckého díla můžeme rozlišit tři vrstvy:\n\n\nInterpretovat ikonografickým způsobem můžeme jakékoliv výtvarné dílo, protože nejde o kvalitativní hodnocení. Hlavním úkolem ikonografie je určit co je na výtvarném díle zobrazeno a poté se snažit určit hlubší význam díla, tedy co autor dílem chtěl říci. Tento proces zahrnuje podle Panofského tři fáze:\n\n\nPříklady použití symboliky v ikonografickém popisu\n\nAtribut (z latiny – znak, přívlastek) je zvláštním typem symbolu, výtvarném umění (v ikonografii) – tak označujeme předmět symbolického významu, který je rozpoznávacím znamením zobrazené osoby, postavy – světce, postavy z Bible, historie nebo mytologie, či personifikace.\n\nAtributem může být lidská postava, živočich, rostlina, věc nebo určité rysy oděvu, které se časem stávají typickým pro znázornění určité osoby (světci, evangelisté, olympští bohové, známé historické osobnosti), bytosti nebo personifikovaného pojmu. Jsou to většinou charakteristické momenty z jejich života nebo poznávací znamení jejich vlastností, zázraků, mučednictví a patronátů , které s nimi byly v průběhu ikonografické tradice pevně spojeny. Atributy v tomto smyslu mají pouze osoby a bytosti často zobrazované: antičtí bohové, legendární bytosti, světci, později také slavné světské (historické) osobnosti a personifikované alegorie a pojmy.\n\nDva základní typy atributů:\n\n\nPersonifikace – pod tímto pojmem obvykle rozumíme zobrazení abstraktního pojmu pomocí jedné lidské postavy, oblečené nebo nahé, která je určená nějakým atributem, jehož úkolem atributu je vypovídat o charakteru či vlastnosti personifikovaného pojmu.\n\nAlegorie (z řečtiny allegorein – říci jinak nebo obrazně mluvit) je ve výtvarném umění jinotajné zobrazení abstraktních pojmů či idejí pomocí obrazových prostředků, nejčastěji zosobnění – personifikací, symbolů. Dva typa alegorií:\n\n\nSymbol (z řečtiny symbolon – něco spojujícího) ve výtvarném umění předmět (v širším smyslu), rostlina, zvíře nebo znak (číslo, písmeno, gesto ruky etc.), které v určitém kontextu mají hlubší význam. Tematice symbolu a alegorie ve středověku se věnuje vedle jiných autorů také Umberto Eco (Eco Umberto: Umění a krása ve středověké estetice, Argo Praha 1998)\n\nEmblém (z řečtiny znamení) je výtvarně-literární umělecká forma, která spojením slova a obrazu vytváří uzavřený alegorický celek. Emblém se skládá z obrazu (ikon, pictura, imago), krátkého výstižného nápisu (lemma, motto, inscriptio, sentencia) a obsáhlejší výkladu prózou nebo veršem (epigram, subscriptio), který interpretuje znázorněný výjev a motto.\nÚkolem (záměrem) těchto tří součástí emblému je podat určitou abstraktní (moralistně či didaktickou) ideu nebo pojem, příp. nějakou obecněji platnou myšlenek.\n\nIkonografie je často zájmem i jiných akademických disciplín, zejména populární kultury, ale i sémiotiky, antropologie, sociologie, mediálních studií a kulturálních studií. Tyto analýzy pak mají vliv na tradiční dějiny umění, a to zejména z oblasti sémiotických pojmů. Ikonografická diskuze nad snímky znamená v těchto disciplínách hlavně kritické čtení, které se zaměřuje na zkoumání sociálních a kulturních hodnot v obrazech. Ikonografie je také využívána ve filmových studií k popisu vizuálního jazyka kinematografie, hlavně v oblasti žánru kritiky.\n\n\nIkonologie a ikonografie, odborná terminologie, slovníky a přehledy:\n\n\n\n"}
{"id": "294155", "url": "https://cs.wikipedia.org/wiki?curid=294155", "title": "1965 v hudbě", "text": "1965 v hudbě\n\nTento článek obsahuje události související s hudbou, které proběhly v roce 1965.\n\n\n\n\n\n\n"}
{"id": "294156", "url": "https://cs.wikipedia.org/wiki?curid=294156", "title": "Shunosaurus", "text": "Shunosaurus\n\nShunosaurus (\"ještěr ze S’-čchuanu\") byl rod relativně malého sauropodního dinosaura z Číny. Formálně byl popsán roku 1983.\n\nTento menší sauropod dosahoval délky jen asi 8,7 až 9,9 m dlouhý a 3 až 3,3 tuny vážící sauropodní dinosaurus. \n\nŽil v období střední jury na území dnešní Číny (provincie S’-čchuan). Charakteristickým znakem tohoto sauropoda bylo kyjovité zakončení ocasu s ostny, které patrně sloužilo jako velmi účinná zbraň proti dravým predátorům. To se objevilo pouze u tohoto druhu sauropoda. První kosterní pozůstatky byly nalezeny již roku 1977 a od té doby se našlo přes 20 téměř úplných koster. To nám umožňuje více než dobrou představu o tom jak dinosaurus vypadal a žil. Na rozdíl od většiny ostatních sauropodů měl nozdry nízko na čenichu a malé zuby s prodlouženými korunkami.\n\nTento sauropod \"vystupoval\" v dokumentárním seriálu \"Dinosaur Revolution\", kde omámen účinky jakési halucinogenní houby bojoval s dravými teropody sinraptory.\n\n\n"}
{"id": "294158", "url": "https://cs.wikipedia.org/wiki?curid=294158", "title": "Kabel (rozcestník)", "text": "Kabel (rozcestník)\n\nSlovo kabel může být označením pro:\n\n\n\n"}
{"id": "294164", "url": "https://cs.wikipedia.org/wiki?curid=294164", "title": "Portugalci", "text": "Portugalci\n\nPortugalci ( ) jsou románský národ, na jehož utváření působily také germánské a keltské vlivy. Dorozumívacím jazykem je portugalština, dominuje římskokatolické křesťanství.\n\nV Portugalsku žije 10 miliónů Portugalců. Celkový počet Portugalců je však obtížné stanovit, neboť u velké části potomků těch, kteří se usadili v bývalých portugalských koloniích, můžeme jen sotva hovořit o (portugalské) národnosti; v Brazílii, jež má 184 miliónů, je počet osob portugalského původu okolo 100 miliónů.\n\nPortugalci ovlivnili evropské a světové dějiny svými objevitelskými námořními plavbami a kolonizací části Jižní Ameriky, Afriky a Indie. Nejznámějším portugalským mořeplavcem byl Fernão de Magalhães, který obeplul jako první jižní cíp Ameriky. Vasco da Gama jako první slavně obeplul Afriku. Pedro Álvares Cabral objevil pro Evropu Brazílii, Bartolomeu Dias jako první Evropan obeplul mys Dobré naděje, po řece Kongo se plavil Diogo Cão, Tichý oceán prozkoumal Pedro Fernandes de Queirós, ústí Río de la Plata objevil Juan Diaz de Solís, jako první Portugalec nalezl cestu do Indie Pedro da Covilhã, Somálsko dobyl Tristão da Cunha, mys Búdždúr obeplul Gil Eanes, proslulým conquistadorem byl i Afonso de Albuquerque či Juan Rodriguez Cabrillo. Klíčovým organizátorem a financiérem portugalských objevitelských plaveb byl Jindřich Mořeplavec. Z trůnu hlavní dobyvatelské akce řídil především Jan II. Portugalský a Manuel I. Portugalský. Fernão Mendes Pinto proslul literárním zpracováním svých nepříliš důvěryhodných historek z objevitelských cest.\n\nNejslavnějším portugalským vědcem je neurolog António Egas Moniz, který roku 1949 získal Nobelovu cenu za fyzilogii, a to za průkopnictví v oblasti cerebrální angiografie. Je dosud jediným Portugalcem, který získal Nobelovu cenu za vědu.\n\nStředověká portugalská židovská komunita dala vzejít dvěma významným filozofům: Izáku Abrabanelovi a Urielu da Costovi.\n\nNejvýznamnějšími spisovateli a básníky jsou Luís de Camões a Fernando Pessoa. José Saramago získal roku 1998 Nobelovu cenu za literaturu, jako první a dosud jediný portugalský spisovatel. Klasikem portugalské prózy je José Maria de Eça de Queirós. Mezinárodního úspěchu dosáhl i Almeida Garrett, Miguel Torga, v posledních letech pak António Lobo Antunes, José Luís Peixoto či Sophia de Mello Breyner Andresenová. Nejvýznamnějším dramatikem je středověký autor Gil Vicente.\n\nTak jako Španělé flamenco či Francouzi šanson, i Portugalci rozvinuli svůj osobitý národní hudební styl zvaný fado. Jeho klasickou a asi nejslavnější představitelkou byla Amália Rodriguesová. Dnes styl fado reprezentuje například Dulce Pontesová, zpěvačka Mariza, nebo skupina Madredeus. V Hollywoodu se ve 30.-50 letech prosadila herečka a tanečnice Carmen Miranda. Nejvýznamnějším portugalským filmovým režisérem je Manoel de Oliveira.\n\nVýznamnými architekty jsou Álvaro Siza Vieira a Eduardo Souto de Moura.\n\nJako zakladatele státu Portugalci ctí Alfonse I. Portugalského. Za zakladatele moderního státu považují Markýze de Pombal, jehož pravé jméno znělo Sebastião José de Carvalho e Melo. Mezi významné politiky 20. století patří José Manuel Durão Barroso, který byl předsedou Evropské komise. Po 36 let (1932–1968) byl portugalským ministerským předsedou představitel autoritářského režimu \"Nový stát\" António de Oliveira Salazar. Symbolem odporu proti Salazarovi se stal především komunista Álvaro Cunhal. Zcela zapomenutým byl dlouho Aristides Sousa Mendes, který se ve 40. letech vzepřel pokynům salazarovské diktatury a vydal víza 30 000 cizinců, zejména Židům, prchajícím před smrtelným nebezpečím z Německa a z jiných Německem okupovaných zemí. Až na konci 80. let ho portugalský stát docenil a v televizní anketě z roku 2006 ho diváci zvolili 3. největším Portugalcem všech dob.\n\nVelkou roli v portugalské společnosti tradičně hraje katolická církev. Její velkou osobností byl Antonín z Padovy, který se navzdory svému zaužívanému jménu narodil v Lisabonu, a v Portugalsku dnes patří k nejuctívanějším svatým.\n\nPortugalským národním sportem je fotbal. Nejslavnější hráči byli Eusébio, Luis Figo a Cristiano Ronaldo. Vysoký kredit si drží i trenér José Mourinho. Pedro Damiano je klasikem dějin šachu, po němž je pojmenováno otevření Damianova obrana.\n"}
{"id": "294166", "url": "https://cs.wikipedia.org/wiki?curid=294166", "title": "Paul Ricard", "text": "Paul Ricard\n\nPaul Ricard (9. července 1909, Marseille – 7. listopadu 1997) byl francouzský podnikatel, zakladatel stejnojmenné firmy, která v roce 1975 fúzovala se svým konkurentem – společností Pernod. Fúzí vznikl koncern Pernod Ricard.\n\nRicard poté co po dlouhotrvajících experimentech získal 7. dubna 1932 dekret na anýzový nápoj s obsahem 40 procent alkoholu, založil v Marseille \"Société Paul Ricard\". Na trh uvedl první opravdu stabilizovaný francouzský národní nápoj – pastis, který měl nahradit od roku 1915 zakázaný absint. Po zákazu absintu se totiž řada společností, mezi jinými i Pernod, snažila vyrábět dobrý a trvanlivý pastis. Během jediného následujícího roku, kdy obcházel marseilleské kavárny a dával svůj \"Ricard Pastis\" ochutnat, jej prodal 250 000 litrů. \n\nV roce 1940 zakázal výrobu i konzumaci pastisu Vichistický režim. O čtyři roky později se jeho výroba stala opět legální. \n\nV roce 1968 odešel Paul Ricard do penze.\n"}
{"id": "294167", "url": "https://cs.wikipedia.org/wiki?curid=294167", "title": "Carazo (departement)", "text": "Carazo (departement)\n\nCarazo je jedním z 15 departementů Nikaraguy. Svojí rozlohou patří k menším departementům. Leží jižně od nikaragujského hlavního města Managua na jihovýchodě země při pobřeží Pacifiku.\n\nDepartement Carazo je rozdělen na osm částí (\"Municipio\"):\n\n"}
{"id": "294169", "url": "https://cs.wikipedia.org/wiki?curid=294169", "title": "1966 v hudbě", "text": "1966 v hudbě\n\nTento článek obsahuje události související s hudbou, které proběhly v roce 1966.\n\nThe Beatles přestali veřejně vystupovat\n\n\n\nBrian Epstein(Manažér The beatles\n\n"}
{"id": "294170", "url": "https://cs.wikipedia.org/wiki?curid=294170", "title": "Hrabanovská černava", "text": "Hrabanovská černava\n\nHrabanovská černava je 54,96 ha velká národní přírodní památka, která se rozprostírá ve Středočeském kraji v katastrálním území Lysá nad Labem. Jedná se o komplex mokřadů a slatinných luk na prameništi levostranného přítoku Mlynařice (severně od Lysé nad Labem). Pro svůj význam byla zařazena do soustavy evropsky významných lokalit Natura 2000.\n\nHrabanovská černava je pozůstatkem v minulosti v Polabí rozsáhlých slatin s ostřicovomechovými společenstvy. Dnes se jedná o nejrozsáhlejší komplex tohoto typu v Česku. Vyskytuje se zde široké spektrum ohrožených a chráněných druhů rostlin. Černava má mimořádný význam pro botaniku, paleoekologii, entomologii a malakozoologii.\n\nV 18. století byla na Hrabanově prokázána po krátkou dobu existence rybníka. Z minulosti víme, že v této oblasti docházelo k ruční těžbě slatiny a mnohé známky o této činnosti se dochovaly jako tůně v západní části území. Luční vegetace se pravděpodobně využívala pro kosení pouze v sušších letech. V době druhé světové války bylo v této oblasti vojenské cvičiště. Poté se zde zemědělská činnost už neobnovila, což vedlo k poškození vzácných mokřadních a lučních společenstev rákosem a vrbovými křovinami.\n\nNárodní přírodní památka Hrabanovská černava byla založena 31. prosince 1933 Ministerstvem školství a státní osvěty, tehdy s názvem \"Hrabanovské černavy u Lysé n. Labem\" o původní rozloze 27,6 ha.\nPředmětem ochrany byly podle zřizovacího předpisu především poslední zbytky slatinných formací v Polabí s šášinovými porosty.\nDíky tomuto významu se také v budoucnu dostala na seznam evropsky významných lokalit Natura 2000. Zvláštní územní ochranu tak získala velmi vzácná společenstva bezkolencových luk, xerotermních trávníků a písčin, která se do té doby nacházela mimo stávající území národní přírodní památky.\n\n11. června 1992 byla Hrabanovská černava převedena Ministerstvem životního prostředí ČR do kategorie národní přírodní rezervace. Načež 3. února 2010 bylo rozhodnuto o předání správy o národní přírodní rezervaci Správě chráněné krajinné oblasti Kokořínsko. 25. ledna 2011 pak byla vyhlášena národní přírodní památky Hrabanovská černava.\n\nHrabanovská černava se nachází na jižním okraji Jizerské tabule v blízkosti severozápadního okraje města Lysá nad Labem na mírně zvlněném reliéfu deprese mezi nejvíce vystupujícími křídovými \"hůrami\" v nadmořské výšce 186 m n. m. Geologické stáří se datuje do období druhohor a tvoří ji převážně křídové sedimenty, které překrývají usazeniny z pleistocenního nebo holocenního období. Jsou to například písky, náslatě, vápnité slatiny a sladkovodní křída. Najdeme zde také pískovce, hlíny, slíny a slínovce. Nacházejí se tu jílové sladkovodní křídy, v kterých se vyskytují rostlinné a živočišné zbytky zejména měkkýšů a ostrakodů. Na části území můžeme najít také návěj vátých písků, které místy překrývají starší organozemě. V okolí této lokality navazují na mírných svazích arenické kambizemě.\n\nZa vznikem místních slatinných nalezišť stojí vývěry artézských pramenů, jejichž vydatnost se v čase mění. Tyto vody mají vysoký obsah vápníku. Tato voda také stojí za různorodostí společenstev černavy, neboť je jedním z nejdůležitějších ekologických faktorů utvářející tuto oblast. Proto je jedním z hlavních problémů ohrožení této oblasti narušení vodního režimu, jako se tomu stalo například v letech 1882–1904 kde došlo k odvodnění lokality.\n\nCelkové klima v této oblasti je teplé, mírně suché s mírnou zimou.\nNejvětší plochu zde zastupují vrbové křoviny a společenstva ostřice vyvýšené \"(Carex elata)\", tyto porosty jsou postupně ničeny rozrůstajícím se rákosem obecným \"(Phragmites australis)\". Tato společenstva se nacházejí ve střední a v západní části lokality, do kterých po několik desetiletí nikterak nezasáhl člověk. Dále zde leží tůně, pozůstatky z minulosti po těžbě slatiny, v kterých můžeme najít vzácné druhy submerzních vodních makrofyt. Za velkou vzácnost můžeme považovat bublinatku obecnou \"(Utricularia vulgaris)\", jelikož na Hrabanově je jedna z málo lokalit v České republice kde na ni můžeme narazit. Nejvzácnější vodní rostlinou je zde ovšem rdest zbarvený (\"Potamogeton coloratus\"), který se zde vyskytuje na jediné původní lokalitě v ČR. Výskyt rdestu zde zanikl změnou hydrologických podmínek na konci 70. let 20. století, populace se však r. 2009 samovolně obnovila ze semenné banky po managementovém zásahu, kdy bylo vykopáno několik nových tůní. Rozmanitost druhů vodních makrofyt se velmi mění podle času a aktuálně je nejhojnější parožnatka \"(Chara hispida)\".\n\nLitorální porosty největší tůně jsou tvořeny také mařicí pilovitou \"(Cladium mariscus)\". Ta tu má jedno ze tří současných stanovišť v České republice. Také pro třtinu přehlíženou \"(Calamagrostis stricta)\" je Hrabanovská černava jednou ze dvou lokalit v ČR kde se vyskytuje. Ve východní části, která je také nejsušší, můžeme narazit na bujné porosty šášiny rezavé \"(Schoenus ferrugineus)\" a jejích kříženců s šášinou načernalou \"(Schoenus nigricans)\".\n\nVelmi významnou roli hrají střídavě vlhké bezkolencové louky, které mají velký vliv na početnost ohrožených druhů v této oblasti. Po znovunavrácení zemědělského hospodaření, tím myslíme kosení, se postupně vracejí vstavače a další ohrožené druhy. Příkladem můžeme uvést prstnatec pleťový \"(Dactylorhiza incarnata)\", ale i vstavač bahenní \"(Orchis palustris)\". Z další druhů rostlin stojí za pozornost vstavač vojenský \"(Orchis militaris)\", pěchava slatinná \"(Sesleria uliginosa)\", huseník hajní \"(Arabis nemorensis\"), sítina slatinná \"(Juncus subnodulosus)\", bezkolenec modrý \"(Molinia caerulea)\", ostřice Buxbaumova \"(Carex buxbaumii)\", která je v ČR velmi kriticky ohrožený druh, dále pak ostřice Hostova \"(Carex hostiana)\", ostřice plstnatá \"(C. tomentosa)\", česnek hranatý \"(Allium angulosum)\", pětiprstka hustokvětá\" (Gymnadenia densiflora)\", kohátka kalíškatá \"(Tofieldia calyculata)\", pryskyřník velký \"(Ranunculus lingua)\", hrachor bahenní \"(Lathyrus palustris)\", žluťucha žlutá \"(Thalictrum flavum)\" a řada dalších.\n\nV okolí černavy je také spousta vzácných druhů z říše živočichů. Z entomologického hlediska je tato lokalita významná díky několika nově objeveným druhům motýlů pro Čechy nebo Českou republiku: vakonoš šedavý \"(Rebelia herrichiella)\", páskokřídlec (\"Cosmopterix lienigiella)\", \"Rhigognostis hufnagelii\", drobníček (\"Stigmella zelleriella)\". Dále také otakárek fenyklový (\"Papilio machaon)\", pernatuška konopáčová \"(Adaina microdactyla) \"a pouzdrovníček \"(Coleophora tamesis)\".\n\nV rezervaci bylo zjištěno 40 druhů měkkýšů: 14 druhů vodních plžů, 23 druhů suchozemských plžů a 3 druhy mlžů. Ze vzácných vodních měkkýšů se zde nachází hrachovka okružankovitá \"(Pisidium pseudosphaerium\") a terčovník kýlnatý \"(Planorbis carinatus).\" Významné suchozemské druhy jsou například \"Vallonia enniensis\", \"Vertigo antivertigo\", \"Vertigo angustior\" a \"Euconulus praticola\".\n\nV tůních můžeme nalézt ohrožené druhy obojživelníků jako je čolek velký \"(Triturus cristatus)\", blatnice skvrnitá \"(Pelobates fuscus\") a kuňka ohnivá \"(Bombina bombina).\" Dále také ropucha obecná (\"Bufo bufo), \"skokan štíhlý (\"Rana dalmatina) \"a čolek obecný (\"Triturus vulgaris\").\n\nZe zástupců plazů: ještěrka obecná (\"Lacerta agilis).\"\n\nZ ptáků zde mají hnízdiště bekasina otavní \"(Gallinago gallinago),\" moták pochop \"(Circus aeruginosus), \"rákosník velký (\"Acrocephalus arundinaceus, \"křepelka polní (\"Coturnix coturnix\"), cvrčilka slavíková (\"Locustella luscinioides\"), slavík obecný (\"Luscinia megarhynchos\") a sýkořice vousatá (\"Panurus biarmicus\").\n\nNejdůležitější pro zachování lokality je co nejméně narušit vodní režim. Jelikož, ale tento stav není v současnosti natolik ucházející, je důležité také věnovat pozornost kosení a managementu této oblasti. Tímto způsobem je možné omezit rozšiřování rákosu (Phragmites australis), keřů, především vrby popelavé \"(Salix cinerea)\" a nově i krušiny olšové \"(Frangula alnus)\" a zčásti i třtiny křovištní \"(Calamagrostis epigejos)\". Toto rozrůstání je velmi nebezpečné, ale v poslední době došlo k úspěšnému zpomalení expanze.\n\nVápnitá slatiniště, která jsou vhodná stanoviště pro mařici pilovitou \"(Cladium mariscus)\" je vhodné nechat bez jakéhokoli zásahu člověka. U ostatních biotopů louky je zcela nezbytné pravidelné kosení, bez něhož by došlo k postupné, úplné degradaci biotopů. Je také velmi důležité zabránit nadměrnému zarůstání dřevinami.\n\nV posledních letech byla kosena jen severní část památky. V jižní části slatiny nahradily porosty vysokých ostřic nebo degradovaly v druhově málo pestré rákosiny.\n"}
{"id": "294172", "url": "https://cs.wikipedia.org/wiki?curid=294172", "title": "Marka", "text": "Marka\n\nMarka může být:\n\n\n\n"}
{"id": "294174", "url": "https://cs.wikipedia.org/wiki?curid=294174", "title": "Německá marka", "text": "Německá marka\n\nNěmecká marka ( či hovorově , oficiální zkratka DEM, jindy také používáno DM) byla oficiálním platidlem v Západním Německu (1948–1990) a později ve Spolkové republice Německo (1990–2002) až do nahrazení eurem. Jako platidlo ji mezi lety 1999 až 2002 používalo také Kosovo a Černá Hora.\n\nPevný směnný kurz k euru byl stanoven na 1 EUR = 1,95583 DEM a 1 DEM = 0,51129 EUR.\n\nOznačení nové měny Trizóny vzešlo z návrhu Edwarda A. Tenenbauma\n\nNa mincích byla uvedena písmena mincovny, a to takto:\n\n"}
{"id": "294175", "url": "https://cs.wikipedia.org/wiki?curid=294175", "title": "Digitalism", "text": "Digitalism\n\nDigitalism je dvojice německých hudebníků hrajících elektronickou hudbu. Krátce po svém vzniku v roce 2004 se zařadili mezi největší evropské hvězdy žánru new rave. Pochází z Hamburku a tvoří ji Jens Moelle a İsmail Tüfekçi (Němec tureckého původu). Vydávají na labelu Kitsuné Music, který se specializuje právě na elektronickou hudbu.\n\nPrvním počinem německého dua se stalo album \"Idealism\", ze kterého vyšly i 4 singly (\"Idealistic\", \"Zdarlight\", \"Jupiter Room\" a \"Pogo\"). Nedílnou součástí jejich tvorby jsou remixy (většinou označované jako Digitalism Remix), mezi jejich známé remixy patří např. The Futureheads – \"Skip to the End\", Klaxons – \"Atlantis to Interzone\" a \"Kingdom\" od Davida Gahana.\n\nDigitalism vystoupili 20. prosince 2007 v pražském Paláci Akropolis.\n\nPodobně jako Justice bývají často přirovnáváni k Daft Punk, hlásí se k odkazům The Cure (píseň \"Fire in Cairo\"). Inspiraci pro svou tvorbu čerpají ze soundracků starších filmů. Říká se, že píseň \"Zdarlight\" pojmenovali podle Philippa Zdara z francouzského elektronického dua Cassius. Digitalism však tvrdí, že ji nepojmenovali na počest tohoto hudebníka, nýbrž chtěli jen trochu nekonvenční název pro slovo „starlight“.\n\n\n\n\n"}
{"id": "294177", "url": "https://cs.wikipedia.org/wiki?curid=294177", "title": "Lavinová fotodioda", "text": "Lavinová fotodioda\n\nLavinová fotodioda je velmi citlivý polovodičový fotodetektor. Při použití bývá předepnuta vysokým závěrným napětím řádu desítek až stovek voltů, často těsně pod průrazovým napětím, což umožňuje dosáhnout zisku okolo 100 až 1000. V tomto režimu jsou elektrony a díry excitované dopadem fotonů urychlovány silným vnitřním elektrickým polem a podobně jako ve fotonásobičích generují další nosiče, vzniká lavinový jev. \n\nPoužívá se v aplikacích, kde je třeba velké citlivosti, například v optických komunikacích na dlouhé vzdálenosti, pro optické měření vzdáleností, či také v pozitronové emisní tomografii a fyzice částic.\n\nLavinová fotodioda sestává ze čtyř vrstev: N+, P, čistého polovodiče a P+. Okolo vrstev N+ a P, mezi nimiž vzniká lavinový jev, se nachází ochranný prstenec z polovodiče typu N, který zvyšuje odolnost diody proti povrchovému napěťovému průrazu. Viz obrázek např. [3].\n\nDopadající světlo způsobí vznik páru elektron-díra, který je silným elektrickým polem transportován do \"lavinové oblasti\", zde je urychlen na takovou rychlost, že kolize s krystalovou mřížkou způsobí vznik dalšího páru elektron-díra. Nový pár je rovněž urychlen silným elektrickým polem a postupně jakoby v řetězové reakci vznikají další a další nové páry elektron-díra, čímž dochází k lavinovému efektu. Takto může jediný foton vyvolat ionizaci krystalové mřížky vedoucí k lavinovému jevu (jednofotonová lavinová dioda).\n\n\n\n\n\n\n\n\n\n\n\nHlavní výhodou lavinových fotodiod je velmi velká citlivost, nevýhodou je potom nutnost použití vysokého napětí (v některých případech přesahujícího 1500V), také vytváří více šumu než běžná fotodioda a výstup vlivem lavinového jevu není lineární.\n\nGeigerova režimu se využívá pokud je třeba extrémně vysokých zisků ~ 10 - 10. V tomto režimu se používá napětí těsně nad hranicí průrazového napětí, kde jediný pár elektron-díra způsobí silnou lavinu. Jakmile toto nastane je třeba vnější elektronikou snížit napětí pod průrazové napětí diody, aby se dostala do původního stavu, ve kterém je schopna detekovat další fotony. Tento režim se používá pro čítání jednotlivých fotonů.\n\n"}
{"id": "294181", "url": "https://cs.wikipedia.org/wiki?curid=294181", "title": "Tleilax", "text": "Tleilax\n\nTleilax je fiktivní planeta z románové série \"Duna\" Franka Herberta. Je jedinou planetou v soustavě Thalim. \n\nO planetě není příliš mnoho známo, protože je obývána Tleilaxany, malými lidmi s našedlou kůží a zašpičatělými zuby, kteří mají silnou nedůvěru k cizincům, jež považují za \"póvindá\", kacíře - Tleilaxané jsou náboženští fanatici. Hlavním městem planety je Bandalong, strohé a neupravené město, prakticky jediné místo, na nějž se mohou cizinci dostat. Mentat Thufir Hawat, který město navštívil, se domníval, že jeho prostý vzhled je záměrný - má v cizincích vzbudit nepříjemné pocity, aby svou návštěvu planety zkrátili na minimum. \n\nNa planetě se nacházejí genetické laboratoře, jejichž produktem jsou mimo jiné \"křiví\" mentati, gholové (klony vypěstované ze zemřelých) a slepřové, ohavní všežraví tvorové, užívaní k likvidaci odpadků, jejichž maso je v Impériu vyhlášenou pochoutkou. \n\nV době Služebnického Džihádu nebyl Tleilax (tehdy se ještě nazýval Tlulax) součástí Ligy vznešených, patřil mezi nepřipojené planety. Tlulaxané však dodávali Lize otroky a náhradní orgány, údajně produkt jejich genetických manipulací, \"orgánových farem\". Pro jejich spolupráci s Ligou se začalo vážně uvažovat o jejich začlenění do Ligy, to ale selhalo, když Xavier Harkonnen při návštěvě planety odhalil, že náhradní orgány jsou ve skutečnosti odebírány otrokům, zajatým na svobodných planetách. \n\nTo rozvířilo značnou nenávist vůči Tlulaxanům, takže se jejich planeta uzavřela a už navždy k nim obyvatelé Impéria měli silnou nedůvěru. Planeta se po celou dobu trvání Impéria prakticky nezměnila až do období \"\", kdy byly všechny tleilaxanské planety včetně Tleilaxu dobyty Ctěnými matre a téměř všichni Tleilaxané byli popraveni. Na konci \"Lovců Duny\" získalo Tleilax pod svou správu spojené Sesterstvo Bene Gesseritu a Ctěných matre. \n"}
{"id": "294182", "url": "https://cs.wikipedia.org/wiki?curid=294182", "title": "Chalkis", "text": "Chalkis\n\nChalkis nebo Chalkida (novořecky Χαλκίδα, starořecky Χαλκίς) je hlavní město regionální jednotky Euboia v Řecku a zároveň největší město ostrova Euboia. Nachází se na pobřeží ostrova v nejužším místě průlivu, který ho odděluje od pevniny. Vlastní město tvoří zároveň komunitu a obecní jednotku a má 59 125 obyvatel. Je od nepaměti proslulým střediskem rané řecké metalurgie („chalkos“ znamená kov, měď nebo bronz), v současnosti zde ale nenalezneme ani stopu po jakýchkoliv dolech. Celá obec má 102 223 obyvatel. Nejvýznamnější město starověké a středověké Euboie prožívá na začátku 21. století průmyslový rozmach. Z pevniny se sem dostanete mostem, který byl postaven přes 60 m širokou úžinu. Zajímavostí je mořský proud v úžině, který mění několikrát za den svou rychlost a směr.\n\nObec Chalkis se dělí na 5 obecních jednotek, z nichž jsou tři na ostrově a dvě na pevnině. V závorkách je uveden počet obyvatel obecních jednotek a komunit.\n\nPrvní zmínky o městě pocházejí z Íliady, kde je uváděno společně s rivalským městem Eretrií. Je také doloženo, že lodě určené pro trojskou válku se shromáždily na jižním břehu úžiny u nedalekého města Avlis. Z mykénského období se zde dochovalo několik komorových hrobek.\n\nChalkis nebo také Chalcis byla pravděpodobně původně fénická rybářská osada. V 8. a 7. století př. n. l. zde vzkvétal obchod a to především s poloostrovem Chalkidiki, který od ní odvozuje svůj název a byl jí i kolonizován. Obchod se rozvíjel i s jižní Itálii a Sicílii. Chalkis se tak stala mateřskou obcí mnoha zámořských řeckých osad - například Cumy při Neapolském zálivu, Catanie a Messiny na Sicílii nebo jihoitalského Regio di Calabria.\n\nJako pevnost a důležité obchodní město zůstala Chalkis po celou dobu starověku a středověku. Postupně se dostala do rukou seleukovských panovníků, Římanů, Byzance, Benátčanů a Otomanských Turků. Po ovládnutí Osmany se stala centrem pro východní a střední Řecko. V letech 1899–2010  byla administrativním sídlem prefektury Evia.\n\nChalkis má nejstarší nepřetržitě existující židovskou komunitu v Evropě, která existuje od starověku. Během druhé světové války zde bylo zachráněno přes 300 Židů díky pomoci svých křesťanských sousedů.\n\nPro město je životně důležité spojení s pevninou. Euripijský průliv, který odděluje město a pevninu, byl přemostěn již v roce 411 př. n. l. dřevěným mostem. V době Justiniana byl tento dřevěný most nahrazen pohyblivou konstrukcí. Turci ji nahradili opět pevným mostem. V roce 1856 byl postaven dřevěný otočný most, v roce 1896 železný most a v roce 1962 posuvný most. V současnosti je město spojeno s řeckou pevninou dvěma mosty, novým visutým mostem a posuvným mostem na západě v nejužším místě průlivu. Visutý most byl otevřen v roce 1993 a významně přispívá ke zlepšení dostupnosti města Chalkis a ostatních částí ostrova Euboia z pevniny.\n\nProtože se město vyvíjelo celkem bez přerušení, antických památek je tu poskrovnu. I na místě akropole stojí turecká pevnost. Bohatá je však expozice archeologického muzea s nálezy ze širokého okolí Chalkidy, zvláště z Eretrie a Karnysu. Nejznámější jsou fragmenty ze štítu chrámu Apollóna Dafnifora v Eretrii.\n\nChalkis je turisty chápána spíše jako mezistanice na ostrově Euboia, neboť nemůže nabídnout starověké památky. Ale i zde najdeme několik zajímavých staveb. Patří mezi ně katolický kostel Agia Paraskevi, mešita Emir Zade, starý židovský hřbitov v Odos Ellinon, pevnost Karababa nebo římský akvadukt Kamares.\n\nNa radnici nalezneme sochu Aristotela, který zde 7. března roku 322 př. n. l. údajně zemřel přirozenou smrtí.\n\n"}
{"id": "294184", "url": "https://cs.wikipedia.org/wiki?curid=294184", "title": "Masakr u Wounded Knee", "text": "Masakr u Wounded Knee\n\nMasakr u Wounded Knee známý též jako bitva u potoka Wounded Knee, byl poslední větší ozbrojený konflikt mezi Siouxy - Lakoty a Spojenými státy, který Generál Nelson A. Miles označil za „masakr“, ve svém dopise komisaři pro indiánské záležitosti.\n\nDne 29. prosince 1890 500 vojáků 7. kavalerie armády Spojených států, podporovaných lehkým dělostřelectvem, obklopilo skupinu indiánů kmene Siouxů na území indiánské rezervace Pine Ridge (na jihozápadě amerického státu Jižní Dakota u hranic s Nebraskou) s rozkazem přivést je na železnici k transportu do Omahy.\n\nPodle mínění českého etnografa Miloslava Stingla způsobil masakr plukovník James W. Forsyth. Jeden z indiánů postižený hluchotou jménem Černý Kojot neslyšel totiž rozkaz odevzdat zbraně. Plukovník Forsyth kvůli této neposlušnosti proto nařídil postřílet indiánský tábor s bezbrannými a od únavy polomrtvými lidmi.\n\nUdálost inspirovala folkového zpěváka a písničkáře Tonyho Linharta ze skupiny Pacifik ke složení písně Poraněný koleno a k tématu se vrací v písni Malý velký muž. Zpěvačka Radůza se ve své \"indiánské\" ukolébavce Wounded Knee dotýká pouze místa (potok Wounded Knee), samotnou událost píseň nikterak nereflektuje. (Reflektuje ji ovšem \"povídka\", která s písní bezprostředně souvisí.). Události a jejím širším souvislostem se věnuje kniha Dee A. Browna, která v českém překladu vyšla pod názvem “Mé srdce pohřběte u Wounded Knee” (Odeon, 1976).\n\n"}
{"id": "294186", "url": "https://cs.wikipedia.org/wiki?curid=294186", "title": "Duff (pivo)", "text": "Duff (pivo)\n\nDuff je pivo vyskytující se v americkém animovaném seriálu Simpsonovi. Mezi nejzarytější konzumenty patří Barney Gumble, Lenny, Carl, Vočko a Homer Simpson. Pivo Duff má i svého maskota, tím je Duffman, obdoba Supermana. Místo Duffmana byl maskotem i Spasitel a také žralok. \n\nDuff se objevuje také v The Simpsons Game, kde je v jedné misi potřeba splnit \"Duff běh\"; kdo ho vyhraje, dostane speciální sérii piva Duff.\n\nTvůrce seriálu Matt Groening se ohledně výroby piva Duff staví velmi negativně. Především kvůli mladším dětem nechce, aby bylo v seriálu propagováno něco alkoholického, co by si právě mladší publikum mohlo koupit na ulici. Proto v USA není prakticky žádná možnost legálně koupit pivo Duff, jehož obchodní značku má zaregistrovanou televizní společnost Fox. V Evropě je situace o něco jiná. Německo má vlastní pivovar, kde se vyrábí \"The legendary Duff Beer\". Ačkoliv má podobné logo jako pivo v seriálu, kvůli autorským právům nesmí být nijak spojováno se Simpsonovými.\n\nFudd je pivo ze sousedního města Shelbyville. Jde o hlavního konkurenta piva Duff. Prodává se v shelbyvillské hospodě U Joea (jde o tutéž hospodu jako ve Springfieldu U Vočka, pouze se liší majitel), ve výhodném obchodě Speed-E-Mart a baru Beer-N-Brawl (bar zemědělského dělníka).\n\nPivo Fudd má i variantu s názvem Fudd Dry.\n"}
{"id": "294187", "url": "https://cs.wikipedia.org/wiki?curid=294187", "title": "Kostel svatého Martina (Malé Hoste)", "text": "Kostel svatého Martina (Malé Hoste)\n\nŘímskokatolický kostel sv. Martina je nejvýznamnější historickou památkou slovenské obce Malé Hoste. Byl dokončen v roce 1783. Slouží věřícím z celé malohostenské farnosti, kam patří také obce Pochabany, Veľké Hoste a Zlatníky.\n\nVelmi důležitou součástí interiéru kostela jsou varhany od mistra Samuela Wagnera z roku 1858.\n\nVe věži se nachází původní renesanční zvon z roku 1651.\n"}
{"id": "294189", "url": "https://cs.wikipedia.org/wiki?curid=294189", "title": "Kate Nash", "text": "Kate Nash\n\nKate Marie Nash (*6. července 1987 Londýn, Anglie) je britská kytaristka a zpěvačka, držitelka BRIT Awards.\n\nJejí debutové album \"Made of Bricks\" vydané 6. srpna 2007 se téměř okamžitě stalo jedničkou britských hitparád a bodovalo i v USA (36. místo). Deska byla označena za jeden z nejlepších britských počinů roku 2007 a zároveň byla jako největší překvapení nominována na XFM Awards. Obrovskou popularitu zajistil Kate Nash oblíbený singl „Foundations\", jenž obsadil druhé místo britské hitparády, za rok 2007 se stal 17. nejprodávanějším singlem v Anglii (mj. nominován na singl roku v rámci NME Awards). Kate Nash převzala 20. února 2008 na BRIT Awards v Londýně ocenění za nejlepší britskou zpěvačku roku.\n\nV roce 2010 nahrála své druhé album, které se jmenuje \"My Best Friend Is You\". Vyšlo 19. dubna 2010.\n\n\n\n"}
{"id": "294193", "url": "https://cs.wikipedia.org/wiki?curid=294193", "title": "Duff", "text": "Duff\n\nSlovo Duff může mít více významů, nebo může být součástí celého názvu:\n\n"}
{"id": "294201", "url": "https://cs.wikipedia.org/wiki?curid=294201", "title": "Rivas (departement)", "text": "Rivas (departement)\n\nRivas je jedním z 15 departementů Nikaraguy. Rozkládá se mezi pacifickým pobřežím, Kostarikou a jezerem Nikaragua. Pod správu departementu patří i ostrov Ometepe na jezeře, který je vyhledáván turisty. Pro celou oblast jižní Nikaraguy je typický turistický ruch.\n\nDepartement Rivas je rozdělen na deset částí (Municipio):\n"}
{"id": "294202", "url": "https://cs.wikipedia.org/wiki?curid=294202", "title": "Josep Borrell", "text": "Josep Borrell\n\nJosep Borrell Fontelles (* 24. dubna 1947 La Pobla de Segur, provincie Lleida) je španělský socialistický politik, od prosince 2019 vysoký představitel Unie pro zahraniční věci a bezpečnostní politiku. \n\nV letech 2004 až 2007 byl předsedou Evropského parlamentu, od ledna 2007 pak předsedou výboru EP pro rozvoj. Do čela europarlamentu byl zvolen na základě dohody dvou nejsilnějších politických skupin – EPP-ED a PES.\n\nMezi roky 1991–1996 zastával úřad španělského ministra veřejných komunikací a životního prostředí v Gonzálezově kabinetu a v období 2018–2019 působil jako ministr zahraničí ve vládě Pedra Sáncheze. \n\nNarodil se v katalánské vesnici La Pobla de Segur. V roce 1969 promoval na technické univerzitě v Madridu, v té době také začal studovat ekonomii. V roce 1975 se stal členem PSOE, od roku 1982 byl ministrem španělské vlády. Ve volbách roku 2004 vedl kandidátku španělských socialistů do EP.\n\nV roce 2006 vzbudil vlnu kritiky, když jako předseda EP prohlásil, že severní členové Evropské unie nemají válečnou zkušenost (přitom Finsko bylo za druhé světové války v zimní válce napadeno Sovětským svazem a Dánsko bylo okupováno Německem). Později upřesnil, že svým výrokem myslel pouze Švédsko.\n\n"}
{"id": "294204", "url": "https://cs.wikipedia.org/wiki?curid=294204", "title": "Lucie Svobodová", "text": "Lucie Svobodová\n\nAkademická malířka Lucie Svobodová (* 30. března 1963) je česká výtvarnice působící v Praze. Vizuální umělkyně a průkopnice umění nových médií. Absolvovala pražskou Vysokou školu uměleckoprůmyslovou. Jde o zakládající členku pražského Institutu Intermédií, vyučuje grafickou tvorbu na ČVUT, Fakultě elektrotechnické.\n\nRáda experimentuje s prostorem, pohybem, okamžikem a zpětnou vazbou ve spojení s výpočetní technikou a moderní technikou obecně. Řadu let se zabývá animací, tvorbou videoklipů a jiných druhů vizuálního umění.\n\nPo absolvování VŠUP v Praze, obor filmová a televizní grafika se zabývá elektronickými médii. Vytvořila řadu počítačových animací, několik krátkých filmů animovaných pomocí počítače a klasické malby. Dva roky pracovala na virtuální realitě ovládané mozkovými vlnami s tématem duálního vidění světa. S Michalem Gabrielem tvořila virtuální sochu, realizovala interaktivní projekce, dotykové obrazy i 3D prostorové grafiky. Vydala hudební CD s animacemi, kresbami a poezií. Cíleně směřuje od statických obrazů k obrazům prostorovým a pohyblivým, využívá interaktivní prvky k umocnění dojmu. Používá různé druhy elektronických médií, laser, 3D animační softwary, internet, virtuální realitu, umělou inteligenci, digitální záznam obrazu a zvuku a další aplikace, ale také programování a nově vyrobený hardware. Experimentuje s nejrůznějšími možnostmi - se zvukem, slovem, statickým obrazem nebo pohybem, prostorem, zpětnou vazbou, biofeedbackem a nejnovějšími technologiemi k vyjádření svého záměru. Od začátku své tvůrčí činnosti pracuje v obměnách se základním, ale rozsáhlým tématem. Hledá novou formu pro znázornění tradičních mýtů a archetypů. Vytváří novou realitu a objevuje nové vztahy známých věcí a principů. Vystavuje samostatně i skupinově. Publikovala své práce v řadě tiskovin, v katalozích a dalších médiích.\n\n\nVystavuje skupinově i samostatně po celých Čechách a v zahraničí. Publikovala své práce v řadě tiskovin, v katalozích a dalších médiích, jako je TV, rozhlas nebo internet. Zúčastňuje se seminářů, přednášek, panelů, workshopů nebo soutěží (jako člen jury). Jako ohlas na její činnost vyšla řada recenzí, článků, rozhovorů a obsáhlá monografie.\n              Lucie Svobodová a Jan Vičar, Bio-graph, galerie Ars, Brno\n              Nová média a digitální grafika, Egon Schiele Art Centrum, Český Krumlov\n\n\nMezi její typická díla v oblasti počítačem podporované grafiky patří například tvorba uveřejněná na internetu.\nJiné oblasti tvorby, tedy fotografie, makrofotografie a hry jsou také k nahlédnutí na webu Auropla.net.\n\n\n\n"}
{"id": "294206", "url": "https://cs.wikipedia.org/wiki?curid=294206", "title": "1. česká hokejová liga 1997/1998", "text": "1. česká hokejová liga 1997/1998\n\n1. česká hokejová liga 1997/1998 byla 5. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části čtyřkolově každý s každým. V této sezoně se nehrálo žádné play off. Nejlepší celek základní části postoupil do baráže o extraligu, ve které změřil sílu s posledním extraligovým celkem. Baráž se hrála na čtyři vítězná utkání.\n\nTýmy, které skončily na třinácté a čtrnácté příčce, se účastnily baráže o 1. ligu, která se hrála v sériích na čtyři vítězná utkání proti dvěma nejlepším celkům play off 2. ligy.\n\nTým SK Znojemští Orli postoupil do baráže o extraligu, kde ale neuspěl.\n\n\nTým HC Bohemex Trade Přerov sestoupil do 2. ligy. IHC Prostějov se udržel. Tým SK Kadaň postoupil do dalšího ročníku 1. ligy.\n"}
{"id": "294207", "url": "https://cs.wikipedia.org/wiki?curid=294207", "title": "Emumägi", "text": "Emumägi\n\nEmumägi je nejvyšší vrchol Pandiverské vysočiny a zároveň celého severního Estonska. Leží 2 km severovýchodně od vesnice Emumäe na území obce Rakke v estonském kraji Lääne-Virumaa. Vrchol hory má nadmořskou výšku 166 m a relativní výšku 79 m vůči okolní krajině. Na vrcholu hory stojí rozhledna.\n"}
{"id": "294209", "url": "https://cs.wikipedia.org/wiki?curid=294209", "title": "The Ark", "text": "The Ark\n\nThe Ark byla švédská glam rocková skupina založená v roce 1991. Patřila mezi nejúspěšnější švédské formace. Frontman skupiny Ola Salo je jedním z nejpopulárnějších švédských zpěváků\n.V roce 2007 reprezentovali Švédsko na Eurovision Song Contest 2007 v Helsinkách s písní \"\"The Worrying Kind\"\", s níž obsadili 18. místo.\n\nSkupinu založil její nynější frontman a zpěvák Ola Salo společně s Mikaelem Jepsonem a Lasse Ljungbergem, v té době bylo Salovi a Ljungbergovi čtrnáct let. Debutovali až v roce 2000 deskou \"We Are The Ark\", které se během několika měsíců prodalo 173 000 kopií. O dva roky později úspěšně navázali albem \"In Lust We Trust\", které rovněž sklidilo příznivé ohlasy fanoušků i kritiků. Na svém třetím albu \"State Of The Ark\" více využili syntetizátor a klávesy a odklonili se tak od glam rocku, který převažoval na předchozích deskách.\n\nV roce 2007 The Ark zvítězili ve švédské soutěži Melodifestivalen a 12. května vystoupili na Eurovizi 2007 se singlem z alba \"Prayer For The Weeked\", \"\"The Worrying Kind\"\". Obsadili 18. místo se ziskem 51 bodů (včetně nejvyšších dvanáctibodových ocenění z Norska a Dánska).\n\nKoncem roku 2010 kapela ohlásila ukončení kariéry. Poslední koncert v září 2007 navštívilo 15 000 diváků.\n\nThe Ark spolupracovali např. s kapelami The Darkness a The Cardigans. Vystupovali mimo jiné v USA či České republice (říjen 2007).\n\n\n\n\n"}
{"id": "294211", "url": "https://cs.wikipedia.org/wiki?curid=294211", "title": "Buddhistické umění", "text": "Buddhistické umění\n\nBuddhistické umění má své počátky v 6. - 5. století př. n. l. v době, kdy začal vznikat samotný buddhismus. V průběhu staletí následkem kontaktů s jinými kulturami se nadále vyvíjelo a začalo se rozšiřovat i do mimo asijských zemí. V rané, tzv. anikonické fázi se buddhistické umění ještě drželo indické tradice, která se vyhýbala zobrazování lidských figur.\n\nTakovým typickým příkladem anikonického zobrazení může být otisk Buddhova chodidla, ve kterém je umístěno kolo nauky. Zhruba od 1. století se v severní Indii začaly objevovat první antropomorfní vyobrazení Buddhy, které se snažily ztvárnit jeho podobu. Hlavními centry buddhistického umění té doby byla Gandhára, království v poříčí Indu, a Mathura, město v dnešním Uttarpradéši.\n\nPůvodními architektonickými formami buddhismu byly v jižní a jihovýchodní Asii stúpy, po rozšíření buddhismu do Číny počátkem 1. tisíciletí n.l. pagody. http://www.world-trend.cz/2013/07/stupy-a-pagody/\n\nMahajánový buddhismus ve svých výtvarných dílech výrazně rozšířil ikonografii a symboliku théravády.\n\nhttp://www.world-trend.cz/2017/03/ikonografie-mahajany/\n"}
{"id": "294214", "url": "https://cs.wikipedia.org/wiki?curid=294214", "title": "Richilda z Provence", "text": "Richilda z Provence\n\nRichilda z Provence (též Richilda Ardenská) (kolem 845 – 2. června 910) byla druhá manželka římského císaře a prvního západofranského krále Karla II. Holého.\n\nRichilda byla dcerou Bivina z Gorzy, ardennského hraběte, a jeho manželky neznámého jména, která byla sestrou Bosa z Provence z rodu Bosovců. Tetou Richildy byla Theutberga, žena lotharingského krále Lothara II. Richilda se v roce 870 vdala za západofranského krále Karla Holého, jehož první manželka Ermentruda Orleánská zemřela roku 869. Svatba Karla s Richildou byla určena k zajištění vlády západofranského krále v Lotharingii, neboť Richildina rodina byla mocná a Theutburga byla navíc vdovou po tamním králi.\n\nS Karlem Holým měla Richilda pět dětí, z nichž pouze Rothilda přežila dětství.\n\n\nKdykoliv se Karel Holý vydával na válečnou výpravu, Richilda spravovala jeho říši. Také fakticky vládla krátkou dobu po Karlově smrti v roce 877. Plánovala dosadit svého bratra Bosa na západofranský trůn poté, co král a syn Karla Holého, Ludvík II. Koktavý, zemřel krátce po svém otci a jeho děti byly zatím příliš malé na to, aby samostatně vládly. Nicméně byla obviněna z incestu se svým bratrem a šlechta v zemi odmítla respektovat její autoritu. Richilda proto pomohla Bosovi dosáhnout titulu krále Provence.\n\nPokusila se také posílit svoji pozici (neúspěšně) po smrti Ludvíka III. roku 882 a Karlomana II. o dva roky později. Richilda zemřela roku 910.\n"}
{"id": "294215", "url": "https://cs.wikipedia.org/wiki?curid=294215", "title": "León (departement)", "text": "León (departement)\n\nLeón je jedním z 15 departementů Nikaraguy. Svojí rozlohou patří ke středně velkým departementům, z hlediska ekonomiky a prosperity patří k nejbohatším v zemi. Leží severně od nikaragujského hlavního města Managua.\n\nDepartement León je rozdělen na deset částí (Municipio):\n\n"}
{"id": "294218", "url": "https://cs.wikipedia.org/wiki?curid=294218", "title": "Pío Leyva", "text": "Pío Leyva\n\nPío Leyva, rozený Wilfredo Pascual, (5. května 1917, Morón, Kuba – 22. března 2006, Havana, Kuba) byl kubánský skladatel, instrumentalista a zpěvák stylu guaracha.\n\nPío Leyva zahájil svou kariéru již ve věku osmi let jako hráč na bonga. V roce 1932 vystoupil ve svém rodném městě poprvé s orchestrem jako zpěvák. V roce 1950 podepsal u vydavatelství RCA první smlouvu, od roku 1953 pak působil jako zpěvák u různých orchestrů. Spolupracoval také se skladatelem, kytaristou a zpěvákem Compayem Segundem.\n\nV roce 1997 se Pío Leyva připojil k hudebnímu projektu Ry Coodera Buena Vista Social Club. Stejnojmenný film, který o tomto projektu natočil režisér Wim Wenders, proslavil kubánské hudebníky po celém světě. Počínaje rokem 2000 pak Leyva několikrát podnikl turné po Evropě s produkcí \"Live from Buena Vista\". V roce 2004 se zúčastnil natáčení filmu \"Música Cubana\" režiséra Germana Krale, volného pokračování filmu \"Buena Vista Social Club\".\n\nBěhem své hudební kariéry Pío Leyva spoluúčinkoval asi na 25 hudebních albech. Zemřel 22. března 2006.\n\n\n\n"}
{"id": "294219", "url": "https://cs.wikipedia.org/wiki?curid=294219", "title": "Runaway 2: The Dream of the Turtle", "text": "Runaway 2: The Dream of the Turtle\n\nRunaway 2: The Dream of the Turtle (česky \"Runaway 2: Želví sen\") je počítačová hra volně navazující na předchozí díl \"\". Vznikla v roce 2006 díky firmě Pendulo Studios. Je to ručně kreslená 2D click-and-point adventura, stejně jako v předchozím díle. I tentokrát se zde setkáváme s Brianem a Ginou a některými postavami z minulého dílu (např. Joshua, Sushi, Ruthger, Saturn, atd.). Děj se odehrává na Havaji, Aljašce a někde uprostřed oceánu. Hra končí neuzavřeným dějem, který volně pokračuje v třetím dílu hry .\n\nDěj začíná na Havaji. Gina a Brian spolu chodí a užívají si dovolené. Gině se zachce na malý výlet na Tiki vodopády, kam letí letadlem s Brianem a s pilotem Ottem. Otto však usne a letadlo se řítí k zemi. V Letounu je však jen jeden padák, který Brian Gině vnutí a strčí ji z letadla. Ginu však nad jezerem někdo sestřelí a padá mrtvě do jezera (což už Brian nevidí). Letadlo spadne do pralesa. Brian se probouzí z bezvědomí a zjistí, že je Otto pryč (později zjistí, že spadl do tekutého písku, na jehož povrchu najde jeho letecké brýle. Na konci příběhu však Otto žije, z neuvedených důvodů.) Jeho úkolem je dostat se živý z pralesa a najít Ginu. Postupně se tohle všechno přemění do problémů vesmírných měřítek.\nHudbu k této hře lze nalézt na dvojdílném disku Runaway 2 OST. Jako u předchozího dílu zpívá pár písniček zpěvačka Vera Dominguez - se songy jako \"Le Spleen\", \"You\" a \"Sugar\" (v \"\" zpívala Vera ve skupině Liquor, ale ta se po čase rozpadla; song \"Sugar\" Vera nazpívala spolu s Danem). V úvodním videu hry hraje písnička \"Runaway\" od španělského zpěváka jménem Ryk-C.\n\n"}
{"id": "294220", "url": "https://cs.wikipedia.org/wiki?curid=294220", "title": "Drew Fuller", "text": "Drew Fuller\n\nDrew Fuller (* 19. květen 1980, Atherton, Kalifornie, USA) je americký herec a bývalý model. Nejlépe je známý díky rolím Chrise Halliwella v seriálu \"Čarodějky\" a Trevora LeBlanca v seriálu \"Army Wives\".\n\nNarodil se v Los Angeles, vyrůstal v Newport Beach. Má mladší sestru Hilary. Má ruské, anglické a skotské předky. Objevil ho agent, když mu bylo 12. Do modelingu vstoupil v 16 a fotil pro světoznámé značky, účinkoval také v mnoha televizních reklamách. Známým se stal ale až díky účinkování v \"Čarodějkách\", kde hrál Chrise Halliwella, druhého syna Piper (Holly Marie Combs) a Lea (Brian Krause), který se vrátil časem, aby zachránil svého bratra Wyatta. V letech 2007–2012 účinkoval v roli Trevora LeBlanca v prvních šesti sériích seriálu \"Army Wives\".\n\n"}
{"id": "294222", "url": "https://cs.wikipedia.org/wiki?curid=294222", "title": "Orlando Cachaíto López", "text": "Orlando Cachaíto López\n\nOrlando „Cachaíto“ López, vlastním jménem Orlando López Vergara, (2. února 1933, Havana, Kuba – 9. února 2009, tamtéž) byl kubánský kontrabasista, všestranný hudebník, hrající především jazz, lidovou, ale i vážnou a experimentální hudbu.\n\nOrlando „Cachaito“ López pocházel z hudební rodiny a hudbě se začal věnovat již v útlém věku. Původně chtěl hrát na housle, ale jeho dědeček Pedro ho přemluvil, aby se začal učit hrát na kontrabas. Nechtěl, aby se porušila rodinná tradice; Lópezovi hráli vždy na kontrabas. Tak se Orlando začal učit hrát na violoncello jako na kontrabas a když vyrostl, vyměnil je za opravdový kontrabas. Svou hudební dráhu zahájil ve dvanácti letech a již o rok později složil svou první skladbu \"Isora Infantil\". Přezdívku „Cachaíto“ dostal po svém strýci Israeli „Cachao“ Lópezovi. Když mu bylo 17 let, zaskočil za svého strýce v orchestru \"Arcana y sus Maravillas\" a na členy orchestru udělal takový dojem, že ho požádali, aby se stal stálým členem orchestru.\n\nZačátkem 50. let spoluvytvářel hudební styl descarga a v roce 1957 již hrál v populárním havanském tanečním orchestru Orquesta Riverside. Cachaíto López interpretoval i vážnou hudbu, v 60. letech byl členem \"Orquesta Sinfónica Nacional\" a bral soukromé lekce u českého kontrabasového hráče a pedagoga Mgr. Karla Kopřivy, který tehdy v Havaně působil. Byl také klíčovým členem \"Irákere\", kubánské skupiny experimentální hudby kombinující pop, jazz, vážnou hudbu, kubánskou lidovou hudbu s africkými prvky.\n\nV roce 1996 se Orlando „Cachaíto“ López připojil k projektu Buena Vista Social Club. Iniciátorem volného sdružení kubánských hudebníků byl v roce 1996 americký kytarista a producent Ry Cooder. Spoluúčinkoval také ve stejnojmenném filmu, který o projektu natočil režisér Wim Wenders.\n\nOrlando „Cachaíto“ López byl i v pozdější době stále aktivní, vystupoval často s dalšími hudebníky známými též z Buena Vista klubu, jako jsou Manuel „Guajiro“ Mirabal, Aguajé Ramos a Manuel Galbán.\n\nOrlando „Cachaíto“ López zemřel v havanské nemocnici na pooperační komplikace 9. února 2009 ve věku 76 let.\n\n\n\n\n"}
{"id": "294225", "url": "https://cs.wikipedia.org/wiki?curid=294225", "title": "Docuku", "text": "Docuku\n\nDocuku je hudební skupina z Valašského Meziříčí, pohybující se ma pomezí folku a bigbítu. Její repertoár vychází především z lidových písní moravských, slovenských, polských a balkánských.\n\nŠestičlenná hudební formace Docuku z Valašského Meziříčí vznikla na sklonku r. 2001 díky iniciativě zpěváka a multiinstrumentalisty Jiřího Buksy. Její název znamená ve valašském nářečí „honem, rychle, svižně“ nebo také „dohromady“ a zúčastnění hudebníci jej naplňují ve svižných, melodických písničkách na pomezí folklóru a bigbítu. Písně, zaznamenané ve sbornících lidových písní nebo i vlastní tvorba, čerpající z odkazu moravsko-slezského, polského, slovenského či balkánského, jsou osobitě aranžovány a transformovány do podoby milostných balad či folklorbeatových „našlapaných“ skladeb.\n\nPrvní koncert skupina odehrála v domovském M – klubu na jaře roku 2002 a po odchodu poloviny formace na podzim roku 2010 si skupina prošla hledáním nových spoluhráčů a nyní působí v již ryze mužské podobě. Trojici zakládajících členů (Jiří Buksa- kytara, heligónka, mandolína, zpěv, Roman Vavřík – akordeon, Karel Mikuš – bicí) doplnili folklórní hudebníci z regionu, kteří mají hráčské zkušenosti i z jiných hudebních projektů. Violista Dan Pšenica, kontrabasista Pavel Hanuštiak a od roku 2017 nově i houslista Filip Kamas aranžují písně z předchozích alb Docuku pro čistě mužský vokální projev. Skupina vydává v r. 2013 zatím poslední CD s názvem „ Kdybych já věděl…“. Album vychází (stejně jako debutové CD „Meziřečí“ z r. 2004 a album „Domrtě“ z r. 2007) v brněnském Indies Happy Trails za produkčního dohledu Idy Kellarové a Docuku se na něm vrací ke svým valašským kořenům. První i poslední album byly nominovány na nejprestižnější českou hudební cenu Anděl v kategorii world music. V roce 2014 pak Docuku dostává ocenění „zlatá deska“ za 6.000 prodaných nosičů.\n\nDocuku v průběhu let reprezentuje ČR na mezinárodních festivalech EBU v Chorvatsku, Německu, nebo folklórních festivalech v Polsku či na Slovensku, a absolvuje řadu rozhlasových a TV vystoupení. Po 15 letech činnosti a více než 350 koncertech v ČR i zahraničí Docuku bilancuje a připravuje průřezové koncertní vystoupení s bývalými členy a hosty, kteří mají hudebně nebo srdečně blízko k tvorbě skupiny. Koncert ve vyprodaném amfiteátru ve Valašském Meziříčí k 15 letům skupiny v září 2016 byl zaznamenán a završen následným sestřihem a videoklipem ke skladbě „ Pod horů“.\n\nV letech 2002 – 2017 ve skupině instrumentálně i autorsky působili a kapelu muzikantsky a lidsky obohacovali hudebníci Lukáš Španihel, Lucie Redlová, Martin Kuchař, Jitka Šuranská a Kristián Lambert, alternoval také Petr Vala.\n\n\n"}
{"id": "294227", "url": "https://cs.wikipedia.org/wiki?curid=294227", "title": "The Wombats", "text": "The Wombats\n\nThe Wombats je tříčlenná norsko-anglická indie rocková skupina založená v roce 2003.\n\nMezi její členy patří Matthew Murphy (zpěv, kytara, klávesy), Dan Haggis (bicí, pomocné vokály) a Tord Øverland-Knudsen, který pochází z Norska, ale žije společně s kapelou v Liverpoolu. Členové kapely se potkali při studiích na vysoké škole v Liverpoolu zvané \"Liverpool Institute for Performing Arts\". Díky možnostem, který tento institut nabízí si zahráli např. v Číně před 20 000 diváky.\n\nDoposud vydali čtyři alba – \"Girls, Boys and Marsupials\", které vyšlo pouze v Japonsku a \", This Modern Glitch a Glitterbug.\" Jejich debut především díky singlům „Kill the Director\", „Moving to New York\" a „Let's Dance to Joy Division\" zaznamenalo poměrně velký úspěch, když bodovalo 11. místem v britské albové hitparádě. \"„Jejich rozverný a hravý indie rock sice není nijak originální, zato však disponují schopnostmi napsat hit a dostat ho poměrně nenásilnou cestou do rádií. Je to stejně koncentrovaná pozitivní energie, jako když Kaiser Chiefs vydali svůj Employment\"\", napsal o nich časopis Filter.\n\nJejich zatím poslední nahrávkou je deska Glitterbug.\n\n\n\n\n"}
{"id": "294230", "url": "https://cs.wikipedia.org/wiki?curid=294230", "title": "Wolfgang Seidel", "text": "Wolfgang Seidel\n\nWolfgang Seidel (4. červen, 1926 Drážďany – 1. březen, 1987 Mnichov) byl německý automobilový závodník.\n\nTento amatérská automobilový závodník se občas objevil i v mistrovství světa formule 1 a to především na domácích Grand Prix. Poprvé startoval v Grand Prix Německa 1953 s vozem Veritas RS, který ho dovezl na 16. příčku. Nejlépe si však vedl v italské Monze, kde v roce 1960 dojel na 9. místě. O rok později dojel dokonce na druhém místě v Grand Prix Vídně, která se však do šampionátu nezapočítávala.\n\nWolfgang Seidel byl především skvělým jezdcem v kategorii sportovních vozů což prokázal v závodě na 24 hodin v Le Mans, kde hned v prvním startu získal páté místo a svými výkony přesvědčil i Enza Ferrariho, který ho angažoval do svého týmu. Se sportovními vozy slavil také své jediné vítězství. Stalo se tak ve slavném závodě Targa Florio 1959.\n\ntučně vyznačené závody znamenají zisk pole position\n"}
{"id": "294234", "url": "https://cs.wikipedia.org/wiki?curid=294234", "title": "Organizovaný zločin", "text": "Organizovaný zločin\n\nPod pojmem organizovaný zločin je chápána taková činnost, kterou páchají dlouhodobě fungující organizované a často hierarchicky uspořádané skupiny, a minimálně její část je pak nelegální a slouží ke zvýšení kapitálu, ať už finančního či mocenského, dané skupiny. Nejvyšší výnosy celosvětově má organizovaný zločin z nelegálního prodeje drog, zbraní a obchodu s lidmi. Dalšími typickými činnostmi organizovaných kriminálních skupin je padělání, korupce veřejných a státních činitelů, praní špinavých peněz, vydírání atd.\n\nOrganizovaný zločin bývá s železnou pravidelností uváděn ve všech relevantních dokumentech jako jedna z největších hrozeb pro západní společnost jako celek, i pro jednotlivé země včetně Česka. Ze své podstaty se snaží být nenápadný, přičemž podrývá základy hospodářské soutěže, právního státu i bezpečnosti občanů.\n\nZnámý pojem mafie je podřízeným pojmu organizovaný zločin a označuje specifickou organizovanou kriminální skupinu, která se vyznačuje především téměř absolutním mocenským vlivem nad určitou oblastí a dále rodinou či rodovou strukturou a složením. Je spojena především s italským, resp. sicilským prostředím. Občas tak bývá označován i některý ruskojazyčný organizovaný zločin, který občas vykazuje podobnou strukturu jako ten Sicilský, byť nikdy ne totožnou.\n\nOrganizovaným zločinem se obecně zabývají dva typy subjektů – na jedné straně jsou to akademičtí pracovníci a na druhé ti, kteří se proti němu snaží aktivně bojovat, tedy státní a nadnárodní složky. Z toho plyne, že existují v praxi i dva typy definic, které spolu sice koexistují a vzájemně se reflektují, nicméně každý se zaměřuje na jiný účel. První typ je praktický či operativní a je využíván právě různými složkami policie či státní správou, soudy apod. Ten je dán legislativou či veřejně politickými dokumenty. I v rámci tohoto typu se ale diskutovaná definice mění v závislosti na zemi, ze které vzešla, na orgánu pro který je určena apod. V českém kontextu lze zmínit následující operativní definice:\n\n\nOrganizovaný zločin je druhem skupinové trestné činnosti páchané organizovanou zločineckou skupinou nebo zločineckou organizací. Tyto skupiny a organizace mají většinou vícestupňovou vertikální organizační strukturu a je pro ně typické soustavné páchání koordinované závažné trestné činnosti. Cílem organizovaného zločinu je dosažení maximálního zisku při vynaložení minimálních nákladů, a to zisku nejen materiálního, ale například i ve formě společenského, ekonomického a politického vlivu.\n\nV českém právním prostředí je v § 129 trestního zákoníku definována organizovaná zločinecká skupina, a to následujícím způsobem:\n\n\"Organizovaná zločinecká skupina je společenstvím více osob s vnitřní organizační strukturou, s rozdělením funkcí a dělbou činností, která je zaměřena na soustavné páchání úmyslné trestné činnosti.\"\n\nDalší paragrafy uvedeného zákona upřesňují mimo jiné sankce, výjimky a rozsah činnosti osob zapojených do těchto zločineckých aktivit.\n\nAkademické prostředí, tedy prostředí druhého typu definic organizovaného zločinu, je v definicích mnohem různorodější. Je zde možné najít myšlenkové směry od konstruktivismu po pozitivismus. Nejznámější českou akademickou definicí je pravděpodobně ta od Martina Cejpa z IKSP, která se uvádí i v zahraničních zdrojích. Zní následově:\n\n\"Organizovaný zločin je opakované (systematické) páchání cílené a koordinované závažné trestné činnosti (a aktivit tuto činnost podporujících), do níž zapojené entity jsou kriminální skupiny či organizace (většinou s několikaúrovňovou vertikální strukturou), jejichž hlavním cílem je dosažení maximálního nelegálního zisku s minimalizováním rizika.\"\n\nJako příklad z naprosto opačného myšlenkového směru můžeme uvést Klause von Lampeho, který říká, že „\"organizovaný zločin je to, co si lidé takto označí\"“.\n\nVzestup organizovaného zločinu na území ČR je patrný zejména po roce 1989, kdy došlo k uvolnění poměrů ve společnosti, s čímž se ale i otevřely možnosti pro organizované kriminální skupiny. Ačkoliv vznikl i český organizovaný zločin, tak velkou část diskutované kriminální činnosti měly a mají na svědomí skupiny zahraniční či nadnárodní. ČR se stala tranzitní zemí pro některé druhy nelegálního zboží, převážně drogy a zbraně, a také pro obchod s lidmi. Významný podíl organizované trestné činnosti na území ČR je tvořen také autokriminalitou, korupcí, prodejem nelegálních kopií značkového a jiného zboží, překupnictvím, pojistnými podvody atd.\n\nRelativně silné zastoupení mají v organizovaném zločinu v ČR, vyjma českých občanů, Rusové, Ukrajinci, Vietnamci, obyvatelé jihovýchodní Evropy, Arabové a Číňané. Skupiny se převážně sdružují podle etnické příslušnosti a specializují se na určitou činnost, např. výroba drog, krádeže automobilů apod.\n\nV ČR, stejně jako po celém světě, se organizovaný zločin v posledních letech stává spíše záležitostí finančních machinací, než stereotypního násilí a vydírání. Moderní technologie otevřely zločincům nové možnosti ohledně nabývání peněz s přítomností co nejnižšího rizika odhalení.\n\nBoj proti organizovanému zločinu na území ČR je v gesci Ministerstva vnitra. To vydává koncepce boje proti organizovanému zločinu – strategický dokument určující priority pro následné období. Dále spolupracuje s nadnárodními celky jako např. s Evropskou unií, s OECD či s Radou Evropy. Na operativní úrovni se bojem proti organizovanému zločinu zabývá Policie ČR, resp. převážně její specializované útvary (NPC, ÚOOZ, ÚOKFK a další) a Celní správa ČR. Organizovaným zločinem se zabývá i zpravodajská služba BIS, která shromažďuje informace. Dalším subjektem zabývajícím se především analyzováním situace ohledně organizovaného zločinu je v ČR Institut pro kriminologii a sociální prevenci, který funguje pod záštitou ministerstva spravedlnosti.\n\nV celosvětovém, a pro ČR relevantním, měřítku se bojem proti organizovanému zločinu zabývají na centrální politické a koncepční úrovni především OSN, EU a Rada Evropy. Tyto subjekty vydávají strategické a koncepční dokumenty, které upravují a koordinují činnost států i jiných jednotek v boji proti organizovanému zločinu. Na operativní úrovni je třeba zmínit v první řadě Europol. Dalšími známými institucemi bojujícími proti organizovanému zločinu jsou FBI a Interpol.\n\nVzhledem k nadnárodnímu působení organizovaných kriminálních skupin je třeba stále více dbát na nadnárodní spolupráci v boji proti němu. Proto vznikají různé koncepce, smlouvy a dohody o boji s organizovaným zločinem obecně či o boji proti jeho konkrétním projevům jako je např. korupce, dále pak vznikají i tzv. společné vyšetřovací týmy.\n\nSkupiny organizovaného zločinu můžeme rozdělit podle jejich původu (např. z bývalého Sovětského svazu, z Balkánu, Asie, Jižní Ameriky apod.).\n\nJedná se o souhrn zločineckých seskupení, které patří k nejlépe organizovaným a nejrychleji rostoucím. Působí nejen na území bývalého SSSR, ale i jinde ve světě. Roční obrat se odhaduje na 200 miliard dolarů.\n\nRuskojazyčný organizovaný zločin je v širším povědomí spojen především s osobou \"vora v zakoně,\" tedy v překladu \"zločince podle práva,\" nejvyššího člena zločinecké organizace. Ačkoliv vorovské skupiny již nemají stejnou moc jako v průběhu studené války, tak jde stále o velice silné subjekty na poli mezinárodního a nadnárodního organizovaného zločinu.\n\nTento specifický druh organizovaného zločinu se začal vytvářet v síti GULAG po Stalinově nástupu k moci. V těchto táborech vznikaly různé kasty zločinců, přičemž jedna z nich byla základem pro diskutované \"vory v zakoně\". Vstup do této kasty znamenal podstoupit rituální přísahu včetně tetování, kterou se dotyčný zavázal dodržovat vorovský kodex. V něm bylo, mimo jiné, uvedeno, že nesmí spolupracovat se státní mocí. Během druhé světové války se ale někteří vorové přidali k boji proti německé invazi. Zbylí vorové toto odsuzovali a začali jim říkat „\"Suky\"“, což v překladu znamená „\"ku*vy\"“. Spor, který se tímto započal se nazývá \"Sučnaja vojna.\" Tento konflikt, společně s tvrdými policejními zásahy v padesátých letech, vedl k oslabení \"vorovskogo mira (Vorovského světa)\" a dal tak prostor jiným organizovaným kriminálním skupinám.\n\nTyto skupiny, resp. jejich příslušníci, si říkali Banditi. Vznikly částečně ze „suk“ a částečně ze zločinců, kteří neměli s vorovským světem žádné zkušenosti. Odklon banditského a vorovského světa je markantní především v osmdesátých letech, ale to je zároveň doba, kdy začínají banditi doplácet na své vnitřní, převážně etnické, spory, do kterých promlouvali a ovlivňovali je ale i vorové.\n\nVšechny tyto skupiny přetrvávají do současnosti. Současným trendem je neustále více propojovat byznys, politiku a zločin a využívat moderní technologie k maximalizaci zisku. V současnosti je na seznamu deseti nejhledanějších zločinců světa, který uveřejňuje FBI jeden Ukrajinec, a tím je Semjon Mogilevič přezdívaný mimo jiné Velký Don. Ten podle některých zpráv zastřešuje či alespoň ovlivňuje významnou část organizované trestné činnosti v postsovětském prostoru.\n\nPolitická situace na Balkáně nahrává organizovanému zločinu. V oblasti narkotik mluvíme o tzv. \"Balkánské cestě\", přes kterou se pašují drogy, zejména heroin, do Evropy. Dále se balkánské zločinecké skupiny orientují na pašování zbraní a vojenského materiálu, obchod s ženami. V Itálii se zaměřili na trh s automobily.\n\nJednou z příčin rozšíření organizovaného zločinu na Balkáně byly sankce, které byly na území uvaleny i konflikty, které zde v posledních dekádách proběhly. Specifikem tohoto prostředí je, že ačkoliv zde existuje relativně výrazná etnická nesnášenlivost v běžném životě, tak v místním zločineckém prostředí to zdaleka neplatí. Skupiny spolu v průběhu let kooperují nezávisle na tom, k jakému etniku patří její členové.\n\nNejvětší hrozbu v tomto regionu ale představují skupiny albánské. Albánci si v průběhu let vytvořili silný vliv na cesty, kterými do Evropy putuje nelegální zboží. Skupiny jsou zde založené na rodinné příslušnosti a vzhledem ke kulturním konotacím jsou doménou pouze mužskou. Celá Albánská společnost, její kriminální část nevyjímaje, je postavena na zvykovém právu, cti a loajalitě vůči rodině. \n\nPůsobí v Americe (La Cosa Nostra), v Itálii (Camorra, Sacra Corona Unita, Stidda, 'Ndrangheta), ale i v jiných evropských zemích. Jde patrně o nejznámější organizovanou kriminální skupinu, nebo spíše množinu skupin, na světě, a to i díky populárně-uměleckým dílům jako např. filmy ze série Kmotr. Je v povědomí většinové populace patrně spojen spíše se Sicílií potažmo USA, než se samotným Apeninským poloostrovem.\n\nOrganizované struktury předcházející současným kriminálním skupinám se na Sicílii formovaly pravděpodobně již od počátku 19.stol. Tyto skupiny byly založeny na rodinných vazbách, obdobně jako je tomu dosud v Albánii, a v jejich čele stál tzv. „\"Don\"“. Tento titul mohl být získán na základě dovedností a zkušeností v kriminální sféře. Fungování této mafie se mění postupně v 50.letech 20.stol., kdy se více než na dovednosti začíná hledět na bohatství, kterým dotyčný disponuje. Skupiny začínají pronikat do politické sféry. Tato změna hodnot uvnitř mafiánského systému zapříčinila na jedné straně úbytek tzv. konfliktů cti (jako je např. známá \"Vendetta\"), na druhé straně ale zvýšila celospolečenské škody díky nabourávání státního aparátu. Od sedmdesátých let se ale opět objevují vraždy a další obdobné „staré“ praktiky ve větším počtu, přičemž prorůstání do státní správy pokračuje. \n\nItalské organizované kriminální skupiny jsou založené na rodinných a zároveň přátelských vztazích. Tyto sítě pak tvoří tzv. klany, které si teritoriálně dělí území a vytvářejí samotné skupiny. U mimo Itálii působících skupin, jako je např. slavná La Cosa Nostra, je důležitý i faktor národní příslušnosti. Jednotlivé klany jsou proti průniku zvenčí uzavřené.\n\nV České republice pak operují především klany spadající pod La Camorru a La Cosa Nostru.\n\nMá největší tradici, začátky toho, co by bylo možné dnes nazvat čínskými triádami, lze najít kolem počátku našeho letopočtu. Nejaktivnější jsou skupiny čínské a vietnamské. Velice známá a vlivná je ale i japonská Jakuza. V rámci České republiky pak vietnamský organizovaný zločin úzce souvisí s některými velkými vietnamskými tržnicemi a s českým příhraničím. Kriminalita má povahu především výroby a distribuce drog, primárně pak metamfetaminu a marihuany, nelegálního kopírování registrovaných značek a kopírování uměleckých děl a pravděpodobně i pracovního vykořisťování. Okrajově pak i obchod s chráněnými živočichy, rostlinami či jejich částmi.\n\nČínský organizovaný zločin má, jak již bylo zmíněno, možná nejdelší tradici na světě vůbec. Nejznámějšími jsou dnes tzv. Triády. Ty vznikly na východním pobřeží v 17. století jako tajné spolky, které měly za úkol restaurovat dynastii Ming. Tento úkol postupně ustupoval do pozadí a místo něj se Triády začaly soustředit na ekonomické aktivity. Během dvacátého století, s tím jak postupovala komunistická moc v Číně, se triády stahovaly do Hong-Kongu, na Tchaj-wan apod. Ke konci století ale, s narůstající otevřeností země, se opět konsolidovaly i pevninské organizované kriminální skupiny a v současné době provádějí svou činnost i tam. Vedle Triád jsou to ještě tzv. Tongy, menší organizace, které v současné době představují pravděpodobně větší podíl na trestné činnosti, než Triády. Oba dva tyto druhy čínského organizovaného zločinu můžeme nalézt prakticky všude po světě tam, kde žije čínská populace. Charakter tohoto zločinu je spíše rozdrobený na menší samostatné celky bez centrálního vedení - od malých gangů, přes Tongy, až po velké Triády. Tyto organizace většinou podnikají v obchodě s drogami a v pašování lidí.\n\nJaponský organizovaný zločin je ve společnosti zapsán hlavně díky organizaci \"Jakuza\" či také \"Boryokudan\". Tato organizace s nejasným původem, který se táhne pravděpodobně několik staletí nazpět, má obdobnou strukturu jako např. italská mafie, tedy je založena na rodinných klanech, v jejichž čele stojí tzv. \"Oyabun\", který má pod sebou všechny členy (\"Kobuny\"). Jakuza je spojena s mnoha rituály a činnostmi, jako např. rozsáhlá tetování či trest \"yubitsume,\" tedy useknutí posledního článku malíčku. Portfolio aktivit Jakuzy je široké a spojené jak na jedné straně např. s obchodem s nemovitostmi, tak na druhé i se sexuálními službami či drogami a vydíráním. Usuzuje se, že vliv Jakuzy pomalu klesá, a to převážně díky zákonům, které japonská vláda přijala. Pravděpodobně také dochází k pozvolnému ústupu z tradičních hodnot, což se projevuje mimo jiné i na změnách vztahů \"Oyabun-Kobun.\"\n\n\n\n"}
{"id": "294241", "url": "https://cs.wikipedia.org/wiki?curid=294241", "title": "Ange-François Fariau de Saint-Ange", "text": "Ange-François Fariau de Saint-Ange\n\nAnge-François Fariau de Saint-Ange (13. října 1747 Blois – 8. prosince 1810 Paříž) byl francouzský básník a překladatel.\nFariau, syn králova rádce, studoval na jezuitské koleji v Blois, a později na koleji Sainte-Barbe v Paříži. Díky přímluvě barona Turgota se stal učitelem na pařížské škole v rue Saint-Antoine, kde vyučoval gramatiku a později psaní beletrie. Stal se známým díky svým překladům Ovidiových děl, zvláště Proměn. Fariau také psal vlastní ódy a básně. Roku 1810 byl přijat do Francouzské akademie.\n\n"}
{"id": "294245", "url": "https://cs.wikipedia.org/wiki?curid=294245", "title": "Hard-Fi", "text": "Hard-Fi\n\nHard-Fi je britská indie rocková skupina založená roku 2001, jejíž debutové album \"Stars of CCTV\" bylo v roce 2005 oceněno Mercury Prize.\n\nMezi její členy patří Richard Archer (zpěv, kytara), Ross Phillips (kytara, pomocné vokály), Kai Stephens (basová kytara) a Steve Kemp (bicí).\n\nObě desky Hard-Fi byly velmi úspěšné – umístily se shodně na prvních místech britské albové hitparády a sklidily příznivý ohlas kritiků. Debut \"Stars of CCTV\" zaznamenal prodejnost převyšující 1,2 mil. kopií a vyhrál Mercury Prize.\n\n\n\n\n"}
{"id": "294254", "url": "https://cs.wikipedia.org/wiki?curid=294254", "title": "Ťažké pleso", "text": "Ťažké pleso\n\nŤažké pleso (také nazývané České pleso) je karové ledovcové jezero v Ťažké dolině (\"České dolině\") ve Vysokých Tatrách na Slovensku. Má rozlohu 1,9900 ha a je 222 m dlouhé a 125 m široké. Dosahuje maximální hloubky 6,2 m. Jeho objem činí 47 722 m³. Leží v nadmořské výšce 1611,5 m.\n\nPleso se nachází nad prvním 300 m vysokým prahem Ťažké doliny. Na severu se pozvolna zvedá rameno Mlynára. Na jihu a západě dolina zvolna stoupá k dalším prahům a na východě prudce klesá do Bielovodské doliny. Okolí plesa je travnaté a porostlé kosodřevinou.\n\nZ jihu do plesa přitéká Ťažký potok (\"Český potok\"). Odtéká na východ dvěma rameny a vytváří dva menší kaskádové vodopády a níže v lese ústí do Biele vody. Rozměry jezera v průběhu času zachycuje tabulka:\nPleso je přístupné pěšky pouze s horským vůdcem v rámci výstupů do sedla Váha a na okolní štíty. Z Javoriny trvá výstup k plesu 4,5 hodiny.\n\n\n"}
{"id": "294255", "url": "https://cs.wikipedia.org/wiki?curid=294255", "title": "Lidová fronta pro osvobození Palestiny", "text": "Lidová fronta pro osvobození Palestiny\n\nLidová fronta pro osvobození Palestiny (zkráceně LFOP, : الجبهة الشعبية لتحرير فلسطين, \"al-Džabha aš-Ša'abíja li-Tahríri Filastín\", : \"Popular Front for the Liberation of Palestine\", zkráceně \"PFLP\") je marxisticko-leninistická, sekulární, nacionální palestinská politická a vojenská organizace založená Georgem Habbášem v roce 1967.\n\nPo hnutí Fatah je druhou největší skupinou formující Organizaci pro osvobození Palestiny (OOP). Izraelsko-palestinský konflikt nechápe jako střetnutí dvou náboženských idejí, nýbrž jako součást boje proti imperialismu. Mezi její cíle patří vytvoření demokratického státu v celé historické Palestině, kde si budou všichni rovni. Teroristických útoků se dopouští od 70. let a to jak proti izraelským, tak proti umírněným arabským cílům. Nejvíce se organizace „proslavila“ únosy mezinárodních leteckých spojů. V minulosti nesouhlasila s mírovými dohodami s Izraelem, avšak z důvodu nedostatku finančních prostředků, které dříve pocházely z Libye, její představitelé pragmaticky změnili svá stanoviska. Následně tak tichou cestou začali spolupracovat s palestinskou samosprávou.\n\nBěhem tzv. Druhé intifády LFOP opět získala na radikálnosti. Členové této organizace začali páchat v rámci Izraele teroristické útoky, které však byly z 90 % neúspěšné. Odvetou z izraelské strany bylo 27. července 2001 zničení sídla LFOP v Ramalláhu a zabití jejího generálního tajemníka. Tato izraelská protiakce měla za následek povstání členů Brigád Abú Alí Mustafy, kteří v říjnu 2001 spáchali atentát na ministra cestovního ruchu Rechavama Ze´eviho. Izrael následně obsadil některá území, jež byly pod plnou palestinskou správou, včetně Betléma. Tyto izraelské zásahy vedly k oslabení LFOP. Podle amerického ministerstva zahraničí se nyní LFOP dostává jisté logistické podpory, včetně útočiště pro její členy v Sýrii.\n\n\n"}
{"id": "294256", "url": "https://cs.wikipedia.org/wiki?curid=294256", "title": "Lenny Leonard", "text": "Lenny Leonard\n\nLenford „Lenny“ Leonard je obyvatel města Springfield z amerického seriálu Simpsonovi. Lenny je zaměstnancem jaderné elektrárny v sektoru G7, jako jediný ví, jak se zapíná odlučovač částic. Lenny pracuje spolu s Homerem a svým nerozlučným přítelem Carlem pod lakomým majitelem elektrárny panem Burnsem, kterému dělá poskoka Waylon Smithers.\nS Homerem se Lenny seznámil už ve dvanácti letech v táboře pro chudé děti, kam Homera odvezl jeho otec Abe Simpson. Ačkoliv je Lenny vysokoškolsky vzdělaný, většinu času tráví spolu se svými přáteli v baru U Vočka.\n\nJeho bydliště je neznámé, nicméně v dílu \"Děvče, které spalo příliš málo\" (17. série), Lenny bydlel naproti hřbitovu, později pak naproti muzeu známek a v dílu \"Homere Simpsone, tohle je tvoje žena\" pro změnu bydlel ve výškové budově. V jednom díle žije ve velkém bytě s prosklenou stěnou, za kterou se hraje pelota. Má plazmovou televizi, u níž Homer s údivem vysedával několik dní.\nMezi jeho nejlepší přátele patří Carl Carlson, Homer Simpson, Barney Gumble a Vočko Szyslak.\n\n"}
{"id": "294258", "url": "https://cs.wikipedia.org/wiki?curid=294258", "title": "Lumírovci", "text": "Lumírovci\n\nJako lumírovci bývá označována skupina spisovatelů 70. a 80. let 19. století sdružující se okolo časopisu Lumír. Společně s ruchovci tvořili novou generaci spisovatelů, která přebírala vliv po odcházejících májovcích. Jejich největší snahou bylo povznést českou literaturu na evropskou úroveň.\n\nPoslední třetina 19. století se vyznačovala aktivizací kulturního života v českých zemích. Roku 1881 (1883) bylo otevřeno Národní divadlo, 1882 byla Univerzita Karlova rozdělena na část českou a německou, vznikají nová nakladatelství (např. r. 1871 nakladatelství Jan Otto, r. 1872 nakladatelství J. R. Vilímka) a vychází množství almanachů (např. r. 1868 almanach Ruch, r. 1871 Anemonky r. 1878 nový almanach Máj). Do středu veřejného zájmu se opět dostávají Rukopis královédvorský a Rukopis zelenohorský.\n\nCílem lumírovců bylo přiblížit české písemnictví vyspělým evropským literaturám. Prostřednictvím překladů (především z románské literatury) uváděli do české literatury evropské trendy, jak tematické tak formální.\n\nLiterárně hodně experimentovali, objevují se u nich například dosud v české literatuře neobvyklé básnické formy – sonet, gazel, rondel. Neztotožňovali se s požadavkem, že literatura má především sloužit národu. Filosofickým základem jejich tvorby se stala myšlenka, že lidstvo se neustále vyvíjí k humanitě.\n\nDělení spisovatelů na májovce, ruchovce a lumírovce je pouze orientační a často zjednodušující. Kniha \"Panorama české literatury\" mezi lumírovce a jejich epigony řadí následující spisovatele:\n\n\nČástí své tvorby:\n\nK vymezování obou skupin spisovatelů došlo na základě sporu, který zažehla Eliška Krásnohorská svou statí \"Obraz novějšího básnictví českého\" (Časopis národního muzea, 1877). V ní se dovolává básníka ryze národního. Jeho opak pak vidí ve Vrchlickém. Malíř Soběslav Pinkas naopak o dva roky později kritizoval Hálka, české literatuře vytkl její uzavřenost a vyzdvihl lumírovce. V následných sporech se počala profilovat škola \"kosmopolitní\" (lumírovci) a škola \"národní\" (ruchovci).\n\n"}
{"id": "294266", "url": "https://cs.wikipedia.org/wiki?curid=294266", "title": "Iveco Crossway LE", "text": "Iveco Crossway LE\n\nIveco Crossway LE (dříve Irisbus Crossway LE) je model městského a meziměstského, částečně nízkopodlažního autobusu, který v rámci koncernu Iveco Bus vyrábí od roku 2007 společnost Iveco Czech Republic Vysoké Mýto. Byl zamýšlen jako nástupce autobusů Karosa řady 900, jejichž výroba byla ukončena na počátku roku 2007.\n\nCrossway LE konstrukčně vychází z modelu se standardní výškou podlahy, linkového vozu Irisbus Crossway. Crossway LE je dvounápravový autobus se zadní hnací nápravou. Podélně uložený stojatý motor je společně s převodovkou umístěn v zadní části vozu. Přední polovina šasi autobusu (po druhé dveře včetně), která je odvozena z městského vozu Irisbus Citelis 12M, je nízkopodlažní o výšce podlahy 320/330 mm nad vozovkou. Zadní část šasi, do které vedou dva schody, je zcela shodná s klasickým Crosswayem. Naproti druhým dveřím se nachází místo pro kočárek nebo invalidní vozík. Sedačky pro cestující jsou rozmístěny 1+1 nebo 1+2 (v nízkopodlažní části) a 2+2 (v zadní polovině autobusu). V pravé bočnici vozu jsou umístěny dvoje nebo troje (podle verze) dveře, které mohou být dle přání zákazníka předsuvné nebo otevírající se dovnitř. Crossway LE je také možno vybavit tzv. kneelingem (naklonění stojícího vozu v zastávce o 7° směrem k nástupnímu ostrůvku, čímž se ještě více sníží nástupní výška).\n\nCrossway LE je vyráběn ve čtyřech délkových variantách – 12 m (označení 12M), 12,8 m (12.8M), 10,8 m (10.8M) a 14,5m (14.5M). Dále se verze dělí podle provozu, ve kterém bude autobus jezdit. Městská verze (City) může mít dvoje nebo troje dveře (ty třetí jsou přidány za zadní nápravu). Line je označení pro dvoudveřovou, meziměstskou verzi.\n\nVerze s pohonem na zemní plyn se nazývá NP = Natural Power.\n\nSvětová premiéra Crosswaye LE proběhla v květnu 2007 na veletrhu UITP v Helsinkách. Česká prezentace se odehrála o dva měsíce později na zámku v Litomyšli. Během druhé poloviny roku 2007 začala sériová výroba vozu, která pokračuje dodnes. Na brněnské výstavě Autotec 2008 měla světovou premiéru třídveřová verze. \n\nV roce 2008 byly Crosswaye LE dodány mimo jiné pražskému DP (dva speciálně upravené předsériové vozy o délce 12,8 metrů, které jsou upraveny pro přepravu vozíčkářů), brněnskému DP (25 vozů) nebo do slovenských měst Martin (24 vozů), Spišská Nová Ves (6 vozů) a Trenčín (16 vozů).\n\n"}
{"id": "294269", "url": "https://cs.wikipedia.org/wiki?curid=294269", "title": "Dusičnan uranylu", "text": "Dusičnan uranylu\n\nDusičnan uranylu (UO(NO)) je triboluminiscenční látka, což znamená, že krystalky při drcení světélkují (stejný jev lze pozorovat při drcení krystalků soli, sfaleritu a křemene). Je mírně radioaktivní a vysoce toxický, tvoří krystalky nažloutlé průsvitné barvy. Používá se k zesilování negativů, světlotisku a také kvůli vysoké chemické toxicitě pro vyvolání patologického stavu ledvin u zvířat.\n"}
{"id": "294274", "url": "https://cs.wikipedia.org/wiki?curid=294274", "title": "Dusičnan thoričitý", "text": "Dusičnan thoričitý\n\nDusičnan thoričitý (Th(NO)) je sůl thoria, tvoří bílé, neprůsvitné, krystaly. Je radioaktivní a vysoce toxický. Má také silné oxidační účinky. Dříve sloužil především pro výrobu punčošek do lamp, případně i se svým oxidem. Dnes se používá k výrobě dalších sloučenin thoria.\n"}
{"id": "294278", "url": "https://cs.wikipedia.org/wiki?curid=294278", "title": "Kerské rybníčky", "text": "Kerské rybníčky\n\nKerské rybníčky je evropsky významná lokalita a současně i přírodní památka o rozloze 9,23 ha. Nachází se u osady Kersko v katastrálním území Hradištko u Sadské na jihozápadě okresu Nymburk ve Středočeském kraji. Místo bylo zařazeno do Evropsky významných lokalit Natura 2000 kvůli výskytu čolka velkého (\"Triturus cristatus\").\n\nKerské rybníčky se nacházejí v lesním komplexu v okrese Nymburk, mezi obcemi Velenka a Třebestovicemi u Sadské. Území zaujímá rozlohu 9,30 ha a je v nadmořské výšce 192-199m. Je tvořeno třemi mělkými rybníčky. Cílem vybudování rybníčků bylo odvodnění Kerského lesa, ve kterém se nachází. Kvůli výskytu chráněného čolka velkého (\"Triturus cristatus\") byla oblast Kerských rybníčků 22. prosince 2004 zařazena do Evropsky významných lokalit Natura 2000.\n\nV mělkých a stojatých vodách dominují převážně žebratky bahenní (\"Hottonia palustris\") a parožnatky křehké (\"Chara globularis\"). Na březích dominují porosty skřípince jezerního (\"Schoenoplectus lacustris\"), rákosu obecného (\"Phragmites australis\"), zblochanu vzplývavého (\"Glyceria fluitans\"), orobince širokolistého (\"Typha latifolia\") a přesličky poříční (\"Equisetum fluviatile\"). V nejmeší z nádrží převažují ostřice.\n\nVýznamný je výskyt čolka velkého, kvůli kterému je toto území chráněné (\"Triturus cristatus\"). Mimo jiné se zde vyskytuje také čolek obecný (\"Triturus vulgaris\"). Kromě čolků jsou zde velké populace žab, jako je ropucha obecná (\"Bufo Bufo\") a rosnička zelená (\"Hyla arborea\"). V rybníčcích se dále vyskytují populace malých ryb, slunek obecných (\"Leucaspius delineatus\"). Z plazů jsou zde převážně slepýš křehký (\"Anguis fragilis\"), ještěrka obecná (\"Lacerta agilis\") a užovka obojková (\"Natrix natrix\").\n\nDůvodem ochrany Kerských rybníčků je výskyt čolka velkého (\"Triturus cristatus\"), jehož populace ubývá na počtu odpoloviny 20. století, kdy krajina podléhala velkým změnám. Důvodem úbytku čolka velkého (\"Triturus cristatus\") jsou převážně používání umělých hnojiv, odvodňování luk, zavážení komunálním odpadem a zarybňování rybníčků. Nutností je vhodná péče o daný biotop, a to zejména zabráněním rybářskému hospodaření. Vhodné jsou i probírky stínících dřevin v okolí (větve zabraňují prohřátí vody slunečním svitem, což vede k poklesu průměrné teploty a vajíčka čolků se tak vyvíjí příliš pomalu, stejně jako ostatní organismy, které jsou pro čolka potravou) a utváření nových tůní pro rozmnožování čolků (\"Triturus cristatus\"). Travní porosty v okolí tůní je vhodné sekat mozaikovitým kosením a okolní dřeviny prořezávat. Nutné je zachování zimních stanovišť čolků (\"Triturus cristatus\"). Možné je také vytoření nových zimních stanovišť, například ponecháním tlejícího stromu.\n\nRybníčky se nacházejí na Středolabské tabuli. Podloží je tvořeno vápencem, písčitými slínovci, pískem a hlínou.\n\nV době středověku se na území Kerského lesa rozkládal rybník, který postupně vysychal. Vzhledem k tomu, že v Kersku byla stále hladina podzemních vod příliš vysoká, začal postupně Josef Hyross les odvodňovat. Díky odvodňování Kerského lesa vznikly Kerské rybníčky, které jsou od 22. prosince 2004 zařazeny do Evropsky významných lokalit Natura 2000 díky výskytu čolka velkého (\"Triturus cristatus\").\n\nRybníčky se nacházejí v Přírodním parku Kersko. V roce 2014 se zde otevřela naučná stezka Bohumila Hrabala, který zde žil. Tímto místem byla inspirována jeho kniha Slavnosti sněženek (1978). Návštěvníci mohou navštívit 13 stanovišť s informačními tabulemi. \nTuristé mohou navštívit Svatojosefský pramen, který je nedaleko od rybníčků, a ochutnat tak minerální vodu, kterou místní přezdívají „Kerka“.\n\n"}
{"id": "294281", "url": "https://cs.wikipedia.org/wiki?curid=294281", "title": "Trolejbusová doprava ve Słupsku", "text": "Trolejbusová doprava ve Słupsku\n\nTrolejbusová doprava v polském městě Słupsk byla v provozu mezi lety 1985 a 1999.\n\nProjekt na vybudování trolejbusové sítě ve Słupsku byl vytvořen na konci 70. let 20. století. Počítal s pěti tratěmi, včetně jedné, která měla vést do 18 km vzdáleného města Ustka. Realizace první z těchto tratí začala v květnu 1985.\n\nProvoz na první zprovozněné lince, označené písmenem A, byl zahájen 20. července 1985. Na této lince jezdilo deset trolejbusů ZiU-9 sovětské výroby. Během následujících dvou let byl zahájen provoz na dalších dvou tratích (linky byly označené B a C). Výstavba úseků pro linky D a E byla pro špatnou finanční situaci zrušena. Další dodané vozy již byly polské značky Jelcz.\n\nV 90. letech se místní dopravní podnik \"MZK Słupsk\" zaměřil spíše na obnovu autobusové dopravy. Zároveň bylo zrušeno všech 10 vozů ZiU, což způsobilo trolejbusové dopravě ve Słupsku problémy (nedostatek trolejbusů), takže byly často na trolejbusové linky vypravovány autobusy. Právě ze tří autobusů Jelcz PR110 vznikly v dílnách dopravního podniku trolejbusy typu Jelcz PR110E.\n\nV roce 1997 vyměnil \"MZK Słupsk\" s dopravním podnikem v Tychách 10 trolejbusů za stejný počet autobusů. Ve Słupsku tak zůstalo pouze osm vozidel elektrické nekolejové trakce, což neumožňovalo plnou obsluhu celé trolejbusové sítě. Během dvou let jejich počet klesl na pět a zároveň s tím se objevily první zprávy o zrušení trolejbusové dopravy ve Słupsku. Během května roku 1999 začala demontáž trolejového vedení v ulici \"Hubalczyków\". Tím skončil provoz na linkách B a C. Poslední trolejbusy na linku A vyjely 18. října téhož roku. Všechny tři zrušené linky byly nahrazeny autobusovými.\n\n"}
{"id": "294284", "url": "https://cs.wikipedia.org/wiki?curid=294284", "title": "Karoserie", "text": "Karoserie\n\nKaroserie je část vozidla, určená k přepravě osob a nákladu a k jejich ochraně před nepříznivými vnějšími vlivy (počasí...). Zajišťuje komfort a díky deformačním zónám i ochranu při dopravních nehodách.\n\nU osobních automobilů se dnes používá samonosná karoserie, u nákladních automobilů je karoserií kabina řidiče i prostor pro náklad a jedná se o podvozkovou karoserii. Karoserie je buď vyrobena spolu s automobilem, nebo je vyroben nejprve podvozek, který je následně okarosován buď přímo výrobcem podvozku, nebo karosářem.\n\nKaroserie osobních automobilů se dají dělit do několika druhů. Důležitými hledisky pro rozdělení bývá počet dveří, provedení střechy a zádě vozidla a počet sedadel. Dělí se do tří základních kategorií: uzavřená karoserie (např. hatchback, sedan, kombi...), měnitelná karoserie (kabriolet a další) a otevřená karoserie (roadster, turer a další).\n"}
{"id": "294287", "url": "https://cs.wikipedia.org/wiki?curid=294287", "title": "Slatinná louka u Velenky (národní přírodní památka)", "text": "Slatinná louka u Velenky (národní přírodní památka)\n\nSlatinná louka u Velenky je národní přírodní památka (NPP – evidenční kód 567) vyhlášena roku 1973. Nachází se nedaleko obce Velenka a Semice, v okrese Nymburk. Je součástí rozsáhlého přírodního parku Kersko-Bory, ve kterém se nachází Naučná stezka Bohumila Hrabala.\n\nJedná se o evropsky významnou lokalitu. NPP blízce sousedí se stejnojmennou přírodní památkou (PP) Slatinná louka u Velenky. Lokalita je významná díky jedinečnému výskytu lněnky bezlistenné (\"Thesium ebracteatum\") a velké populaci mečíku bahenního (\"Gladiolus palustris\"). Území se pyšní faktem, že se jedná o zbytek polabských luk.\n\nTato lokalita je ovlivňována lidskou činností. Jako je odvodňování, používání zemědělských hnojiv a herbicidů a kosení. Největší vliv na složení rostlinného společenstva má kosení, které se zde praktikuje po desetiletí. Díky odvodňování má dnešní louka charakter střídavě vlhkých bezkolencových luk.\n\nÚzemí národní přírodní památky Slatinná louka u Velenky se nachází asi 1,5 km na sever od obce Velenka, 1 km na západ od obce Semice, v okrese Nymburk. Na západní hranici louka sousedí se slavnou chatařskou osadou Kersko, která je známá díky pobytu úspěšného českého spisovatele – Bohumila Hrabala. Katastrálně patří území pod Hradištko u Sadské, ve Středočeském kraji.  \nLouka se rozkládá v nadmořské výšce 187 metrů. Tvar reliéfu je plochý. Celé území se protahuje ve směru sever – jih. Oblast se vyznačuje teplým klimatem. Průměrná roční teplota je 9 °C. Roční úhrn srážek je 553 mm. Jedná se tak o nejteplejší část Polabí. Chráněná oblast je v bezprostřední blízkosti se zemědělskou půdou. Po západní hranici je veden odvodňovací kanál a oblast sousedí s lesním porostem. V blízkosti louky se nachází malý rybník.\n\nNPP Slatinná louka u Velenky sousedí se stejnojmennou přírodní památkou (PP) Slatinná louka na západní hranici. Tyto dvě lokality jsou odděleny Velenským potokem a zalesněnou hrází.Celé území je vedeno jako evropsky významná lokalita patřící do soustavy Natura 2000 (kód lokality: CZ 0212021 – Slatinná louka u Velenky).\n\nNa území dnešní louky byl v 15. století vybudován rybník, který však nebyl ekonomicky přínosný, proto byl na konci 18. století zrušen. Pozůstatkem po rybníce je hráz, která odděluje NPP od PP. Nyní je hráz zalesněna.\n\nSlatinná louka u Velenky byla vyhlášená jako zvláště chráněné území (ZCHÚ) 29. prosince 1972 Ministerstvem kultury České socialistické republiky. Vyhláška začala platit 9. března 1973 (číslo vyhlášky 17977/1972 Sb.). Zvláště chráněné území bylo vyhlášeno pouze na nejhodnotnější části území. Toto území měřilo asi 1,0421 ha. Teprve v roce 2011 byla vyhlášená národní přírodní památka a chráněné území se rozšířilo na současných 2,4874 ha. \n\nPodklad je tvořen křídovými sedimenty cenomanského stáří. Tento podklad je dále překryt kvartérními sedimenty řeky Labe a humolity. Z geomorfologického hlediska je území součástí Středočeské tabule. Půdní podklad je tvořen slatinnou organizemí.  Na vyvýšeninách se vyskytují vápnité písky.\n\nLokalita na západní straně úzce sousedí s Velenským potokem a pravostranným přítokem Kounického potoka. Velenský potok vtéká do bezejmenného rybníka, ze kterého opět vytéká.\n\nLokalita je bohatá na luční porost. Součástí porostu jsou zvláště chráněné druhy, druhy vedené v Červeném seznamu a v soustavě Natura 2000. Z důvodů odvodňování má lokalita charakter střídavě vlhkých bezkolencových luk, v některých částech nalezneme prvky slatin. Nejvýznamnější druhy tohoto území jsou lněnka bezlistenná (\"Thesium ebracteatum\") a mečík bahenní (\"Gladiolus palustris\"). Oba druhy mají evropský význam a jsou kriticky ohrožené. V případě lněnky je Slatinná louka u Velenky jediné místo v ČR, kde se tento druh vyskytuje. V minulosti bylo známo celkem 5 lokalit výskytu v ČR. V této lokalitě má poměrně silnou populaci a stabilní výskyt. Případné ohrožení výskytu může představovat změna vodního režimu (odvodnění), větší množství zemědělských hnojiv a absence managementu (kosení). V případě mečíku je v rámci ČR chráněné území lokalita s nejbohatší populací tohoto druhu. Počet rostlin se pohybuje okolo jednoho tisíce. V minulosti se vyskytoval na 15 místech, nyní pouze na třech lokalitách. Případné ohrožení výskytu může představovat změna vodního režimu (odvodnění), větší množství zemědělských hnojiv, absence managementu (kosení), nevhodný termín kosení, vysoké stavy černé zvěře, nevhodné lesnické hospodaření.\n\nMezi zvláště chráněné druhy, které jsou v chráněném území k vidění, patří: hadí jazyk obecný (\"Ophioglossum vulgatum\"), hvozdík pyšný pravý (\"Dianthus superbus subs.superbus\"), kosatec sibiřský (\"Iris sibirica\"), pětiprstka žežulník (\"Gymnadenia conopsea\"), pěchava slatinná (\"Sesleria uliginosa)\" a vstavač kukačka (\"Orchis morio\"). Na východní hranici území se vyskytují keře, náletové dřeviny, ostružníky a kopřivy. Na západní hranici území se vyskytují- trnka obecná (\"Prunus spinosa\"), svída krvavá (\"Cornus sanguinea\"), střemcha obecná (\"Prunus padus\"), kalina obecná (\"Viburnum opulus\"), vrba popelavá (\"Salix cinerea\"). Na jižním cípu hranice chráněného území se vyskytují-  borovice, břízy, dub zimní (\"Quercus petraea)\" a podrost keřů.\n\nV ochranném pásmu se vyskytují- hvozdík pyšný (\"Dianthus superbus\"), zvonek klubkatý (\"Campanula glomerata\"), kamýšek obecný (\"Scirpoides holoschoenus\"), mochna bílá (\"Potentilla alba\"), černohlávek velkokvětý (\"Prunella grandiflora\").\n\nV chráněném území se vyskytují především zástupci z říše bezobratlých. Vyskytuje se zde celkem 32 druhů denních motýlů ( a 1 druh z čeledi Vřetenuškovití (\"Zygaenidae\"). Nejvzácnější druh z denních motýlů vyskytující se v této lokalitě je babočka jilmová (\"Nymphalis polychloros\"), která je v oblasti Polabí velmi vzácná. Dále v lokalitě můžeme naleznout 3 druhy stonožek (\"Chilopoda\"), 12 druhů mnohonožek (\"Diplopoda\") a 7 druhů suchozemských stejnonožců (\"Oniscidea\"). Raritou mezi druhy je v této lokalitě výskyt svinky (\"Armadillidium zenckeri\"), která se vyskytuje v ČR pouze na dvou lokalitách. Nejvíce zástupců mají brouci (\"Coleoptera\"). Celkem se zde vyskytuje 94 druhů. Nejpočetnější zástupci jsou z čeledí: Nosatcovití (\"Curculionidae\") a Tesaříkovití (\"Cerambycidae\". Charakteristické druhy pro tuto oblast jsou květník zelený (\"Dascilus cervinus\"), střevlíček velkokřížný (\"Panagaeus cruxmajor\"), světluška větší (\"Lampyris nostiluca\") a tesařík (\"Strangalia attenuata\"). \n\nZ říše obratlovců zde žije slepýš křehký (\"Anguis fragilis\") a ještěrka obecná (\"Lacerta agilis\").\n\nPředmětem ochrany, NPP Slatinné louky u Velenky, je zbytek polabských luk se vzácnými druhy rostlin a s jedinečnými společenstvy. Dlouhodobým cílem péče je jednoznačně provozování vhodného managementu za účelem vytvoření vhodných podmínek pro udržení a následný rozvoj populací rostlinných druhů.\n\nÚzemí NPP bylo již v minulosti kontinuálně koseno. Výjimka byla mezi lety 1963–1973. Toto hospodaření je bezpochyby jedním z důvodů zachování současné druhové diverzity. Samotné kosení je vždy plánované až po 30. červnu, z důvodu vysemenění vzácných druhů rostlin. Mimo kosení je velmi důležitý samotný odvoz pokosené trávy. Kosí se celoplošně pomocí těžké mechanizace. Vzhledem ke struktuře půdy a půdní fauny by bylo šetrnější kosení lehčí mechanizací nebo ručně vedenou sekačkou. V chráněném území se vyskytují i nekosené části, které jsou botanicky méně hodnotné.\n\nChráněné území (západní hranice) úzce sousedí se zemědělskou plochou, která je využívána hlavně pro pěstování zeleniny. S pěstováním souvisí používání herbicidů a hnojiv, které mají negativní vliv hlavně v hraniční zóně. V minulosti v důsledku přílišného hnojení docházelo k eutrofizaci hraniční zóny, k šíření polních plevelů a nitrofilních bylin. Samotné jádro chráněného území nebylo poškozeno. Pro zamezení poškozování chráněné lokality se doporučuje, aby v ochranném pásmu NPP nebyly používány jak herbicidy, tak hnojiva. Vhodné by bylo tuto část zatravnit.\nV roce 1989 byl vybudován otevřený příkop za účelem odvodňování okolních zemědělských pozemků. Jeho zřízení způsobilo částečné odvodnění chráněného území. Toto odvodnění mělo za následek vymizení některých rostlinných druhů např.: vstavač bahenní (\"Orchis palustris\"). Příkop je hluboký asi jeden metr a vede zemědělskými pozemky západně od chráněné lokality.\n\nStále častěji se objevují případy, kdy si lidé vyrýpávají některé druhy rostlin, za účelem zasazení na svých zahradách. Vybírají si hlavně vzácné druhy, jako například lněnku bezlistennou (\"Thesium ebracteatum\") a mečík bahenní (\"Gladiolus palustris\"). V důsledku vyrýpávání dochází k úbytku rostlinných populací. \n\nNPP je součástí rozsáhlého přírodního parku Kersko-Bory. Nejnovější vymezení parku bylo vyhlášeno 15. 3. 2010. Mimo NPP Slatinná louka u Velenky zde můžeme najít PP Kerské rybníčky, ve kterých se vyskytuje čolek velký (\"Triturus cristatus).\"\n\nCelým územím vede Naučná stezka Bohumila Hrabala, který ve zdejší krajině žil a čerpal inspiraci pro svou tvorbu. Stezka má celkem 13 zastávek s informačními panely a odpočinkovými lavicemi. Stezka vznikla roku 2014 u příležitosti 100. výročí narození spisovatele Bohumila Hrabala.\n\nSoučástí parku je chatařská osada Kersko, ve které se natáčel slavný film Slavnosti sněženek. Na stezce je možné navštívit chatu Bohumila Hrabala, několik restaurací, známé stavby z filmu „Slavnosti sněženek“ nebo Svatojosefský pramen, jehož voda je místními obyvateli přezdívána „kerka“. Lokalita leží mimo stezku B. Hrabala a není označena turistickými značkami.\n"}
{"id": "294288", "url": "https://cs.wikipedia.org/wiki?curid=294288", "title": "Paňdžáb (rozcestník)", "text": "Paňdžáb (rozcestník)\n\nPaňdžáb má více významů:\n\n"}
{"id": "294289", "url": "https://cs.wikipedia.org/wiki?curid=294289", "title": "SS-Gebirgsjäger-Regiment 11 &quot;Reinhard Heydrich&quot;", "text": "SS-Gebirgsjäger-Regiment 11 &quot;Reinhard Heydrich&quot;\n\nSS-Gebirgsjäger-Regiment 11 \"Reinhard Heydrich\" byl pluk ze 6. SS-Gebirgs Division „Nord“.\n\nPluk byl vytvořen a umístěn v Praze jako SS-Totenkopf-Standarte 6, ale dne 27. dubna roku 1940 byl převelen do města Sanderfjord v jižním Norsku. Dne 25. února roku 1941 se stal součástí \"SS Infanterie Regiment 6\" (Motorizovaný). Límcové znaky umrlčích lebek byly nahrazeny runami SS ve stejnou dobu.\n\nDne 4. června roku 1942 obdržel pluk čestné jméno \"Reinhard Heydrich\" od Adolfa Hitlera na základě doporučení od Reichsführera-SS Heinricha Himmlera. Pluk byl pojmenován po zastupujícím říšském protektorovi Protektorátu Čechy a Morava SS-Obergruppenführerovi Reinhardu Heydrichovi, který zemřel na následky zranění atentátu v Praze.\n\nPluk se účastnil bojových akcí společně se 6. SS-Gebirgs Division „Nord“ a v květnu roku 1945 se vzdal americkým jednotkám v Bavorsku.\n\n\n\n"}
{"id": "294291", "url": "https://cs.wikipedia.org/wiki?curid=294291", "title": "Mydlovarský luh", "text": "Mydlovarský luh\n\nMydlovarský luh je přírodní rezervace, která se rozprostírá ve Středočeském kraji, okresu Nymburk, v katastrálních územích Ostrá a Kostomlaty nad Labem.\n\nJedná se o soustavu mrtvých labských ramen vzniklých v třicátých letech dvacátého století po regulaci řeky. Ramena jsou v různém stupni zazemnění, je zde vytvořena kompletní hydroserie mokřadů až po uzavřené plochy, které jsou využívány jako kosené louky. Nejvýznamnější je oblast okolo meandrujícího Farského potoka, který je součástí řeky Vlkava. Pro svůj význam byl Mydlovarský luh zařazen do soustavy Evropsky významných lokalit Natura 2000.\n\nUvnitř rezervace se nachází zřícenina středověkého hradu Mydlovar. Je přístupná po odbočce z modře značené turistické trasy podél Labe.\n\nMydlovarský luh je přírodní rezervace 2 km na východ od obce Ostrá, jižně od obce Šnepov a asi 2 km jihozápadně od obce Kostomlaty nad Labem v okrese Nymburk. Jižní hranice je ohraničena pravotočivým obloukem Labe, tudíž rezervace leží na jeho pravém břehu. Celková rozloha PR je dle vyhlášení 168,7 ha (podle katastru nemovitostí).\n\nHydrologické ohraničení tvoří hranici na jihu Labem a na severu, východu i západu je ohraničena Vlkavou, ale v prostorách PR se tento potok nazývá Farský potok. Ten se u Kostomlat nad Labem vlévá do Labe. Nachází se zde řada tůní, konkrétně tůně Bezednice, Buda, Bílá, Králíček, Žitina a Novákova tůň. Tůně chrání před potenciálními lokálními povodněmi, neboť fungují jako přirozené nádrže \n\nPrůměrná nadmořská výška tohoto rovinatého území činí 170 m n. m., jehož nejvyšším bodem je zřícenina hradu Mydlovar (188 m n. m.).\n\nPřírodní rezervace je pojmenována po hradu Mydlovar, dříve nazývanému Kostomlaty, který se nachází v rámci území. Jednalo se o hrad s plášťovou zdí, které se stavěly od druhé poloviny 13. století do 14. století. První historicky písemný záznam o Mydlovaru se v archivech nalezl z roku 1223 a je spjat se Sezemou z Kostomlat (Zezeme de Coztomlat), od tohoto data hrad obměnila velká spousta vlastníků, ale postupně se začal nevyužívat a od roku 1561 hrad opuštěně chátral. Dnes je bývalý hrad zříceninou. Nedávné vzpomínky však ještě sahají do poloviny 19. století, kdy se na těchto místech pravidelně vítalo jaro, vždy první květnovou neděli, k čemuž sloužila takzvaná Slavnost sněženek. K této slavnosti se váže jedna pověst, spíše ke dvěma starým dubům, u kterých se vítalo jaro. Jednoho dne byla velká bouře a do jednoho z dubů se dokázalo vtěstnat až 27 lidí. Okolo těchto dubů dívky zpívaly a tančily a následně si mezi sebou volily královnu. Jméno Kostomlaty a Mydlovar vychází ze způsobu přípravy mýdla, kdy se nejdříve rozmlátily kosti a následně byly vařeny a louhovány za vzniku mýdla.\nPověst praví, že hrad Mydlovar nechala postavit Libuše, kde v lesích mezi mohutnými duby soudila spory poddaných. U hradu založila překrásnou zahradu, ve které byly nádherné rozkvetlé květiny, kterým se nikde jinde vykvést nepodařilo. Dodnes tomuto místu, kde zahrada stávala, vedle dnešní zříceniny, místní lidé říkají Libušina zahrádka. Když však majitelé hrad opustili, nadvlády se ujala hrozivá loupežnická banda, která pocestným brala spoustu zlata a šperků, které měli u sebe a ukrývali poklady do hradních sklepení. Jednoho dne se však majitel panství vrátil a s pomocí ozbrojených mužů bandu vyhnal.\n\nPrvní zásahy do přirozených lužických lesů v Polabí byly pravděpodobně v neolitu (před více než 5000 lety př. n. l.), kdy se zde usazovali první zemědělci. Jak je známo, jejich způsob hospodářství spočívalo na tzv. žďárovém zemědělství, při kterém se zkrátka vypalovaly lesy. Zásah však nebyl nikterak rapidní. Od 13. století dochází k dalším výraznějším změnám této krajiny. V tomto období vznikala první města, tudíž bylo potřeba mnoho dřeva na stavbu nových obydlí a též sloužilo na zátop do kamen. Se zvyšujícím počtem obyvatel úměrně stoupalo množství zemědělských ploch, tudíž klesalo množství stromů v lesích. Tyto lidské zásahy do krajiny vedly k tomu, že na začátku 16. století byla většina lesů vykácených. Zůstaly prakticky jen na nedostupných místech a na místech, kam chodilo panství lovit. Velký zlom byl roku 1754, kdy císařovna Marie Terezie vydala patent, který těžbu dřeva omezoval na minimum.\n\nK dalším významným změnám, které měli poměrně významný vliv na toto území, byla regulace řeky Labe. Dokončena byla ve 30. letech 20. století a jejichž hlavním důvodem byla zvyšující se průmyslová a zemědělská výroba koncem 19. století. Důsledkem je tedy napřímení vodního toku a jeho zkrácení, slepá ramena řeky Labe s valným počtem tůní byla převážně zazemněna.\n\nHorninové podloží tohoto území je tvořeno především cenomanskými pískovci (období svrchní křídy), které jsou překryty říčními náplavy Labe a jeho přítoků z období kvartéru (štěrky, písky, jíly a juviální hlíny). Oblast kolem tůní a koryt je značná část naakumulovaných organických zbytků. Půdy jsou hlinitopísčité až jílovohlinité. Z oblasti geomorfologie spadá toto území jako celku do Středolabské tabule.\n\nNa území Mydlovarského luhu jsou převážně druhy typické pro málo tekoucí vody nižších nadmořských výšek. Vyskytuje se zde 20 druhů ryb ((Dušek a Marhoul, 2005) Vlach 2011) včetně hořavky duhové \"(Rhodeus sericeus amarus\"), která je předmětem ochrany. Mezi nejhojněji zastoupené jsou kaprovité ryby- cejn velký (\"Abramis brama\"), plotice obecná (\"Rutilus rutilus\"), hrouzek obecný (\"Gobio gobio\"), jelec tloušť (\"Squalius cephalus\"), ouklej obecná (\"Alburnus alburnus\"), perlín ostrobřichý \"(Scardinius erythrophthalmus\"), kapr obecný \"(Cyprinus carpio)\", bolen dravý \"(Leuciscus aspius)\" a jelec proudník (\"Leuciscus leuciscus\"). Další skupiny ryb jsou například cejnek malý (\"Blicca bjoerkna\"), jelec jesen, který je řazen mezi ohrožené druhy \"(Leuciscus idus\"), lín obecný (\"Tincta tincta\"), mřenka mramorovaná (\"Barbatula barbatula\"), ježdík obecný (\"Gymnocephalus cernua\"), okoun říční (\"Perca fluviatilis\") a štika obecná (\"Esox lucius\"). Vyskytují se zde i druhy nepůvodní- karas stříbřitý (\"Carrasius auratus\"), střevlička východní \"(Pseudorasbora parva\"), ty však nejsou hojně zastoupeny a sumeček americký (\"Ameiurus nebulosus\") (+starší průzkumy zaznamenávající výskyt dalších druhů ryb- Šanda 2005, 2006- Vlach 2011).\nPrůzkum vodních ploch na tomto území ukázal, že se zde vyskytuje celkem 32 druhů měkkýšů (Beran 2011). 20 druhů plžů, mezi které nejhojněji spadají například bahnivka rmutná \"(Bithynia tentaculata)\", svinutec zploštělý \"(Anisus vortex)\" a nepůvodní písečník novozélandský \"(Potamopyrgus antipodarum)\", ale také ne tolik hojný severoamerický druh člunka pravohrotá \"(Ferrissia fragilis)\", která je kupodivu v Polabí poměrně častá. Zbylých 12 druhů mlžů zahrnuje například hrachovka obrácená \"(Pisidium supinum)\", okružanka rohovitá \"(Sphaerium corneum)\", která je nejhojnější ve vodní ploše Farského potoka, ale byl zde nalezen i poněkud vzácnější druh okružanka říční \"(Sphaerium rivicola)\", která, jak už její druhový název napovídá, žije spíše ve větších řekách. Též máme zmínky o výskytu původně asijského druhu korbikula asijská \"(Corbicula fluminea)\", ale dnes je jeho výskyt v Labi už poměrně obvyklý (Beran 2011).\n\nVodní toky poskytují domov i pro 3 velké druhy mlžů z čeledi velevrubovitých (\"Unionidae\")- škeble říční (\"Anodonta anatina\"), škeble rybničná (\"Anodonta cygnea\") a velevrub malířský (\"Unio pictorum\") (Beran 2011). Tito mlži mají stanoviště na vlastním toku Farského potoka, ale i v hlubších tůních, ve kterých, díky jejich ekologické náročnosti, však musí působit proud vody, tudíž ve stojatých vodách zaznamenáváme absenci těchto druhů. Na škebli rybničnou je zcela vázáno rozmnožování hořavky duhové, která je předmětem ochrany, jak už bylo výše zmíněno. Samička pomocí kladélka vpraví jikry do vnitřních žaber škeble a sameček do ní vpraví své mlíčí, čímž jikry v těle měkkýše oplodní. Po asi 4 týdnech, kdy jsou mladé hořavky připraveny k vlastnímu hledání potravy, je škeble vyvrhne. Můžeme ale mluvit o mutualismu, neboť larvální stádium škeble se zachycuje na těla dospělých hořavek a určitou dobu na nich žije.\n\nOrnitologie: například slavík obecný \"(Luscinia megarhynchos)\", ledňáček říční \"(Alcedo atthis)\", moudivláček lužní \"(Remiz pendulinus)\" nebo volavka popelavá \"(Ardea cinerea)\"\n\nZ řad obojživelníků zde můžeme nalézt například rosničku zelenou (\"Hyla arborea)\", blatnici skvrnitou \"(Pelobates fuscus\") a skokana štíhlého \"(Rana dalmatina\").(Lesoprojekt Stará Boleslav, s.r.o. 2005, AOPK ČR 2007–2013)\n\nPřírodní rezervace se nachází v oblasti lužních lesů, kde převažujícím lesním typem jsou společenstva jilmových doubrav \"(Querco-Ulmetum)\", tudíž ze značné části stromového patra dominují duby, ať už jde o původní dub letní \"(Quercus robur)\" nebo dub letní slavonský \"(Quercus robur subsp. Slavonica)\" původem z bývalé Jugoslávie. Mezi další alochtonní druhy, které díky lokálním výsadbám narušují původní složení, patří například trnovník akát \"(Robinia pseudacacia)\", borovice lesní \"(Pinus sylvestris),\" dub červený \"(Quercus rubra)\", smrk ztepilý \"(Picea abies)\", borovice vejmutovka \"(Pinus strobus)\" a dokonce i exotický korkovník amurský \"(Phelodendron amurense)\", který je původem z východní Asie, ale v dnešních dobách je velice rozšířen v oblasti západního Středomoří.\n\nZ hojného bylinného patra jsou to například: sněženka podsněžník (\"Galanthus nivalis)\", dymnivka dutá \"(Corydalis ceva)\", ale i vzácnější dymnivka nejmenší \"(Corydalis pumila)\", česnek medvědí \"(Allium ureiným)\", bledule jarní \"(Leucojum vernum)\", orsej jarní \"(Ficaria bulbifera)\", křivatec žlutý \"(Gates lutea)\", pižmovka mošusová \"(Adoxa moschatellina)\" nebo ohrožený druh ladoňka vídeňská \"(Scilla vindobonensis)\".\n\nPřírodní rezervace Mydlovarský luh je jeden z malá velkoplošných zachovalých komplexů lužního lesa v Polabí, což svojí rozlehlostí zajišťuje ideální habitat pro řadu rostlinných i živočišných druhů. Mezi tyto organismy spadají i ti, kteří jsou na seznamu ohrožených či chráněných druhů, jako jsou například výše zmínění kruštík polabský, ladoňka vídeňská nebo třeba sněženka podsněžník. Předmětem ochrany je ekosystém labské nivy (tzv. polabiny), mezi který spadají společenstva lužního lesa, slepá či odstavená ramena Labe, na kterých je možno pozorovat vodní hladinu ve smyslu potoků či tůní nebo již zalesněné uzavřené plochy.\n\nUž v roce 1966 chtěli lidé z ochrany přírody v Nymburku přidat Mydlovarský luh k chráněným územím, ale až o 23 let později byl vyhlášen Okresním národním výborem v Nymburku jako chráněný přírodní výtvor. Netrvalo dlouho a roku 1992 byl přidán do kategorie přírodní rezervace (v rámci zákona č. 114/1992 Sb. o ochraně přírody a krajiny) o rozloze 168,7 ha. Roku 2005 byl navíc zařazen do Národního seznamu evropsky významných lokalit (EVL) NATURA 2000 o rozloze 3,97 ha, kvůli existenci populace sladkovodní ryby hořavky duhové (Rhodeus sericeus amarus) na tomto území, konkrétně ve Farském potoce a okolních tůní.Dlouhodobým cílem v přírodní rezervaci Mydlovarský luh je zachování hodnotného sukcesního stádia polabin a biotopu ohrožených druhů rostlin a živočichů. \n\nTuristická trasa vede po nezpevněné cestě (tedy nedoporučuji přemýšlet nad variantou bruslí, ale kolo vřele doporučuji) podél řeky Labe, tudíž po jižní hranici PR. Tato cesta je součástí modré turistické stezky. Po trase je celkem 7 informačních tabulí, které seznámí pocestné s přírodními a kulturně historickými zajímavostmi. Informují například o vymezení území, floře, fauně, hydrologickými poměry nebo třeba o historických zajímavostech o tehdejším hradu Mydlovar. Délka trasy je kolem 3 km. Trasa je jednosměrná, proto je umístěna úvodní tabule s číslem 1 na začátku i na konci. Středem zájmu není nalákat lidi do středu rezervace, neboť by mohli narušit místní ekosystém.\n"}
{"id": "294296", "url": "https://cs.wikipedia.org/wiki?curid=294296", "title": "Wendelin Wiedeking", "text": "Wendelin Wiedeking\n\nWendelin Wiedeking (* 28. srpna 1952, Ahlen, Německo) je bývalý vrcholný představitel německé automobilky Porsche. V roce 1991 se stal členem správní rady Porsche, v letech 1993 až 2009 byl generálním ředitelem. Pod jeho vedením zaznamenalo Porsche významný nárůst objemu roční produkce. V letech 2006 až 2009 byl také členem dozorčí rady Volkswagenu a prezidentem Porsche. V červenci 2009 byl ze svých funkcí odvolán – byl kritizován za to, že svou snahou o převzetí koncernu Volkswagen automobilku Porsche příliš zadlužil. Při svém odchodu získal odstupné 50 mil. eur, z čehož polovinu získá dobročinná nadace.\n\nZa svoji práci získal Wiedeking řadu manažerských ocenění.\n"}
{"id": "294307", "url": "https://cs.wikipedia.org/wiki?curid=294307", "title": "Ford Fusion", "text": "Ford Fusion\n\nFord Fusion je malý automobil značky Ford, který v modelové nabídce zaplňoval mezeru mezi Fordem Fiesta a Focus. Jeho prodej byl zahájen v roce 2002, roku 2005 byl faceliftován a v roce 2012 byl prodej ukončen. V roce 2007 se s počtem 2835 zaregistrovaných kusů stal nejprodávanějším zahraničním osobním automobilem v ČR. Následujícího roku se prodej modelu Fusion ještě zvýšil o 66 % na 5608 vozů a byl opět nejprodávanějším dováženým vozem do ČR.\n\nFord Fusion „malý nebo velký vůz“, byl Fordem speciálně vyvinut tak, aby z moderního městského prostředí vytěžil co nejvíce. Tím také založil novou kategorii UAV (Urban Activity Vehicle) která v sobě spojuje prvky kategorie SUV, MPV a malého hatchbacku. Fusion je posazen vysoko na vozovce, takže dle Fordu dokáže lehce a bezpečně proplout rušnou městskou dopravou s častým parkováním. Dle Fordu se také díky své praktické využitelnosti a velké variabilností vůz snadno přizpůsobil aktivnímu městskému životnímu stylu a při tom všem si ponechal ovladatelnost malých vozů kategorie „supermini“ Ford Fiesta.\n\nPrvní koncept vozu byl představen na Ženevském autosalonu v roce 2001 a produkční model na stejném místě o rok později. Produkce probíhala v německém Kolíně nad Rýnem a vozy byly vyváženy do více než padesáti zemí světa, včetně například Austrálie, Japonska, Jižní Afriky či Hongkongu.\n\nFacelift v roce 2005 nebyl nikterak výrazný, změnila se přední a zadní světla, lehce modifikovány byly nárazníky, zrcátka a výřezy na bocích. V interiéru byly některé části nahrazeny měkčím povrchem a do nabídky přibyly nové interierové barvy.\n\nV Jižní Americe byl Fusion prodáván s výraznými změnami pod názvem Ford EcoSport. Vůz více připomínal SUV, s čímž korespondovali designové změny a zvýšení světlé výšky.\n\nV roce 2012 byl vůz nahrazen Fordem B-Max.\n\nZdroj: SDA-CIA\n\n"}
{"id": "294308", "url": "https://cs.wikipedia.org/wiki?curid=294308", "title": "Tubular Bells", "text": "Tubular Bells\n\nTubular Bells je první album britského multiintrumentalisty a skladatele Mika Oldfielda vydané roku 1973. Zároveň se stalo prvním titulem nového hudebního vydavatelství Virgin Records, které založil Richard Branson. Album je rozděleno na dvě instrumentální skladby, z nichž každá zabírala na původním vydání celou jednu stranu LP desky. Většinu nástrojů nahrál Oldfield zcela sám.\n\nOldfieldův přítel, skladatel David Bedford později přepracoval \"Tubular Bells\" do orchestrální podoby. Tato verze byla jako \"The Orchestral Tubular Bells\" vydána v roce 1975 jako samostatné album. Oldfield v roce 2003 (při 30. výročí vydání původního alba) zcela nově nahrál celé \"Tubular Bells\" a tato nahrávka byla tentýž rok vydána pod názvem \"Tubular Bells 2003\".\n\nMike Oldfield také vydal dvě alba, která jakoby navazují na původní \"Tubular Bells\". Deska \"Tubular Bells II\" vyšla roku 1992, \"Tubular Bells III\" v roce 1998.\n\nAlbum \"Tubular Bells\" dosáhlo značného úspěchu. V srpnu 1973 se dostalo na první místo v britského žebříčku prodejnosti alb, ve Spojených státech se nejvýše vyšplhalo v dubnu 1974 na 3. příčku. Úvodní část \"Tubular Bells\" byla také použita v hororu \"Vymítač ďábla\" (anglicky \"The Exorcist\")\n\nPřed Oldfieldovým příchodem do studia The Manor v něm nahrával velšský hudebník a skladatel John Cale své druhé sólové album \"The Academy in Peril\". Právě z jeho nahrávacích relací zde zůstaly trubicové zvony, které Oldfield na albu použil.\n\n\n\n"}
{"id": "294312", "url": "https://cs.wikipedia.org/wiki?curid=294312", "title": "Holden Commodore", "text": "Holden Commodore\n\nHolden Commodore je model australské značky koncernu General Motors – Holden. Jedná se o automobil vyšší střední třídy. Od roku 1989 využívá platformu Commodore i větší model Statesman. Z Commodore také konstrukčně vychází Holden Monaro.\n\nCommodore se v současné době prodává ve čtvrté generaci. Jednotlivé série se označují dvoupísmennými kódy, jejich vnější design vždy obsahoval prvky soudobých evropských Opelů. Hlavním konkurentem Commodore je model australské divize koncernu Fordu s názvem Falcon.\n\nPrvní generace Holden Commodore nahradila typ Kingswood. Commodore měl menší vnější rozměry, avšak vnitřní prostor byl téměř stejný. Vyráběl se s karosérii sedan, kombi a pick-up, takzvané \"ute\".\n\nHolden VB Commodore byl do značné míry shodný s evropským Oplem Commodore C, přední část byla odvozena z většího modelu Opel Senator A. S těmito vozy VB Commodore také sdílel podvozkovou platformu.\n\nV nabídce byly řadové šestiválce a vidlicové osmiválce o objemu 2,85 až 5,0 litru s rozvodem OHV. Tím se lišil od evropských Opelů, které poháněly podstatně menší motory. Verze VB se vyráběla pouze 17 měsíců.\n\nPouze jeden rok vyráběný VC Commodore představoval technické vylepšení předchozího typu. Výkon motorů vzrostl a zároveň byla snížena jejich spotřeba paliva. V reakci na ropnou krizi z roku 1979 se v nabídce objevil i čtyřválcový motor o objemu 1,9 litru.\n\nTyp VH Commodore z roku 1981 s novým vzhledem přední části lze nazvat menším faceliftem. Po technické stránce se Holden zaměřil na dva nejslabší motory – 1,9 a 2,85 litru, aby vylepšil jejich spotřebu paliva. Přesto začal Commodore v porovnání s konkurenčním Fordem Falcon ztrácet zájem zákazníků, protože dopad ropné krize již nebyl tak výrazný a zákazníci začali preferovat větší Ford. V nabídce se objevila i manuální převodovka.\n\nV roce 1984 představený VK Commodore dostal nové plastové nárazníky a vzhled byl přepracován ve stylu Opelu Senator A.\n\nZ nabídky byly vyřazeny šestiválec 2,85 litru a V8 4,2 litru, čtyřválec 1,9 litru se prodával jen na Novém Zélandu. Objem motoru V8 5,0 litru byl kvůli předpisům závodní skupiny A snížen pod hranici 5000 cm³.\n\nPoprvé se objevila luxusní verze \"Caprice\", upravené pětilitrové Commodore se účastnily okruhových závodů skupiny A.\n\nPoslední evoluce první generace z roku 1986 s názvem VL Commodore znamenala mnoho změn. Původní motory Holdenu byly nahrazeny licenčně vyráběným řadovým šestiválcem Nissan RB o objemu 2,0 a 3,0 litru, větší z nich také jako přeplňovaný turbem. Stejný motor poháněl i tehdejší Nissan Skyline. Motor V8 5,0 litru v nabídce zůstal, především kvůli homologaci závodních verzí.\n\nPřední část karosérie dostala výrazně přepracované tvary s oválnými světlomety a minimalistickou maskou chladiče, čímž zmizela jakákoliv výraznější designová podobnost s evropskými Opely.\n\nV případě druhé generace Commodore se technicky jednalo o australskou verzi Opelů Senator B a Omega A. Podvozková platforma však byla zkrácena a rozšířena, aby rozměrově odpovídala Fordu Falcon.\n\nTyp VN Commodore převzal mnoho dílů z VL Commodore. Kvůli nepříznivé změně kurzu jenu vůči australskému dolaru nebylo dále ekonomicky únosné používat motory Nissan, takže Holden využil pohonné jednotky koncernu GM. Řadový čtyřválec 2,0 litru pocházel z Opelu Vectra A, vidlicový šestiválec 3,8 litru byl odvozen od motoru Buick, tradiční osmiválcový pětilitr Holden se dočkal výrazného nárůstu výkonu.\n\nDesign VN Commodore vychází z Opelu Omega A, lze v něm nalézt i prvky Opelu Vectra A a předchozího Commodore.\n\nRoku 1991 představený VP Commodore byl menším faceliftem VN. Vidlicové motory byly mírně upraveny, pětilitr získal i výkonnější verzi. Výroba čtyřválce byla ukončena.\n\nVýrazný facelift VR Commodore z roku 1993 měl kromě dveří a střechy všechny karosářské díly nové. Maska chladiče se dvěma oválnými otvory zůstala Commodore až do roku 2002.\n\nV roce 1995 představená evoluce s názvem VS Commodore přinesla jen drobné modernizace. Výkon motoru V6 3,8 litru byl zvýšen při současném snížení spotřeby. V nabídce byla také přeplňovaná verze tohoto motoru.\n\nPro třetí generaci zvažoval Holden převzít Opel Omega B bez dalších úprav, nakonec byla jeho platforma opět rozšířena, aby byla v australských podmínkách lépe konkurenceschopná.\n\nVT Commodore je vzhledově prakticky identický s Omegou, maska chladiče má opět dva oválné otvory. V nabídce byl opět atmosférický a přeplňovaný motor Ecotec 3,8 litru V6, pětilitr se prodával ve dvou verzích, novinkou byl koncernový motor 5,7 litru V8.\n\nVerze VX Commodore byla jemným faceliftem úspěšného VT. Modernizovány byly především bezpečnostní systémy. Výroba motoru 5,0 V8 byla definitivně ukončena.\n\nV roce 2002 byl představen VY Commodore s novým agresivnějším designem přední části. Poprvé se objevila možnost pohonu všech kol.\n\nVZ Commodore z roku 2004 znamenal nové motory – menší V6 Alloytec s objemem 3,6 litru a nový V8 6,0 litru.\n\nSoučasná generace Commodore je odklonem od opelovských platforem. Nový model byl celý vyvinut v Austrálii a využívá platformu GM Zeta.\n\nTyp VE Commodore je nabízen v sedmi verzích, motory jsou stejně jako ve VY Alloytec 3,6 a V8 6,0.\n"}
{"id": "294317", "url": "https://cs.wikipedia.org/wiki?curid=294317", "title": "Kozlík", "text": "Kozlík\n\nSlovo kozlík může znamenat:\n\n\n\n\n"}
{"id": "294318", "url": "https://cs.wikipedia.org/wiki?curid=294318", "title": "Lesja Ukrajinka", "text": "Lesja Ukrajinka\n\nLesja Ukrajinka ( ; vlastním jménem Larysa Petrivna Kosač-Kvitka / ; ; ; Novohrad-Volynskyj (Volyň, Ruské impérium, dnes Žytomyrská oblast, Ukrajina) – Surami (Gruzie) byla ukrajinská spisovatelka, básnířka, dramatička, literární kritička, nejznámější ukrajinská autorka, jeden ze symbolů ukrajinské kultury.\n\nPocházela ze šlechtické rodiny s bohatým kulturním zázemím. Její matka Olena Pčilka byla rovněž spisovatelkou. Jejím strýcem byl vědec a publicista Mychajlo Drahomanov. Již v mládí onemocněla tuberkulózou kostí. Vzdělávala se doma a měla široké znalosti z dějin literatury a umění a ovládala několik jazyků: ruštinu, polštinu, bulharštinu, řečtinu, latinu, francouzštinu, italštinu, němčinu a angličtinu.\n\nByla aktivní členkou liberálně-socialistického hnutí; v roce 1907 byla zatčena a určitou dobu žila pod policejním dozorem.\n\nV roce 1907 se provdala za hudebního vědce a etnografa Klimenta Vasiljeviče Kvitku. Spolu s ním sbírala lidové pohádky a písně. Část jejího díla je ovlivněna lidovou poezií.\n\nPoslední léta svého života strávila kvůli své nemoci v teplých krajích (Krym, Kavkaz, Egypt, Itálie).\n\nVynikla především přírodní lyrikou, hrána jsou také její dramata. Její díla se pohybují mezi pozdním romantismem a realismem. Kvůli carskému zákazu ukrajinštiny směla vycházet pouze v rakouské části Ukrajiny (Halič, Bukovina). Celoživotní zápas s chorobou se promítl především do její poesie bojovným, odhodlaným tónem, např. v básni \"Contra spem spero\" (\"Bez naděje doufám\").\n\n\n\nLesja Ukrajinka překládala do ukrajinštiny díla světové literatury (např. práce Gogolovy či Heinricha Heine) a texty socialisticky orientovaných autorů (Karl Marx, Antonio Labriola a další).\n\n\n\n"}
{"id": "294322", "url": "https://cs.wikipedia.org/wiki?curid=294322", "title": "Metro (rozcestník)", "text": "Metro (rozcestník)\n\nMetro je slovo, které může znamenat:\n\n"}
{"id": "294323", "url": "https://cs.wikipedia.org/wiki?curid=294323", "title": "Quaoar (planetka)", "text": "Quaoar (planetka)\n\n(50000) Quaoar je transneptunické těleso obíhající kolem Slunce v Kuiperově pásu. Objeveno bylo 4. června 2002 astronomy Chadem Trujillem a Michaelem Brownem na fotografiích pořízených na Observatoři Palomar. Pojmenováno bylo po božstvu spojovaném v mytologii indiánského kmene Tongva se stvořením světa. Těleso je kandidátem na zařazení mezi tzv. trpasličí planety. Podle Trujillova a Brownova měření má průměr 1 260 ± 190 km, ovšem novější měření naznačují, že je možná až o 400 km menší. Kolem Slunce obíhá po kruhové, vůči rovině ekliptiky jen mírně nakloněné dráze ve vzdálenosti asi 6 miliard km. Jeho oběžná doba je 287 let. Těleso je tvořeno směsí kamení a vodního ledu s malou příměsí methanu a ethanu. Obíhá kolem něj malý satelit, jehož průměr astronomové odhadují přibližně na 100 km.\n\nTransneptunické těleso Quaoar objevili američtí astronomové Chad Trujillo a Michael Brown 4. června 2002 v Kalifornském technologickém institutu na fotografiích pořízených teleskopem Samuela Oschina na Observatoři Palomar a svůj objev oznámili 7. října 2002 na setkání Americké astronomické společnosti. Těleso hvězdné velikosti 18,5 vyfotografovali v souhvězdí Hadonoše. Nejstarší předobjevový snímek, pořízený rovněž palomarskou observatoří, však pochází již z 25. května 1954.\n\nTento objev je do jisté míry výsledkem závodu o nalezení nového objektu ve sluneční soustavě velikosti Pluta. Roku 2000 mu předcházel objev tělesa Varuna a po něm následovala celá řada dalších významných objevů, až se nakonec v říjnu 2003 podařilo pořídit snímky trpasličí planety Eris, tělesa podobně velkého jako Pluto.\n\nTěleso, které nejprve obdrželo předběžné označení 2002 LM, bylo pojmenováno v souladu s pravidly Mezinárodní astronomické unie, která stanovují, že transneptunická tělesa mají nést jména božstev spojovaných s mýty o stvoření. „\"Quaoar\"“ () je jméno boha stvořitele pocházejícího z mytologie indiánského kmene Tongva, který sídlil v okolí dnešního Los Angeles, kde bylo těleso objeveno.\n\nS ohledem na svůj význam a velikost dostal Quaoar kulaté katalogové číslo 50000.\n\nAstronomové Chad Trujillo a Michael Brown změřili roku 2004 průměr Quaoaru na 1260 ± 190 km, což by znamenalo, že k datu svého objevu (roku 2002) by byl největším nově nalezeným tělesem sluneční soustavy od objevu Pluta. Tento rozměr odpovídá asi jedné desetině průměru Země a jedné třetině průměru Měsíce, dost na to, aby (pokud by se měření potvrdilo) těleso mohlo být řazeno mezi trpasličí planety. Později následovaly objevy ještě větších transneptunických těles, zejména Eris, Sedna, (136108) Haumea a (136472) Makemake. Podobné rozměry má pravděpodobně i plutino Orcus.\n\nQuaoar byl také prvním transneptunickým tělesem, jehož průměr se na snímcích Hubblova vesmírného dalekohledu (HST) astronomové pokusili změřit přímo. Vzhledem ke své vzdálenosti od Země se pohybuje na hranici rozlišení HST (40 úhlových milivteřin), takže jeho obraz byl „rozmazaný“ na několika pixelech. Novou metodou pečlivého srovnání tohoto obrazu s obrazy hvězd na pozadí (tzv. bodová rozptylová funkce) Brown a Trujillo odhadli velikost disku, který by na snímcích dával podobný rozostřený obraz. Tuto metodu později také uplatnili při měření velikosti Eridy.\n\nJejich odhady však příliš nesouhlasí s měřeními v infračerveném oboru spektra, provedenými roku 2007 pomocí Spitzerova vesmírného dalekohledu. Ukazuje se totiž, že Quaoar má podobné vlastnosti jako například ledové měsíce Uranu a Neptunu. To by znamenalo mnohem větší odrazivost povrchu (0,19), a tím pádem také mnohem menší průměr (844,4  km). Roku 2010 Michael Brown a Wesley Fraser vzali tyto výsledky v potaz a zveřejnili nový odhad, vycházející ze střední hodnoty zveřejněných měření, a sice 890 ±70 km.\n\n4. května 2011 Quaoar zakryl hvězdu 16. magnitudy a tento zákryt byl pozorován ze 16 různých stanovišť na Zemi. Nejdelší změřená doba zákrytu (64 sekund) odpovídá průměru tělesa 1170 km, což by bylo v poměrně dobré shodě s původním měřením z roku 2004. Z jiných stanovišť však byly naměřeny kratší doby, což naznačuje, že těleso by mohlo mít podlouhlý tvar. Analýza světelné křivky však neprokázala významnější změny jasnosti, což zřejmě znamená, že tvar Quaoaru se blíží buď kouli nebo zploštělému rotačnímu elipsoidu.\n\nZ pozorování dráhy měsíce Weywotu obíhajícího kolem Quaoaru lze vypočítat celkovou hmotnost tohoto systému, která činí , přičemž hmotnost Weywotu je jen 1/2000 hmotnosti Quaoaru. Odhadovaná hustota Quaoaru je . Pokud by jeho průměr byl 890 km, jak odhaduje Michael Brown, znamenalo by to, že těleso by svými vlastnostmi spadalo mezi trpasličí planety. Jednou z charakteristik trpasličí planety je, že se nachází ve stavu tzv. hydrostatické rovnováhy, přičemž v prohlášení Mezinárodní astronomické unie z roku 2006 se uvádí, že takový stav obvykle nastává u těles s hmotností přesahující 5×10 kg a průměrem větším než 800 km. Podle Browna je však nutné brát v úvahu také hustotu, takže čistě kamenná tělesa se dostávají do hydrostatické rovnováhy při průměru kolem 900 km, ovšem ledová již při průměru kolem 400 km. Výše uvedená analýza světelné křivky, která naznačuje, že těleso má tvar koule či zploštělého rotačního elipsoidu, také podporuje závěr, že Quaoar stavu hydrostatické rovnováhy dosáhl.\n\nQuaoar se zdá být mnohem hutnějším tělesem, než je u transneptunických objektů, sestávajících do velké míry z ledu, obvyklé. Podle jedné z teorií by to mohl být důsledek srážky Quaoaru s jiným tělesem, možná až velikosti Marsu, při níž přišel o většinu svého ledového pláště. Americký astronom Eric Asphaug odhadl, že před touto případnou srážkou mohl být Quaoar o 300 až 500 km větší, než je tomu dnes.\n\nQuaoar obíhá ve vzdálenosti přibližně 43 astronomických jednotek (6,4 miliard kilometrů) od Slunce a jeho oběžná doba je 287 let.\n\nOběžná dráha má téměř kruhový tvar a vůči rovině ekliptiky je jen mírně nakloněná (~8°), což je typické pro tzv. klasické objekty Kuiperova pásu, známé též jako kubewana, ale výjimečné mezi objekty Kuiperova pásu této velikosti. Oběžné dráhy Varuny, Haumey i Makemake jsou mnohem excentričtější a mají mnohem větší sklon.\n\nNa obrázku vpravo lze porovnat téměř kruhovou dráhu Quaoaru s velmi excentrickou dráhou Pluta. Kružnice zobrazují pozice těchto dvou těles z dubna 2006, jejich relativní velikosti, perihélia (q), afélia (Q) a data průchodů těmito body.\n\nNa rozdíl od Pluta, který je v rezonanci 2:3 s planetou Neptun, není Quaoar vzhledem ke své vzdálenosti (43 AU od Slunce) a téměř kruhové dráze při svém oběhu Neptunem nijak významně rušen. Pohled na jejich oběžné dráhy rovnoběžný s rovinou ekliptiky ukazuje jejich sklon. Protože afélium Pluta je za (a pod) oběžnou dráhou Quaoaru, v některých obdobích se dostává ke Slunci blíže a v jiných je od něj zase dále než Quaoar.\n\nRoku 2008 byl Quaoar pouze asi 14 AU od Pluta a roku 2013 bude tato vzdálenost činit přibižně 15 AU. To je na poměry v Kuiperově pásu velmi blízko, a Quaoar je tak nejbližším velkým tělesem systému Pluto-Charon.\n\nAstronomové se domnívají, že Quaoar se skládá, podobně jako jiné objekty Kuiperova pásu, ze směsi kamení a ledu. Velmi nízká míra odrazivosti jeho povrchu (odhadovaná na pouhých 0,1, což je ale stále více, než má Varuna – 0,04) však naznačuje, že ze svrchních vrstev led vymizel. Povrch je načervenalý, což znamená, že v pásmu červeného a blízkého infračerveného záření je odrazivější než v modrém. Totéž platí například i o tělesech Varuna a Ixion. Větší objekty Kuiperova pásu často bývají mnohem jasnější, protože jsou více pokryty ledem.\nRoku 2004 vědci ke svému překvapení na Quaoaru nalezli známky krystalického ledu, což naznačuje, že teploty zde někdy v průběhu posledních 10 milionů let stouply na určitou dobu nejméně na −160 °C (110 K). Současně se objevily spekulace, co zapříčinilo zahřátí Quaoaru z jeho přirozené teploty −220 °C (55 K). Někteří vědci přišli s názorem, že vzestup teploty mohlo způsobit bombardování meteority, ale nejčastěji diskutovaná teorie spekuluje, že by se na tělese mohl vyskytovat kryovulkanismus, poháněný rozpadem radioaktivních prvků v jádře Quaoaru. Od té doby (roku 2006) byl krystalický vodní led nalezen také na tělese (2003) EL, ovšem ve větším množství, což je asi důvod, proč má toto těleso tak vysokou odrazivost (0,7).\n\nPřesnější pozorování Quaoaru v pásmu blízkém infračervenému záření z roku 2007 naznačují přítomnost malého množství (5 %) methanu a ethanu v pevném skupenství. Methan je vzhledem ke svému bodu varu 112 K při průměrných teplotách, jaké panují na povrchu Quaoaru, v pevném skupenství nestálý, na rozdíl od vodního ledu nebo ethanu (s bodem varu 185 K). Vypracované modely i provedená pozorování ukazují, že pouze několik větších těles, jako Pluto, Eris nebo (2005) FY si může udržet nestálé druhy ledu, zatímco převážná většina transneptunických těles je ztratila. Quaoar se svým malým množstvím methanu patrně v tomto ohledu patří někam mezi tyto dvě kategorie.\n\nQuaoar má jeden známý satelit, Weywot, oficiálně označený jako (50000) Quaoar I Weywot. Jeho objev oznámili astronomové Michael Brown a Terry-Ann Suerová 22. února 2007. Satelit byl nalezen 0,35 úhlových vteřin od Quaoaru, rozdíl hvězdných velikostí obou těles činil 5,6. Satelit obíhá mateřské těleso ve vzdálenosti 14 500 km a výstřednost jeho oběžné dráhy činí 0,14. Za předpokladu, že jeho albedo a hustota jsou stejné, jako u mateřského tělesa, lze ze zdánlivé jasnosti měsíce usuzovat, že jeho průměr dosahuje přibližně 74 km (tj. 1/12 průměru Quaoaru) a jeho hmotnost činí 1/2000 hmotnosti Quaoaru. Michael Brown se domnívá, že satelit pravděpodobně vznikl po srážce Quaoaru s jiným tělesem, během níž Quaoar přišel o velkou část svého pláště.\n\nJméno měsíce vybírali příslušníci kmene Tongva, kteří se rozhodli pro jméno boha nebes Weywota, syna boha Quaoara. Mezinárodní astronomická unie nové jméno oficiálně zveřejnila 4. října 2009.\n\n\n"}
{"id": "294328", "url": "https://cs.wikipedia.org/wiki?curid=294328", "title": "Quaoar (rozcestník)", "text": "Quaoar (rozcestník)\n\nJméno Quaoar může mít více významů:\n\n"}
{"id": "294330", "url": "https://cs.wikipedia.org/wiki?curid=294330", "title": "Farní sbor Českobratrské církve evangelické v Praze 8 – Kobylisy", "text": "Farní sbor Českobratrské církve evangelické v Praze 8 – Kobylisy\n\nFarní sbor Českobratrské církve evangelické v Praze 8 – Kobylisy je jedním z pražských sborů Českobratrské církve evangelické. Sbor spadá pod Pražský seniorát. Kostel v ulici U Školské zahrady byl postaven v roce 1971 a od svátku Svatého Ducha 1997 nese pojmenování Kostel U Jákobova žebříku. Před postavením kostela v ulici U Školské zahrady se sbor scházel v modlitebně v dnešní Klapkově ulici (dnes provozovna Orient bazaru u tramvajové zastávky „Březiněveská“).\n\nStatutárními zástupci sboru jsou jeho farář a kurátor. Farářem je Mgr. Ondřej Kolář, Th.D. a kurátorkou Ing. Vlasta Rejentová.\n\nSbor má v současné době (2020) jednoho faráře. Je jím Mgr. Ondřej Kolář, Th.D. Farářem korejské části sboru je Mdiv. Kwang Hyun Ryu a japonské Son Sinil. Laickým představitelem sboru je jeho kurátorka Ing. Vlasta Rejentová, jejímž zástupcem je místokurátor Ing. Jan Hon.\n\nPrvním farářem sboru po jeho osamostatnění od libeňského sboru (v roce 1951) byl Jan Blahoslav Horký ThB. Přehled kazatelů sboru uvádí tabulka:\nSbor koná pravidelné bohoslužby:\n\nVe sboru se schází též početná komunita křesťanů především z Jižní Koreje, dále z Japonska a jiných asijských zemí. Tyto křesťany do České republiky většinou přivedly jejich studijní, pracovní či diplomatické povinnosti.\n\nKaždou první neděli v měsíci se v 15.00 hodin v kostele U Jákobova žebříku schází Logos Praha, což je sdružení křesťanů s homosexuální orientací a jejich přátel.\n\n"}
{"id": "294334", "url": "https://cs.wikipedia.org/wiki?curid=294334", "title": "Chontales (departement)", "text": "Chontales (departement)\n\nChontales je jedním z 15 departementů Nikaraguy. Leží na východním břehu jezera Nikaragua ve vnitrozemí země. Hlavním odvětvím ekonomiky tohoto departementu je pěstování citrusů, rýže a kaučuku. V minulosti byly součástí Chontales i dnešní departementy \"Boaco\" (osamostatnění v roce 1938) a \"Río San Juan\" (osamostatnění v roce 1957).\n\nDepartement je rozdělen na deset částí (Municipio):\n"}
{"id": "294335", "url": "https://cs.wikipedia.org/wiki?curid=294335", "title": "Jean d'Estrées", "text": "Jean d'Estrées\n\nJean d'Estrées (1666 Paříž – 3. března 1718) byl francouzský kněz a politik.\nJean d'Estrées byl synovec kardinála Césara d'Estrées a bratr maršála Victora Marie d'Estrées. Roku 1692, byl poslán na svou první diplomatickou misi, byl odpovědný za zajištění portugalské neutrality během devítileté války. Roku 1698 získal doktorát z teologie a stal se opatem v Évronu. Roku 1703, doprovázel svého strýce, který byl francouzským velvyslancem, do Španělska, a po dvou letech ho v této funkci vystřídal. Členem Francouzské akademie se stal roku 1711. 1716 se stal arcibiskupem v Cambrai.\n\n"}
{"id": "294336", "url": "https://cs.wikipedia.org/wiki?curid=294336", "title": "Národní archiv", "text": "Národní archiv\n\nNárodní archiv (do konce roku 2004 \"Státní ústřední archiv\") je ústřední archiv České republiky. Stará se především o cenné dokumenty, které vznikly v rámci činnosti státních, městských a obecních orgánů a jejich historických předchůdců (církevní zápisy, matriční záznamy apod.). Státní ústřední archiv vznikl v říjnu 1954 přejmenováním Ústředního archivu ministerstva vnitra (který vznikl z archivu českého místodržitelství) a současným připojením Archivu země české, roku 1956 byl připojen Ústřední zemědělsko-lesnický archiv. \n\nNárodní archiv je rozpočtovou organizací a řídí jej ministerstvo vnitra. Současnou ředitelkou je Eva Drašarová.\n\nVývoj ústředního archivu českého státu lze sledovat od 12. století ve dvou liniích. \n\nZa první linii je považován listinný archiv panovnického rodu Přemyslovců, dnes známý jako \nArchiv České koruny, s nejstarší dochovanou listinou z roku 1158. V polovině 18. století byl rozdělen \nna dvě části, vídeňskou a pražskou. V roce 1884 pražskou část korunního archivu přijal Archiv země České, vídeňská část byla do Prahy vrácena v roce 1920 v rámci archivní rozluky s Rakouskem. Fond Archiv České koruny, který obsahuje celkem 2 824 listin z let 1158–1935, byl \nv roce 1977 zapsán jako kulturní památka a 17. 8. 1998 jej vláda České republiky svým nařízením č. 132 prohlásila za národní kulturní památku.\n\nDruhá linie je úzce spojena s existencí ústředních správních institucí. Česká královská kancelář je doložena již ve 12. století. Vlastní archiv, dříve nazývaný stará registratura, je však doložen až k roku 1567. Název archivu odpovídal vždy názvu příslušné vrcholné instituce, která archiv spravovala. Počínaje 16. stoletím byl nejprve archivem české kanceláře a české komory, od počátku dvacátých let 17. století archivem starého českého místodržitelství, od roku 1749 archivem reprezentace a komory, od roku 1763 českého gubernia, od roku 1850 českého místodržitelství a od roku 1919 archivem ministerstva vnitra.\n\nRakouská archivní reforma z let 1894–1895 byla do vypuknutí první světové války provedena pouze částečně. \n\nPo vzniku Československa byla kulturním odborem Národního výboru v Praze svolána na 20. listopadu 1918 tzv. archivní anketa, porada předních českých archivářů zabývající se organizací československého archivnictví. Z porady vzešel návrh na vytvoření všeobecného státního archivu v Praze (národního archivu), který měl vzniknout sloučením Archivu země České, místodržitelského archivu a Archivu Národního muzea. Kvůli kompetenčním sporům mezi ministerstvem vnitra a ministerstvem \nškolství a národní osvěty se však návrh v tomto rozsahu nikdy nepodařilo prosadit.\n\nPo roce 1918 tak byla vytvořena pouze řada resortních archivů. Z místodržitelskkého archivu vznikl v roce 1919 Archiv ministerstva vnitra (v roce 1950 byl jeho název změněn na Ústřední archiv ministerstva vnitra), významný byl rovněž Československý státní archiv zemědělský, založený v roce 1919 při ministerstvu zemědělství (od roku 1952 Ústřední zemědělsko-lesnický archiv).\n\nZa německé okupace fungovalo archivnictví pod německou správou.\n\nPo druhé světové válce se časem prosadila koncepce ministerstva vnitra, podle níž měla vzniknout síť archivů tvořená ústředním státním\narchivem, krajskými, okresními a místními archivy, přičemž řízení archivnictví by příslušelo resortu ministerstva vnitra. Přípravou byla pověřena Státní archivní komise, zřízená při prezídiu ministerstva vnitra na základě vládního usnesení z 9. ledna 1951. Na činnost této komise k 1. listopadu 1953 bezprostředně navázala nově zřízená archivní správa ministerstva vnitra, pod jejímž vedením byla archivní reforma dokončena 7. května 1954 přijetím vládního nařízení č. 29 o archivnictví.\n\nVytvoření Státního ústředního archivu vyhlásil náčelník archivní správy ministerstva vnitra Jaroslav Svoboda k 1. říjnu 1954 na slavnostním společném aktivu pracovníků bývalého Ústředního archivu ministerstva vnitra a Archivu země České v pondělí dne 4. října 1954. Sloučení bylo provedeno začleněním dosavadního Archivu země České do Ústředního archivu ministerstva vnitra jako jeho nového oddělení a současné přejmenování Ústředního archivu ministerstva vnitra na Státní ústřední archiv. Bezprostředně však nedošlo k zásadním personálním a organizačním změnám. 1. ledna 1956 pak byl ke Státnímu ústřednímu archivu připojen Ústřední zemědělsko-lesnický archiv. Postavení Státního ústředního archivu vymezoval statut vydaný rozkazem ministra vnitra č. 32/1955 ze dne 28. dubna 1955, podle\nkterého byl archiv vědecko-výzkumným ústavem ministerstva vnitra, roku 1970 byl výnosem ministra vnitra ČSR s účinností \nk 1. dubnu 1970 vydán nový statut, podle nějž byl archiv i nadále vědecko-výzkumným ústavem ministerstva vnitra ČSR, ale byl označen jako\nzálohová rozpočtová organizace přímo podřízená ministerstvu vnitra ČSR a bylo posíleno postavení ředitele archivu. Podle statutu měl být vydán organizační řád, k tomu však nedošlo.\n\nStátní ústřední archiv používal až do roku 1967 kancelářský a spisový plán ministerstva vnitra z roku 1950. Nový kancelářský a spisový plán byl vydán v prosinci 1967 s účinností od 1. ledna 1968, poté doplněn a upraven ke dni 1. ledna 1970, nové spisové plány byly vydány v letech 1975, 1992 a 2003. Charakteristickým rysem pro období počátku Státního ústředního archivu byly\nčasté kontroly a prověrky prováděné archivní správou ministerstva vnitra. Například závěry z průzkumu pracovišť Státního ústředního archivu provedeného ve dnech 5. až 27. dubna 1955 přinášejí na dvou místech konstatování, že nejlepší pracovní výkonnost mají pracovníci politicky nejslabší a s horším kádrovým profilem. \n\nKoncem 60. let bylo zvažováno vyčlenění archivnictví z rezortu vnitra a jeho přičlenění k předsednictvu vlády, ale záměr nikdy nebyl realizován. \n\nArchivní zákon č. 97/1974 Sb. nahradil vládní nařízení o archivnictví z roku 1954. Podle nového zákona byl s účinností od 1. března\n1976 vydán nový statut, podle něhož byl Státní ústřední archiv ústavem ministerstva vnitra, které jej přímo řídí a spravuje. Státnímu\nústřednímu archivu bylo ponecháno postavení hlavního vědeckovýzkumného pracoviště v oblasti archivnictví a příbuzných vědních\noborů v Československé republice. V návaznosti na statut byl k 15. říjnu 1977 vydán i organizační řád, doplněný v roce 1983 \nzvláštním dodatkem, připravovaná novela statutu a organizačního řádu archivu v 2. polovině 80. let nebyla realizována. \n\nVýnosem ministra vnitra č. 4 ze dne 31. prosince 1993 byla při civilně správním úseku ministerstva vnitra zřízena sekce archivní správy, jejíž organizační součástí se stal také Státní ústřední archiv a sedm státních oblastních archivů. Organizační řád sekce archivní správy civilně správního úseku ministerstva vnitra byl vydán v květnu 1994. Státní ústřední archiv se tak stal přímou součástí ministerstva vnitra, neměl právní subjektivitu, vlastní statut ani organizační řád. \n\nPodle zákona č. 320/2002 Sb. se od 1. srpna 2002 stal Státní ústřední archiv v rámci reformy veřejné správy samostatnou\norganizační složkou státu přímo řízenou ministerstvem vnitra. Organizační řád Státního ústředního archivu byl vydán pokynem\nředitelky č. 18 dne 16. září 2003.\n\nPůvodně, podle statutu z roku 1955 se Státní ústřední archiv organizačně členil na pět oddělení: \na dvě skupiny:\nDosavadní Ústřední zemědělsko-lesnický archiv byl v roce 1956 připojen jako nové, V. oddělení.\n\nK 1. červenci 1959 došlo ke sloučení III. a IV. oddělení, v roce 1961 byla fyzicky sestěhována do jedné budovy. Zemědělsko-lesnické oddělení bylo přitom přečíslováno na IV. oddělení a toto označení mu zůstalo až do roku 1996, kdy bylo zrušeno. V roce 1967 se v rámci I. oddělení ustavila pracovní skupina pro archivní fondy po roce 1945; z té pak bylo k 1. listopadu 1968 vytvořeno nové samostatné V. oddělení, přičemž počátkem roku 1969 byl v rámci V. oddělení vytvořen skartační úsek. V roce 1969 bylo III. oddělení přečíslováno na I. a I. na III. \n\nV roce 1967 byly ustanoveny čtyři odborné komise: \n\nOrganizační řád vydaný 15. října 1977 stanovil v čl. 5 nové organizační uspořádání, členění na osm oddělení, prakticky však bylo toto členění \npoužívané již od počátku 70. let.\n\nV letech 1986–1990 byl úsek ředitele vyčleněn z VIII. oddělení jako samostatné IX. oddělení, poté začleněn zpět.\n\nK 1. ledná 1986 byla studovna vyčleněna z VI. oddělení (knihovna) a začleněna do oddělení II, v rámci VI. oddělení (knihovna) byl od 1. ledna 1987 ustaven úsek automatizace a od 15. ledna 1990 i úsek ediční a k 1. dubnu 1990 vzniklo z těchto úseků nové IX. oddělení (oddělení informatiky).\n\nNa základě zákona č. 496/1990 Sb., o navrácení majetku KSČ lidu ČSFR, státní archiv převzal archivy ÚV KSČ a Ústavu marxismu-leninismu.\n\nNovou organizační strukturu platnou od 1. 1. 1997 tvořil úsek ředitele a jedenáct oddělení, nově číslovaných arabskými čísly:\nFondy zemědělsko-lesnického oddělení byly začleněny do příslušných odborných oddělení.\n\nV říjnu 2002 bylo ustaveno nové 12. oddělení (foto-, fono-, kinodokumentů, tisku a public relations), které vzniklo z dosavadního úseku 6. oddělení pro správu foto-, fono-, a kinodokumentů, edičního úseku (vyčleněn z 8. oddělení) a podatelny (vyčleněna z útvaru ředitele).\n\nOd 1. ledna 2005 byl na základě § 45 a násl. zákona o archivnictví a spisové službě č. 499/2004 Sb. zřízen Národní archiv jako správní úřad a ústřední archiv státu přímo řízený ministerstvem vnitra. Dle přechodného ustanovení v § 85 jde o přejmenovaný Státní ústřední archiv. Je organizační složkou státu a účetní jednotkou; jeho rozpočet je součástí rozpočtové kapitoly Ministerstva vnitra.\n\nStátní ústřední archiv při svém vzniku převzal účelovou archivní budovu Archivu země České, která byla postavena v letech 1929–1933 (dnešní adresa Milady Horákové 5/133 na Hradčanech u ulic Na valech a Pod valy); v 80. letech 20. století prošla rekonstrukcí. Jednalo se o průkopnickou archivní budovu postavenou v českých zemích, která splňovala požadavky moderních archivářských zásad. Dále převzal prostory užívané bývalým Ústředním zemědělsko-lesnickým archivem v suterénním prostoru budovy ministerstva zemědělství na Těšnově, nacházející se v záplavovém pásmu. \n\nZemědělsko-lesnické oddělení postupně využívalo pro ukládání fondů a sbírek depozitáře v kryptě pod sv. Mikulášem na Malé Straně, v budově bývalé věznice v Mladé Boleslavi, bývalého zámku a později školy v Jindicích, sýpky v Ruzyni a zámku v Adršpachu. V roce 1956 využíval archiv celkem 7 budov, v roce 1961 to bylo 10 budov, koncem šedesátých let 12 budov, v polovině 70. let 15 budov a v polovině 80. let již 18 budov, v roce 1991 celkem 19 objektů, z toho 11 v Praze a 8 bylo mimo Prahu. Některé byly od Prahy vzdálené (Broumov, Adršpach), jiné památkově chráněné (klášter v Břevnově, Karmelitská 2, Loretánská 6, zámek v Mníšku pod Brdy). Z tohoto počtu bylo 12 objektů pronajatých a z 9 dostal archiv výpověď. V budově ministerstva zemědělství na přelomu 70. a 80. let 20. století došlo k několika haváriím, při nichž byly prostory archivu opakovaně vyplaveny vodou a část poškozených archivalií bylo poté nutno vyskartovat. V době srpnové povodně roku 2002 již prostory využíval správní archiv ministerstva zemědělství. V souvislosti se zákonem č. 298/1990 Sb., o úpravě některých majetkových vztahů řeholních řádů a kongregací, musel archiv vyklidit depozitáře v klášterech v Břevnově a Broumově. \n\nBudovu na adrese Karmelitská 388/2 (dnes České muzeum hudby) archiv využíval v letech 1954–2001.\n\nArchiv ministerstva vnitra se od roku 1931 neúspěšně pokoušel prosadit výstavbu účelové archivní budovy v Praze–Bubenči, Státní ústřední archiv se po svém vzniku několikrát pokusil tuto myšlenku oživit. V roce 1973 předložil ředitel státního ústředního archivu Jaroslav Vrbata archivní správě návrh koncepce na výstavbu archivního areálu a v polovině 70. let byla vypracována přípravná studie k\ninvestičnímu záměru na výstavbu Ústředního archivního areálu v Praze, jehož součástí se měl stát kromě Státního ústředního archivu, Státního oblastního archivu v Praze a Archivu hlavního města Prahy také Ústřední archiv správní a vědeckovýzkumné středisko, Ústřední laboratoře, Střední archivní škola a Středisko pro odborné doškolování pracovníků archivů všech stupňů. Členové pobočky České vědecko-technické společnosti ustavené v roce 1972 při Státním ústředním archivu shromáždili velké množství poznatků o archivních novostavbách ve\nsvětě a podíleli se na přípravě podkladových materiálů, potřebných k vypracování projektu.\n\nVládní usnesení č. 321 z 9. prosince 1987 uložilo ministru vnitra zabezpečit přípravu předprojektové a projektové\ndokumentace pro výstavbu budovy Státního ústředního archivu a Státního oblastního archivu v Praze tak, aby stavba mohla být\nzahájena v období 1990–1995. Usnesení vlády ČR č. 213 z 26. června 1991 ke komplexnímu rozboru stavu\narchivnictví v České republice uložilo ministru financí ve spolupráci s ministrem vnitra zabezpečit v rozpočtu ministerstva vnitra\nfinanční prostředky pro výstavbu archivního areálu. Výstavba areálu na Chodovci byla slavnostně zahájena položením základního kamene 20. října 1992. První dva depotní bloky byly dokončeny 31. prosince 1994 a dne 1. ledna 1995 byl zahájen jejich zkušební provoz, slavnostní otevření této části proběhlo 7. dubna 1995. Od 3. ledna 1995 do konce roku 1998 bylo z 13 dosud užívaných objektů přestěhováno 1565 nákladními auty 64 617 bm archiválií. V roce 1997 byl dokončen třetí depotní blok a pokračovala výstavba provozně technického objektu, který byl slavnostně otevřen ve dnech 25. a 27. září 2001. \n\nNárodní archiv sídlí v architektonicky výrazné a z dálky viditelné budově v Praze na Chodovci nedaleko sídliště Jižní Město. Zde je i většina zařízení pro veřejnost (knihovna, studovna, výstavní prostory). První části této budovy byly dokončeny v roce 1994, celý komplex pak 2001. V tomto komplexu sídlí vedle Národního archivu Státní oblastní archiv v Praze a v těsném sousedství pak Archiv hlavního města Prahy.\n\nDetašované pracoviště, zabývající se především nejstaršími dokumenty (do roku 1848), je umístěno v původní budově archivu na třídě Milady Horákové na Letné (v katastru Hradčan).\n\nVnitřní členění archivu vychází především z doby vzniku dokumentů, o které se příslušné oddělení stará. Další oddělení se pak týkají způsobu práce s archiváliemi (jejich studium, zpřístupňování, obnova apod.).\n\n\n\n"}
{"id": "294341", "url": "https://cs.wikipedia.org/wiki?curid=294341", "title": "Letiště Žamberk", "text": "Letiště Žamberk\n\nLetiště Žamberk leží 1,5 km jihovýchodně od středu města Žamberku silnice mezi městem a obcí Dlouhoňovice.\n\nProvozovatelem letiště je Aeroklub Žamberk občanské sdružení. Na letišti působí také firma AgroAir, která se zabývá leteckými pracemi.\nLetiště je pravidelně místem konání akcí jako je Aviatické odpoledne, Slet Oldtimer Clubu nebo Mistrovství ČR v RC Combatu.\n\n\n"}
{"id": "294342", "url": "https://cs.wikipedia.org/wiki?curid=294342", "title": "Río San Juan (departement)", "text": "Río San Juan (departement)\n\n\"Río San Juan\"' ( Řeka svatého Jana) je jedním z 15 departementů Nikaraguy. Svůj název má podle stejnojmenné řeky, která tvoří přírodní státní hranici s Kostarikou. Vznikl v roce 1957 odtržením se od departementu Chontales. Rozkládá se mezi Karibikem a jezerem Nikaragua.\n\nDepartement Río San Juan je rozdělen na šest částí (Municipio):\n"}
{"id": "294345", "url": "https://cs.wikipedia.org/wiki?curid=294345", "title": "Elbląg", "text": "Elbląg\n\nElbląg (lat. \"Elbinga\", \"Elbingus\", něm. \"Elbing\", prus. \"Elbings\", česky někdy též \"Elbínek\") je polské okresní město ve Varmijsko-mazurském vojvodství. Sídlí zde úřady elblągského okresu a vesnické gminy (obce) Elbląg, město však není její součástí ale tvoří samostatnou jednotku místní samosprávy. Od roku 1992 je hlavním městem elblągské diecéze. Patří k nejstarším městům v Polsku vůbec (založeno 1237, městská práva získalo 1246). Město mělo právo aktivní volby krále.\n\nElbląg má nejnižší nadmořskou výšku v Polsku. Leží v blízkosti Vislanského zálivu, u ústí řeky, s níž má shodné jméno. Podle údaje z 31. prosince 2012 zde žije 122 368 obyvatel.\n\nMěsto je střediskem průmyslu těžkého (Scana Zamech – výroba lodních šroubů, General Electric - slévárna a výroba turbín), potravinářského (pivovar Skupiny Żywiec) a turistického (Elblągský kanál se známými lodními výtahy). Největší rozvoj zažívalo od 1. června 1975 do 31. prosince 1998, kdy bylo hlavním městem vojvodství. Tehdy se značně zvýšil počet jeho obyvatel.\n\nKolem Elblągu procházejí dvě modernizované státní silnice: S7, spojující Elbląg s Gdaňskem, Varšavou a Krakovem a S22, budoucí nejkratší spojnice západu a východu Evropy. a Kaliningradské oblasti. Díky dotacím Evropské unie bylo započato s rozšířením námořního přístavu, tramvajové sítě a také s rekonstrukcí Starého Města. Zároveň jsou budována sídliště Modrzewina-Północ, Krasny Las, Dąbrowa a průmyslová oblast Modrzewina-Południe.\n\nElbląg je jedním z nejlépe archeologicky probádaných polských měst, díky čemuž vlastní zdejší muzeum mnoho unikátních exponátů.\n\nPolský název města \"Elbląg \"pochází od názvu řeky, kterou v roce 890 anglosaský cestovatel Wulfstan pojmenoval \"Ilfing\". Město přejalo pozdější název řeky roku 1237.\n\nNedaleko místa, kde se do 9. století nacházela pruská obchodní osada Truso, vybudovali na jaře roku 1237, na ostrově u ústí řeky Elbląg, křižáci pod velením Hermanna von Balk malý hrádek. Po jeho dobytí, pravděpodobně pruskými Pogezany, přestěhovali se křižáci po roce 1240 na místo dnešního Starého Města, kde již existovala osada z 10. století. Do ní přivedli německé kolonisty a odtud pak vedli výboje do zemí obývaných pohanskými Prusy. O již tehdy existujícím opevnění Elblągu svědčí skutečnost, že v roce 1242 odolal útokům Prusů během I. pruského povstání (1242–1249) i obléhání gdaňského knížete Świętopełka II. Osada se pod vládou Řádu německých rytířů rychle rozvíjela, a už v roce 1246 získala městská práva dle práva lubeckého, což Elblągu zajistilo větší pravomoci než sousedním městům založeným dle práva chelminského. Hrad, jehož stavba probíhala v letech 1245–1248 se roku 1251 stal sídlem zemského mistra Řádu německých rytířů. Díky tomu byl Elbląg prvních 70 let své existence nejdůležitějším centrem, jediným námořním přístavem a hlavní vojenskou základnou vznikajícího křižáckého státu. Roku 1246 se poprvé objevuje zmínka o elblągském komturovi jménem Alexander.\n\nKřižácký hrad, postavený jižně od města, při ústí řeky Kumiely do řeky Elbląg byl považován za nejmocnější a nejkrásnější hrad Řádu po hradu v Malborku. Než\nbyl postaven hrad v Malborku. Do roku 1309 byl administrativním centrem křižáckého státu a místem setkávání pruské kapituly.\n\nElbląg odolal útokům\nPrusům i při II. pruském povstání v letech 1260–1274. Po založení a rozšíření\nMalborku a přenesení sídla velmistra z Benátek na malboský hrad roku 1309\nse stal elblągský hrad sídlem velkého špitálníka řádu, který byl zároveň elblągským komturem.\nZdrojem blahobytu města bylo vlastnictví rozsáhlých majetků na Žulavách\na Elblągské vysočině.\n\nZákladem rozvoje\nměsta byl námořní obchod, který se zasloužil i o příliv osadníků z mnoha evropských zemí. Elbląg byl i aktivním členem hanzy.\n\nOd poloviny 14.\nstoletí se význam Elblągu začal postupně snižovat. Ovlivňovalo to mnoho faktorů. Po dobytí Pruska přestal být základnou pro vojenské výpady na východ, a poté co křižáci zabrali gdaňské pomoří a učinili svým hlavním městem v Malbork, ztratil i charakter politického\na hospodářského centra. Přesměrování hlavního ústí Visly ke Gdaňsku\nztížilo plavbu do Elblągu a většina lodí ze severu a západu Evropy začala využívat výhodněji položený Gdaňsk. Ranou pro město bylo i založení konkurenčního Nového Města Elblągu v roce 1337 a udělení\nmu městských práv o deset let později.\n\nOd konce 14. století\nElbląg ztrácel na významu ve prospěch Gdaňska, který později získal monopol na obchod polským obilím. K oslabení pozice města přispěla i příroda. Průplavy Vislanskou pevninskou kosou se postupně zanášely, což\nbránilo větším lodím vplout do přístavu. Úpadek však nebyl tak značný, jak se doposud soudilo. Archeologické nálezy z tohoto období, naopak, dokládají relativní blahobyt.\n\nPo porážce křižáků polsko-litevskými vojsky v bitvě u Grunwaldu roku 1410 obsadili elblągští\nměšťané hrad a 22. července 1410 složili hold polskému králi Vladislavu II. Jagello. V září 1410 však elblągský hrad znovu ovládli křižáci. Právě v Elblągu byl roku 1440 založen Pruský spolek (něm. Preußischer Bund).\n12. února 1454 při protikřižáckém povstání dobyli elblągští měšťané hrad znovu a v obavě před opětovným návratem křižáků jej zbořili. Téhož roku obyvatelé Elblągu vzdali poctu králi\nKazimírovi IV. Jagellonskému, od něhož město současně obdrželo velké privilegium, kterým byla potvrzena městská práva, rozšířeny pravomoci polské samosprávy,\nkompetence městského soudu a téměř zdvojnásobeno území města. Navíc\nměsto získalo právo rybolovu a převzalo mlýny spolu s dalším majetkem po křižáckých komturech. Na oplátku se Elbląg aktivně podílel na porážce křižácké flotily v bojích ve Vislanském zálivu. Dle ustanovení Druhého toruňského míru, jímž byla v 1466\nukončena Třináctiletá válka připadl Elbląg Polsku, k němuž pak náležel do roku 1772\n\nPřelom 16. a 17.\nstoletí bylo obdobím rozvoje města a námořního obchodu v důsledku blokády Gdaňsku Štěpánem Báthorym. Do uzavření mírové dohody polského krále se vzbouřeným Gdaňskem proudil celý polský export i import přes elblągský přístav.\n\nBěhem polsko-švédské\nválky o ústí Visly byla ve městě švédská posádka, která odešla\npo podepsání příměří ve Štumské vsi 12. září 1635.\n\nPři dalším švédském nájezdu na Polsko (Potop szwedzki) obsadila 22. prosince 1655 Elbląg švédská vojska. Okupace trvající do roku 1660 a morové epidemie zastavily rozvoj a město téměř vylidnily.\n\nV červnu 1698 podepsal polský král August II. Silný na sjezdu v Jańsborku (nynější Pisz) s kurfiřtem Fridrichem I. Pruským tajnou dohodu, na jejímž základě dostal Fridrich za 150 tisíc stříbrných tolarů povolení obsadit Elbląg. V říjnu téhož roku Fridrich město oblehl, a to 10. listopadu kapitulovalo. Pobouření polské veřejnosti nad jednáním Augusta II. a návrhy Dánska, Švédska i císaře Leopolda I. Habsburského na vyjednávání donutily Fridricha I. svolit k diplomatickým rozhovorům. které skončily 17. prosince 1699 návratem Elblągu Polsku. V roce 1703 však Fridrich I. obsadil okolní městské državy, čímž Elbląg zbavil poloviny příjmů.\n\nZa velké severní války bylo město postupně obsazeno Švédy (1703–1710), Rusky (1710–1712) a Sasy (1712), což vyčerpalo městskou pokladnu a upadající město se stalo snadnou kořistí Prusů.\n\nNa začátku 18. století byl obchod v úpadku a loděnice před zánikem. Pod pruskou vládou se však stal Elbląg vedle Královce největším městem Východního Pruska. Do okamžiku, kdy Bedřich II. Veliký obsadil v roce 1722 Gdaňsk, byl Elbląg i hlavním přístavem povodí Visly. Těchto dvacet let prosperity umožnilo Elblągu prohloubit koryta řek Nogat a Elbląg, upravit kotviště a rozšířit přístavní zařízení, čímž se město opět ekonomicky pozdvihlo. Oživení bylo však krátkodobé, neboť intenzivní zanášení vodních cest znovu zabrzdilo rozvoj přístavu a námořního obchodu.\n\nPři I. dělení Polska roku 1772 se stal Elbląg součástí Pruska a 12. prosince město obsadila pruská vojska. Elblągu byla odebrána privilegia dle práva lübeckého, byl podřízen pruským úřadům a stal se provinčním okresním městem. Ve snaze prohloubit závislost zbytku Polska na Prusku bylo na polské zboží uvaleno clo, což poškodilo dosud ještě polská města Toruň a Gdaňsk, ale podpořilo Elbląg. To však netrvalo dlouho, neboť už v roce 1807 nastala obchodní krize.\n\nV letech 1815–1920 byl Elbląg součástí gdaňského regionu v provincii Západní Prusko. Roku 1818 byl utvořen zemský\nokres Elbląg (Elbing) a roku 1874 z něj byl vyčleněn\nměstský okres Elbląg.\n\nNa počátku 19.\nstoletí bylo město degradováno do role říčního přístavu v místním obchodu.\nElbląg hledal nové cesty ekonomického rozvoje a pomalu se začal přetvářet v průmyslové,\nadministrativní a armádní centrum. Ve 2. polovině 19. století byl významným centrem pruského ocelářského\nprůmyslu. Místní kupci začali investovat do manufaktur a fabrik. Rozvinulo se tkalcovství\na sklářství. Byly zakládány různé zpracovatelské zemědělsko-potravinářské a\ntabákové závody, továrny na mýdla, olej a škrob. Důležitou součástí průmyslu zůstávala stavba lodí. Významnou roli sehrál Ferdinand\nSchichau, který roku 1837 otevřel strojírnu a roku 1854 vlastní loděnici, která se později stala hlavním německým producentem torpédoborců. V Elblągu byl v 19.\nstoletí budován především moderní průmysl. V tomto období\nvznikly např. Tiessenova slévárna železa, Neufeldovy ocelárny, továrna na\ndoutníky Losera&Wolffa nebo Komnickova automobilka. Hospodářský rozvoj s sebou\npřinesl vznik dělnické třídy, jejímž základem byli kovodělníci.\nZneužívání dětské práce, neúnosně dlouhá pracovní doba a nízké mzdy byly příčinou narůstání revolučních nálad. Na území města začaly\noperovat buňky Sociálnědemokratické strany Německa a formovaly se dělnické organizace, které prováděly propagandistické akce. Do vypuknutí I.\nsvětové války se přes město přehnaly vlny dělnických manifestací, z nichž některé byly\nbrutálně rozehnány policií.\n\nS vypuknutím\nválky se situace města velmi zhoršila. Již od roku 1914 přes Elbląg procházely desetitisíce\nuprchlíků. Výsledkem byl všeobecný chaos, nedostatek potravin atp. Důsledkem hospodářského propadu ve válečných letech bylo zavírání továren a růst nezaměstnanosti. Ke konci války trpěli obyvatelé hladem a mnozí neměli ani střechu nad hlavou.\n\nPodle versailleské\nsmlouvy z roku 1919 se od 28. listopadu 1920 stal Elbląg součástí provincie Východní\nPrusko.\n\nRestrikce uvalené na Německo po prohrané válce a ztráta odbytu zboží způsobily krizi elblągského hospodářství. Město\nbylo po válce vyčerpané, panoval chaos, nezaměstnanost a drahota. V této situaci\ndocházelo ke stávkám a demonstracím, které měly charakter spíše ekonomický\nnež politický. Ve městě pracovala buňka německé marxistické organizace –\nSpartakovci (něm. \"Spartakusbund\"). 11. listopadu 1918 vznikla Dělnická rada, jejíž činnost se sice omezila pouze na zorganizování několika shromážděn, ale na konci roku byla vytvořena místní organizace Komunistické strany Německa, která měla značný vliv až do nástupu Hitlera k moci.\n\nVe 30. letech nastal opětovný rozkvět průmyslu a Elbląg se stal také významným posádkovým městem Třetí Říše. Byla založena vojenská letecká škola a postaveny\nkasárny pro artilérii, dělostřelectvo, ženisty a pěchotu. S militarizací města souvisel rozvoj jeho infrastruktury. Byla postavena nová obytná sídliště a vznikla moderní vojenská nemocnice. O rozvoji vysokého školství svědčí vznik technické, pedagogické a zemědělské školy. Ve městě byla otevřena dvě muzea, veřejná knihovna a archiv. Mezi mnoha\núřady a institucemi byly také tři konzuláty: švédský, švýcarský a polský. Dobrý\nstav elblągské ekonomiky umožnil zmodernizovat plynovou a kanalizační síť, tramvajovou dopravu a přístav. Byla také prohloubena vodní cesta do\nVislanského zálivu.\n\nZa druhé světové\nválky byl Elbląg válečným městem. Byl přeplněn přesídlenci z Meklenburska a Mazur, a také válečnými zajatci. Od března 1940 tu byl jeden, později dva pobočné tábory koncentračního tábora Stutthof (dnešní Sztutowo). Byl zaveden přídělový systém\nna potraviny. Poté co na počátku roku 1945 Rudá armáda vkročila do Východního Pruska, začali do Elblągu proudit němečtí vojáci. První jednotky sovětských\nvojsk se přiblížily 23. ledna 1945. V krátké době bylo\nměsto ze třech stran obklíčeno a rozpoutaly se těžké boje, které trvaly do 10. února 1945, kdy Rudá armáda město obsadila. Dosud téměř nepoškozené město bylo při dobývání obráceno v trosky. Zničeno bylo i centrum s historickou zástavbou Starého města. V bojích padlo asi 5 tisíc německých a 2731 sovětských vojáků. Těžko odhadnutelné jsou ztráty na civilním obyvatelstvu. Mnoho předválečných obyvatel Elblągu utonulo ve Vislanském zálivu při útěku na západ.\n\nDo konce války byl Elbląg spravován sovětskými státními úřady. Ty\nza několik měsíců vyvezly do SSSR všechny stroje a zařízení ze zdejších továren.\nPodle některých zdrojů byly ztráty způsobené tímto odsunem techniky vyšší, než\nztráty způsobené samotnou válečnou činností.\n\n19. května 1945 předala sovětská armáda symbolické klíče od města od polským úřadům a Elbląg se tak po více než 170 letech vrátil do Polska. Prioritou nového vedení města bylo navrácení polské národní identity a deportace německého\nobyvatelstva, po níž zůstala ve městě 2% původních obyvatel.. Započala reorganizace hospodářství a pozvolná obnova\nzničeného města. Obnova, bohužel, přinesla likvidaci mnoha\nkulturních památek, které byly prohlášeny za německé. V duchu tehdejšího hesla: „Celý národ\nbuduje nové hlavní město“, byly zbourány zbytky Starého města a\nhistorické cihly putovaly na obnovu Varšavy. Na místě Starého města bylo v plánu postavit\nnové panelákové sídliště, to však nebylo pro nedostatek financí realizováno.\n\nV roce 1949 zasáhl město stalinský teror\nv podobě elblągského procesu. V prosinci 1970 byl v Elblągu zastřelen zaměstnanec dopravního podnikuTadeusz Marian Sawicz.\n\n1. června 1975 se stal Elbląg stal hlavním městem nově vzniklého vojvodství, kterým byl do 1. ledna 1999.\n\nV 80. letech\nzačala výstavba městského centra, ale místo rekonstrukce jeho předválečné zástavby vznikly moderní budovy, pouze tvarem a velikostí připomínající domy původní. Při zemních pracích byly odhaleny základy původní zástavby, dokladující bývalou velikost a zámožnost Elblągu.\n\nCentrem vojvodství byl Elbląg do poslední administrativní reformy,\nkdy se 1. ledna 1999 se stal okresním městem Varmijsko-mazurského vojvodství, ačkoliv obyvatelstvo dalo při hlasování přednost příslišnosti k vojvodství Pomořskému. V témže roce obdržel jako jediné polské město cenu\nEvropské unie za úspěchy v oblasti ekologie a také prestižní cenu – Vlajku\nEvropy.\n\n\n"}
{"id": "294350", "url": "https://cs.wikipedia.org/wiki?curid=294350", "title": "O.C.", "text": "O.C.\n\nO.C. (v anglickém originále The O.C.) je americký televizní seriál vysílaný na televizní stanici Fox v letech 2003 až 2007. V Česku ho vysílala TV Nova. Název O.C. je zkratkou kalifornského okresu Orange County.\n\nPrvní série ukazuje nový život Ryana Atwooda, šestnáctiletého chlapce z China v Kalifornii. Je poslán do vězení poté, co je zadržen se svým starším bratrem Treyem při krádeži auta, tam poznává svého prokurátora Sandyho Cohena, který ho dostane ven a vezme si ho k sobě domů, kde Ryan pozná nový život v luxusu a bohatství. Od teď žije se Sandym, jeho ženou Kirsten a šestnáctiletým synem Sethem. Postupem času se také vyvine vztah mezi holkou odvedle Marissou Cooperovou a Ryanem, i když má Marissa přítele Lukea. Seth byl vždycky zamilovaný do Summer, Marissiny nejlepší kamarádky, ale ta nezná ani jeho jméno. Později se ale oba zamilují, i když Seth krátce chodí s Annou Sternovou. Otec Marissy Jimmy Cooper se dostane do finančních potíží, a tak ho jeho žena Julie opustí. Vztah mezi Ryanem a Marissou se na čas rozpadne kvůli panovačnosti a rozbouřenosti nové postavy – Olivera Traska, který se stane Marissiným kamarádem. Oliver se pak chce zabít, ale Ryan ho přemluví, aby to nedělal. Marissin bývalý přítel Luke začne tajně chodit s její matkou Julie. Marissa na to přijde a oni se rozejdou. Ke konci série se Julie vezme s otcem Kirsten – Calebem Nicholem. Ryan přijde na to, že by mohl být otcem dítěte své bývalé přítelkyně Theresy, se kterou krátce chodil poté, co se rozešel s Marissou. Rozhodne se opustit Cohenovi, aby jí pomohl během těhotenství. Po tom, co se Seth dozví, že Ryan opouští Cohenovi, odpluje na člunu pryč a nechá rodičům a Summer dopisy na rozloučenou.\n\nDruhá série začíná tím, že je Seth u Lukea, bývalého přítele Marissy, a jeho otce v Portlandu v Oregonu. Ryan strávil léto v Chinu s Theresou a její matkou a pracoval na stavbě. Sandy a Kirsten se snaží dostat své syny zpět domů, ale Seth se odmítá vrátit, dokud se nevrátí Ryan. Ten se vrátí poté, co mu Theresa řekne, že své dítě potratila. Seth i Ryan se tak vrátí do Newportu. Summer byla smutná z toho, že Seth odešel, pak se naštvala a našla si nového přítele Zacha Stevense. Summer s ním chodí po většinu léta, ale i Seth i Summer vědí, že chtějí být znovu spolu. Marissa si zase našla zahradníka v domě její matky Julie a jejího nového manžela Caleba Nichola. Ten se s ní rozejde kvůli tomu, že se domnívá, že s ním chodí jenom, aby naštvala svou matku. Seth začne pracovat v baru pod nadřízenou Alex, se kterou by rád začal chodit. Alex je ale bisexuál a začne chodit s Marissou. Julie a Caleb mezitím poslali Juliinu druhou dceru Kaitlinn na internátní školu a Julie je nešťastná, protože se za Caleba vdala pouze pro peníze. Začne se znovu scházet se svým exmanželem Jimmym. Vyjde najevo, že Caleb o jejich vztahu věděl, ale přehlížel ho. Později uvěří, že má poměr se svým expřítelem, se kterým natočila dříve erotické video a chce se s ní rozvést. Ryan začne chodit s novou dívkou ve škole Lindsay, ale přestane, když vyjde najevo, že je to nemanželská dcera Caleba Nichola, tím pádem na půl sestra Kirsten a Ryanova adoptivní teta. Po krevních testech, které potvrdí otcovství Caleba, se ale Lindsay s matkou odstěhuje do Chicaga. Mezitím se z vězení dostane Ryanův bratr Trey a protože nemá kam jinam jít, Cohenovi ho vezmou k sobě než si dá svůj život do pořádku. Ryan Treyovi ale nevěří a obviní ho, že ukradl drahé hodinky z obchodu. Trey je ale neukradl, ale koupil je Ryanovi, aby mu poděkoval. Trey se dostane do problémů s drogami a pokusí se znásilnit Marissu. Mezitím začne mít Kirsten problémy s alkoholem poté, co její otec zemřel na infarkt. Na konci série jde Kirsten na protialkoholní léčení. Ryan přijde na to, že se Trey pokusil znásilnit Marissu, porvou se, Trey chce Ryana zabít a v tom přijede Marissa a postřelí Treye, aby zachránila Ryana.\n\nPři začátku série je Kirsten stále na léčení a Trey je v kómatu. Trey se probere a poté, co ho Julie Cooperová vydíráním přinutí, aby obvinil ze střelby Ryana a ne Marissu, opouští město. Ryan a Marissa se spolu konečně vyspí noc před tím, než má Marissina rodina odjet na Havaj. Její otec Jimmy má ale problémy s mafiány a odletí na Havaj sám, i když si měl znovu brát svou bývalou ženu Julie. Marissa unikne obvinění ze střelby ale je vyloučena z prestižní školy Harbor a musí navštěvovat veřejnou školu Newport Union. Tam potká surfaře Johnnyho a jeho kamaráda Chilliho. Ryan je pak také vyloučen z Harboru, protože napadl děkana, který se zasloužil o vyloučení Marissy. Johnny se zamiluje do Marissy a ta si musí vybrat mezi ním a Ryanem. Ryan je znovu přijat na Harbor a je zjištěno, že děkan má poměr se studentkou Taylor Townsendovou. Marissa je znovu přijata na Harbor po studentské kampani, při které pomáhá i Marissina stará rivalka Taylor. Z internátní školy se vrátí Marissina sestra Kaitlinn a zamiluje se do Johnnyho. To Marisse vadí, protože se z ní a Johnnyho stali dobří přátelé, i když miluje Ryana, jejich vztah se ale po Johnnyho nehodě, po které nemohl surfovat, stal nejistým. Poté, co si Marissa vybere Ryana, Johnny spáchá sebevraždu a Kaitlinn se vrací na internátní školu. Seth a Summer spolu stále chodí, problémem se stane, když Seth kouří marihuanu a zamešká svůj přijímací pohovor na vysokou. Ryan a Marissa se k sobě chovají odtažitě a nakonec se rozejdou, i když se milují. Ryan pak krátce chodí s Johnnyho sestřenicí Sadie. Julie Cooperová začíná chodit s otcem Summer doktorem Robertsem. Marissa se nemůže vyrovnat s Johnnyho smrtí a rozchodem s Ryanem a dá se dohromady s dalším surfařem Kevinem Volchokem, ten nemá dobrou pověst. Ona ho ale přistihne při podvádění během jejich maturitního večírku a rozejde se s ním. Na konci série se zfetovaný Volchok, který se nemůže vyrovnat s rozchodem s Marissou, vydá pronásledovat Marissu a Ryana na silnici, shodí jejich auto ze silnice, to se převrátí. Ryan přežije, vytáhne Marissu z auta, ale ta mu pak umírá v rukou.\n\nNa začátku řady se vše točí okolo smrti Marissy Cooperové. Ryan opustil dům Cohenových a stal se boxerem, aby se tak zbavil vzteku. Summer začala chodit na Brownovu univerzitu, kde se nadchne pro ochranu životního prostředí, vyhýbá se hovorům od Setha, který zůstává v Newportu a našel si práci v obchodě s komiksy. Marissina sestra Kaitlin se vrací z internátní školy a začíná navštěvovat Harbor. Julie si najala soukromého detektiva, aby našel Volchoka, který utekl do Mexika. Má v plánu, že Ryan se ujme pomsty a nejspíš ho zabije. Nakonec Ryan ale dovolí, díky Sethovi a Sandymu, aby se Volchok vzdal úřadům. Ryan se pak přestěhuje zpět ke Cohenovým. Taylor Townsendová, která měla v Paříži studovat na Sorbonně, se tajně vrací zpět do Newportu poté, co si nečekaně narychlo vzala Francouze, ten se s ní odmítá nechat rozvést. Ryan jí pomůže, protože předstírá, že je Taylořiným milencem, její manžel tak souhlasí s rozvodem, po kterém spolu začnou Ryan a Taylor opravdu chodit. O Vánocích dostane Ryan dopis od Marissy, který napsala předtím, než měla opustit Newport), ve kterém mu sděluje, že ho pořád miluje, ale že musí jít oba svou vlastní cestou. Ryan přijde na to, že na Marissu nebude moct nikdy zapomenout, ale nakonec musí pokračovat dál, a tak se s ní rozloučí. Poté, co Summer zachrání králíky z laboratoře, je na semestr vyloučena z Brownu a vrací se do Kalifornie, kde se smíří se Sethem. Julie začne chodit s bohatým texaským obchodníkem Gordonem Bullitem, s tím se ale rozejde poté, co se zamiluje do biologického otce Ryana Franka Atwooda, kterého pustili z vězení. Před koncem série Kirsten zjistí, že je těhotná a spolu se Sandym přemýšlí, zda je Newport vhodným místem pro výchovu dalšího dítěte. Newport zasáhne velmi silné zemětřesení a dům Cohenových je zničen. Ryan a Seth jedou do Berkeley, aby přesvědčili pár gayů, co žije ve starém domě Cohenových, aby jim dům prodali. Do Berkeley jedou pak i Kirsten a Sandy a Kirsten porodí holčičku. Julie, která se má vdávat za Bullita, řekne, že se nemůže vdát bez Kiki, protože je to její nejlepší kamarádka. Bullit proto přemístí celou svatbu z Newportu do Berkeley za Kirsten. Poté, co vidí, co všechno se stalo v jejich domě, se pár gayů rozhodne dům Cohenovým prodat. Ryan a Taylor spolu znovu začnou chodit poté, co zjistí, že se stále navzájem milují. Julie se nakonec rozhodne zůstat sama a vychovává svého syna jen s Kaitlinn. O pár let později se koná svatba Setha a Summer, Taylor a Ryan se na ní na sebe dívají (je na divákovi, jestli se rozhodne, že jsou spolu nebo ne), Julie se vrací na univerzitu a na její promoci vidíme Franka, Kaitlinn, Bullita a Ryanova nevlastního bratra (opět je na divákovi, aby si určil scénář). Ryan se stane architektem a seriál končí, když se Ryan ptá kluka, který sedí sám jen s kolem, jestli nechce pomoct stejně jako to udělal Sandy v prvním díle seriálu.\n\nTvůrce \"O.C.\" Josh Schwartz využil k získání pozornosti společnosti Fox strategii \"trójského koně\". Byl fanouškem seriálů jako \"Machři a šprti\" nebo \"Kolej, základ života\", ale tyto seriály neměly dlouhého trvání. FOX hledal svoje nové Beverly Hills 90210. Schwartz se setkal s producenty McG a Stephanie Savage a vytvořili příběh Ryana Atwooda, mladého teenagera, který nalezne sám sebe mezi \"bohatými a krásnými lidmi\" kalifornského Orange County. Schwartz řekl, že doufal, že postavy budou \"o trochu legračnější, více oduševnělí, jiní a originálnější než ostatní postavy, které můžeme vidět v tomto žánru.\" V rozhovoru řekl: \"Myslím, že si lidé mysleli, možná podle prvních reklam, že je čeká druh melodramatu. To, co jsme vytvořili místo toho, je něco trochu jiného, něco, co má trochu více ironie, trochu více sebevědomí, a možná je díky tomu také o trochu úspěšnější.\"\n\nAdam Brody se původně ucházel o roli Ryana. Neobtěžoval se učením scénáře, ale pouze přišel na konkurz. Kvůli tomu s ním nechtěl Schwartz dále pokračovat, ale později se Brody vrátil k producentům se žádostí o účast na konkurzu o roli Setha. Pro roli nejlepšího přítele Lukea Warda byl vybrán Chad Michael Murray, ale ten si místo toho vybral roli v seriálu \"One Tree Hill\". Tato role byla později vyškrtnuta.\n\nMelinda Clarke, která hraje Julie Cooperovou-Nicholovou, se původně ucházela o roli perfektní matky Kirsten Cohenové. V pilotu nebylo totiž dost prostoru pro Julie, a tak předvedla Kirsten. Tuto roli pak dostala Kelly Rowan.\n\nVzhledem k pravidlům odborů na natáčení mimo okres Los Angeles, bylo \"O.C.\" natáčeno v několika jihokalifornských plážových městech, která jsou vzdálena 65 kilometrů od pravého Newport Beach, aby se ušetřilo. Většina interiérů, včetně domu Cohenových byla natáčena v Raleigh Studios v Manhattan Beach, většina exteriérů pak byla natáčena v sousedních městech. Budovu Newport Group \"hrála\" stejná budova jako ředitelství policie v seriálu \"Kriminálka Miami\". Kolej Kalifornské univerzity byla využita k natáčení University at Berkeley v epizodě, kdy ji Ryan navštěvuje. USC byla zase využita místo Brown University, když ji navštěvovali Summer a Seth.\n\nNa začátku roku 2007 byl oznámen konec série. Nejdříve se uvažovalo o pokračování na jiném kanálu než FOX. Josh Schwartz ale nezavrhl pokračování v budoucnosti nebo spin-off seriál jako třeba Julie-Kaitlinn jako \"anti \"Gilmorova děvčata\"\". Pokračování si nepřálo ani několik představitelů hlavních rolí jako Peter Gallagher, Rachel Bilsonová, Adam Brody ani Benjamin McKenzie.\n"}
{"id": "294351", "url": "https://cs.wikipedia.org/wiki?curid=294351", "title": "Izraelsko-jordánská mírová smlouva", "text": "Izraelsko-jordánská mírová smlouva\n\nIzraelsko-jordánská mírová smlouva (celým názvem: Mírová smlouva mezi Státem Izrael a Jordánským hášimovským královstvím, : , \"Heskem ha-šalom bejn Jisra'el le-Jarden\", : , \"Mu'áhadat as-salám al-urduníja al-isrá'ílíja\") je mírová smlouva podepsaná 26. října 1994 na hraničním přechodu mezi Izraelem a Jordánskem. Smlouva byla výsledkem dlouho trvajícího dialogu mezi oběma stranami a její hlavní cíle se nezaměřovaly přímo na otázku bezpečnostní, nýbrž především na otázky ekonomické a vzájemný dialog.\n\nUzavření mírové smlouvy mezi Izraelem a Jordánskem ovlivnilo podepsání mírových smluv z Osla. Samotná jednání byla vedena bez prostředníka, Spojené státy americké, a to přímo. Velký vliv a hnací silou procesu byl vzájemný respekt mezi izraelským premiérem Jicchakem Rabinem a jordánským králem Husajnem. Zlom v jednáních nastal při schůzce v Londýně v květnu 1994. Jicchak Rabin se při nich zaručil Jordánsku, že bude mít privilegované postavení v dohledu na svatá místa islámu v Jeruzalémě. To byla těžká rána Jásiru Arafatovi, který sám chtěl tuto pravomoc mít. Otázka Palestinců byla jedním z hlavních problémů a obav jordánského panovníka Husajna. V roce 1971 sice z království vyhnal Organizaci pro osvobození Palestiny (OOP), avšak stále tvořili palestinští uprchlíci v Jordánsku téměř polovinu obyvatelstva. Obával se proto sekundárních důsledků uzavření dohody, které by mohly znamenat jak zvýšení imigrace Palestinců do Jordánska či ekonomické spolupráce Izraele a Palestinců, což by Jordánsko ekonomicky postihlo. Jeho obavy však rozptýlil Jicchak Rabin, který jej ujistil, že Izrael bude podporovat jeho režim a koordinovat s ním vývoj na palestinské frontě.\n\n"}
{"id": "294356", "url": "https://cs.wikipedia.org/wiki?curid=294356", "title": "Kalifornské léto", "text": "Kalifornské léto\n\nKalifornské léto (v anglickém originále Summerland) je americký televizní seriál vysílaný v letech 2004 až 2005 na síti The WB. V Česku jej vysílala TV Nova.\n\nHlavní hrdinka Ava Gregoryová se po smrti své sestry musí ujmout jejích dětí – Bradina, Nikki a Derricka. S výchovou dětí ale nemá žádné zkušenosti. Zpočátku se snaží napodobovat svou sestru, ale později za pomoci svých přátel a spolubydlících Johnnyho, Jaye a Susannah najde svůj vlastní styl výchovy.\n"}
{"id": "294359", "url": "https://cs.wikipedia.org/wiki?curid=294359", "title": "Szigliget (hrad)", "text": "Szigliget (hrad)\n\nSzigliget je zřícenina hradu na kopci nad stejnojmenným maďarským městem na břehu Balatonu. Hrad byl postaven pannonhalmským benediktinským opatstvím v roce 1262, později se stal královským vlastnictvím. Po roce 1300 byl v držení rodu Móriczhidai, po roce 1445 se hradním pánem stal Mikuláš Úljaky a od roku 1521 patřil rodině Tóti-Lengyel. Hrad chránil uherské hranice s osmanskou říší, zažil mnoho tureckých nájezdů, ale ani jeden z nich nebyl úspěšný. V roce 1702 byl na rozkaz císaře Leopolda zničen, postupně kameny rozebrali zdejší obyvatelé; v letech 1931, 1953 a 1965–1966 byl opraven. Horní hrad se dvěma věžemi a palácem má rozměr 75 × 20 metrů. V průběhu 15. a 16. století vznikl níže severní dolní hrad o rozměru 75 × 50 metrů.\n\nJedná se o dvojhrad, spodní hrad s rondelem sloužil jako hlavní pevnost.\n\n"}
{"id": "294362", "url": "https://cs.wikipedia.org/wiki?curid=294362", "title": "North Shore", "text": "North Shore\n\nNorth Shore je americká mýdlová opera vysílaná na televizní stanici Fox v letech 2004–2005. V Česku ji vysílala TV Nova.\n"}
{"id": "294364", "url": "https://cs.wikipedia.org/wiki?curid=294364", "title": "Letištní provozní zóna", "text": "Letištní provozní zóna\n\nLetištní provozní zóna, označovaná jako ATZ (angl. \"\", česky někdy nesprávně označovaná jako \"Zóna AFIS\"), je část vzdušného prostoru v těsném okolí neřízeného letiště. Slouží k ochraně letištního letového provozu.\n\nVertikálně sahá od zemského povrchu do výšky 4000 stop (1200 m nad mořem). Horizontální hranici tvoří kružnice o poloměru 3 míle (5,5 km) se středem ve vztažném bodu letiště.\n\nProvoz v ATZ není řízen. V ATZ je pouze poskytována služba AFIS (letištní letová informační služba) nebo služba RÁDIO a pohotovostní služba. To v praxi znamená, že dispečer AFIS/OPI (Osoba poskytující informace) nemůže pilotovi vydat letové povolení, pouze mu předává užitečné informace (o provozu na letišti, meteorologické informace) a v krajním případě mu může vydat příkaz nebo zákaz. Pilot však rozhoduje sám a také na něm leží veškerá zodpovědnost.\n\nLetadla vlétající do ATZ by měla navázat spojení se stanovištěm AFIS/RADIO. Měla by se vyhnout letištnímu okruhu nebo se do něj zařadit.\n"}
{"id": "294369", "url": "https://cs.wikipedia.org/wiki?curid=294369", "title": "Roswell (seriál)", "text": "Roswell (seriál)\n\nRoswell je americký dramatický televizní seriál, jehož autorem je Jason Katims. Je adaptací románové série \"Roswell High\". Premiérově byl vysílán v letech 1999–2002, zpočátku na stanici The WB, následně na UPN (od roku 2001). Celkově bylo natočeno 61 dílů ve třech řadách. Děj seriálu je inspirován Roswellským incidentem, který se udál v roce 1947 ve městě Roswell v Novém Mexiku.\n\nV roce 2019 vznikla druhá televizní adaptace románů, seriál \"\".\n\nLiz Parkerová, Maria DeLucová a Alex Whitman jsou v roce 1999 kamarádi a zároveň studenti střední školy v Roswellu ve státě Nové Mexiko. Liz je náhodně smrtelně postřelena, ovšem Max Evans ji vyléčí pouze tím, že přiloží ruku na její zranění. Dívka si ovšem později všimne stop na ráně a z tajně získaných Maxových slin zjistí, že něco není v pořádku. Max se poté přizná, že on, jeho sestra Isabel a jejich přítel Michael jsou mimozemšťané, jejichž loď havarovala v Roswellu v roce 1947. Ze všech šesti dospívajících se stanou přátelé, kteří se snaží mimozemšťany ochránit před tajnými vládními agenty, fanatiky UFO a místním šerifem Jimem Valentim, s jehož synem Kylem chodila Liz. Max se dá dohromady s Liz, Michael s Marií a nakonec si i Isabel začne s Alexem. Dozví se, že se jako mimozemsko-lidští hybridi narodili z ukrytých inkubačních lusků a po vylíhnutí vypadali jako šestileté lidské děti, které byly posléze osvojeny náhradními rodiči. Zjistí také, že existuje čtvrtý mimozemšťan, kterým je Tess Hardingová, nová dívka ve městě. Nakonec objeví, že Max, Isabel, Michael a Tess jsou klony královské čtveřice z planety Antar, kteří mají implantováno vědomí svých originálů a silné paranormální schopnosti. Jejich úkolem je jednou se vrátit na Antar a získat zpět trůn od jeho uchvatitele.\n\nSeriál byl v Česku premiérově vysílán na TV Nova. První řada byla uvedena v roce 2001, druhá v roce 2003 a třetí v roce 2004.\n\n"}
{"id": "294386", "url": "https://cs.wikipedia.org/wiki?curid=294386", "title": "Tradiční jazz", "text": "Tradiční jazz\n\nTradiční jazz vznikl původně jen jako spontánní lidový hudební proud v americkém přístavním městě New Orleans na řece Mississippi. Stalo se tak kolem přelomu 19. a 20. století. New Orleans bylo v té době velice rušné přístavní město na veliké řece, které žilo velmi rušným společenským i hospodářským životem. Díky černošskému a kreolskému obyvatelstvu a někdejšímu francouzskému kulturnímu vlivu se zde po dlouhou dobu před tím mísily hudební tradice černošské, evropské, indiánské i anglosaské. Město žilo pravidelným průvody za doprovodu hudby, pyšnilo se i okázalými pohřby, každoročně se zde pořádal karneval. To vše dohromady vytvořilo podhoubí, živnou půdu pro vznik zcela nového hudebního stylu. Ten se prosazoval nejprve nejspíš v pochodových a promenádních kapelách, později se přestěhoval i do zdejších četných zábavních podniků. Černošští hudebníci, obvykle prakticky zcela bez jakéhokoliv hudebního vzdělání a tudíž neznalí not, do těchto lidových orchestrů postupně zanášeli své spontánní improvizační umění, svůj cit a přirozený smysl pro hudbu, své melodické ozdobné prvky, své harmonické postupy, své frázování. \n\nV roce 1917 došlo k tomu, že americká vláda umístila do města velkou vojenskou námořní základnu a podstatně omezila provoz některých zábavních podniků. Řada místních hudebníků tak přišla o práci, většina z nich se z města postupně odstěhovala do černošských čtvrtí u velkým měst na americkém severu. Odjeli zejména do Chicaga a do New Yorku, což byla také přirozená centra lidové zábavy. Ve zdejším hudebním prostředí ale původní kolektivní orchestrální styl hry začal postupně ustupovat nejlepším sólistům, jenž právě hudební improvizaci povýšili na vůbec nejdůležitější a základní metodu hry. Přesídlování hudebníků z jihu na sever také způsobilo to, že se s nově vzniklým jazzem mohli seznámit o bělošští hudebníci, kteří jej až doposud neznali. Pro část z nich se jednalo pouze o nový směr v populární hudbě, pro jiné se tato hudba stala hudbou de facto vážnou (artificiální). Vývoj tradičního jazzu byl fakticky ukončen až příchodem velké hospodářské krize na počátku 30. let 20. století. Nicméně z vod tradičního jazzu se právě tehdy vyvinul nový hudební a taneční směr, swing.\n\nTradiční jazz od té doby nikdy zcela nezanikl a nebyl zapomenut, stále se vrací v nových a nových vlnách jak v Americe, tak v Evropě i v dalších částech světa.\n\n\n\n"}
{"id": "294390", "url": "https://cs.wikipedia.org/wiki?curid=294390", "title": "Dočasně vyhrazený prostor", "text": "Dočasně vyhrazený prostor\n\nDočasně vyhrazený prostor, označovaný jako TSA (angl. \"Temporary Segregated Area\" ), je část vzdušného prostoru, která slouží k ochraně nízko letících vojenských letadel. \n\nSpodní hranice TSA je obvykle ve výšce 100 m (300 ft) nad terénem a horní ve výšce 300 m (1000 ft) nad terénem. Přesné informace o omezeních lze vyčíst z Ais View (http://aisview.rlp.cz).\nHorizontální hranice oblasti má tvar úzkého lomeného pásu cca 5 km širokého (odtud slangové označení \"nudle\"). Většinou navazuje jedním koncem na CTR vojenského letiště a druhým na TRA kolem letecké střelnice.\n\nTSA se využívá pro lety vojenských letadel v malé výšce a vysokou rychlostí (připomeňme že do 300 m AGL (ve třídě G) je možné letět maximálně 250 KT (460 km/h) IAS). V malé výšce a ve velké rychlosti pilot nemůže zajišťovat rozestup od ostatního provozu sám a nemůže mu je zajistit ani stanoviště ŘLP (nízkoletící letadla nemusí být na radaru vidět). Proto se tyto letouny chrání prostorem TSA který v době jeho aktivace (obsazení) nemůže jiný provoz narušit. Vstup do tohoto prostoru nebude tedy v době jeho aktivace povolen.\n\n"}
{"id": "294391", "url": "https://cs.wikipedia.org/wiki?curid=294391", "title": "Than Šwei", "text": "Than Šwei\n\nGeneralissimus Than Šwei (သန်းရွှေ, []; narozen 2. února 1933 Kyaukse, oblast Mandalaj, Barma) je mynmarský politik a voják, od konce 80. let klíčová postava vojenské junty. Od dubna 1992 do února 2011 byl předsedou Státní rady míru a rozvoje Myanmaru, de facto jeho absolutním vládcem. Na veřejnosti vystupoval zřídkakdy.\n\nV roce 1960 byl povýšen do hodnosti kapitána. Po vojenském převratu v roce 1962 generála Nei Wina začala Šweiova kariéra prudce stoupat. V roce 1972 povýšil na hodnost podplukovníka a o šest let později dokonce na plukovníka. V roce 1983 byl jmenován velitelem pro Jihozápadní regionální velitelství. Poté se dostal do funkce zástupce vrchního velitele pro personální otázky armády, brigádním generálem a v roce 1985 náměstkem ministra obrany následovaný povýšením do stavu generálmajora.\n\nVelkým zvratem v diktátorově kariéře bylo získání křesla ve výkonném výboru Barmské socialistické strany. Avšak za svůj politický vzestup vděčí generálmajor Šwei dalšímu vojenskému převratu generálu So Maunovi, který jmenoval Šweie do svého 21 členného vládního kabinetu.\n\nV roce 1992 So Maun abdikoval a jmenoval Than Šweie do čela země. Začátkem jeho vlády propustil některé politické vězně a zmírnil restriktivní opatření na vůdce opozice Aun Schan Su Ťij. Místo vězení ji nechal uvrhnout do domácího vězení. V roce 1993 vznikla v Barmě nová ústava. Šwei uvolnil ekonomickou kontrolu hospodaření svazových států a roku 1997 vstoupila Barma do Sdružení národů jihovýchodní Asie. Tyto všechny kroky však měly za následek velký nárůst korupce a v některých částech Barmy také nárůst utlačování prostých lidí.\n\nJe známo, že je diabetikem a objevily se spekulace, že má rakovinu střev.\n\nDlouhá léta předtím než se stal diktátorem, byl léčen ve vojenské psychiatrické klinice pro posttraumatický šok, který utrpěl v bojích proti KNDO (Karenské národní obranné organizaci) v letech 1948–1950.\n\n"}
{"id": "294394", "url": "https://cs.wikipedia.org/wiki?curid=294394", "title": "Elektronika (rozcestník)", "text": "Elektronika (rozcestník)\n\nSlovo elektronika může znamenat:\n\n"}
{"id": "294397", "url": "https://cs.wikipedia.org/wiki?curid=294397", "title": "Dočasně rezervovaný prostor", "text": "Dočasně rezervovaný prostor\n\nDočasně rezervovaný prostor, označovaný jako TRA (angl. \"Temporary Reserved Area\" ), je část vzdušného prostoru, která slouží k ochraně letadel. \n\nVertikální i horizontální hranice mohou být různé, TRA se zřizují kolem leteckých střelnic a jiné slouží jako pracovní prostory pro vojenská letadla.\n\nPokud chce jiné letadlo proletět skrz TRA v době jeho aktivace (obsazení), musí navázat spojení se stanovištěm ŘLP, které za daný prostor zodpovídá. To většinou zajistí oběma letadlům rozestup a průlet povolí, ale obecně ho povolit nemusí.\n\n"}
{"id": "294398", "url": "https://cs.wikipedia.org/wiki?curid=294398", "title": "Van Halen", "text": "Van Halen\n\nVan Halen je americká hard rocková skupina, která vznikla v Pasadeně v Kalifornii roku 1972. Od vydání svého debutového alba s názvem \"Van Halen\" v roce 1978 slavila úspěchy až do konce devadesátých let, kdy ji postihlo vícero problémů.\n\nDo roku 2007 se skupině Van Halen podařilo na celém světě prodat víc jak 80 miliónů hudebních nosičů a několik jejich singlů se umístilo na první příčce v žebříčku \"Mainstream Rock Tracks\" časopisu \"Billboard\".. Prodejem více než 56 miliónů alb v USA je podle hodnocení RIAA tato skupina na 19. místě mezi nejlépe se prodávajícími kapelami všech dob. Je zároveň jednou z pěti rockových formaci, jejíž dvě alba dosáhla prodeje v USA vyšší než 10 miliónů kusů. Dne 12. března 2007 byla tato skupina uvedena do Rock n' rollové síně slávy. Koncem roku 2007 po různých spekulacích skupina začala koncertní turné po Severní Americe, které trvalo až do začátku roku 2008. V roce 2012 nahrála úspěšné nové album \"A Different Kind Of Truth\" a rozjela se na velké americké turné.\n\nSkupina Van Halen nahrála na své debutové album krátkou skladbu s názvem \"Eruption\", jejíž kytarové sólo je považováno za jedno z nejvýznamnějších v rockové hudební historii. Tato skladba se objevuje ve více seznamech výběrů kytarových sól včetně aktuálního žebříčku časopisu \"Guitar World\".\n\nBratři Alex a Eddie před založením Van Halen založili několik svých kapel. Jejich jména byla \"The Broken Off Combs, The Space Brothers a Mammoth Chammoth\".\n\nV roce 1972 Alex a Eddie založili skupinu \"Mammoth\" s Markem Stonem jako baskytaristou a Eddiem jako zpěvákem. Kapela si pronajala pro své vystoupení PA systém od Davida Lee Rotha. Po chvíli byl již Eddie zpíváním unaven, jelikož zároveň hrál na kytaru a klávesy a tak požádali Rotha aby se ke kapele přidal a zároveň to bylo mnohem levnější. Později v roce 1977 bylo jméno \"Mammoth\" zabráno jinou kapelou a tak jej nahradili jménem Van Halen a Stone byl nahrazen Michaelem Anthonym.\n\n\n\n\n\n"}
{"id": "294399", "url": "https://cs.wikipedia.org/wiki?curid=294399", "title": "Abbey Road Studios", "text": "Abbey Road Studios\n\nAbbey Road Studios (do roku 1970 EMI Studios), vytvořená v listopadu 1931 firmou EMI v Londýně, jsou považována za prestižní ikonu nahrávacích studií. Nachází se v ulici Abbey Road v St John's Wood v londýnském obvodu Westminster. Krom přímého použití na nahrávání nových alb se jeho technické vybavení používá i na remasterování množství nahrávek klasické hudby, které vznikly v Kingsway Hall.\n\nVe studiích na Abbey Road nahrávali i Beatles, Cliff Richard, Deep Purple, Radiohead, Al Stewart, Pink Floyd, U2, Oasis, The Shadows, Morrissey-Mullen, Elliott Smith a Plácido Domingo.\n\nV studiu dva nahrávali The Hollies, Manfred Mann, The Seekers, Gerry & the Pacemakers, Martin Briley, Mrs Mills, Miroslav Žbirka a jiní.\n\n\n"}
{"id": "294400", "url": "https://cs.wikipedia.org/wiki?curid=294400", "title": "Černá řeč", "text": "Černá řeč\n\nČerná řeč je umělý jazyk, stvořený Johnem Ronaldem Reuelem Tolkienem pro potřeby jeho literárních děl, především \"Pána prstenů\". \n\nČernou řeč používají skřeti a další služebníci a poddaní Temného pána Saurona v zemi Mordor. Černá řeč vlastní písmo nemá. Nejznámější text v černé řeči, nápis na Jednom prstenu, je kupříkladu vyveden v písmu elfů, tengwaru.\n\nZ černé řeči se „dochovalo“ – respektive nikdy nebylo autorem vytvořeno více než – pouze několik zlomků. Mimo pár slov a složenin je to nápis na Prstenu a věta, pronesená skřetem Grišnákhem ke skřetovi Uglúkovi.\n\nOdpovídající slova textu na prstenu a jejich překlad podle J.R.R. Tolkiena.\n\nRuský historik Alexandr Němirovskij identifikoval ergativní příponu ve slově \"durbatuluk\", přípona \"-tuluk\" znamená „všechny“, vztahující se k podmětu spíše než k předmětu. Slovesné tvary vztahující se k předmětu jsou specifické pro ergativní jazyky. Němirovskij prohlásil „silnou lexikální podobnost“ s churritštinou (také ergativní jazyk), který se ve 20. století podařilo rozluštit právě v době psaní \"Pána prstenů\". Byl popsán v knize E. V. Speisera \"Introduction to Hurrian\" v roce 1941.\n\nZ těchto vět byla současnými čtenáři a milovníky Tolkienova díla odvozena pravidla černé řeči, např. frekvence hlásek (na prvním místě je g, naopak chybí např. v, f) či melodie řeči.\n\nZ těchto poznatků byla postupem času utvořena poměrně slušná slovní zásoba. Prakticky „volná ruka“ ve tvoření černé řeči pro každého laika však znamenala až propastné rozdíly mezi některými synonymy a další obdobné problémy. Tato „oblastní diferenciace“ je omlouvána tím, že i v Tolkienově světě existovala různá více či méně odlišná nářečí černé řeči.\n\nVelkou část zahraničních slovníků shrnula a do češtiny přeložila larpová skupina Tepelgurth. Výsledky této práce naleznete zde.\n"}
{"id": "294402", "url": "https://cs.wikipedia.org/wiki?curid=294402", "title": "Zakázaný prostor", "text": "Zakázaný prostor\n\nZakázaný prostor nebo také bezletová zóna (angl. \"No-fly zone\" nebo \"Prohibited Area\") je část vzdušného prostoru nad určitou oblastí, která slouží ochraně pozemních objektů. Zakázaným prostorem není dovoleno proletět, je zde zakázaná možnost využití jakéhokoliv jiného vznášejícího se zařízení (naváděné střely apod.). Toho je docíleno zejména radary, protiraketovými štíty a případně leteckou podporou. Vertikální i horizontální hranice mohou být různé (spodní hranici tvoří zemský povrch), rozsah této zóny je ale běžně udáván od zemského povrchu až po hranici atmosféry s kosmickým prostorem, která se nachází ve výšce asi 100 km nad mořem.\n\nBezletová zóna je buďto trvalým stavem (například v blízkosti atomových elektráren, továren s nebezpečným materiálem, důležitých památek či významných budov), nebo dočasným stavem, který je vyhlášen nad určitou oblastí především z bezpečnostních důvodů. Zakázané prostory (v ČR označené LKP+pořadové číslo) se zřizují kolem významných pozemních objektů, které je nutné chránit před případným dopadem letadla při letecké havárii. Trvalé zakázané prostory jsou v České republice například kolem Pražského hradu, jaderných elektráren Temelín a Dukovany, nebo továren, které vyrábí výbušniny. Určuje je Úřad pro civilní letectví, a to ve formě opatření obecné povahy.\n\nZa období intervence několika zemí OSN do Libye v březnu roku 2011 se ukázalo, že netradiční interpretace termínu „bezletová zóna“ může sloužit také k politickým účelům. Arabská liga spolu se západními státy tehdy odsouhlasila, v souladu s rezolucí rady bezpečnosti OSN č. 1973, vyhlášení bezletové zóny nad Libyí, tedy nad suverénním státem. Toto opatření mělo zamezit útokům těžkou vojenskou technikou na civilisty a na jeho základě pak byla, krom samotného dohledu nad dodržováním bezletové zóny, provedena také série útoků na pozemní cíle.\n\n"}
{"id": "294405", "url": "https://cs.wikipedia.org/wiki?curid=294405", "title": "Omezený prostor", "text": "Omezený prostor\n\nOmezený prostor (angl. \"Restricted Area\") je část vzdušného prostoru, která slouží ochraně letadel. \n\nVertikální i horizontální hranice mohou být různé. Omezené prostory (v ČR označené LKR+pořadové číslo) se zřizují například jako prostory pro lety v mracích, kdy pilot si nemůže zajistit rozestup od jiného provozu a musí být nějakým způsobem chráněn.\n\nZakázaným prostorem je možné v době jeho aktivace (obsazení) proletět s povolením stanoviště ŘLP, které za daný prostor zodpovídá.\n\nV podstatě je omezený prostor civilní obdobou TRA.\n\n"}
{"id": "294409", "url": "https://cs.wikipedia.org/wiki?curid=294409", "title": "Nebezpečný prostor", "text": "Nebezpečný prostor\n\nNebezpečný prostor (angl. \"Dangerous Area\" ) je část vzdušného prostoru, která slouží ochraně letadel. \n\nVertikální i horizontální hranice mohou být různé (spodní hranici tvoří většinou zemský povrch). Nebezpečné prostory (v ČR označené LKD+pořadové číslo) se zřizují nad objekty, nad kterými může být nebezpečné prolétat. (V ČR typicky nad kompresorovými stanicemi na plynovodu, které čas od času vypouštějí plyn do atmosféry).\n\nNebezpečným prostorem je možné proletět, ale je doporučeno se mu vyhnout.\n\n"}
{"id": "294417", "url": "https://cs.wikipedia.org/wiki?curid=294417", "title": "Smallville", "text": "Smallville\n\nSmallville je americký dramatický televizní seriál, jehož autorem je dvojice Alfred Gough a Miles Millar. Premiérově byl vysílán v letech 2001–2011, zpočátku na stanici The WB, následně na The CW (od 2006). Celkově bylo natočeno 218 dílů v deseti řadách.\n\nSeriál pojednává o životě mladého Clarka Kenta předtím, než se stal Supermanem. Odehrává se ve fiktivním kansaském městečku Smalville a také ve velkoměstě Metropolis.\n\n\nPůvodně chtěla společnost Tollin/Robbins Productions vytvořit seriál o mladém Bruci Wayneovi, naopak filmová divize Warner Bros. chtěla natočit film o zrodu Batmana, ale protože nechtěla soupeřit se seriálem, plán byl zavržen. V roce 2000 se Tollin/Robbins obrátili na Petera Rotha, prezidenta Warner Bros. Television, kvůli tvorbě seriálu o mladém Supermanovi. Ve stejném roce přišli Alfred Gough a Miles Millar s pilotním dílem seriálu založeném na filmu \"Likvidátor\". Poté, co ho Roth zhlédl, jim zadal práci na vytvoření druhého pilotu, tentokrát o mladém Supermanovi, jehož koncept mu byl předtím přinesen. Když se Roth, Gough a Millar setkali, rozhodli se, že nechtějí udělat seriál plný létání a přiléhavých obleků. Rozhodli se tedy, že Clark nebude v průběhu seriálu létat a neobleče si supermanovský oblek.\n\nGough a Millar chtěli Supermana „svléknout“, aby šlo vidět jeho neodkryté jádro. Chtěli odhalit důvody, kvůli kterým se z Clarka Kenta stal Superman. Gough a Millar nebyli zarytými fanoušky komiksů, a to jim umožnilo mít nestranný přístup k celému seriálu. To je ale nezachránilo od prostudování si postav. Oba dva komiks zkoumali a vybrali si a změnili, co chtěli. Poté, co vše vytvořili, ukázali své nápady jak společnosti Warner Bros., tak i televizi Fox. Mezi společnostmi začala válka, kterou vyhráli WB, kteří chtěli vyrobit 13 prvních dílů.\n\nRoth, Gough a Millar věděli, že seriál je nastaven tak, že bude především akční, ale oni se chtěli také přiblížit obrazu, jaký nastavilo \"Sedmé nebe\". Kvůli tomu se rozhodli, že seriál začne meteoritickým deštěm, díky kterému se Clark dostane na Zemi. Seriál neukazuje jen prvotní problémy se získáváním Clarkovy supersíly, ukazuje také dávku ironie v Clarkově životě. Meteoritický déšť mu sice daruje život na Zemi, ale zároveň také zabije rodiče dívky, kterou miluje, zahájí také cestu Lexe Luthora na cestu zla kvůli ztrátě vlasů při dešti. Rothovi se líbil problém, který byl před Clarka postaven – byl přinucen vyrovnat se s tím, že jeho příchod na Zemi způsobil všechny tyto bolesti.\n\nPřekážka, kterou museli tvůrci vyřešit byla, jak dostat Lexe Luthora k partě teenagerů. Rozhodli se dát Lexovi pocit osamělosti, kvůli kterému se k nim bude obracet. Osamělost se objevila také u Clarka a Lany. Gough a Millar chtěli také vytvořit paralelu ke Kentovým, a tak stvořili Lionela Luthora, kterého viděli jako „experiment extrémního rodičovství“. Tvůrci také chtěli někoho, kdo by Clarka doprovázel na jeho cestě. A tak vznikla postava Chloe Sullivanové, která byla vymyšlena jako outsider, kterého seriál potřebuje. Postava byla podle tvůrců nezbytná, protože někdo musel monitorovat podivné události ve Smallville. Byla myšlena také jako předchůdkyně Lois Laneové.\n\nKoncept seriálu Smallville byl společností Warner Bros. představen jako reinterpretace Supermanovy mytologie od jeho počátků. Poté začaly spory o autorská práva kvůli komiksu Superboy od Jerryho Siegela, který také představoval mladého Supermana. Problém byl především kvůli názvu Smallville.\n\nSeriál byl vyráběn v BB Studios v Burnaby v Britské Kolumbii nedaleko Vancouveru. Původně se mělo natáčet v Austrálii, ale Vancouver měl více středoamerický vzhled. Město poskytlo místo pro Kentovu farmu a představuje také Metropolis. Poskytlo také levnější natáčecí lokace a je ve stejném časovém pásmu jako Los Angeles. Hlavní ulice Smallvillu je kombinací dvou míst. Část byla natáčena ve městě Merritt a zbytek v Cloverdale (toto město je na natáčení patřičně hrdé, protože na jeho uvítací tabuli je napsáno „Home of Smallville“ – Domov Smallvillu).\n\nVancouver Technical School poskytla prostory pro natáčení exteriérů Smallvillské střední; tvůrci totiž věřili, že škola má středoamerický vzhled, který potřebovali. To zároveň drželo Millarovu myšlenku, že Smallville bude ztělesněním malého města v USA. Interiéry Templeton Secondary School byly zase využity pro interiéry Smallvillské střední. Kentova farma je reálnou farmou v Aldergrove. Exteriéry panství Luthorových byly natáčeny na hradě Hatley ve Victorii. Další interiéry byly natáčeny v Shannon Mews ve Vancouveru. Kino v Cloverdale bylo zase využito k natáčení exteriérů kavárny Talon.\n\nPilotní díl seriálu byl odvysílán na stanici The WB 16. října 2001. Na této televizi běžel \"Smallville\" do konce páté řady v květnu 2006, neboť The WB posléze ukončila provoz a byla nahrazena tematicky podobnou stanicí The CW. Ta v září 2006 částečně převzala její program, včetně \"Smallvillu\", který vysílala dalších pět sezón. Závěrečný dvojdíl seriálu se na obrazovkách objevil 13. května 2011. Celkem bylo odvysíláno 10 řad a 218 epizod.\n\nV Česku byl \"Smallville\" premiérově vysílán postupně v letech 2003–2011 na TV Nova (devět řad + první dva díly desáté řady) a roku 2013 (desátá řada) na stanici Fanda.\n\n"}
{"id": "294418", "url": "https://cs.wikipedia.org/wiki?curid=294418", "title": "Leč (jednotka)", "text": "Leč (jednotka)\n\nLeč je stará česká jednotka plošného obsahu užívaná zejména v lesnictví. \n\nPodle pramenů z 18. století tvořil jednu leč čtverec o straně 6 tenat po 120 loktech. Jedna leč se tedy rovna 36 čtverečním tenatům, tedy 518400 čtverečních loktů, což bylo přibližně 18,13 ha. Jedna leč tedy velmi přibližně odpovídala jednomu lánu.\n\n"}
{"id": "294419", "url": "https://cs.wikipedia.org/wiki?curid=294419", "title": "Mohendžodaro", "text": "Mohendžodaro\n\nMohendžodaro (Pahorek mrtvých, urdsky ) bylo starověké město ležící asi 600 km od Harappy jihozápadním směrem, rozkládající se na břehu řeky Indu o rozměrech asi 250 hektarů. Není to však jediné naleziště pozůstatků harappské kultury z let 3000 a 1500 př.n.l. Počet podobných sídlišť se blíží ke stovce a to v území od Rúparu po Lóthal. V současné době se nachází v pákistánské provincii Sindh. Dalšími městy harappské civilizace byly Amri, Kalimangan a přístav Lóthal.\nMěsto bylo opuštěno okolo roku 1900 př. n. l. a bylo objeveno v roce 1922 indickým archeologem Rakhaldas Bandyopadhyayem. Rozsáhlé vykopávky byly učiněny až ve 20. století pod vedením anglického archeologa Johna Marshalla.\n\nPro svou mimořádnou historickou hodnotu byla celá oblast v roce 1980 zapsána do seznamu světového dědictví UNESCO.\n\nPůvodní jméno města je neznámé. Na základě analýzy pečeti města Mohendžodaro spekuloval indický vědec Iravatham Mahadevan, že původní jméno města mohlo být \"Kukkutarma\" (ve významu „město kohouta“). Zdá se, že kohoutí zápasy pro město mívaly rituální a náboženský význam, domestikovaná drůbež se chovala pro posvátné účely a ne jako zdroj potravy. Mohendžodaro bývalo také místem, že kterého se domestikovaná drůbež rozšířila do celého světa.\nMohendžodaro, což je moderní jméno místa, bylo různě interpretováno jako „mohyla mrtvých“ v sindštině či jako „mohyla Mohana“ (kde Mohan znamená Krišna).\nZajímavým rysem těchto sídlišť je plánovitost a vysoká civilizační úroveň. Mohendžodaro má rovnoběžné hlavní třídy, protínající se v pravém úhlu o šířce až 10 metrů. Domy jsou vybudovány z pálených cihel, mají vnitřní dvorky s ohništi a studnami a většinou jsou dvou či vícepatrové. Do dvora vedla velká okna, do ulice pouze větrací otvory. Dále jsou vybaveny koupelnami a splachovací záchody mají odtok do krytých kanálů pod ulicemi. Tudíž můžeme říct, že se jedná o nejdokonalejší systém udržování čistoty starověkých kultur Předního východu. Město obklopovalo úrodné území a díky své poloze mohlo ovládat i říční obchod.\n\nMohendžodaru vévodí citadela. Je postavena na hliněném návrší o výšce 16 metrů a rozměrech 200x400 metrů. Centrum citadely tvoří komplex velkých lázní – bazén s dlážděným dnem, který je obklopen místnostmi. Zřejmě zde lázně sloužily kultovním účelům. Ve městě nenajdeme paláce ani chrámy. Další promyšlenou stavbou je sýpka se systémem větrání uskladněného zrní a nakládacími rampami.\n\nMohendžodaro se nachází západně od řeky Indus v okrese Larkana, Sindh, Pákistán. Zaujímá centrální polohu mezi řekami Indus a Ghaggar-Hakra. Leží v hřebenu, který má původ v Pleistocénu, uprostřed záplavové planiny údolí řeky Indus, asi 28 km od města Larkana. Hřeben měl význam v dobách kultury poříčí Indu, protože díky němu mělo město vyvýšenou polohu nad okolní záplavou; opakované záplavy však zanesly většinu hřebene sprašovými usazeninami. Řeka Indus stále teče na východní straně města, ale koryto řeky Ghaggar-Hakra na západní straně je nyní vyschlé.\n\nMohendžodaro mělo předem plánovaný půdorys s pravoúhlými budovami uspořádanými do šachovnicovitého schématu. Většina budov byla postavena z pálených cihel spojovaných maltou; v některých stavbách byly použity nepálené cihly sušené na slunci a dřevěné nástavby. Zastavěná plochy města se odhaduje na 300 hektarů. Oxfordská příručka měst světa nabízí „opatrný“ odhad maximálního počtu obyvatel okolo 40000 lidí.\n\nObrovská velikost města a to, že je vybavené veřejnými budovami a zařízeními, naznačuje vysoký stupeň sociální organizace. Město bylo rozděleno do dvou částí, na tzv. Citadelu a tzv. „dolní město“. Citadela – mohyla z nepálených cihel vysoká asi 12 metrů – podporovala veřejné lázně, velké obytné struktury, kde bylo ubytováno asi 5000 obyvatel a dvě velké shromažďovací haly. Město mělo centrální trh s velkou centrální studnou. Jednotlivé domácnosti nebo skupiny domácností získávaly vodu z menších studen. Odpadní voda byla sváděna do krytých kanálů, které byly vedeny podél hlavních ulic. Některé domy, pravděpodobně domy  předních občanů, zahrnovaly místnosti, které byly pravděpodobně určené jako koupelny, a jedna budova měla podpodlažní vytápění (známé též jako hypokaust), pravděpodobně určené pro vyhřívání lázně. Většina domů měla vnitřní dvorek a dveře, které se otevíraly do bočních uliček. Některé budovy měly dvě poschodí. \n\nV roce 1950 Sir Mortimer Wheeler identifikoval v Mohendžodaru jednu velkou budovu, známou jako „Velká sýpka“. Některé příčky v masivní dřevěné nástavbě vypadaly jako sila pro uskladnění obilí; byly vybaveny i ventilačními průduchy, aby se obilí sušilo. Podle Wheelera svážely vozy obilí z venkova a vysypávaly je přímo do těchto skladovacích sil. Avšak Jonathan Mark Kenoyer poukázal na naprostý nedostatek důkazů o přítomností obilí v této „sýpce“ a argumentoval, že by bylo vhodnější mluvit o „velké hale“ s neznámou funkcí. Poblíž této „Velké sýpky“ jsou velké a vypracované veřejné lázně, někdy také nazývané „Velké lázně“. Z krytého nádvoří vedly schody dolů do bazénu, který byl postaven z cihel a utěsněn asfaltem. Bazén měřil 12 metrů na délku a 7 metrů na šířku, jeho hloubka byla 2,4 metru. Je možné, že byl používán pro rituální očistu. Mezi další velké budovy se řadí „sloupová hala“, o které se soudí, že byla určena ke shromažďování lidí, a tzv. „univerzitní hala“, což je komplex 78 místnosti, o které se soudí, že byl sídlem kněží. \n\nMohendžodaro nemělo žádné městské hradby, ale bylo opevněno strážními věžemi na západ od hlavního sídla a obrannou pevností na jihu. Když vezmeme v úvahu tato opevnění a strukturu dalších velkých měst poříčí Indu, jako je např. Harappa, můžeme postulovat, že Mohendžodaro bylo administrativním centrem. Jak Harappa, tak i Mohendžodaro mají přibližně stejný architektonický plán a obecně se nejednalo o silně opevněná města, na rozdíl od jiných měst poříčí Indu. Z identických městských plánů je patrné, že všechna města poříčí Indu podléhala nějaké politické nebo administrativní centrální moci, ale rozsah a funkce administrativního centra zůstává nejasná.\n\nZdatnost obyvatel dokládají i nástroje, nářadí, keramika a dětské hračky, které se během dlouhého časového období téměř nezměnily. Všechno působí dojmem ustrnutí na jednom dosaženém vysokém standardu a tradičním způsobu práce. Příklad: ve všech vrstvách vývoje města odhalených archeology nacházíme tentýž typ sekery s čepelí přivázanou k topůrku. Avšak zdejší lidé museli znát i praktičtější nástroje.\n\nMůžeme zde najít i zbytky barvených textilií a drobných sošek. Jedná se o ženskou postavu, snad bohyni Matku. Naopak zbraně se zde objevují jen v pozoruhodně malém množství. Nasvědčuje to tomu, že se zde nevedly války.\n\nDůkazů o výtvarném umění se však dochovalo velmi málo. Pouze tucet menších skulptur – hlavně byst mužských postav ve zdobeném rouchu a figurka tanečnice.\n\nKeramika zde byla nalezena v hojném množství, ať už dekorativní nebo bez ozdob. Dále výroba šperků ze zlata , stříbra, mědi, polodrahokamů a perloviny.\n\nMezi četné předměty nalezené při vykopávkách patří sedící a stojící figury, měděné a kamenné nástroje, vyřezávaná pečetidla, dvouramenné váhy a závaží, jaspisové klenoty a hračky pro děti. Mnoho důležitých předmětů z Mohendžodara je uloženo v Indickém národním muzeu v Delhi a v Pakistánském národním muzeu v Karáčí. V roce 1939 byla reprezentativní kolekce artefaktů nalezených při vykopávkách převezena generálním ředitelem Archeologického průzkumu Indie do Britského muzea. \n\nBronzová soška přezdívaná „Tančící dívky“ („Dancing Girl“), vysoká 10,5 centimetru a stará asi 4500 let byla nalezena v oblasti „HR“ v Mohendžodaru v roce 1926. V roce 1973 ji britský archeolog Mortimer Wheeler popsal jako svoji nejoblíbenější sošku:„Zdá se, že jí je asi patnáct let, ale stojí tam jen s náramky po celé délce paže, jinak je nahá. Z té dívky vyzařuje důvěra v sebe samu a ve svět. Myslím, že na celém světe jí nic není rovno.“John Marshall, další z archeologů věnujících se Mohendžodaru, popsal tuto figurku jako „mladou dívku s jednou rukou v bok, v napůl vyzývavém postoji, nohy mírně vpřed jako kdyby rukama a nohama udávala rytmus hudby“. Archeolog Gregory Possehl o této sošce řekl: „Nemůžeme si být jisti, že to byla tanečnice, ale byla dobrá v tom, co dělala a věděla to.“ Tato soška vedla k důležitým objevům ohledně celé této civilizace: zaprvé, znali mísení kovů, slévání a další sofistikované metody práce s rudou; zadruhé, součástí kultury byla zábava, především tanec.\n\nV roce 1927 byla v budově s neobvykle ornamentálními cihlami a výklenky ve stěnách nalezena mastková soška sedící mužské postavy. I když nejsou žádné důkazy o tom, že se jednalo o kněze či vládce Mohendžodara, archeologové této sošce dali přezdívku „kněz-král“ („Priest-King“). Soška je 17,5 centimetru vysoká a ukazuje muže s upraveným plnovousem, propíchnutými ušními lalůčky a čelenkou na hlavě, možná je jedná o pozůstatek kdysi vypracovaného účesu. Vlasy má sčesané dozadu. Na sobě má náramek a plášť s vyvrtanými trojlistovými motivy, motivy jednoduchého nebo dvojitého kruhu, které nesou stopy červené barvy. Je možné, že oči byly původně vykládané. \n\nPečeť nalezená na místě vykopávek nese vyobrazení sedící postavy se zkříženýma nohama obklopené zvířaty. Postava byla některými vědci interpretována jako jogín, jinými jako tříhlavý „proto-Šiva“ nebo „král zvířat“. \n\nStáří tohoto artefaktu, který obzvláště fascinoval Sira Mortimera Wheelera, je odhadováno na minimálně 4500 let. Náhrdelník má sponu v tvaru „S“ se sedmi prameny, každý je dlouhý přes 4 stopy (1,2 m). Prameny jsou vyrobené z bronzových perličkovitých nuggetů, které spojují každé rameno „S“ filigránským provedením. Každý pramen má mezi 220 a 230 mnohofasetových nuggetů, celkově bylo použito asi 1600 nuggetů. Náhrdelník váží celkem asi 250 gramů. V současné době se nalézá v soukromé sbírce v Indii.\nMěsto podle velikosti vykopávek pojalo 30 – 100 tisíc obyvatel.\nMěsto provozovalo obchod s oblastmi Mezopotámie a našly se zde produkty harappské kultury – pečetní destičky s reliéfními obrázky a textem v neznámém písmu, které se dodnes nepodařilo rozluštit.\n\nZáhadou zůstává organizace říší harappské kultury, společenský systém a náboženství. Z některých náznaků se lze jen dohadovat, že snad šlo o nějakou formu teokracie. V zemi byl zřejmě rozšířen kult bohyně Matky a velká vodní nádrž uvnitř citadely dosvědčuje důraz kladený na rituální čistotu. Vyobrazení mužské postavy na pečetidlech, které dali vědci jméno Proto-šiva, je pravděpodobně předchůdcem hinduistického boha Šivy. I další obrázky na pečetích lze spojit s pozdějším hinduismem.\n\nZánik této vyspělé kultury je také neznámý. Kostry s rozseknutými lebkami však mohou svědčit o násilném dobytí města. To zmizelo z mapy světa kolem poloviny 2. tisíciletí př.n.l. a na jeho místě se usadili nomádští árijští přistěhovalci. Svou roli však mohly sehrát i přírodní katastrofy nebo změna řečiště Indu. Řeka dnes totiž teče daleko od Mohenžodara, které dřív stálo na jejím břehu.\n\nObdobí harappské kultury považujeme v Indické historii za etapu protohistorie. Není však možné určit zda měla tato kultura vliv na další průběh Indické historie.\n\nMohendžodaro bylo postaveno ve 26. století př.n.l. Bylo to jedno z největších měst kultury poříčí Indu, které se také říká harappská kultura a která se vyvinula okolo roku 3000 př.n.l. z prehistorické kultury řeky Indu. V době svého největšího rozkvětu zahrnovala kultury poříčí Indu téměř celé území dnešního Pákistánu a severní Indie, západně se rozpínala až k iránským hranicím, jižně do státu Gujarat v Indii a severovýchodně až do Bakrtie, s významnými městskými sídly Harappa, Mohendžodaro, Lothal, Kalibangan, Dholavira a Rakhigarhi. Mohendžodaro bylo ve své době nejrozvinutější město s pozoruhodně pokročilým stavebnictvím a plánováním města. Město bylo opuštěno po náhlém úpadku kultury poříčí Indu okolo roku 1900 př.n.l.\n\nRuiny města zůstale nezdokumentovány po dobu asi 3700 let, dokud místo v letech 1919-20 nenavštívil R.D. Banerji, úředník Archeologického průzkumu Indie. Zde identifikoval buddhistickou stúpu (r. 150-500 n.l.), o které se vědělo, že zde stojí. Našel přitom pazourkový škrabák, který jej přesvědčil o starobylosti místa. To vedlo k rozsáhlým vykopávkám v Mohenžodaru, vedeným Kashinathem Narayanem Dikshitem v letech 1924-25 a Johnem Marshallem v letech 1925-26. Ve 30. letech byly na místě prováděny rozsáhlé vykopávky pod vedením J. Marshalla, D.K. Dikshitara a Ernesta Mackaye. Další vykopávky byly prováděny v roce 1945 Mortimerem Wheelerem a jeho studentem Ahmadem Hasanem Dani. Poslední větší sérii vykopávek prováděl v letech 1964 a 1965 Dr. George F. Dales. Po roce 1965 byly vykopávky na místě zakázány z důvodu poškozování odkrytých struktur erozí a byly povolovány pouze záchranné vykopávky, průzkum povrchu a konzervátorské projekty. Nicméně v 80. letech použila německá a italská skupina pod vedením Dr. Michaela Jansena a Dr. Marizia Tosiho méně invazivní archeologické metody, jako např. architekturální dokumentaci, povrchový průzkum a lokalizační sondy, aby získali o Mohendžodaru více informací. V roce 2015 prováděl Pakistánský národní fond pro Mohendžodaro suché jádrové vrtání, které prokázalo, že oblast je větší, než je dnešní odkrytá plocha.\n"}
{"id": "294422", "url": "https://cs.wikipedia.org/wiki?curid=294422", "title": "Tenato", "text": "Tenato\n\nTenato nebo teneto je stará česká délková míra užívaná zejména v lesnictví. Podle pramenů z 18. století činilo jedno tenato celkem 120 loktů, tedy 70,97 metru. \n\nPomocí této jednotky se pak vyměřovaly jednotlivé leče, které pak vyplývaly z délky obvodu pozemku vyjádřené právě v tenatech.\n\n"}
{"id": "294425", "url": "https://cs.wikipedia.org/wiki?curid=294425", "title": "Námořní vyšetřovací služba", "text": "Námořní vyšetřovací služba\n\nNámořní vyšetřovací služba (v anglickém originále původně Navy NCIS, od druhé řady NCIS) je americký krimiseriál, který se točí kolem fiktivního týmu speciálních agentů z NCIS, který vede vyšetřování trestných činů, které souvisí s námořnictvem USA a námořní pěchoty.\n\nPříběh a charaktery postav byly původně zobrazeny v dvoudílné epizodě osmé série seriálu \"JAG\" (\"\"Když tají ledy\"\" a \"\"Ledová královna\"\"). Seriál, spin-off ze seriálu \"JAG\", měl premiéru 23. září 2003 na americké televizi CBS a 21. února 2007 na české TV Nova. Do dnešního dne má odvysíláno celkem čtrnáct řad (v ČR probíhá vysílání třinácté) a je vysílán po celém světě. V Česku je také vysílán na stanici AXN.\n\nV závěru šesté série seriálu navazuje spin-off seriál \"Námořní vyšetřovací služba L. A.\" (\"NCIS: Los Angeles\"), kde hraje Chris O'Donnell a LL Cool J. V Česku se tento seriál vysílá na konkurenční televizi Prima.\n\nV 18. a 19. díle 11. série navazuje spin-off seriál \"\" (\"NCIS: New Orleans\"), kde hrají Scott Bakula a Lucas Black.\n\nV roce 2011 byl seriál zvolen mezi nejlepší americké televizní seriály. Dne 1. února 2013 CBS obnovila \"NCIS\" pro 11. sérii. Seriál byl svou desátou řadou vyhodnocen jako nejsledovanější televizní seriál v USA v průběhu televizní sezony 2012-2013.\n\nDne 13. dubna 2018 CBS obnovila NCIS pro 16. řadu. Dne 11. dubna 2019 stanice objednala 17. řadu, která měla premiéru dne 24. září 2019.\n\n\"Námořní vyšetřovací služba\" je seriál, který sleduje práci fiktivního týmu zvláštních agentů Naval Criminal Investigative Service Major Case Response Team (MCRT) se sídlem ve Washington Navy Yard ve Washingtonu, D.C. Tvůrci a herci jej popisují jako seriál s komediálními prvky, sehranými hereckými výkony a dobrým dějem.\n\nNCIS je hlavním vymahačem práv a kontrarozvědka amerického ministerstva námořnictva, které zahrnuje námořní pěchotu Spojených států amerických. NCIS vyšetřuje všechny velké trestní činy (zločiny), tj. zločiny vyhodnocené podle Uniform Code of Military Justice o uvěznění více než jednoho roka ministerstvem námořnictva. MCRT často vyšetřuje velké případy jako je například smrt vojenského poradce prezidenta USA, umístění bomby na válečných lodí amerického námořnictva, smrt celebrity na území základny námořnické pěchoty, teroristické hrozby americkému námořnictvu a další zločiny, které se nějak týkají amerického námořnictva.\n\nTým tvořili původně 4 terénní agenti: \nŠéf Leroy Jethro Gibbs (Mark Harmon), \nAnthony „Tony“ DiNozzo (Michael Weatherly),\nTimothy „Tim“ McGee (Sean Murray) a Ziva Davidová (Cote de Pablo), která ale na začátku 11. řady po smrti svého otce odešla zpět do Mossadu do Izraele a byla nahrazena novou agentkou Eleanor „Ellie“ Bishopovou (Emily Wickersham)\nDále pak součástí týmu jsou laborantka Abigail „Abby“ Sciutová (Pauley Perrette), Dr. Donald „Ducky“ Mallard (David McCallum) a jeho asistent Jimmy Palmer (Brian Dietzen).\nČasto týmu pomáhá s vyšetřováním agent FBI Tobias C. Fornell (Joe Spano), Gibbsův dobrý přítel.\n\nNa konci 13. řady odešel po několika letech Anthony DiNozzo, byl nahrazen novým agentem Nickem Torresem (Wilmer Valderrama). Zároveň do týmu společně s ním nastoupila nová agentka Alex Quinnová (Jennifer Esposito), která tam ale strávila jen jednu sérii (14. řadu) a pak na začátku 15. řady odešla, aby se starala o nemocnou matku. Zároveň se do týmu přidal agent z MI6 Clayton Reeves (Duane Henry).\n\nAgentura NCIS je momentálně vedena ředitelem Leonem Vancem (Rocky Carroll). \nPrvním ředitelem, který se v seriálu objevil, byl Thomas Morrow (Alan Dale), který post ředitele opustil, když byl povýšen na náměstka ředitele ministerstva vnitřní bezpečnosti. Po něm nastoupila nová ředitelka Jenny Shepardová (Lauren Holly). Po její smrti v páté sérii místo ní nastoupil Leon Vance.\n\nDěj seriálu je odhalen pomocí flashbacků, když byl před Gibbsem hlavou MCRT zvláštní agent Michael „Mike“ Franks (Muse Watson), který jednotku vedl ještě v době Naval Investigative Service (NIS), která předcházela nynější NCIS. Franks přijal do svého týmu Gibbse, potom co odešel z námořní pěchoty, přičemž sám později agenturu opustil. Po Franksově odchodu Gibbs přijal DiNozzu z baltimorského policejního oddělení vražd. Oba se připojili k Vivian Blackadderové (Robyn Lively), kterou Gibbs rekrutoval z FBI. Ve druhé části pilotní epizody NCIS Blackadderové povolily její emoce a téměř vykolejila při antiteroristické akci ve Španělsku. Gibbs je z této události značně zklamaný; Blackadderová se již neobjevuje v první sérii, kde je nahrazena agentkou tajné služby USA Caitlin „Kate“ Toddovou, která se do Gibbsova týmu připojila po svém odchodu z Tajné služby (chrání prezidenta). Agentka Toddová je na konci druhé série zastřelena a nahrazena Zivou Davidovou, která je od třetí až do osmé série současně styčným důstojníkem Mossadu. Poté získává americké občanství a stává se plnohodnotným agentem NCIS. McGee se poprvé objevil jako pomocný agent v terénu (patřil k norfolkskému úřadu). V první sérii využívá své počítačové dovednosti na pomoc MCRT, než se v druhé řadě stává součástí Gibbsova týmu. Na konci 10. série hrozí Gibbsovi zatčení a ostatní členové jeho týmu dávají výpověď. Tím dochází k zániku týmu. Na začátku 11. série nicméně dochází k jeho obnovení, ovšem už bez agentky Davidové, která se po smrti svého otce, ředitele Mossadu Eli Davida, rozhodne vrátit do Izraele a nakonec se zde usazuje.\n\nPoznámky\n\nPřed zahájením první série se v první upoutávce na americké TV CBS jmenoval \"\"Naval CIS\"\". V době uvedení první epizody jej vysílali s názvem \"\"Navy NCIS\"\", a ten použili po celou dobu první série. Vzhledem k tomu, že \"N\" v názvu NCIS znamená \"námořní\", bylo jméno \"Navy NCIS\" určeno jako technicky nadbytečné. Rozhodnutí o použití tohoto názvu \"NCIS\" údajně rozhodla televize CBS i přes všechny námitky Bellisaria:\n\nPo úspěšném odvysílání první série byl název zkrácen na NCIS.\n\nNCIS se nachází v oblasti Washingtonu D.C., ale natáčení probíhá v Santa Claritě v Kalifornii a v celé jižní Kalifornii. Zvukové zkoušky se natáčí pouze v Santa Claritě.\n\nV květnu 2007 bylo oznámeno, že Donald Bellisario odstoupil z pořadu vzhledem k nesouhlasu se seriálovým hercem Markem Harmonem. Bellisariovou povinností byl provoz natáčení seriálu a post scenáristy včetně výkonného koproducenta, kde ho nahradil Charles Floyd Johnson a Shane Brennan s Bellisariem drželi post výkonného producenta. Na podzim roku 2009 se přidal Gary Glasberg a stal se novým členem výrobního týmu seriálu NCIS. Shane Brennan byl přeložen na svou novou show, spin-off \"NCIS: Los Angeles\".\n\n"}
{"id": "294430", "url": "https://cs.wikipedia.org/wiki?curid=294430", "title": "Muži na stromech", "text": "Muži na stromech\n\nMuži na stromech (v anglickém originále Men in Trees) je americký televizní seriál, který byl vysílán v letech 2006–2008 na televizní stanici ABC. V Česku se objevil na Prima TV.\n"}
{"id": "294432", "url": "https://cs.wikipedia.org/wiki?curid=294432", "title": "Ponta do Pico", "text": "Ponta do Pico\n\nPonta do Pico (portugalsky také Montanha do Pico, Serra do Pico; Pico Alto nebo jen Pico) je stratovulkán na ostrově Pico v souostroví Azory. S nadmořskou výškou 2351 metrů je nejvyšší horou Portugalska a celého středoatlantského hřbetu. Nejvyšší horou pevninského Portugalska je Torre (1993 m n. m.) v pohoří Serra da Estrela.\n\nV letech 1562–64 sopka vyvrhla jihovýchodním směrem proudy lávy, které dosáhly až k moři. Při erupci z roku 1718 se situace opakovala. K poslední známé erupci došlo v prosinci 1720.\n\n"}
{"id": "294434", "url": "https://cs.wikipedia.org/wiki?curid=294434", "title": "Kultura Maadí", "text": "Kultura Maadí\n\nKultura Maadí je kultura, která se rozvinula v severní části starověkého Egypta v období 4000 – 3 200 př. n. l. Nazvána je podle naleziště Maadí, které se nachází na předměstí dnešní Káhiry. Mezi další naleziště patří el-Gerza, Hazar, Abúsír el-Melek, Minšat abú-Omar. Z nálezů je patrné, že tato oblast byla křižovatkou kultur ze Západní pouště, Palestiny a kultury Nakáda I. z jihu. Po roce 3 200 př. n. l. byla tato kultura postupně nahrazena kulturou Nakáda.\n\nKultura Maadí navazovala na Merimdskou kulturu, Fajjúmskou kulturu (fajjúmien) a kulturu el-Omari. Ovlivněna byla též kulturami Předního východu a později kulturou Nakáda.\n\nDo dnešní doby se zachovaly spíše pozůstatky sídlišť než hrobů. Z nálezů lze odvodit, že společenství nebylo hierarchicky rozvrstvené. Zemřelí byli pohřbíváni v oválných jamách ve skrčené poloze, obaleni rohoží nebo látkou. Na rozdíl od kultury Nakáda, kde byla výbava bohatší, zde byly do hrobu přidávány pouze jedna nebo dvě nádoby.\n\nPři podrobnějším průzkumu, můžeme sledovat postupný vznik sociálních vrstev. Některé hroby jsou lépe vybavené než jiné, ale tento rozdíl není tak nápadný, jako u kultury Nakáda.\n\nZachovaly se zbytky tří typů obydlí. Prvním bylo obydlí tesané ve skále s oválným půdorysem s rozměry 3x5 m a hloubkou až 3 m. Vstup byl vyhloubeným průchodem. Podobné osady se nacházely v jižní Palestině. \n\nDruhým typem byl oválný dům ze stěn ze sušených cihel s venkovním ohništěm a částečně zapuštěnými stavbami pro zásoby. Třetím typem byl pravoúhlý dům se stěn vyrobených pravděpodobně z rostlinných materiálů, protože se po nich zachovaly pouze otisky. Druhý a třetí typ obydlí byl používán v této době i jinde v Egyptě.\n\nNálezy z nejstarší doby naznačují souvislost se saharskou neolitickou kulturou, kde keramika byla zdobena otisky šňůr nebo pokryty čarami vytvářenými hřebenem. Během období kultury Maadí však keramika nebyla téměř zdobena, pouze na některých byly po vypálení vyryty značky. Měla kulovitý tvar s širokým, plochým dnem, úzkým hrdlem a nálevkovitě rozšířeným okrajem.\n\nNalezeny byly též nádoby dovezené – s červeným povrchem a s černým okrajem, z oblasti Nakády I. a keramika na nožce vyrobená z vápenité hlíny používaná k dovozu oleje, vína a pryskyřice z Palestiny.\n\nNa výrobu mnoha výrobků (jehel, harpun, holí, sekerek, lopatek) se používalo mědi, stejně jako v té době v oblasti Palestiny. Při vykopávkách byly nalezeny hřebeny a břidlicové kosmetické palety z Horního Egypta. Ty byly považovány za luxusní zboží a pro běžnou potřebu se používaly palety z vápence. Válečné palice měly diskovitý tvar, který se používal též v Horním Egyptě v období Nakády I a Nakády II (4000 - 3200 př. n. l).\n\nKultura Maadí byla kulturou usedlých pastevců a zemědělců. Chovala se prasata, skot, kozy, ovce, osli, psi. Pěstoval se ječmen, pšenice, hrách, čočka.\n\n"}
{"id": "294438", "url": "https://cs.wikipedia.org/wiki?curid=294438", "title": "Merimdská kultura", "text": "Merimdská kultura\n\nMerimdská kultura je kultura, která se rozvinula v Merimdě Bení Salámě ve starověkém Egyptě v období 5000 – 4 100 př. n. l. Byla objevena na začátku 20. století a rozdělena na tři části – na nejstarší fázi (Ursicht), střední fázi (Mittleren Merimdekultur) a mladší fázi (Jüngeren Merimdekultur) označovanou též jako „klasická“ kultura Merimda.\n\nTato kultura je charakteristická je keramikou bez příměsi organického materiálu, hlazenou i nehlazenou. Ozdobným, i když vzácným, motivem je tzv. rybí kost.\n\nHospodářství pravděpodobně tvořilo zemědělství, chov ovcí, skotu, prasat a rybolov a lov.\n\nMezi obdobím nejstarší fáze a střední fáze došlo zřejmě k hiátu v osídlení. Keramika obsahuje příměs slámy, ale má stále jednoduchý tvar. Kamenné nástroje měly oboustranné ostří, poprvé se objevují šípy s konkávní základnou. \n\nOsídlení bylo hustší, byly nalezeny stopy po jednoduchých oválných příbytcích ze dřeva a proutí a zásobnice zapuštěné do podlah domů. \n\nHospodářství tvořilo zemědělství, ale chov dobytka v této době získává na důležitosti.\n\nVývoj tvaru keramiky směřuje k uzavřeným tvarům. Jako výzdobný prvek se používá hlazení keramiky. Ta má tmavě červenou nebo černou barvu. Byly vyráběny nástroje z kostí, slonoviny a lastur. Nalezeno bylo též několik figurek.\n\nObydlí tvořily hliněné příbytky a chatrče hustě vystavěné podél úzkých ulic. Stěny byly omazány hlínou smíšenou se slámou, střechu tvořily větve a rákosí. Jednotlivé domy měly své vlastní sýpky.\n\nMezi domy byly nalezeny mělké oválné hroby s téměř žádnou pohřební výbavou, čímž se lišily od hrobů z Horního Egypta. Zde byly v této době hroby umísťovány mimo osady a měly bohatou pohřební výbavu. Je však možné, že většina hřbitovů merimdské kultury zůstává neobjevena a v osadě byly pohřbíváni pouze nedospělí jedinci.\n\nZ Merimdské kultury, Fajjúmské kultury a kultury el-Omari vznikla pravděpodobně kultura Maadí. Tato kultura byla ovlivněna též kulturami Předního východu a později kulturou Nakáda I\n\n\n"}
{"id": "294439", "url": "https://cs.wikipedia.org/wiki?curid=294439", "title": "Vůz (jednotka)", "text": "Vůz (jednotka)\n\nVůz neboli fudr je stará česká objemová jednotka užívaná pro kapaliny.\n\n\n"}
{"id": "294445", "url": "https://cs.wikipedia.org/wiki?curid=294445", "title": "Sud (jednotka)", "text": "Sud (jednotka)\n\nSud nebo soudek je stará česká měrná jednotka užívaná pro měření objemu kapalin.\n\n\n\n"}
{"id": "294446", "url": "https://cs.wikipedia.org/wiki?curid=294446", "title": "Seznam namurských markrabat", "text": "Seznam namurských markrabat\n\nSeznam namurských markrabat zahrnuje vládce na území dnešní Belgické provincie Namur. \n\nNamur patřil většinou k Henegavskému či Flanderskému hrabství nebo k Burgundskému vévodství.\n\n\n\n\n\n\nV roce 1421 prodal markýz Jan III. svá území burgundskému vévodovi Filipu III. \"Dobrému\".\n\n\n\n1706 - 1714: Války o dědictví španělské\n\n\nV roce 1795 bylo území v důsledku Velké francouzské revoluce připojeno k Francii, titul však nadále používali rakouští císařové.\n\n"}
{"id": "294450", "url": "https://cs.wikipedia.org/wiki?curid=294450", "title": "Bečka (jednotka)", "text": "Bečka (jednotka)\n\nBečka je stará česká jednotka objemu, jež se užívala především při obchodní činnosti. Bečkami se měřila například sůl a další sypké látky. Také se s její pomocí odměřovalo pivo a víno. \nJejí přesná hodnota není dosud známa, je odhadována na 70 až 100 litrů.\n\nObjemová jednotka pro pivo používané na Moravě a řídí se podle velikosti vědra v jednotlivých oblastech.\n\n\nHmotnost cínové rudy používané v Horním Slavkově počátkem 19. století.\n\n\n"}
{"id": "294451", "url": "https://cs.wikipedia.org/wiki?curid=294451", "title": "Circuit de Monaco", "text": "Circuit de Monaco\n\nCircuit de Monaco závodní okruh ležící v ulicích Monte Carla, který hostí každoročně během května závody Formule 1. Souběžně s formulovou Grand Prix Monaka se tu konají též závody sérií GP2,GP3, Porsche Supercup a Formule Renault 3.5. V současné době se jedná o nejkratší závodní okruh v kalendáři F1, měří jen 3.34 km.\n\nS nápadem pořádat v úzkých ulicích knížectví motoristické závody přišel Anthony Noghes (po něm je pojmenována poslední zatáčka), prezident tamního automobilového svazu a blízký přítel rodiny Grimauldiů. Úvodní závod se konal v roce 1929 a vyhrál jej William Grover-Williams na závodním stroji Bugatti.\n\nPřed každou Grand Prix je nejprve potřeba okruh vybudovat. Na svá místa musejí dosednout tribuny, je třeba položit či opravit obrubníky, uchytit mantinely, rozmístit reklamní billboardy a zejména nainstalovat veškeré bezpečnostní prvky. Taková příprava trvá okolo šesti týdnů a zpětný návrat do původního stavu týdny tři. Díky celkové flexibilitě okruhu a zejména faktu, že se nejedná o závodní trať, která by byla usazená na pevno se stává tato trať s každým příjezdem závodníků něčím odlišná. Circuit de Monaco je nejpomalejší okruh v závodním kalendáři, z toho důvodu je též vypsán na kratší závodní distanci, aby byl vždy splněn limit maximálního trvání závodu, tedy dvou hodin. Nejpomalejší úsek trati – tzv. vlásenku nedaleko slavného monackého grandhotelu – projížději jezdci rychlostí 50 km/h, nejrychlejším úsekem je pak dlouhá rovinka jejíž součástí je známý tunel, kde jezdci vystoupají až k rychlosti 290 km/h.\n\nOkruh kvůli své klikatosti a úzkosti klade veliké nároky na řidičské schopnosti. Přestože tu lze vidět poměrně málo předjížděcích manévrů, hrozí tu jezdcům veliké nebezpečí. Právě na bezpečnost je dbáno v každém detailu. Jeřáb pomáhající s odstraňováním odstavených monopostů a záchranáři jsou rozmístěni tak, aby byli schopni eliminovat jakékoli nebezpečí v co nejkratším čase. Kvůli obtížnosti předjížděcích manévrů se tak stává důležitou zejména kvalifikace a závodní strategie.\n\nOkruh začíná sprintem do kopce, ihned první zatáčka \"Sainte Devote\" je prudká a chumel jezdců v prvním kole musí volit spíše opatrnost nežli bezhlavou dravost. Riskování ovšem nese své ovoce. Poté přichází krátká odpočinková pasáž, kde se mohou jezdci srovnat za sebe, než dojedou k levotočivému úseku \"Massenet\" zakončenému další slavnou zatáčkou \"Casino\". Začíná klesání pomalou sérií zatáček \"Mirabeau\", \"Grandhotel Hairpin\" a \"Portier\", která zavede monoposty k nejrychlejšímu úseku trati. Zatočený průjezd tunelem, chvilkové nebezpečí po výjezdu, kde hrozí oslepení sluncem, šikana \"Nouvelle\" a opět série přesně vedených zatáček ukončená prudkou \"Rascasse\", ve které odstavil svůj monopost během kvalifikace na Grand Prix Monaka 2006 Michael Schumacher. Poté následuje už jen dvojice posledních zatáček a cílová rovinka.\n\nPodobně jako rychlý italský okruh Monza, tak i Monako vyžaduje specifické nastavení vozidla. Trať mimořádně zatěžující převodovku dokáže též potrápit motor, neboť nenabízí téměř žádné úseky, které by umožnily potřebné chlazení. Je též třeba vozu poskytnout maximální přilnavost brzkým ohřátím pneumatik, brzdové kotouče přizpůsobené trati. Důležitou kapitolou je též přítlak. Circuit de Monaco se již mnohokrát stal svědkem zajímavých řešení vozu.\n\n\n\n\n\n\n\n"}
{"id": "294452", "url": "https://cs.wikipedia.org/wiki?curid=294452", "title": "Bes (jednotka)", "text": "Bes (jednotka)\n\nBes je starověká jednotka hmotnosti užívaná v antickém Římě, v pozdější Itálii bylo slovo bes označením pro jeden kilogram. Kdysi bylo také navrhováno, aby se tak nazývala dnešní jednotka kilogram i v soustavě SI. Tento návrh ale nebyl přijat – nicméně návrh měl racionální opodstatnění, neboť kilogram je tisícinásobek gramu, což je v soustavě SI výjimka.\n\n\n"}
{"id": "294454", "url": "https://cs.wikipedia.org/wiki?curid=294454", "title": "Evangelický kostel (Trnovany)", "text": "Evangelický kostel (Trnovany)\n\nEvangelický kostel v Teplicích-Trnovanech, zvaný též Kristův kostel (Christus-Kirche), nebo lidově Zelený kostel, byl secesní kostel postavený v letech 1899–1905. Architektonický návrh zpracovali architekti R. Schilling a J. Gräbner z Drážďan. Kostel byl jednolodní, obdélný, zdoben mnoha secesními prvky, s polygonální věží vysokou cca 76 m.\n\nPřed stavbou kamenného kostela byl nedaleko postaven provizorní kostel pro potřeby evangelíků. Provizorní kostel byl dřevěný, postavený v secesním slohu s prvky lidové architektury. Stavbu zbudoval tesařský mistr Anton Anderle. Kostel měl místo pro 306 sedících farníků, jeho věž vyla vysoká 17 metrů. Vysvěcen byl 17. prosince 1899. Po dokončení stavby nového, tzv. Zeleného kostela stály oba svatostánky několik let vedle sebe. Po roce 1909 byl provizorní kostel rozebrán.\n\nKostel sloužil evangelíkům augsburského vyznání (luteránům). V letech 1919–1945 byl vlastnictvím Německé evangelické církve v Čechách, na Moravě a ve Slezsku.\n\nV roce 1966 byl kostel uzavřen a sloužil jako sklad. Po poškození požárem v dubnu 1969 byla v srpnu 1973 stržena hlavní loď, o měsíc později i hlavní věž.\n\n"}
{"id": "294455", "url": "https://cs.wikipedia.org/wiki?curid=294455", "title": "Soudek", "text": "Soudek\n\nSlovo soudek může znamenat:\n\n\n\n"}
{"id": "294456", "url": "https://cs.wikipedia.org/wiki?curid=294456", "title": "Fajjúmská kultura", "text": "Fajjúmská kultura\n\nFajjúmská kultura je kultura, která se rozvinula v okolí původního jezera Fajjúm (dnes oáza Fajjúm) ve starověkém Egyptě v období 5 450 – 4 400 př. n. l. Byla zde nalezena skupina do země zapuštěných sil na obilí, která je důkazem, že se zde poprvé v Egyptě stalo hlavním zdrojem obživy zemědělství. Tato kultura se nazývá též Fajjúm A. Podle podobnosti nástrojů se předpokládá, že Fajjúmská kultura se vyvinula z karunienu (nazývána také kulturou Fajjúm B). Později ovlivnila Merimdskou kulturu.\n\nKeramika je jednoduchých tvarů a má hrubý povrch. Po vypálení byl její povrch leštěn a zdoben tenkou červenou vrstvou, ale bez žádného vzoru. Byly nalezeny kosmetické palety z núbijského dioritu, korálky ze zeleného živce a lastury z pobřeží Středozemního a Rudého moře. Tyto nálezy vedou k domněnce, že mohly být navázány kontakty se vzdálenými místy. Měděné nástroje nebyly nalezeny.\nChovaly se ovce, kozy a prasata. Pěstoval se šestiřadý ječmen a špalda, pravděpodobně také len. Posledním zdrojem potravy byl rybolov. \n\nProtože sila byla uspořádány ve skupinách, domnívají se archeologové, že zemědělské produkty byly vlastnictví celého sídliště. Jedna skupina byla ze 109 sil o průměru 30-150 cm a hloubce 30 – 90 cm, což vytvářelo velký skladovací objem.\nZ Fajjúmské kultury, Merimdské kultury a kultury el-Omari vznikla pravděpodobně kultura Maadí. Tato kultura byla ovlivněna též kulturami Předního východu a později kulturou Nakáda I.\n\n"}
{"id": "294459", "url": "https://cs.wikipedia.org/wiki?curid=294459", "title": "Jan Romer", "text": "Jan Romer\n\nJan Edward Romer (3. května 1869 Lvov–5. března 1934 Varšava) byl polský generál.\n\nOd roku 1887 sloužil v Rakouské armádě. V roce 1890 ukončil Vojenskou technickou akademii ve Vídni. Byl povýšen na podplukovníka v roce 1911. Za první světové války bojoval na východní a italské frontě. Od listopadu 1918 byl v polské armádě, v roce 1919 povýšil na divizního generála. Velel 13. pěší divizi, v letech 1926 až 1932 byl inspektorem armády. Zemřel 5. března 1934 ve Varšavě.\n"}
{"id": "294462", "url": "https://cs.wikipedia.org/wiki?curid=294462", "title": "Kultura el-Omari", "text": "Kultura el-Omari\n\nKultura el-Omari je kultura, která se rozvinula v okolí Wádí Hóf-Heluánu v Dolním Egyptě v období 4 600 – 4 250 př. n. l. Nazvána byla podle svého objevitele a časově se překrývá s mladší fází merimdské kultury, kterou také pravděpodobně ovlivnila.\n\nKeramika je jednoduchých tvarů a vždy obsahuje organické příměsi. Mnoho nádob má hlazený a červený povrch. Kamenné výrobky jsou podobné výrobkům v Merimdské kultuře.\n\nZdrojem potravy bylo zemědělství a chov ovcí, koz, skotu a prasat. Zvlášť důležitý byl rybolov. Naopak nebyly nalezeny pozůstatky po lovu pouštních zvířat. \n\nZ kultury el-Omari, Fajjúmské kultury a Merimdské kultury vznikla pravděpodobně kultura Maadí. Tato kultura byla ovlivněna též kulturami Předního východu a později kulturou Nakáda I.\n\n"}
{"id": "294467", "url": "https://cs.wikipedia.org/wiki?curid=294467", "title": "Manfred Mann (hudebník)", "text": "Manfred Mann (hudebník)\n\nManfred Mann (narozen jako Manfred Sepse Lubowitz, 21. října 1940, Johannesburg, Gauteng, Jižní Afrika) je profesionální klávesista, známý jako zakládající člen skupin Manfred Mann a Manfred Mann's Earth Band.\n\nNarodil se v židovské rodině v Johannesburgu, Jižní Africe, jeho rodiči byli David Lubowitz a Alma Cohen. Studoval hudbu na University of the Witwatersrand a pracoval jako jazzový pianista v několika nočních klubech v Johannesburgu. V letech 1959 až 1961 nahrál se svým přítelem z dětství dvě alba. Skupina se jmenovala Vikings a byla první Jihoafrickou rock and rollovou skupinou.\n\nProtože byl odpůrcem systému apartheidu ve své rodné zemi,odstěhoval se v roce 1961 do Anglie a začal přispívat do \"Jazz News\" pod pseudonymem Manfred Manne (podle jazzového bubeníka Shelly Manne), což bylo brzy zkráceno na Manfred Mann. Následující rok potkal bubeníka a hráče na klávesové nástroje Mike Hugga a společně založili větší blues-jazzovou skupinu, kterou nazvali Mann-Hugg Blues Brothers. Ta se pak přeměnila v pětičlennou skupinu, která v roce 1963 podepsala s EMI nahrávací smlouvu na pro značku HMV.\n\nNa návrh producenta změnili název na Manfred Mann a od roku 1964 do 1969 byli úspěšní na hitparádách s několika singly (\"Do Wah Diddy Diddy\", \"Sha La La\", \"Pretty Flamingo\", \"Might1y Quinn\"). Skupina se v roce 1969 rozpadla a Mann okamžitě zformoval s Mike Huggem jinou sestavu, experimentální jazzrockovou skupinu Manfred Mann Chapter Three. Po dvou letech se tato skupina rozpadla, ale Mann v roce 1971 založil skupinu Manfred Mann's Earth Band, která nahrává a vystupuje do dnes. Jejich známými hity jsou například \"Blinded by the Light\", \"Runner\", \"Davy's On The Road Again\" a \"Joybringer\".\n\nMann též založil sólové projekty jako \"Manfred Mann's Plain Music\" a \"Manfred Mann '06.\"\n\nManfred Mann za svou kariéru používal různé klávesové nástroje, ale obzvláště slavným se stal pro svá sóla na minimoogu. Jeho klávesové party byly často improvizované, inspirované jazzem.\n\nManfred Mann hrál na minimoogu sólo na albu skupiny Uriah Heep písni \"July Morning\".\nHrál na klávesy na albu Trevora Rabina \"Wolf\".\n\n"}
{"id": "294473", "url": "https://cs.wikipedia.org/wiki?curid=294473", "title": "Charles Fullerton", "text": "Charles Fullerton\n\nCharles Gordon Fullerton (11. října 1936 Rochesteru, New York, USA − 21. srpna 2013 Lancaster, Kalifornie, USA) byl americký vojenský letec a astronaut, účastník programu MOL a letů raketoplánů Space Shuttle.\n\nPo základní a střední škole následovalo studium vysokoškolské. Na kalifornském technologickém institutu (California Institute of Technology) dokončil studium v roce 1967 s diplomem strojního inženýra. Poté absolvoval letecký výcvik na základně Edwards (USAF, Aerospace Research Pilot School, Edwards AFB). V roce 1966 byl vybrán pro program MOL a v roce 1969 se dostal do sedmé skupiny amerických astronautů při NASA. V té době už byl podplukovník amerického vojenského letectva Charles Fullerton ženatý (manželka Marie Jeannete) a měl dvě děti, dceru Molly a syna Andrewa.\n\nJako 106. člověk odstartoval plukovník USAF Fullerton do vesmíru na palubě raketoplánu Columbia na jaře roku 1983. Byl to třetí zkušební let STS-3 se startem na mysu Canaveral. Na programu byly testy manipulátoru RMS (\"\"). Velitelem lodě byl astronaut Jack Lousma, letěli jen dva.\n\nPodruhé letěl v raketoplánu Challenger o 3,5 roku později již jako velitel letu. V sedmičlenné posádce kromě něj byli plukovník Roy Bridges, dr. Karl Henize, dr. Franklin Musgrave, dr. Anthony England, dr. Loren Acton a dr. John-David Bartoe. Během letu vypustili a později zas zachytili malou družici PDP. Hlavním a také splněným cílem bylo vynést další část laboratoře Spacelab.\n\nVe vesmíru strávil během svých dvou letů 15 dní.\n\n\nZůstal v různých řídících funkcích u NASA až do roku 2007 a to jak v Houstonu, tak na Edwardsově základně.\n\n"}
{"id": "294474", "url": "https://cs.wikipedia.org/wiki?curid=294474", "title": "18. dobrovolnická divize tankových granátníků SS „Horst Wessel“", "text": "18. dobrovolnická divize tankových granátníků SS „Horst Wessel“\n\n18. SS-Freiwilligen Panzergrenadier Division „Horst Wessel“ byla jedna z divizí Waffen-SS, která bojovala ve druhé světové válce.\n\nV lednu roku 1944 nařídil Adolf Hitler říšskému vůdci SS Heinrichu Himmlerovi, aby sestavil bojovou divizi v rámci Waffen-SS, která by byla vytvořena z kádrů záložníků SA. Himmler nařídil, aby 1. pěší motorizovaná brigáda SS byla použita pro vytvoření 18. dobrovolnické divize tankových granátníků SS. Doplněna byla hlavně z maďarských \"Volksdeutsche\" (Němců žijících mimo území Německa) z oblasti Banátu.\n\nVytváření divize probíhalo ve východopruském výcvikovém středisku Stablack a bylo dokončeno 25. ledna téhož roku. Jejím prvním velitelem se stal předchozí velitel 1. pěší brigády SS, veterán první světové války a ostřílený frontový velitel, SS-Standartenführer August-Wilhelm Trabandt.\n\nJeště ke konci ledna obdržela divize čestný název \"Horst Wessel\", který získala po veliteli jednoho z berlínských oddílů SA, který byl v roce 1930 zabit komunisty. Ačkoliv jeho smrt nebyla politicky motivovaná, byla nacisty využita k protikomunistické propagandě a z Wessela se stal jeden z největších nacistických mučedníků.\n\nPo svém zformování byla divize odvelena do Záhřebu v Chorvatsku a později byla převelena do oblasti podél maďarsko-jugoslávských hranic, kde byla nasazena do bojů proti Titovým partyzánům. Avšak již v březnu byla divize přesunuta do Maďarska, kde se měla společně s 8. jízdní divizí SS „Florian Geyer“ zúčastnit operace Margarethe, která měla sloužit k zastrašení maďarské vlády, která měla v tu dobu snahy vymanit se z války.\n\nV červenci 1944 byla značná část divize (hlavně 40. pluk tankových granátníků SS) odvelena na Ukrajinu, kde se jako bojová skupina Schäfer (\"Kampfgruppe Schäfer\") pod velením SS-Obersturmbannführera Ernsta Schäfera, účastnila vyprošťování německých divizí z brodské kapsy.\n\nV srpnu byla tato bojová skupina odvelena na jih od Lvova, kde v bojích s partyzány a Rudou armádou utrpěla těžké ztráty a musela být dočasně posílena francouzským praporem z SS-Sturmbrigade „Frankreich“.\n\nJiné části divize v síle praporu byly nasazeny na Slovensku, aby pomohly potlačit Slovenské národní povstání, zatímco zbytek divize byl odvelen do Maďarska, kde se v rámci LVII. tankového sboru zapojil do těžkých bojů proti postupující Rudé armádě okolo Budapešti.\n\nKe konci roku se divize stala součástí tankového sboru „Feldherrnhalle“ a začala ustupovat z Maďarska na východ a poté na sever přes město Jászberény. Tím se také vyhnula obklíčení a stáhla se dále přes Slovensko na Moravu. Zde byla v únoru 1945 slabě doplněna a krátce se zapojila do protipartyzánských operací. V tuto dobu také vystřídala několik velitelů ve svém čele.\n\nSS-Brigadeführer Trabandt byl odvelen, aby převzal nový velitelský post, nový velitel SS-Gruppenführer Fitzthum zahynul při autonehodě ve Vídni a velení se ujal SS-Oberführer Bochmann. Ten divizi úspěšně velel během těžkých bojů ve Slezsku a nakonec byl vážně raněn. Divize rovněž utržila značné ztráty a jejím novým velitelem se stal SS-Standartenführer Heinrich Petersen.\n\nPetersen velel divizi až do konce války, kdy se s ní vzdal Rudé armádě poblíž města Hirschberg. Petersen poté spáchal sebevraždu. Hrstce vojáků se podařilo probít až na západ a dosáhnout amerického zajetí.\n\n\n\n\n\n\n"}
{"id": "294479", "url": "https://cs.wikipedia.org/wiki?curid=294479", "title": "Bitva u Agrigenta", "text": "Bitva u Agrigenta\n\nBitva u Agrigenta (262 př. n. l. až 261 př. n. l.) byla první z velkých bitev první punské války mezi Kartágem a Římem.\n\nAgrigentum patřilo k hlavním kartaginským opěrným bodům na Sicílii. Poté, co první srážka s Římany v bitvě u Messany skončila porážkou, soustředili v něm Kartaginci své zásoby a vojsko pro další akce proti Římanům. Hannibalovo vojsko ve městě čítalo na padesát tisíc mužů, především žoldnéřů. Toto dění samozřejmě nezůstalo římským vojevůdcům utajeno, proto se rozhodli ihned zaútočit, než budou Kartaginci připraveni. Konzulové Lucius Postumius a Quintus Mamilius spěšně přitáhli k Agrigentu, utábořili se od něj ve vzdálenosti osmi stadií (asi 1km) a uzavřeli Kartagince ve městě. Jelikož vrcholila doba sklizně, římští vojáci, povzbuzeni předchozími úspěchy, bezstarostně sháněli píci a připravovali se na obléhání města.\n\nNepořádku v římských řadách si povšiml kartaginský velitel Hannibal Gisco. Pokusil se jej využít a neočekávaně učinil výpad z města na pícující Římany. Těm se však podařilo zavčas zformovat a zahnat Kartagince zpět.\n\nŘímští velitelé následně rozdělili své vojsko na dvě části a každý se utábořil na opačně straně města. Mezi tábory vybudovali dvojitou linii příkopů a palisád, aby, co nejneproniknutelněji obklíčili Agrigentum a nikdo se nedostal ani ven ani dovnitř. Římané nevlastnili žádné obléhací stroje, doufali, že obránce vyhladoví, a proto se veškeré boje omezovaly na ostřelování a občasné drobné šarvátky. S tím, jak se obléhání protahovalo, docházely Kartagincům potraviny a situace se pro něj stávala stále obtížnější. Hannibal neustále vysílal domácí vládě do Kartága posly s prosbami o posily, až mu bylo vyhověno a z Kartága bylo na pomoc vysláno druhé vojsko v čele s Hannonem.\n\nHannonova armáda se vylodila v Herakleji a její první akcí bylo dobytí Herbesu. Herbesus bylo nedaleké město, kde Římané shromažďovali zásoby a odkud zásobovali oba tábory. V tuto chvíli zachránil Římany syrakuský samovládce Hieron. S jeho pomocí se Římanům podařilo zajistit alespoň základní zásobování. Nedostatek potravin se však začal brzy projevovat a mezi Římany vypukaly epidemie nemocí.\n\nHanno se této situace pokusil využít a na zoufalé volání vyhladovělého Hannibala přitáhl se svým vojskem a padesáti slony k Agrigentu, aby se s Římany srazil a vyprostil tak Hannibala z obležení. V bitvě byl však poražen. Římanům se po tuhých bojích podařilo prolomit přední řady kartaginského vojska a obrátit jej na útěk. Římané se pak zmocnili kartaginského tábora a údajně i některých Hannonových slonů. Přesto nebylo jejich vítězství úplné, protože Hannibalovi se mezitím podařilo uprchnout s celým vojskem z Agrigenta.\n\nNásledujícího dne Římané vtáhli do opuštěného města, vydrancovali jej a přeživší obyvatele prodali do otroctví. V důsledku bitvy přešla na římskou stranu řada vnitrozemských sicilských měst.\n\n\n"}
{"id": "294481", "url": "https://cs.wikipedia.org/wiki?curid=294481", "title": "Jiří Jirmal", "text": "Jiří Jirmal\n\nJiří Jirmal, vlastním jménem Jiří Novák (24. dubna 1925 Praha – 11. prosince 2019 Praha), byl přední český kytarista, hudební skladatel, publicista a pedagog. Ve své praxi se hodně věnoval jak jazzové hudbě, tak i interpretaci vážné hudby. Absolvoval státní konzervatoř, kde studoval u profesora Štěpána Urbana.\n\nV padesátých a šedesátých letech byl vyhledávaným kytaristou a spolupracoval například s Orchestrem Karla Vlacha, orchestrem Karla Krautgartnera, klarinetistou Ferdinandem Havlíkem, kontrabasistou Antonínem Gondolánem, vystoupil s Janem Werichem a s dalšími umělci a hudebními tělesy.\n\nV roce 1963 spolupracoval v Německu s předním kytaristou Siegfriedem Behrendem a vyučoval na Vysoké hudební škole v Saarbrückenu. Zde také studoval renesanční a barokní kytarovou a loutnovou literaturu. Krátce na to se také stal profesorem na Pražské konzervatoři, kde pomohl vychovat řadu českých kytaristů (např. Vladimíra Mikulku, Stanislava Barka nebo Rudolfa Daška). Ve finále největší a nejprestižnější světové kytarové soutěže, pořádané francouzským rozhlasem v Paříži, se umístilo 11 jeho žáků z celého světa. Tři získali první ceny (Vladimír Mikulka, Kerstin Eisenbarth, Khaled Arman), dva druhé a šest třetí ceny. Tím se stal nejúspěšnějším pedagogem této soutěže. \n\nJiří Jirmal je oceňován jakožto skvělý improvizátor a interpret vážné, jazzové i taneční hudby, přestože musel díky úrazu ruky při autonehodě koncertní činnost na čas přerušit a věnovat se především pedagogické, publicistické a skladatelské činnosti. Asi od roku 2000 spolupracoval s Miloslavem Klausem, se kterým také pravidelně koncertoval. Od roku 2005 opět sám koncertoval.\n\nJe, mimo jiné, také autorem řady skladeb vycházejících z brazilské a latinskoamerické hudební tradice v rytmu samby, rumby, bossa novy apod. Také je autorem dvou učebnic hry na kytaru – \"Škola hry na kytaru\" (vydavatel Bärenreiter) a \"Základy kytarové techniky\" (vyd. Bärenreiter). V roce 2008 vydal autorské album \"Classical Guitar Jazz Performances\".\n\n"}
{"id": "294482", "url": "https://cs.wikipedia.org/wiki?curid=294482", "title": "Trencavelové", "text": "Trencavelové\n\nTrencavelové byli starým languedockým šlechtickým rodem. Díky svým rozsáhlým panstvím byli vazaly hrabat z Toulouse a zároveň aragonského krále. Postupem doby jim patřila území okolo Béziers, Albi, Razès a Carcassonne.\n\nPrvním členem rodu, který začal používat jména Trencavel byl Raimond Bernard, který díky výhodnému sňatku získal vikomství v Carcassonne a také Béziers, Razès a Agde.\n\n(vládnoucí členové rodu jsou vyznačeny číslicí)</small>\n\n1. Aton I., vikomt z Albi\n\n"}
{"id": "294485", "url": "https://cs.wikipedia.org/wiki?curid=294485", "title": "Horní Němčice (Strážov)", "text": "Horní Němčice (Strážov)\n\nHorní Němčice () jsou místní částí města Strážov na Šumavě, v okrese Klatovy. Leží nadmořské výšce 595 metrů. V roce 2011 zde trvale žilo osmnáct obyvatel.\n\nPrvní písemná zmínka o vesnici pochází z roku 1465. Němčice byly pravděpodobně založeny bavorskými kolonisty. Ves se dlouho jmenovala jen Němčice, od roku 1950 se jmenuje Horní Němčice.\n\nJe zde činný sbor dobrovolných hasičů.\n"}
{"id": "294486", "url": "https://cs.wikipedia.org/wiki?curid=294486", "title": "Manfred Mann's Earth Band", "text": "Manfred Mann's Earth Band\n\nManfred Mann's Earth Band je jazz-rocková skupina založená hudebníkem Manfredem Mannem v roce 1971 po rozpadu dřívější Mannovy skupiny Manfred Mann.\n\nManfred Mann založil v 60. letech skupinu Manfred Mann, která měla hity jako \"Do Wah Diddy Diddy\" a \"The Mighty Quinn\" a po té, než v roce 1971 založil skupinu Earth Band, se přiklonil ke stylu jazz fusion.\nPůvodní sestavu tvořili Mick Rogers (kytara a zpěv), Manfred Mann (varhany, syntetizer a zpěv), Colin Pattenden (baskytara) a Chris Slade (bicí a zpěv). V tomto raném stadiu byla skupina jednoduše označována jako \"Manfred Mann\" a tedy jako pokračování skupiny z 60. let. Jejich prvním singlem byla skladba \"Please Mrs. Henry\" (1971). Jejich druhý singl \"Living Without You\" Randy Newmana byl v Evropě též vydán jako singl \"Manfreda Manna\", ale v USA jako singl od \"Manfred Mann's Earth Band\". Na dvou dalších singlech vydaných ve Spojeném království v letech 1972-73, byla skupina uvedena jednoduše jako \"Earth Band\", ale jinak od roku 1972 dále, na všech vydáních jako \"Manfred Mann's Earth Band\". Sestava skupiny Earth Band byla stálá od roku 1971 do roku 1976 a v tomto období bylo vydáno jejich prvních šest alb.\n\n\n\n"}
{"id": "294487", "url": "https://cs.wikipedia.org/wiki?curid=294487", "title": "Ebavere mägi", "text": "Ebavere mägi\n\nEbavere mägi je třetí nejvyšší vrchol Pandiverské vysočiny v Estonsku. Zdvíhá se bezprostředně severozápadně od vesnice Ebavere na území obce Väike-Maarja v estonském kraji Lääne-Virumaa. Vrchol hory má nadmořskou výšku 146 m.\n\n"}
{"id": "294489", "url": "https://cs.wikipedia.org/wiki?curid=294489", "title": "Rudolf Dašek", "text": "Rudolf Dašek\n\nRudolf Dašek (27. srpna 1933 v Praze – 1. února 2013) byl přední český jazzový kytarista a skladatel, žák Jiřího Jirmala na Pražské konzervatoři. Zpočátku byl jeho spolupracovníkem Karel Velebný, později po mnoho let vystupoval v jazzovém duu System Tandem Stivín & Dašek společně s Jiřím Stivínem. Od 80. let 20. století Rudolf Dašek také často účinkoval v kytarovém duu s německým kytaristou Toto Blankem. Patřil mezi dlouhodobé stálice české jazzové scény.\n\n\n"}
{"id": "294492", "url": "https://cs.wikipedia.org/wiki?curid=294492", "title": "Únanov", "text": "Únanov\n\nÚnanov () je obec v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1227.\n\n\nV letech 1990 až 2018 byl starostou Vojtěch Fabík (ODS). \n\n\n"}
{"id": "294495", "url": "https://cs.wikipedia.org/wiki?curid=294495", "title": "Želenice (okres Kladno)", "text": "Želenice (okres Kladno)\n\nObec Želenice se nachází 6 km jihovýchodně od Slaného v okrese Kladno, mezi Knovízí a Třebusicemi, blízko dálnice D7 Praha-Slaný. Žije zde obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Želenice \"(305 obyvatel)\" byly v roce 1932 evidovány tyto živnosti a obchody: cihelna, drůbežárna, 3 hostince, knihař, kovář, krejčí, obchod s ovocem a zeleninou, 3 rolníci, řezník, 2 obchody se smíšeným zbožím, starý materiál, obchod se střižním zbožím, trafika, 2 velkostatky.\n\nStáří Želenic dosvědčuje kostel sv. Jakuba Většího, dominanta této vesnice. Již Antonín Podlaha uvádí, že kostel (loď) je patrně z doby románské. Uvádí se poprvé 1227 a pak roku 1352, ale oprýskaná omítka lodi na severní straně potvrdila jasně existenci želenického kostela (a tím i Želenic) snad v 11. století, určitě pak na konci 12. století.\n\nVedle kostela za malým hřbitovem na podezdívce stojí dřevěná zvonice s nízkou přisedlou mansardovou střechou. Zvony na želenické zvonici jsou z roku 1613 od slánského zvonaře \"Jindřicha Senomatského ze Štennštatu\" a z roku 1581 od \"Brikcího z Cinperka\" z Nového Města Pražského.\n\nPřímo v obci jsou chráněny tří památné stromy: dub letní u průjezdní silnice a lípa velkolistá s lípou malolistou dole na návsi. V údolí severně od vesnice, při cestě směrem k Podlešínu se nachází zajímavý pískovcový útvar, přírodní památka Podlešínská skalní jehla.\n\nDo obce vedou silnice III. třídy.\n\nÚzemí obce protíná železniční trať 121 Hostivice - Středokluky - Podlešín se zastávkou \"Želenice u Slaného\". Je to jednokolejná celostátní trať, doprava byla na trati zahájena roku 1873.\n\nPo trati 121 jezdily v létě 2 páry osobních vlaků o sobotách a nedělích z Prahy do Slaného.\n\nV obci zastavovaly autobusové linky Slaný-Brandýsek-Praha \"(11 spojů tam i zpět)\" a Velvary-Kladno \"(1 spoje tam, 2 spoje zpět)\" .\n\nKe katastru obce patří též nádraží „Želenice u Slaného“ na trati 121 z roku 1872, které je vzdáleno téměř 2 kilometry východně od vsi, a okolní zástavba, která je pojmenovaná jako ulice U nádraží. Fakticky patří tato miniosada spíše k asi kilometr vzdáleným Třebusicím, z Želenic do ní ani nevede přímá cesta. Kdysi bývala u nádraží restaurace U Hofmannů.\n\nNádražní budova je ve zdevastovaném stavu a České dráhy uvažují o její demolici, pokud se nepodaří ji nikomu prodat, což je pravděpodobné. Nádraží Želenice u Slaného je jedinou stanicí na trati 121, ve které nestaví žádné vlaky: letní cyklovlaky jinak staví ve všech ostatních stanicích a zastávkách. Nádražní budova je obydlena nelegálními obyvateli a celá oblast kolem nádraží se od 90. let 20. století změnila v cikánskou osadu, v níž jsou obydleny zbytky domů i karavany na zahradách, po osadě se povalují hromady odpadků a dílů rozebraných automobilů v rámci neoficiálního vrakoviště. Zárodek osady tvořili Romové, kteří v 80. letech pracovali u Českých drah a legálně obývali některé budovy. Evropský sociální fond odhaduje počet romských obyvatel osady na 51–75, se stoprocentní nezaměstnaností, většinou bez českého občanství a bez povolení k trvalému pobytu. Neexistuje a nepřipravuje se žádná koncepce řešení této lokality. Na černé skládce u osady dochází k častým požárům, rovněž nádražní budova je poškozena někdejším požárem.\n\nNarodili se zde:\n\n"}
{"id": "294497", "url": "https://cs.wikipedia.org/wiki?curid=294497", "title": "Podhradní Lhota", "text": "Podhradní Lhota\n\nObec Podhradní Lhota se nachází v okrese Kroměříž ve Zlínském kraji. Leží stranou komunikace mezi Bystřicí pod Hostýnem a Valašským Meziříčím na úpatí Kelčského Javorníka, který je nejvyšším vrcholem Hostýnských vrchů. Žije zde obyvatel. Rozprostírá se v místech, jimž před dlouhou řadou staletí vévodily dva starobylé hrady – Šaumburk (608 m n. m.) a Nový Šaumburk (530 m n. m.), nesprávně též nazývaný Zubříč.\n\nPrvní písemná zmínka o obci se objevuje roku 1271 v listinách olomouckého biskupa Bruna ze Šaumburku. Dějiny regionu však sahají až do mladší doby kamenné, což dosvědčuje nález kamenného mlatu pod Šaumburkem. O hustém osídlení kraje svědčí nálezy z Kelčského Javorníka a blízkého okolí. Dochovala se také pravěká pazourková škrabadla, kamenná sekyrka z hadce a poškozený obuch. Cenný je nález bronzové sekyrky z konce doby bronzové blízko domu č. p. 68. Až s příchodem Slovanů v době železné byla zaznamenána u říčky Juhyně prvotní osada.\n\nV období třicetileté války byla Podhradní Lhota v roce 1620 vypálena a vydrancována polskými vojsky, což dokládají záznamy o zpustlém mlýně v roce 1636. Krajem procházela vojska také v dalším století, například v roce 1708, kdy uherští Kuruci a později v roce 1742 Prušáci pustošili region směrem na Valašské Meziříčí.\n\nPostupem času pokračovalo osídlování podél říčky Juhyně hluboko do lesů a přilehlých pasek. V roce 1721 vznikají Rajnochovice, zvané Zálhotí. Kostel Narození Panny Marie a sv. Anny dal postavit v letech 1716–1738 olomoucký kardinál Wolfgang Hannibal von Schrattenbach v místech pramene sv. Anny na úpatí Klínce, v okolí starého dřevěného kostelíka na nynějším hřbitově. Fara byla zbudována v jeho bezprostřední blízkosti a nesla název \"Farnost Podhradní Lhota\" až do roku 1974, kdy byla přejmenována na \"Farnost Rajnochovice\".\n\nRozvoj obce utěšeně probíhal po roce 1918 za první republiky a byl zabrzděn teprve po vyhlášení Protektorátu Čechy a Morava 5. března 1939, kdy obec dostala oficiální německý název \"Burgsdorf\" a byla začleněna do okresu Hranice. Druhá světová válka způsobila obyvatelstvu hodně duchovního i hmotného strádání. Jména 7 obětí perzekuce a pronásledování jsou zaznamenána na památníku obětem obou světových válek. V závěru nacistické okupace působila v regionu partyzánská brigáda Jana Žižky (kapitán Jerry, vl. jménem Vladimír Krajčík). Obec byla osvobozena 7. května 1945 Rudou armádou.\n\nNastala nová éra v životě obce, ale po Únoru 1948 následoval nečekaný zlom; likvidace soukromých živností a kolektivizace zemědělství, dovršená založením JZD v roce 1958. Výrazem nespokojenosti velké části obyvatelstva s vývojem po roce 1948 se stal v tomto regionu třetí odboj, představovaný skupinou \"Hory Hostýnské\". V tomto nelehkém období se snažil MNV o postupné zlepšovaní životních podmínek občanů, např. probíhaly akce ke zvelebení obce (budování kanalizace, bezprašné komunikace, dlážděné chodníky aj.). Došlo též k napojení vodovodního řadu na pramen zvaný \"Ščúrka\" v Kelčském Javorníku. Obecní spádový vodovod byl vybudován již v roce 1936. Velké úsilí si vyžádaly i nové stavby, a to prodejna Jednoty (1968), budova MNV (1970), areál Víceúčelového tělovýchovného zařízení (1982), adaptace bývalého hostince \"U Marků\" na kulturní jizbu a později na jídelnu pro důchodce (1983), Požární dům (1984). MNV se mimo jiné zasloužilo o úpravu veřejné zeleně, která byla vždy chloubou obce a poutala pozornost turistů a návštěvníků regionu.\n\nK zásadním změnám v životě obyvatel přispěl Listopad 1989. Do čela obce bývá voleno v pravidelných intervalech zastupitelstvo obce vedené starostou. 12. dubna 1995 byla předána obci v reprezentačních prostorách Parlamentu ČR v Praze symbolika obce. Autorem znaku a vlajky obce je Miroslav Pavlů. Ten se ztotožnil s obsahovou stránkou staré obecní pečetě (1699) a převzal podobu hradu i do nového znaku obce. Kombinace červené a stříbrné barvy připomíná barvy olomouckého biskupství i kelčského panství. Vlajka obce je výsledkem heraldikova úsilí o zjednodušení znaku. Dominuje na něm pouze kopřivový list - rodový erb hrabat ze Šaumburku, který tak připomíná olomouckého biskupa Bruna jako zakladatele hradu nad Podhradní Lhotou a současně významného držitele kelčského panství.\n\nObyvatelé obce dodržují tradici masopustního vodění medvěda a Anenské pouti. Každoročně se zde zastavuje též svatý Mikuláš se svou družinou. V kulturním domě se pravidelně konají plesy, např. Myslivecký či Tříkrálový.\n\nV budově ZŠ z roku 1900 se nachází expozice sochařského a restaurátorského díla místního rodáka Oldřicha Drahotušského (1929–1994). Galerie byla otevřena v červenci 2003, soubor tvoří sochy, reliéfy a ukázka restaurátorské dokumentace. \n\nDále v obci působí Sbor dobrovolných hasičů, Myslivecké sdružení a TJ Sokol s oddílem šachu. Ten pravidelně pořádá bleskový turnaj s názvem \"Memorial Čeňka Kainera a Jana Velhudy\". V roce 2009 proběhl již 28. ročník.\n\nVývoj počtu obyvatel za celou obec i za jeho jednotlivé části uvádí tabulka sčítání lidu níže, ve které se zobrazuje i příslušnost jednotlivých částí k obci či následné odtržení.\n\n\nHostýnské vrchy jsou chráněny jako přírodní park. Jejich území pokrývá síť maloplošných rezervací a památek chránící zejména příklady zachovalých lesních porostů. Např. v rezervaci Kelčský Javorník se nachází původní pralesovitý porost horských bučin a javořin na suťovém svahu s karpatskou květenou. Vyskytují se zde také orchideje, které patří k nejvzácnějším rostlinám Hostýnských vrchů. Zdejší přírodu představuje několik naučných stezek a expozice Svatohostýnského muzea, které se nachází na Hostýně - významném poutním místě.\n\nV lesích kolem Podhradní Lhoty najdete hojnost hub i lesní zvěře, celou oblastí Hostýnských vrchů vede řada značených cyklotras a nepříliš náročných turistických tras. Jsou pravidelným dějištěm zajímavých sportovních akcí. K nejznámějším patří bikemaraton Drásal nebo Rusavská padesátka, závod Rusavskými kotáry a Běh Terryho Foxe.\n\nBěhem zimního období Hostýnské vrchy nabízejí oblíbená lyžařská střediska, jako Tesák a Troják. Novinkou je Hostýnská magistrála, která nabízí 52 km značených a upravovaných běžkařských tras.\n\nV katastru obce se nachází 20 chat. Území Podhradní Lhoty bylo v 80. letech minulého století zahrnuto do zóny klidu. Okolní lesy jsou vyhledávány během celého roku turisty z ČR i zahraničí. K dispozici jsou jim místní zařízení, jako třeba hostinec \"U Novosadů\", hospůdka \"Na Hasičárně\", \"hotel Zubříč\" a jídelna důchodců, kde je možné objednat obědy telefonicky i pro jiné strávníky. Dále pak v Rajnochovicích \"hotel Polom\", ubytovací hostinec \"Ve Dvoře\" a hostinec \"Na Hamrech\".\nAsi 1,5 kilometrů po \"zelené turistické trase KČT\" od centra se v katastrálním území obce na trati Kojetín – Valašské Meziříčí nachází železniční zastávka Rajnochovice.\n\n\n"}
{"id": "294498", "url": "https://cs.wikipedia.org/wiki?curid=294498", "title": "Jiří Novák (tenista)", "text": "Jiří Novák (tenista)\n\nJiří Novák (* 22. březen 1975 Gottwaldov) je bývalý český profesionální tenista a tenisový trenér. V průběhu své kariéry vyhrál 7 turnajů okruhu ATP ve dvouhře a 18 ve čtyřhře. Šest roků byl nejvýše postaveným českým tenistou na světovém žebříčku ATP, nejvýše na 5. místě (21. října 2002). Jeho oblíbeným povrchem kurtů byla antuka. V roce 1999 porazil v 1. kole Wimbledonu tehdy začínajícího Švýcara Rogera Federera. K únoru 2015 byl jediným tenistou na světě, který porazil ve dvouhře Davisova poháru Španěla Rafaela Nadala, když nad ním zvítězil v 1. kole Světové skupiny roku 2004 v Brně, kde Česká republika podlehla Španělsku 2:3.\n\nJeho mateřským tenisovým klubem je TK Agrofert Prostějov, , kde od jara 2012 působí jako trenér Jiřího Veselého.\n\nJiří Novák se zúčastnil 17 utkání v Davisově poháru, s bilancí 17-5 v dvouhře a 10-2 ve čtyřhře.\n\n"}
{"id": "294503", "url": "https://cs.wikipedia.org/wiki?curid=294503", "title": "Guantánamo", "text": "Guantánamo\n\nGuantánamo je město na jihovýchodě Kuby. Je to hlavní město stejnojmenné provincie. Má asi 280 000 obyvatel, z nichž mnoho pracuje v produkci cukrové třtiny a kávovníku. Město je asi 910 km od hlavního města Havany a 15 km od americké námořní základny Guantánamo.\n\nMěsto bylo založeno francouzskými osadníky v roce 1796 a je postavené v koloniálním stylu. Svůj věhlas získalo díky americké vojenské základně se zajatci a také písni Guantanamera od José Fernándeze Díaze.\n\nV bývalé věznici je nyní muzeum \"Museo Provincial de Guantánamo\", kde jsou uloženy umělecké včetně sochy božstva Fama, která je symbolem Guantánama.\n\n\n"}
{"id": "294506", "url": "https://cs.wikipedia.org/wiki?curid=294506", "title": "Henry Hartsfield", "text": "Henry Hartsfield\n\nHenry Warren Hartsfield Jr. (23. listopadu 1933 v Birminghamu, Alabama, USA − 17. července 2014) byl americký vojenský letec a astronaut, který se účastnil kosmických programů Skylab a Space Shuttle.\n\nPo základní a střední škole absolvoval Auburn University. Ukončil ji s titulem inženýra fyziky. Po absolvování University of Tennessee byl vybrán pro vojenský program MOL. V roce 1969 byl zařazen do sedmé skupiny amerických astronautů. Byl jmenován do podpůrných posádek Skylab 2, Skylab 3 a Skylab 4. Koncem srpna 1977 odešel z armády do zálohy, v NASA zůstal a zacvičil se pro lety raketoplánem. Do vesmíru vzlétl jako 109. člověk. Plukovník amerického vojenského letectva je ženatý a má dvě děti. Používá přezdívku Hank..\n\nPoprvé letěl na palubě raketoplánu Columbia, což byl čtvrtý zkušební let STS-4. Start proběhl z Floridy z mysu Canaveral, velitelem lodě byl Thomas Mattingly. Let byl zčásti určen vojenským účelům, ale některé experimenty byly civilní (např. pokusy od studentů univerzity z Utahu). Přistáli na základně Edwards v Mojavské poušti v Kalifornii.\n\nPodruhé vzlétl již jako velitel na oběžnou dráhu Země koncem léta roku 1984 v raketoplánu Discovery. Start proběhl z obvyklého kosmodromu na mysu Canaveral. Osádku Discovery tvořili Henry Hartsfield (velitel), Michael Coats (druhý pilot), letoví specialisté dr. Judith Resniková, dr. Steven Hawley a Richard Mullane a konečně „první cestující“ v raketoplánu, Charles Walker, inženýr od firmy McDonnell Douglas. Vypustili družice SBS 4, Leasat 2 a Telstar 3. Návrat byl na základnu Edwards.\n\nTřetí a poslední svůj let absolvoval na palubě raketoplánu Challenger na podzim roku 1985 opět jako velitel letu. Na palubě bylo osm astronautů: velitel Henry Hartsfield, pilot pplk. Steven Nagel, plk. James Buchli, plk. Guion Bluford, lékařka dr. Bonnie Dunbarová, dr. Wubbo Ockels z Nizozemí a nakonec dva Němci, dr. Ernst Messerschmid a dr. Reinhard Furrer. Na oběžné dráze vypustili družici GLOMR a oživili laboratoř Spacelab. I tentokrát přistáli na základně Edwards.\n\n\nPo třech startech do vesmíru, kde strávil 20 dní, zůstal pracovat u NASA až do roku 1999 a do své smrti žil v Houstonu.\n\n"}
{"id": "294509", "url": "https://cs.wikipedia.org/wiki?curid=294509", "title": "Zjizvená tvář", "text": "Zjizvená tvář\n\nZjizvená tvář (v originále \"Scarface\") je americký film z roku 1983 na motivy scénáře Olivera Stonea v hlavní roli s Al Pacinem. Režie Brian De Palma.\n\nFilm je zasazen do Miami roku 1980 (většina filmu byla však točena v Los Angeles, protože si vedení Miami nepřálo, aby film ukázal jejich město ve špatném světle ). Al Pacino zde ztvárňuje svérázného drogového dealera Tonyho Montanu. Montana přijede z Kuby do Miami a chce se hned dostat na vrchol, ze kterého na konci filmu spadne – ztratí ženu,sestru a zabije svého nejlepšího přítele. Sám Montana pak umírá rozstřílen tisícem kulek na balkoně svého sídla. Manželku hlavního (anti)hrdiny si zahrála Michelle Pfeifferová.\nPůsobivý soundtrack má na svědomí Giorgio Moroder a jeho textař Peter Bellote.\n"}
{"id": "294510", "url": "https://cs.wikipedia.org/wiki?curid=294510", "title": "Kind of Blue", "text": "Kind of Blue\n\nKind of Blue je jazzové album, které v roce 1959 vydal trumpetista Miles Davis. V roce 2002 se stalo jen ve Spojených státech trojnásobně platinovým. Stalo se tak nejprodávanějším jazzovým albem všech dob. Skladby z něj jsou „citovány” na mnoha slavných jazzových albech a v žebříčcích nejlepších desek všech dob se toto album vždy umisťuje na nejvyšších příčkách.\n\nV roce 1958 dal Miles Davis dohromady nejlepší hard bopové hráče té doby. Do konečné sestavy nakonec patřili: altsaxofonista Cannonball Adderley, tenorsaxofonista John Coltrane, pianista Wynton Kelly, kontrabasista Paul Chambers a bubeník Jimmy Cobb. Hrála se směs popových a jazzových standardů, hlavně od Charlieho Parkera, Thelonia Monka, Dizzy Gillespieho, a Tadda Damerona. Skupina zkoušela improvizovat na dané skladby a experimentovat s novými akordy a rytmickými změnami.\n\nAčkoli Davis vyrůstal převážně na bebopu, nebyl s tímto směrem úplně spokojen. Tvrdil, že změn akordů je v bebopu až přespříliš, což nutně musí brzdit kreativitu interpreta. V roce 1953 vydal pianista George Russell svojí knihu \"Lydian Chromatic Concept of Tonal Organization\", která nabádala k cvičením, která byla založena hlavně na akordových improvizacích. Radil opustit tradiční pojetí mollového a durového ladění a soustředit se spíše na stupnice a posloupnosti stupnic. Toto východisko se stalo klíčovým v novém jazzovém směru, který dostal názvem modální jazz.\n\nDavis byl ovlivněn Russellovými nápady a jeho první modální kompozice byla titulní skladba na albu \"Milestones\" (1958). Davis byl s výsledkem spokojen, a tak připravoval celé album modálního jazzu. Pianista Bill Evans — nadšený fanoušek George Russella, ale nedlouho předtím Davisův ansámbl opustil, aby se mohl věnovat své vlastní kariéře. Davis ho ale naštěstí ještě k tomuto nahrávacímu session přemluvil.\n\n\n"}
{"id": "294514", "url": "https://cs.wikipedia.org/wiki?curid=294514", "title": "Seznam hrabat z Foix", "text": "Seznam hrabat z Foix\n\n\n\n\n\n\n"}
{"id": "294517", "url": "https://cs.wikipedia.org/wiki?curid=294517", "title": "Krém", "text": "Krém\n\nSlovo krém může vyjadřovat :\n\n\n\n\n"}
{"id": "294519", "url": "https://cs.wikipedia.org/wiki?curid=294519", "title": "Persepolis", "text": "Persepolis\n\nPersepolis (staropersky \"Pársa\", novopersky تخت جمشید/پارسه, \"Tacht-e Džamšíd\") je název starověkého města v dnešní íránské provincii Fárs, antické Persidě. Za vlády achaimenovské dynastie byla Persepolis metropolí perské říše, spolu s ní však významné správní a ceremoniální funkce i nadále plnily starší rezidence Susy a Pasargady. Zakladatelem města, ležícího přibližně 40 km od dnešního Šírázu, byl třetí achaimenovský velkokrál Dareios I.; přesný rok založení není znám (většinou se udává rozmezí let 518–515 př. n. l.). Moderní název Tacht-e Džamšíd (\"Džamšídův trůn\") je odvozen od jména legendárního krále Džamšída, starověký název Persepolis (\"Město Peršanů\") je pořečtěnou formou staroperského Pársa.\n\nHlavním pozůstatkem někdejšího města je rozlehlý palácový komplex, zbudovaný na umělé terase o rozměrech 450×300 m při úpatí \"Kúh-e Rahmát\". Někdy se soudí, že již král Kambýsés II. zde zamýšlel postavit svoji rezidenci, teprve Dareios I. však položil po roce 515 př. n. l. základy okázale koncipované audienční síně, zvané \"Ápádána\", s přibližně čtvercovým půdorysem o straně dlouhé 60 m. Většinu budov na terase dokončil teprve Dareiův syn Xerxés I. (některé až jeho vnuk Artaxerxés I.), poté zde proběhlo jen minimum změn. Celý soubor palácových budov byl zničen v roce 330 př. n. l. Alexandrem Velikým, který prý osobně Persepolis podpálil jako odplatu za zničení Athén Xerxovými vojsky při řecko-perských válkách v 5. století př. n. l.\n\nJediný přístup na palácovou terasu, místy vystupující až 18 m nad okolní terén, se nachází na severozápadě a tvoří ho dvojité schodiště pocházející z dob Xerxa I. Proč jsou jednotlivé schody vysoké jen 10–11 cm, je dosud nejasné, snad to mělo souvislost s dvorským ceremoniálem (procesí). Hned za schodištěm lze spatřit tzv. \"Bránu národů\", rovněž zřízenou Xerxem, z níž se dochovala jen kamenná kostra s působivými sochami. Každý příchozí, který chtěl předstoupit před achaimenovského velkokrále, musel touto branou projít a byl zde zaregistrován. Při jižní straně brány je dva metry vysoká vodní nádrž z jediného kusu kamene, jež snad sloužila ke kultovní očistě při ceremoniálních obřadech.\n\nRozlehlý palác Ápádána, stojící na samostatné, tři metry vysoké terase, sloužil k audiencím a jeho jádrem byla čtvercová hlavní síň se šesti řadami sloupů, po šesti v každé řadě. Sloupy opatřené žlábkováním byly posazeny na mohutné podstavce. Z rohů budovy vystupovaly čtyři čtvercové věže, do nichž se dalo vstoupit z předsíní – jejich funkce byla strážní a skladištní. Fasádu Ápádany opticky členily tři vysoké výklenky se zapuštěnou trojicí sloupů, v horní části stěny byl umístěn trojjazyčný nápis krále Xerxa I., jenž celý komplex dokončil.\n\nNa severní a východní straně se do přijímací síně vstupovalo po schodištích, jejichž stěny jsou bohatě zdobeny reliéfy – patří k nim nejslavnější výjevy z dvorského života, jež se z dob staré perské říše vůbec zachovaly (trůnící Dareios I., kopími vyzbrojení Nesmrtelní atd.). I z tohoto důvodu je Ápádána patrně nejvýznamnější stavbou Persepole.\n\nObytný palác krále Dareia stál u jihozápadní věže Ápádány a jeho staroperské pojmenování bylo \"Tačara\". Také tato budova, dokončená Xerxem I. a přestavěná Artaxerxem III., stála na 2,5 m vysoké terase, přičemž směrem na jih se otevírala do široké sloupové předsíně, opatřené po stranách strážnicemi. Centrálním prostorem byla obdélníková síň podpíraná dvanácti sloupy, dochované reliéfy zobrazují vojáky střežící bezpečnost achaimenovského velkokrále a motivy boje.\n\nJihovýchodně od Tačary se rozkládal mnohem rozsáhlejší obytný palác krále Xerxa, nazývaný ve staroperštině \"Hadiš\". Tvořilo jej rozlehlé nádvoří, na jehož severní straně se patrně nacházel chrám ohně, a celá řada složitě členěných místností spolu se čtvercovou branou – ta vystupovala do sousedního nádvoří obdélníkového půdorysu. Xerxův palác stojí přímo na skalním podloží, tedy na nejvyšším bodě přirozené vyvýšeniny, což mělo za následek některé zvláštnosti v jeho konstrukci. Z hlavního nádvoří se vstupovalo do velké rozlehlé síně, jejíž střechu neslo 36 sloupů. Reliéfní výzdoba se svými motivy podobá výzdobě na Dareiově paláci.\n\nNádvoří přiléhající k Ápádáně, mající tvar písmene L, lemovala uvnitř palácové terasy mohutná zeď z nepálených cihel, která oddělovala tuto část rezidence od správního okrsku. Přicházelo se sem tzv. \"Vojenskou cestou\" od Brány národů a prvním objektem, jejž návštěvník spatřil, byla \"Nedokončená brána\" mohutné obdélníkové dispozice. Jak již název napovídá, brána byla v době, kdy Alexandr Veliký Persepolis zničil, stále ještě ve výstavbě.\n\nNa východní straně sousedily s branou správní budovy, v nichž bylo při archeologických vykopávkách odkryto zhruba 30 000 hliněných tabulek s texty týkajícími se převážně budování Persepole; tabulky byly psány elamským písmem a jazykem. Směrem na jih leželo čtvercové vnitřní nádvoří, ukončené \"Palácem tisíce sloupů\", trůnním sálem Xerxa I. Tato budova, dostavěná až za vlády Artaxerxa I., sestává z mohutné předsíně sevřené mezi dva věžovité trakty na rozích a vlastního sálu, jenž svou rozlohou překonává obdobný sál Ápádány.\n\nPodél východní strany Paláce tisíce sloupů se táhla řada kuchyní, které odděloval na severu úzký prostor od budovy považované dnes za hodovní síň dvořanů a úředníků. I zde měla část obrácená do nádvoří podobu sloupové předsíně, jen mnohem menší než u přilehlého paláce. Na jihu vyplňoval roh terasy složitě strukturovaný objekt \"Pokladnice\", sloužící ve starověku jako finanční centrum perské říše – účel budovy potvrdilo množství zde nalezených hliněných tabulek.\n\nMimo vlastní terasu směrem na východ se nachází 26 m hluboká cisterna, měřící v horní části 4,7 m². Sloužila ke shromažďování dešťové vody, nikoli tedy jako studna, a ústila do ní řada kanálků vytesaných ve skále – to obyvatelům rezidence poskytovalo jeden ze zdrojů užitkové vody a při přívalových deštích na jaře a na podzim chránilo rezidenci před zaplavením (přebytečnou vodu odváděla soustava jiných kanálů pryč od terasy). V téže oblasti, 40 m nad úrovní terénu, je ve skalnatém svahu vyhloubena hrobka krále Artaxerxa II., známého protivníka Řeků z Xenofontova díla \"Anabasis\". Má podobu neúplného kříže a byla bohatě zdobena reliéfy a polosloupy. Další podobná hrobka – Artaxerxa III. – je jihovýchodně od palácové terasy, na rozdíl od prvé však nebyla nikdy dokončena.\n\nZ obytných čtvrtí Persepole, zbudovaných z nepálených cihel, se toho do dnešních dob mnoho nedochovalo, nelze ale vyloučit, že důkladnější archeologický výzkum přinese ještě mnohá překvapení.\n\nAčkoli ruiny Persepole přitahovaly pozornost evropských cestovatelů a vyslanců již od raného novověku, první systematický archeologický výzkum podnikl až Ernst Herzfeld v letech 1931–1934/1935 a po něm Erich F. Schmidt z Oriental Institute Chicagské univerzity – zkoumána byla stejně jako v pozdějších případech především rezidence. Ve čtyřicátých letech převzala péči o průzkum lokality Íránská správa antických památek, nejprve pod vedením André Godarda, později A. Tádžvidího. V současnosti je oblast rezidence plně zabezpečená a zčásti zrestaurovaná, mj. i zásluhou Istituto Italiano per il Medio ed Estremo Oriente (Giuseppe a Ann Britt Tiliovi).\n\n\n"}
{"id": "294520", "url": "https://cs.wikipedia.org/wiki?curid=294520", "title": "Pec nám spadla", "text": "Pec nám spadla\n\nPec nám spadla je česká lidová píseň. Je to základní součást českého lidového folklóru a slovesnosti. Patří mezi nejznámější česká říkadla , která rozvíjejí komunikační schopnosti malých dětí. V dnešní době je stále populární hlavně mezi dětmi.\nText má řadu variant, které se zjevně liší jak dobově tak krajově. Ve variantách, kde se vyskytuje verš \"dá do toho čtyři rány\", se objevuje i v podobě \"dá do toho velkou ránu\".\n\nPec nám spadla, pec nám spadla\nkdopak nám ji postaví?\nStarý pecař není doma\na mladý to neumí.\n\nZavoláme kominíka,\nten má dobré nápady,\nstrčí štětku do komína\na už je to hotový.\n\nZavoláme kominíka,\nten má v ruce kladivo,\ndá do toho čtyři rány\na hop je to hotovo.\n\nZavoláme na dědečka,\nten má velké kladivo,\nten do toho jednou bouchne\na už je to hotovo.\n\nZavoláme na kováře,\nten má velké kladivo,\nten do toho jednu bouchne,a už je to hotovo.\n\nZavoláme pro zedníka,\nten má dobré nápady,\non do toho jednou kopne\na už je to hotový.\n\nPísnička v pořadu ČT Zpívánky\n"}
{"id": "294535", "url": "https://cs.wikipedia.org/wiki?curid=294535", "title": "Petr a Lucie", "text": "Petr a Lucie\n\nPetr a Lucie (1920, v originále \"Pierre et Luce\") je milostná novela francouzského spisovatele Romaina Rollanda, nositele Nobelovy ceny za literaturu z roku 1915. Jde o jemně kreslený příběh tragické lásky mladých milenců zahalený stínem válečného utrpení a hrůz první světové války.\n\nJiž třicet dní se píše rok 1918. Ve Francii stále zuří válka. A právě zde začíná náš příběh.\n\nLidé při bombardování Paříže prchají do prostor podzemní dráhy, aby našli alespoň dočasný azyl. Mezi nimi i mladý muž Petr Aubier, který se zde poprvé setkává s Lucií. Nepromluví spolu, jen se vlivem tísnícího davu dotýkají. O pár dní později se spolu znovu potkávají. Opět žádná slova, jen vyzývavé úsměvy.\n\nNa třetím setkání se už ale Petr odhodlá a dá se s dívkou do hovoru. Začíná se rodit láska. Tráví spolu spousty času, Petr doprovází Lucii i do práce. Dívka se živí malováním a následně svá díla prodává, aby si vydělala na živobytí.\n\nOba milenci přestávají vnímat okolní svět. Žijí jen pro sebe, zapomínají na válečné útrapy, které sužují jejich zemi. Oba je ale trápí představa, že Petr bude v červnu povolán do války, ve které už bojuje i jeho starší bratr Filip. Snaží se proto co nejvíce užívat života. Jeden žije pro druhého a během velikonočního týdnu se mají jeden druhému zcela oddat. O Velkém pátku, který roku 1918 připadl na 29. březen a kdy si Petr s Lucií šli slíbit lásku do kostela na náměstí svatého Gervasia, je však během varhanního koncertu při bombardování pohřbí mohutný padající pilíř.\n\n\n"}
{"id": "294536", "url": "https://cs.wikipedia.org/wiki?curid=294536", "title": "Myš krétská", "text": "Myš krétská\n\nMyš krétská (\"Acomys minous\") patří k takzvaným bodlinatým myším, protože má na hřbetě a ocasu hrubé tuhé chlupy. Její srst na hřbetě může žlutá až červená, šedá nebo hnědá. Bříško má bílé. Dorůstá délky 9-12 cm a ocas dorůstá také do této délky. Váží v rozmezí 30-90 g. Je to noční zvíře. Živí se listy a semeny trav. Žijí pospolitě a jejich hnízda jsou velice jednoduchá. Březost trvá 5-6 týdnů, což je u myší dlouhá doba.\n\nTento druh je endemický, žije jenom na Krétě. Další zajímavostí je, že při porodu pomáhají ostatní samice, které pomáhají rodičce například čištěním srsti.\n\nPříbuzných druhů je patnáct, jedná se například:\n\n"}
{"id": "294541", "url": "https://cs.wikipedia.org/wiki?curid=294541", "title": "Luboš Andršt", "text": "Luboš Andršt\n\nLuboš Andršt (* 26. července 1948 Praha) je český bluesový, jazzový, jazzrockový a artrockový kytarista, skladatel a pedagog. Jeho otcem byl český hokejista a sportovní činovník JUDr. Zdeněk Andršt. Jeho bratrancem je zpěvák a kytarista Petr Janda.\n\nNa kytaru začal hrát jako autodidakt již ve 14 letech. Rock začal hrát amatérsky v roce 1966 v kapele Roosters, potom následovaly kapely P-67, Colour Images, Double Time a v roce 1969 založil vlastní profesionální skupinu, trio Blues Company Ltd., kde s Andrštem ještě hráli Michal Bláha (bass) a Tolja Kohout (bicí), krátce si zahrál v legendární skupině George & Beatovens. V roce 1970 se stal členem skupiny Framus Five, která se ale ještě v listopadu téhož roku rozpadla. Nahrávání alba měla však skupina přislíbeno, a tak v prosinci 1970 a v lednu 1971 vznikla významná LP \"Město ER\", která představuje první Andrštovy studiové snímky. Na této desce se Luboš Andršt také poprvé prosadil i autorsky se svými skladbami: Noc je můj den a Perceptua. Se skupinou Framus Five také Luboš Andršt v roce 1970 poprvé účinkoval i v televizi, v hudebním pořadu \"Léto v Supraphonu\".\n\nNa začátku 70. let působil v jazz-rockovém souboru Jazz Q Martina Kratochvíla, se kterým v roce 1972 se L. Andršt zúčastnil mezinárodních jazzových festivalů ve francouzském Nice a ve finském Pori. Také natočily desku Pozorovatelna (1973). Na přelomu let 1972 a 1973 spolu s Vladimírem Padrůňkem z Jazz Q odešli a oba doplnili dvojicí hráčů z bývalé skupiny Flamengo, Ivana Khunta a Jaroslava Šedivého, aby vytvořili blues-rockový soubor Energit. Koncem roku 1973 však Ivan Khunt a Jaroslav \"Erno\" Šedivý skupinu, která trpěla mnoha zákazy vystupování, opustili. Andršt poté do Energitu přivedl jiné muzikanty s bluesovými kořeny, mj. Vladimíra Mišíka, ale po příchodu Emila Viklického v roce 1974 se skupina definitivně přeorientovala na jazz-rockový styl. V roce 1977 se Luboš Andršt také podílel na autorské desce Emila Viklického \"V Holomóci městě\" (reedice na cd Supraphon a.s. 2012). Do Jazz Q se Andršt vrátil v roce 1977, stihnul ještě s Jazz Q natočit desku \"Zvěsti\", ale již na konci roku z něho opět odešel, aby pokračoval dál s Energitem, v lednu 1978 nahrává LP \"Piknik\". V závěru 70. let hrál v akustickém duu společně s jazzovým pianistou Emilem Viklickým a počátkem 80. let Luboš Andršt také vystupoval v kytarovém duu se Zdeňkem Hráškem. Rok 1980 je významným mezníkem v Andrštově hudební dráze. Natočil první sólové album, \"Capricornus\", rozpustil Energit a na začátku roku 1981 založil novou vlastní kapelu Blues Band Luboše Andršta, ve které tehdy působil slovenský zpěvák Peter Lipa.\n\nV květnu 1981 Andršt vystoupil v Bratislavě s Mariánem Vargou a krátce na to nahrával s Vargovou skupinou Collegium Musicum dvojalbum \"Divergencie. První strana LP: Refrén, Interludiá, Nemé výčitky, Třetí strana LP, sólo na gitare L. Andršt, věty: Intráda, Elégia, Scherzo, Dialóg.(Opus, 1981). V roce 1983 Luboš Andršt také uspořádal\" koncertní šňůru s německým kytaristou Toto Blankem. S Blues Bandem koncertoval pravidelně až do odchodu Petera Lipy v červnu 1987. Poté rozštěpil svoje aktivity do mnoha směrů. Znovu se přidal k Framus Five Michala Prokopa, se kterým nahrál album Snad nám naše děti... Souběžně koncertoval s Michalem Prokopem a Janem Hrubým v akustickém Nu-Triu, v září 1987 vystoupili v NSR a v květnu 1988 v Alžírsku, v hlavním městě Alžíru a na Sahaře, v oáze Ghradaya. Se svou jazzrockovou skupinou Krátké spojení natočil druhé sólové album \"Plus-Minus Blues.\"\n\nPo pádu totalitního režimu roku 1989 v Československu a změnách, které se dotkly také kulturního života, přijímá nabídku do té doby z politických důvodů perzekvované zpěvačky Marty Kubišové na sestavení její doprovodné skupiny. Výsledkem této spolupráce bylo CD Někdy si zpívám (1991). V roce 1992 Luboš Andršt naplno obnovil svůj Blues Band. Od roku 2000 Luboš Andršt také opět spolupracuje se zpěvákem Michalem Prokopem, v březnu 2000 natočili živé album Odněkud Někam (bluesové standardy) a postupně další CD a koncertní DVD s obnovenou skupinou Framus Five. Ve stejném roce také obnovili akustické trio Prokop, Andršt, Hrubý.\n\nV současnosti vystupuje se svými kapelami Luboš Andršt Group, Blues Band Luboše Andršta, Framus Five, trio Prokop, Andršt, Hrubý a skupina Energit.\n\nBěhem svého života si zahrál s mnoha předními muzikanty z oblasti jazzu, rocku a blues, mimo jiné též s Paulem Jonesem, Danou Gillespie, Katie Webster, dále s americkým zpěvákem a kytaristou Dani Robinsonem a především 28.4. 1998 Luboš Andršt společně vystoupil v pražském Kongresovém centru (bývalý Palác Kultury) s legendárním americkým bluesovým kytaristou a zpěvákem B. B. Kingem. A podruhé Luboš Andršt hrál s B.B. Kingem 9.7. 2000 ve Zlíně, v klubu Golem. Luboš Andršt je také autorem vzdělávacího pořadu České televize \"Kytarová klinika\" (1999). Luboš Andršt také často účinkoval v zahraničí, např. v Polsku, Německu, Francii, Finsku, Turecku, Lucembursku, v Rusku, na Kubě, v Alžírsku, Japonsku, v USA, v Hong-Kongu a dalších zemích. 9. června 2013 vystoupil Luboš Andršt v akustickém triu s M. Prokopem a J. Hrubým v USA na Chicago Blues Festivalu v Grant Parku na Pepsi Front Porch Stage, kde si společně také zahráli s americkým kytaristou Johny Primerem, který do roku 1983 hrál s legendárním bluesmanem Muddy Wattersem. V září 2019 Luboš Andršt vystoupil se svým jazzovým kvartetem Luboš Andršt Group v Kanadě, v Edmontonu, Vancouveru a Torontu.\n\nČlen výboru OSA (Ochranný Svaz Autorský pro práva k dílům hudebním) 1994 – 1997\n\nPředseda Komise pro otázky tvorby 1992 – 1994\n\nPředseda výboru (dozorčí rady) OSA  1997 – 2002\n\n\n\n\n\n\n\n"}
{"id": "294543", "url": "https://cs.wikipedia.org/wiki?curid=294543", "title": "Sběratelé kostí", "text": "Sběratelé kostí\n\nSběratelé kostí (v anglickém originále Bones) je americký televizní seriál, který vysílá televizní stanice Fox, v Česku Prima TV a na Slovensku TV JOJ. Na televizních obrazovkách objevil poprvé 13. září 2005, a to na stanici FOX Network.\n\nSeriál vypráví o vyšetřování zločinů, při kterých nelze identifikovat totožnost obětí jinak než analýzou kostí a zbylé tkáně. Dr. Brennanová se svým týmem z Jeffersonova Institutu provádí medicínská ohledání a při reálném pátrání po zločincích jí pomáhá zvláštní agent FBI Seeley Booth.\n\nHlavní seriálová postava Dr. Temperance Brennanová je pojmenována po hrdince knih spisovatelky Kathy Reichs, forenzní antropoložce. Televizní verze postavy je napsaná spíše podle Kathy samotné.\n\nV hlavních rolích vystupují:\n\n"}
{"id": "294545", "url": "https://cs.wikipedia.org/wiki?curid=294545", "title": "Chas Cronk", "text": "Chas Cronk\n\nChas Cronk je anglický zpěvák-textař a hudebník, známý zejména pro svou činnost ve skupině Strawbs. \n\n\n\n\n\nÚdaje platí pro vydání ve Velké Británii, pokud není uvedeno jinak.\n\n\n\n"}
{"id": "294548", "url": "https://cs.wikipedia.org/wiki?curid=294548", "title": "Padělání", "text": "Padělání\n\nPadělání je proces vytváření padělku, tj. vytváření, přizpůsobení nebo imitace nějakého objektu, statistiky nebo dokumentu, jehož cílem je mystifikace, změna v jeho vnímání veřejností nebo zisk z jeho prodeje. Kopie, repliky a reprodukce nejsou považovány za padělek, i když se jím později mohou stát pomocí znalostí a záměrnou misinterpretací.\n"}
{"id": "294549", "url": "https://cs.wikipedia.org/wiki?curid=294549", "title": "Ford Focus", "text": "Ford Focus\n\nFord Focus je osobní automobil americké automobilky Ford v nižší střední třídě. Jeho hlavními konkurenty jsou v Evropě Volkswagen Golf, Opel Astra a Renault Mégane. Focus nahradil úspěšný model Escort.\n\nFord Focus je z pohledu jízdních vlastností považován za etalon segmentu vozů nižší střední třídy. Efektivně navržený podvozek a pečlivé naladění odpružení na jednu stranu dodává řidiči velkou dávku jistoty a kontroly nad vozem a na stranu druhou si ale dokáže poradit i s velkými hrboly nebo nebezpečnými výmoly na nekvalitní vozovce.\n\nFocus se vyrábí jako tří- a pětidveřový hatchback, sedan a kombi, druhá generace existuje také s karosérií coupé-cabriolet. Od Focusu je odvozené kompaktní MPV Focus C-MAX, resp. Ford C-MAX a SUV Ford Kuga.\n\nOd roku 1998 se vyráběl jako hatchback, o rok později se objevil sedan a kombi v závodech Saarlouis v Německu, Valencii ve Španělsku a Petrohradu v Ruské Federaci. V roce 1999 byl Focus první generace vyhlášen Evropským autem roku a začal se prodávat i v USA. V roce 2001 prošel model faceliftem. Nejvýraznější změnou byl přesun blinkrů do předních světlometů. O roku 2002 byla k dispozici sportovní verze ST a o rok později ještě výkonnější RS - těch se vyrobilo jen 4501 kusů.\n\n\n\nDruhá generace Focusu Mk II byla představena v roce 2004. Založena byla na nové podvozkové platformě Ford C1. Chválené zavěšení první generace si vůz ponechal, bylo jen jemně upraveno. Vůz proti předchůdci výrazně narostl - délka se prodloužila o 16 centimetrů a šířka zvětšila o 13 centimetrů. To přispělo k většímu zavazadelníku a prostoru v interiéru.\nFocus se na trh dostal stejně jako v první generaci ve tří a pětidveřovém hatchbacku a také jako pětidveřové kombi. Čtyřdveřový sedan a sportovní verze ST přišly v dalším roce, v roce 2005.\n\nV roce 2008 prošel vůz faceliftem, který jej designovou filosofií Kinetic Design vzhledově přiblížil k ostatním vozům značky Ford. Největší změny se odehrály na přídi - modernizována byla kapota, světla a maska chladiče. \n\n\nSportovní varianta představená v roce 2005. O pohon se stará přeplňovaný řadový pětiválec Duratec ST, který produkuje 225 koní. Vyráběl se v barevném provedení oranžová, bílá, modrá, červená a černá.\n\nJeště sportovnější varianta Focusu, vyráběná od roku 2009 ve 3 barvách – zelená, modrá a bílá. O pohon se stará od základu přepracovaný pětiválec Duratec RS produkující výkon 305 koní (224 kW). Vůz na 100 km/h zrychlí pod šest sekund. Hlavní předností je samosvorný diferenciál Quaife.\n\nV dubnu 2010 byla představena limitovaná edice Focus RS500, která měla výkon 345 koní a na 100 km/h zrychlila za 5,4 sekundy. Každý Focus RS500 je nabarven matně černou barvou a designově se liší sportovními doplňky jako je například sání na kapotě.\n\nV říjnu 2006 byla představena otevřená verze Focusu se stahovatelnou pevnou střechou. Design byl navržen Pininfarinou. Vůz byl v roce 2008 modernizován společně s ostatními karosářskými variantami, ovšem vzhledem k nízkoobjemové výrobě se facelift projevil pouze na přední části vozu a ostatní partie zůstaly nezměněny.\n\nToto provedení je vybaveno následujícími motory:\nke kterým se používají tyto převodovky:\n\nVerze pro rok 2006 byl představen nový vůz na základě druhé generace Focusu. Na vývoji motoru Duratec spolupracovala s Fordem francouzská společnost Pipo Moteur. Výkon 300 koní opět zajišťovalo i přeplňování turbodmychadlem Garett. Převodovka byla nyní pouze pětistupňová a nově byla uložena napříč. Nově vůz používal pneumatiky BF Goodrich. Délka vozu byla 4362 mm, šířka rovných 1800 mm a rozvor 2640 mm. Váha vozu byla opět 1230 kg z důvodu minimální povolené hmotnosti. Poprvé vůz startoval na Australské rally 2005. Automobil poháněl motor o objemu rovných 2000 cm³. V roce 2008 byl vzhled vozu upraven podle faceliftu sériového Focusu. Jeho nástupcem se v Mistrovství světa v rallye 2011 stal Ford Fiesta RS WRC.\n\nTřetí generace Fordu Focus byla představena na autosalonu NAIAS v Detroitu. Automobil byl vyráběn jako 4-dveřový sedan, 5-dveřový hatchback a 5-dveřové kombi. Do nabídky přibyly nové přeplňované zážehové motory 1,6 SCTi a 2,0 SCTi patřící do kategorie motorů EcoBoost, které na evropském trhu nahradily dosavadní motory s objemem 2,0 a 2,3 litrů. Naftové motory zůstaly ve složení 1,6 TDCi a 2,0 TDCi, byly však lehce modernizovány. K dostání byla mimo manuálních převodovek také automatická dvojspojková převodovka PowerShift. Byla vyráběna také speciální verze ECOnetic s novými technologiemi jako start-stop systém či Ford Eco Mode, poháněna inovovaným naftovým motorem 1,6 Duratorq TDCi s filtrem pevných částic.\n\nFocus třetí generace dostal nové prvky příplatkové výbavy, jako například bezklíčový přístup do vozu, automatické ovládání dálkových světel, systém varování při opuštění jízdního pruhu či adaptivní tempomat.\n\nSportovní verze ST byla představena v roce 2011 a tentokrát se týkala i karoserie kombi. Nejostřejší verze RS byla představena v roce 2015.\n\nFacelift proběhl v roce 2014 – neoficiálně představený v Barceloně, oficiálně v Ženevě. Modernizace přinesla lichoběžníkovou masku chladiče v rámci designové filosofie One Ford. Interiér byl přepracován a po kritice zjednodušen a palubní systém SYNC 2 byl nahrazen vylepšeným SYNC 3. Vůz také dostal nové světlomety s bixenonovou technologií. Upraveno bylo také šasi. \n\nFocus po faceliftu také nabízel nové motory - benzínový litrový EcoBoost a 1,5 litrový EcoBoost, nahrazující původní 1,6 litrový EcoBoost, a naftový 1,5 litrový Duratorq a dvoulitrový Duratorq, také nahrazující původní 1,6 Duratorq. \n\nČtvrtá generace byla na evropský a asijský trh uvedena na jaře roku 2018 k výročí dvaceti let modelu Focus. K dispozici je opět ve variantách hatchback, kombi a na vybraných trzích ve variantě sedan. Vnější vzhled má působit sportovněji, zatímco interiér po kritice třetí generace jednodušeji. Čtvrtá generace Focusu již není dostupná v několika zemích, včetně Spojených států, Ruska či Izraele, naopak se ale Focus začal prodávat v Austrálii. \n\nDo nabídky přibyly dvě nové varianty - crossover Active a luxusní Vignale. \n\nVozy Ford Focus se od Mistrovství světa v rallye 1999 účastní rallye. Za jejich volanty se v Mistrovství světa vystřídalo mnoho jezdců (Carlos Sainz, Colin McRae, Markko Märtin, Toni Gardermeister, Roman Kresta, Marcus Grönholm, v Česku Václav Pech a další) a získali s nimi mnoho úspěchů. V Mistrovství světa v rallye 2006 i Mistrovství světa v rallye 2007 vybojoval Focus RS WRC prestižní titul mistra světa v hodnocení značek. Od Mistrovství světa v rallye 2008 tovární tým Ford s názvem BP Ford Abu Dhabi má novou jezdeckou sestavu: za volantem Focusů WRC je Mikko Hirvonen (se spolujezdcem Jarmo Lehtinenem) i Jari-Matti Latvala (se spolujezdcem Miikkou Anttilou).\nPrvní specifikaci WRC poháněl čtyřválec o objemu 1998 cm³. Maximální výkon motoru byl 300 koní (221 kW). Výkon byl zvýšen turbodmychadlem Garrett. Vůz měl šestistupňovou sekvenční převodovku. Vůz byl dlouhý 4152 mm, široký 1770 mm a měl rozchod 2615 mm. Hmotnost automobilu byla 1230 kg. Na kolech byly obuty pneumatiky Michelin. Poprvé byl homologován 1. ledna 1999 a ve stejném měsíci se účastnil Rallye Monte Carlo 1999, kterou vyhrál, ale později byl diskvalifikován za nehomologované vodní pumpy.\n\nSpecifikaci pro Mistrovství světa v rallye 2000 poháněl čtyřválec Zetec E o objemu 2000 cm³ o stejném výkonu jako předchozí model. Motor byl opět přeplňován turbodmychadlem Garett a používal stejnou převodovku. Beze změn zůstaly i rozměry karoserie. Zmizelo ale velké přítlačné křídlo. Jako náhrada byl použit pouze rozměrný spojler. Prakticky beze změn jezdil vůz i v Mistrovství světa v rallye 2001 a Mistrovství světa v rallye 2002. Pouze motor byl použit od firmy Cosworth, ale se stejnými parametry. V roce 2001 byl upraven vzhled nárazníku a byly vyměněny přední světlomety, které byly shodné se sériovým modelem po faceliftu. Nejdůležitější úprava spočívala v novém rozložení hmotnosti. Pro rok 2002 byl měněn pouze systém chlazení motoru.\n\nV polovině sezóny Mistrovství světa v rallye 2003, konkrétně na Rallye Nový Zéland 2003, představil Ford nový vůz. Šéfem vývoje byl Christian Loriaux. K pohonu sloužil vylepšený dvoulitrový motor Cosworth Duratec R. Výkon i objem zůstaly zachovány. K přeplňování vůz používal nové turbodmychadlo Garett TR30R. Délka se prodloužila na 4442 mm. Automobil používal nový přední nárazník a nové přítlačné křídlo a vzhledově vycházel z americké podoby nárazníků. šířka, rozvor a váha zůstaly zachovány. Zesílen byl i bezpečnostní rám chránící posádku. Přesně o rok později byla představena lehce modifikovaná verze pro rok 2004. Ta již nepoužívala motor Cosworth, ale upravený motor Zetec se stejnými výkonovými parametry.\n\n\n"}
{"id": "294550", "url": "https://cs.wikipedia.org/wiki?curid=294550", "title": "Státovka", "text": "Státovka\n\nStátovky jsou papírové peníze emitované panovníkem nebo vládou, které mají nucený kurz. K emisi (vydávání) státovek docházelo obvykle při nedostatku mincí z drahých kovů (zlato, stříbro) a zvýšených výdajích státního rozpočtu (nejčastěji v období válek). Stát chybějící zlaté a stříbrné mince doplňoval vydáváním papírových státovek. Množství státovek v oběhu určoval panovník, resp. vláda daného státu, např. na základě výšky schodku v státní pokladně.\n\nStátovky byly v době mincí vyráběných z drahých kovů přijímané jen velmi neochotně. Emitent proto stanovoval nucený kurz a každý subjekt musel státovky přijímat pod hrozbou trestu. Emitent se taktéž zavazoval, že státovky po určité době odkoupí zpět za mince z drahých kovů. Tento závazek však mohl splnit jen v případě přebytku drahých kovů ve státní pokladně. To se většinou nedělo a naopak narůstající schodky státních rozpočtů vedly k další emisi státovek, jejich znehodnocování a vzestupu cenové hladiny (inflace). Některé země přivedla nadměrná emise státovek až k státnímu bankrotu. Z těchto důvodů je dnes krytí schodků státních rozpočtů pomocí státovek zakázané. Na československém území byly poslední státovky stažené z oběhu v roce 1972.\n\n"}
{"id": "294552", "url": "https://cs.wikipedia.org/wiki?curid=294552", "title": "Ranč U Zelené sedmy", "text": "Ranč U Zelené sedmy\n\nRanč U Zelené sedmy je český televizní seriál Iva a Evy Pelantových. Po své premiéře v roce 1998 zaznamenal divácký úspěch. První řadu seriálu natočila Česká televize v koprodukci s Ateliéry Zlín. Ostatní dvě řady vyprodukovala jen Česká televize v letech 2000 a 2005. Seriál vyšel rovněž knižně, a to s doprovodnými kresbami Honzy Vyčítala.\n\nSeriál má dvě verze, které se ovšem obsahem neliší – verze s krátkými díly (42 dílů po v průměru 26 minutách) a verze s dlouhými díly (21 dílů po v průměru 52 minutách). Dlouhé díly vznikly zařazením dvojic krátkých dílů za sebe (bez mezilehlých znělek). Při premiéře v letech 1998 až 2005 byl seriál vysílán ve verzi s dlouhými díly, v roce 2006 byla poprvé představena verze s krátkými díly. \n\nRodina Kudrnových bydlí v paneláku na sídlišti v pražských Vysočanech. Jednoho dne jim notář sdělí, že zdědili statek po strýci Hubertovi, o kterém nikdy neslyšeli. Napřed tam zajedou na víkend, potom tam nechají děti s babičkou na prázdninách a nakonec se tam i nastěhují. O ten později přijdou kvůli stavbě dálnice, proto se nastěhují do 20 km vzdálené hájenky, ze které se stěhoval hajný, poněvadž se tam jeho žena bála.\n\n\"(Milena Steinmasslová)\"\n\nPůvodním povoláním optička. Dbá o správnou výživu celé rodiny. Napřed kupovala za velké peníze kozí mléko, po přestěhování na ranč se starala o kozu a další domácí zvířata.\n\n\"(Miroslav Noga, dabuje Petr Rychlý)\"\n\nPůvodním povoláním programátor. Na ranči byl renesanční člověk, čímž dováděl ženu k šílenství a rodinné konto k mínusu. Jeho snem byl kůň, který se mu splnil při jeho čtyřicátých narozeninách.\n\n\"(Marian Beník)\"\n\nVypravěč celého příběhu. Přál si psa, a tak, když na ranči dostal k Vánocům atlas psů, byl zklamaný. Překvapení bylo, když před rančem čekal skutečný pes \"Dáreček\", kterého mu dala babička. Kameru získal díky babiččině neplánovanému „kaskadérskému výkonu“ v den její svatby v soutěži \"Tak neváhej a toč\". V lásce neměl moc štěstí. Kvůli své nešťastné lásce ke spolužačce Markétce Čimperové dokonce přemýšlel o sebevraždě. Svou pravou, o níž si nejprve myslel, že je to kluk, nakonec potkal v bourající se čtvrti.\n\n\"(Pavel Zedníček)\"\n\nMalý rozumbrada. Vždy má po ruce něco chytrého a hodně čerpá ze svého minulého života větou: \"To já, v minulým životě...\" Po dobu, kdy je nejmladší, je chráněncem maminky a ta mu odpustí každou lumpárnu.\n\n\"(Ivana Škarková)\"\n\nEliška – přezdívaná Elis (podle anglické Elizabeth) – se učila angličtinu dobře a ráda. Její láska k lektorovi angličtiny Mikeovi skončila v Praze zápisem v trestním rejstříku poté, co se po rozchodu s Mikem, který přestože jí slíbil, že po návratu z Číny budou spolu, plánoval odcestovat zpět do Číny na další rok, zapletla do probíhající demonstrace, kde byla zadržena s kamenem v ruce. Ani její druhá láska k majiteli autobazaru Pavlovi se, hlavně mamince a Štěpánovi, hrdému milovníkovi koní, nelíbila, zato Matějovi ano. Maminka by jako nápadníka Elis nejraději viděla veterináře Hrocha.\n\n\"(Klára Tláskalová)\"\n\nMaminka ji původně chtěla porodit doma s rodinou. Na poslední chvíli si to však rozmyslela, a tak ji Elis odvezla do porodnice. Díky ní děda Jeřábek oprášil své housle a začal na ně znovu hrát.\n\n\"(Jana Štěpánková)\"\n\nBabička s velkým smyslem pro humor. Původním povoláním řidička tramvaje. Nikoho nešetřila svými jízlivými poznámkami, kterými se ze začátku snažila sabotovat přestěhování na ranč. Později si přivlastnila všechny zásluhy ve své knižní verzi \"Ranč U Zelené sedmy\" (seriálová knížka a reálné knižní vydání nejsou stejné).\n\n\"(Lubomír Kostelka)\"\n\nSoused, který si poradí se vším kromě babičky. S babičkou se rychle spřátelil a nakonec se i vzali. Pro sebe i své přátele pálí doma pálenku zvanou \"Jeřábkovice\".\n\n\"(Patricie Solaříková)\"\n\nAnička Studničková se s Matějem setkala poprvé, když se rodina přestěhovala na Ranč a Matěj začal chodit na novou školu. Matěj zjišťuje, že Anička je šikanovaná nejen spolužačkami, ale také učitelkou Peštovou. Postupně se z Aničky, přezdívané Studna, a Matěje stávají přátelé a nakonec také partneři. Jelikož to Anička nemá doma jednoduché, její otec je několikráte popisován jako agresivní a hrubý, dokonce je zmíněno, že Aničku i bil, tráví Anička s rodinou Kudrnových spoustu času.\n\nMatěj je rozhodnutý, že jakmile bude Aničce 18, vezmou se.\n\n\"(Robert Jašków)\"\n\nVáclav Hroch je veterinář, kterého rodina poznala, když se rozhodla prodat jednoho z koní. Postupně se stává rodinným přítelem Kudrnových, což se projevu kupříkladu tím, že je požádá, aby od nich mohl mít hříbě, které by si v jejich stáji také ustájil. V době, kdy je Kudrnovic klisna březí, jezdí se Hroch se svojí známou projet. Elis se po rozchodu s Pavlem zamiluje právě do Hrocha, ovšem ten o ní zpočátku nejeví zájem. V jedné z posledních scén seriálu se dozvídáme, že se dali dohromady a dokonce spolu měli potomka.\n\n\"(Simona Stašová)\"\n\nMatějova učitelka, která si zasedla na Aničku. V době její psychické krize jí nejvíc pomohla maminka Kudrnová, která jí mimo jiné léčila svojí vynikající cukínovou polévkou. Během svého pobytu na ranči začala mít Matěje docela ráda a stal se z ní veselejší člověk.\n\nVe třídě byla nová žákyně, původem z Ústeckého kraje, kde byl však velice špatný vzduch, což vedlo k tomu, že se dusila, a Štěpán se do ní okamžitě zamiloval. Aby ji získal, zkoušel se vytahovat s koněm Hubertem a zval Markétu ať se projede. Sešli se tedy na louce a Markéta Štěpánovi s koněm ujela. Sešli se tak ještě dvakrát a Štěpán poznal, že nemá ráda jeho, ale koně. Proto ji Štěpán začal nesnášet.\n\nPostava se objevila jen v první řadě, dále se s ní nesetkáváme.\n\nV poslední řadě seriálu se Štěpán rozhodl, že se chce zabývat filmováním \"sociálních případů\". Při snaze natočit záběry pro svůj film narazil ve Veselí, městečku, kam chodil do školy, na čtvrť v příšerném stavu. Zde natáčel \"feťácké doupě\", ze kterého ho vyhnal jeden z obyvatel. Na útěku přeskočil Štěpán zeď a dostal se tak na pozemek plný psů. Před \"jistou smrtí\" byl zachráněn Frantou. K domu se poté ještě vrací a zjišťuje, že Franta je holka. Ve 41. díle zachrání s Františkou psa, ovšem zaplatí za to tvrdou cenu - přinese na Ranč blechy. Následně s Františkou začne chodit.\n\nKe konci poslední epizody (42.) se dozvídáme, že Františka, původně vyučená švadlena, vede vlastní útulek. Ten jí pomohlo založit nejen vedení města Veselí, ale také Kudrnovic rodina.\n\nElis se s Mikem setkává na kurzu angličtiny, kde se dohodnou, že za ní Mike přijede na Ranč. Elis je s rodiči dohodnutá, že po maturitě odletí za Mikem, ovšem k tomu již nedojde, jelikož jí Mike zradí - namísto toho, aby plánoval jejich společnou budoucnost, rozhodne se, že odletí podruhé do Číny, tentokráte minimálně na rok.\n\nV době, kdy Kudrnovi provozují ozdravné pobyty, se seznamujeme také s Mikovými rodiči. Tajně přijedou na Ranč, aby zjistili, jak rodina žije.\n\nS postavou Pavla se diváci a Elis seznamují ve chvíli, kdy Elis nabourala při cestě ze školy otcovo auto. Podařilo se jí přesvědčit Pavla, aby jí prodal jedno ze světel, které má okamžitě dostupné, a jelikož mu za opravu dluží (8000 Kč), znovu se setkávají o několik dní později. Postupně se Elis do Pavla zamiluje, což vede k tomu, že pro něj nejen začne pracovat, ale také se k němu nastěhuje. Když rodina odjede na hory, Elis předstírá zranění nohy, aby mohla zůstat s Pavlem. Jelikož ale Elis musí na Ranč, aby podojila kozy, pohádá se s Pavlem, což vede až k tomu, že se rozejdou.\n\nPavel si během vztahu s Elis získává přízeň rodiny, hlavně Matěje a babičky; Matěje s sebou bere na Slovensko na závody, babičku nechává řídit řadu svých vozů.\n"}
{"id": "294554", "url": "https://cs.wikipedia.org/wiki?curid=294554", "title": "Brizance", "text": "Brizance\n\nBrizance neboli trhavost označuje schopnost výbušiny rozdrtit materiál ve svém okolí. Brizance působí v tzv. „pásmu drcení“, což je obvykle několik centimetrů bezprostředně u výbušniny.\n\nObecně platí, že čím větší detonační tlak a rychlost, tím vyšší brizance. Brizanci lze jen těžko měřit a to hlavně proto, že se jedná o obtížně uchopitelný pojem.\n\nBrizance se v moderní době měří především detonací vzorku výbušniny na ocelovém nebo hliníkovém plátu a porovnáním hloubky vzniklé prohlubně. Dříve se používala Hessova zkouška, kdy byl vzorek výbušniny položen na ocelový plát a pod plátem se nacházel olověný váleček a na základě stlačení válečku se usuzovala brizance.\n"}
{"id": "294556", "url": "https://cs.wikipedia.org/wiki?curid=294556", "title": "Seznam hrabat z Artois", "text": "Seznam hrabat z Artois\n\nSeznam hrabat z Artois zahrnuje vládce hrabství Artois od poloviny 9. století do Velké francouzské revoluce roku 1790.\n\n\n\n\n\n\n\n\n\n\n\n\n"}
{"id": "294557", "url": "https://cs.wikipedia.org/wiki?curid=294557", "title": "David Caruso", "text": "David Caruso\n\nDavid Caruso (* 7. ledna 1956, Queens, New York, USA) je americký televizní a filmový herec, známy např. díky roli Horatia Cainea v seriálu \"Kriminálka Miami\".\n\nNarodil se v New Yorku knihovnici a vydavateli novin a časopisů. Je irského a italského původu a byl vychován jako katolík. V New Yorku také navštěvoval základní i střední školu. Je spolumajitelem obchodu s oblečením a nábytkem v Miami. Se svou druhou ženou Rachel Ticotin má dceru Gretu (* 1. června 1984). Se svou bývalou přítelkyní Lizou Marquez má další dvě děti – syna Marqueze Anthonyho (* 15. září 2005) a dceru Palomu Raquel (* 16. října 2007). V současné době žije s přítelkyní Aminou Islam.\n\nJeho filmovým debutem se stala role Henryho ve filmu \"Getting Wasted\". Později se objevil např. ve filmech \"First Blood\", \"Officer & Gentlemen\", \"Dvojčata\", \"Hudson Hawk\", \"Vzteklej pes a Glorie\". Přelomová role přišla v roce 1993, kdy získal roli Johna Kellyho v televizním seriálu \"Policie New York\". Na stříbrné plátno se vrátil rolí ve filmu \"Životní zkouška\". Od roku 2002 do roku 2012 účinkoval jako Horatio Caine v seriálu \"Kriminálka Miami\".\n\n"}
{"id": "294559", "url": "https://cs.wikipedia.org/wiki?curid=294559", "title": "Reciprocal Recording", "text": "Reciprocal Recording\n\nReciprocal Recordings byl název nahrávacího studia v Seattlu v americkém státě Washington. Bylo založeno v roce 1984 a v devadesátých letech zaniklo. Jeho zakladateli byli Chris Hanzsek a Tina Casale.\n\nStudio Reciprocal Recordings se specializovalo výhradně na grungeovou hudbu. Právě zde vzniklo album \"Bleach\" od Nirvany nebo debutové album Soundgarden s názvem \"Screaming Life\". Z dalších kapel, které lze nahrávaly lze jmenovat např. Green River.\n"}
{"id": "294561", "url": "https://cs.wikipedia.org/wiki?curid=294561", "title": "Emily Procterová", "text": "Emily Procterová\n\nEmily Procter (* 8. říjen 1968, Raleigh, Severní Karolína, USA) je americká herečka nejlépe známá díky roli \"Calleigh Duquesneové\" v seriálu \"Kriminálka Miami\".\n\nNarodila se a studovala v Severní Karolíně. Když jí byly dva roky její rodiče (William a Barbara) se rozvedli. Emily odpromovala na škole Ravenscroft ve svém rodném městě. Poté co vystudovala žurnalistiku a tanec na univerzitě ve Východní Karolíně stala se moderátorkou počasí v Greenville v Severní Karolíně.\n\nKdyž se odstěhovala do Los Angeles, její otec jí zaplatil dvouroční hereckou školu. Ještě než odpromovala, objevila se v několika malých rolí ve filmech jako \"Jerry Maguire\" nebo \"Kozy, kozy, kozičky\", kde se dokonce objevila po boku hereckých hvězd jako David Schwimmer nebo Chris Cooper. V seriálu \"Superman\" hrála Lanu Langovou jako vůbec první blonďatá herečka. V roce 2002 prorazila rolí \"Calleigh Duquesneové\" v seriálu \"Kriminálka Miami\", ve kterém hraje dodnes.\n\nSama se také dobrovolně přihlásila do programu “Young Storytellers”, při kterém navštěvuje základní školy a povídá si s dětmi, především o jejich talentu atd. Zároveň pracuje v charitě pro podporu lidí bez domova. Jako koníček má dekorace interiéru, nejraději má španělský styl z roku 1921. Emily je vášnivá hráčka pokeru. Hru ji jako malou naučil její otec. V pokeru se zúčastnila dokonce turnaje celebrit.\n\n"}
{"id": "294568", "url": "https://cs.wikipedia.org/wiki?curid=294568", "title": "Liliana Cavani", "text": "Liliana Cavani\n\nLiliana Cavani (* 12. ledna 1933 Carpi, provincie Modena) je italská režisérka a scenáristka.\nNarodila se do dělnické rodiny (Carpi, 1933), absolvovala klasickou filologii na Boloňské univerzitě. V roce 1960 se zapsala na Centrum experimentálního filmu (Centro Sperimentale di Cinematografica), kde obdržela diplom za krátké filmy 'Noční setkání' (Incontro notturno, 1961) a 'Událost' (L'evento, 1962).\n\nPo výhře soutěže s Radiotelevisione Italiana (RAI), režírovala spoustu různých zajímavých dokumentů pro Italskou TV, od 'Historie III. Říše'* (Storia del III Reich, 1962-63) po 'Ženu v odporu' (La donna nella Resistenza, 1965). Jejím debutem v dlouhometrážním filmu byl 'František z Assísi' (Francesco d'Assisi, 1966), produkovaný televizí, a skvěle zahraný Lou Castelem, kolumbijským hercem; natočen v období politických neklidů, byl film svou povahou manifestem nesouhlasícího katolicismu.\n\nJejí další film, 'Galileo' (1968), ozřejmil různé vztahy mezi intelektuály a sílou, zatímco další silný film 'Já kanibal' (I cannibali, 1969) nabízí odraz zločinů autorit, inspirujíce se Sofoklem z 'Antigony'. Toto dílo nebylo veřejností příliš dobře přijato, tak se Cavani vrátila do televize se sérií dokumentů 'Děti a my' (I bambini e noi, 1970).\n\nPo smutném příběhu společenských odvrženců 'Host' (L'ospite, 1971) uskutečnila zajímavý výlet do Orientální mystiky 'Milarepa' (1974).\n\nVe stejném roce vytvořila své mistrovské dílo 'Noční vrátný' (Il portiere di notte, 1974), otevřený výpad vůči Nacizmu, vykreslujíce dvojznačné pouto mezi Židovskou dívkou a jejím ex-bachařem z SS.\n\nRoku 1979 byla členem poroty Berlínského filmového festivalu\n\nO tři roky později, natočila film analyzující vztah mezi Nietzschem, Lou Andreas-Salomé a Paulem Rée 'Mimo dobro a zlo'(Al di là del bene e del male, 1977). Roku 1981 natočila bystrý a poutavý přepis Malaparteho novely 'Kůže' (La pelle, 1981), kde dosáhla jednoho ze svých nejlepších výkonů.\n\nNešťastný snímek 'Za dveřmi' (1983), zmatená zápletka incestu umístěná v Maroku, předcházela úspěšnějšímu snímku 'Berlínská aféra' (Interno berlinese, 1985), který vypráví o milenecké aféře dvou žen za nacismu. Návrat k 'Františku z Assísi'(?) (scénář pro RAI, 1966 'Francesco d'Assisi'; režie 'Francesco', 1989) je přesvědčivý, také díky výkonu Mickey Rourkeho.\n\nFilm 'Kde jsi? Já jsem zde\" (Dove siete? Io sono qui, 1993) se zdá být křehký, zatímco 'Ripliho Hra' (Il Gioco di Ripley, 2002) nabízí osobitou interpretaci novely Highsmithové\n\n\n"}
{"id": "294569", "url": "https://cs.wikipedia.org/wiki?curid=294569", "title": "William B. Lenoir", "text": "William B. Lenoir\n\nWilliam Benjamin Lenoir (14. března 1939, Miami, Florida, USA – 28. srpna 2010) byl americký astronaut, který se zúčastnil programu Skylab a letu STS-5 raketoplánu Columbia.\n\nPo základní a střední škole absolvoval roku 1961 Massachusettský technologický institut (MIT) v Massachusetts a získal titul inženýra elektrotechniky. V roce 1965 získal ve stejném oboru doktorát. O dva roky později v roce 1967 byl vybrán do šesté skupiny amerických astronautů. Po výcviku byl jmenován do záložních posádek Skylab 3 a Skylab 4. Po ukončení programu Skylab se přeškolil na funkci letový specialista pro lety raketoplánů. Byl ženatý a měl dvě děti.\n\nDo vesmíru odstartoval jednou, a to na podzim roku 1982 na palubě raketoplánu Columbia a stal se tak 114. člověkem ve vesmíru. Raketoplán Columbia při svém pátém, pětidenním letu se startem na Kennedyho vesmírném středisku na floridském mysu Canaveral měl na své palubě čtyřčlennou posádku ve složení velitel Vance Brand, pilot Robert Overmyer a letoví specialisté Joseph Allen a William Lenoir. Během letu astronauti vypustili družici pro přenos počítačových dat SBC-3 a kanadskou telekomunikační družici Anik C-3 a v pořádku přistáli na základně Edwards v Kalifornii.\n\n\nV září 1984 ukončil svou činnost v oddílu astronautů a odešel pracovat do firmy \"Booz, Allen & Hamilton, Inc\" do Arligtonu ve Virginii. V červnu 1989 se vrátil k NASA do funkce administrátor vesmírných letů. V dubnu 1992 se stal viceprezidentem firmy Booz, Allen & Hamilton, Inc, divize Applied Systems, v Bethesdě ve státě Maryland.\n\nWilliam Benjamin Lenoir zemřel v Novém Mexiku v 71 letech na následky zranění po pádu z kola.\n"}
{"id": "294571", "url": "https://cs.wikipedia.org/wiki?curid=294571", "title": "Khandi Alexanderová", "text": "Khandi Alexanderová\n\nKhandi Alexanderová, nepřechýleně \"Alexander\" (4. září 1957, New York) je americká tanečnice, choreografka a herečka.\n\nNarodila se v New Yorku, je dcerou Alveriny Yavonny (rozené Masters), operové a jazzové zpěvačky a Henryho Rolanda Alexandera, který vlastnil stavební společnost. Vzdělávala se na Queensborough Community College. Účinkovala na Broadwayi například v \"Chicagu\" a \"Dreamgirls\". V letech 1988-1992 dělala choreografku pro Whitney Houston, jako tanečnice se objevila ve videoklipu Natalie Cole k písničce \"Pink Cadillac\" v roce 1988.\n\nV devadesátých letech začala hrát - \"NewsRadio\", \"Pohotovost\", \"The Corner\". Hostovala v seriálech \"\", \"Policie New York\". V letech 2002-2009 účinkovala v seriálu \"Kriminálka Miami\". Objevila se také v několika filmech jako třeba \"CB4\", \"Temný stín nad L.A.\" nebo \"Něco na té Mary je\". V roce 2013 se připojila k obsazení seriálu \"Skandál\", jako matka hlavní postavy Olivie Pope. Za roli byla v roce 2015 nominována na Cenu Emmy v kategorii Nejlepší hostující herečka v dramatickém seriálu. V roce 2014 byla obsazena do role ve filmu stanice HBO \"Bessie\" o bluesové zpěvačce Bessie Smith. Za roli získala nominaci na Critics' Choice Television Award v kategorii Nejlepší herečka ve vedlejší roli - televizní film/mini-seriál.\n\n"}
{"id": "294583", "url": "https://cs.wikipedia.org/wiki?curid=294583", "title": "Jonathan Togo", "text": "Jonathan Togo\n\nJonathan Frederick Togo (* 25. srpna 1977, Rockland, Massachusetts, USA) je americký herec, známý díky roli v seriálu \"Kriminálka Miami\".\n\nJeho otec byl ukrajinský Žid, matka byla italsko ruského původu. V roce 1995 úspěšně dokončil studium na Rockland High School. Na Vassar College vystudoval divadlo. Hrál v několika hrách včetně \"Our Country's Good\", za kterou obdržel cenu Margaret Thatcher Kazan.\n\nNa televizní obrazovce se objevil hned v několika seriálech \"Lovci netvorů\", \"Soudkyně Amy\", \"Zákon a pořádek\", \"Ed\", a \"The Jury\". Největší úspěch zaznamenal s filmem \"Tajemná řeka\" (2003) a v seriálu \"Kriminálka Miami\". Vedle toho hrál ve snímcích \"Raccoon\" (2004) a \"Somebody Up There Likes Me\".\n\n"}
{"id": "294588", "url": "https://cs.wikipedia.org/wiki?curid=294588", "title": "Sofia Milos", "text": "Sofia Milos\n\nSofia Milos (* 27. září 1965, Curych, Švýcarsko) je americká herečka, známá především díky roli v seriálu \"Kriminálka Miami\".\n\nNarodila se v Curychu italskému otci a řecké matce. Účastnila se lokální soutěže krásy, ve které vyhrála, stejně jako v dalších kolech, včetně národního. Mluví anglicky, italsky, francouzsky a německy, domluví se také řecky a španělsky. Studuje ekonomiku a obchod.\n\nObjevila se v několika seriálech – \"Přátelé\", \"Rodina Sopránů\", \"Pohotovost\", \"Kriminálka Miami\", \"Hranice\".\n\n"}
{"id": "294590", "url": "https://cs.wikipedia.org/wiki?curid=294590", "title": "Aurillac", "text": "Aurillac\n\nAurillac [\"orijak\"] (okcitánsky/auvergnat/: \"Orlhac\" [/]) je francouzské město. Leží v lesnatém a řídce osídleném regionu Auvergne-Rhône-Alpes, asi 100 km jihozápadně od Clermont-Ferrand. Je hlavním městem départementu Cantal a protéká jím říčka Jordanne.\n\nSousední obce: Arpajon-sur-Cère, Saint-Simon, Naucelles, Ytrac a Giou-de-Mamou.\n\nMěsto Aurillac (\"\") vzniklo v 1. století v gallo-románském období francouzských dějin. Město však nenabylo většího významu, a proto je jeho raně středověká historie neznámá až do roku 856, kdy se zde narodil svatý Géraud. Ten kolem roku 885 založil benediktinské opatství, ze kterého později vzešel učenec Gerbert z Aurillacu, první francouzský papež Silvestr II. Město tak od konce 9. století začalo nabírat na důležitosti.\n\nVe 13. a 14. století byl Aurillac několikrát obléhán anglickými vojsky. Až do šestnáctého století pak byl sužován četnými občanskými a náboženskými válkami. Navíc začal pozvolna klesat význam místního opatství vzhledem k postupné novověké sekularizaci evropské společnosti.\n\nRoku 1790, při vytváření départementů, se Aurillac definitivně stal hlavním městem départementu Cantal. S přípojením k železniční síti roku 1866 nastala nová fáze rychlého rozvoje města. Od prvního sčítání lidu v roce 1759, kdy Aurillac údajně obývalo 6 268 lidí, se počet jeho obyvatel zvýšil na dnešních necelých 30 tisíc.\n\nAurillac je v současnosti významným obchodním centrem oblasti.\n\nMěsto Aurillac má dlouhou tradici výroby deštníků. Vyrobí se zde přibližně jedna polovina celkové francouzské deštníkové produkce, v roce 1999 to představovalo 250 tisíc kusů. Odvětví v současnosti zaměstnává na 100 lidí.\n\nNa konci 20. století došlo k určitému poklesu výroby, a tak se místní výrobci deštníků roku 1997 sdružili do ekonomické zájmové skupiny a vytvořili jednotnou obchodní značku – \"L'Aurillac Parapluie\".\n\n\n\"Počet obyvatel\"\n\n\n"}
{"id": "294593", "url": "https://cs.wikipedia.org/wiki?curid=294593", "title": "Trolejbusová doprava ve Wałbrzychu", "text": "Trolejbusová doprava ve Wałbrzychu\n\nV jihopolském městě Wałbrzych byla v letech 1944 až 1973 v provozu síť trolejbusové dopravy.\n\nKoncepce trolejbusové dopravy ve Wałbrzychu byla zpracována již ve 30. letech 20. století, realizace se ale dočkala až během druhé světové války. Stavba první tratě začala na přelomu let 1942 a 1943, druhá trať byla rozestavěna během roku 1943. Z důvodu válečných událostí ale byla první linka zprovozněna až 27. října 1944. Na této lince, která byla dlouhá 4,8 km, jezdily kořistní trolejbusy z Itálie a Francie v intervalu 5 – 10 min. Zpočátku se také uvažovalo o zlikvidování tramvajové tratě, která z části vedla ve stejné trase jako jezdily první trolejbusy. V roce 1945 ale městská hromadná doprava (kvůli přechodu fronty) přestala fungovat.\n\nPo ukončení války se začalo s obnovou trolejbusové i tramvajové dopravy ve Wałbrzychu. Vozový park trolejbusů tehdy sestával z 20 vozidel, z nichž sedm bylo válkou zničeno. V roce 1950 byla zprovozněna nová trolejbusová vozovna s kapacitou 100 vozů. Během konce 40. let a první poloviny 50. let bylo postaveno několik dalších tratí, vozový park se ale rozrůstal pomalu (roku 1957 pouze 19 trolejbusů). Roku 1955 byl zpracován projekt na nahrazení některých tramvajových tratí trolejbusovými linkami. Tento plán začal být realizován o čtyři roky později, během pěti let bylo postaveno několik trolejbusových tratí. Vozový park byl od roku 1959 rozšiřován trolejbusy československé výroby Škoda 8Tr, které v dodávkách později nahradily vozy Škoda 9Tr, z nichž poslední se ve Wałbrzychu objevily roku 1969. V roce 1966 bylo v provozu celkem 11 linek na tratích o délce 26 km, jezdilo na nich celkem 65 vozů.\n\nPo začátku dodávek autobusů Jelcz 272 ve druhé polovině 60. let se však místní dopravní podnik začal od trolejbusů odvracet. Roku 1968 bylo rozhodnuto o zrušení trolejbusové dopravy ve Wałbrzychu. Ještě toho roku byla zrušena první trať. Likvidace pokračovala na začátku 70. let, takže v roce 1972 byly v provozu pouze 3 trolejbusové linky, které byly nově označeny písmeny A, B a C. Již v květnu 1973 byly zastaven provoz na „áčku“ a „béčku“. Linka C o moc déle nepřežila. Její provoz byl ukončen 29. června 1973.\n\nTrolejbusy i vybavení mělo být předáno do Zakopaneho, kde měli v plánu zahájit provoz trolejbusové dopravy. K tomu však nikdy nedošlo, takže některé wałbrzyšské vozy byly prodány do Gdyně, zbytek byl ve Wałbrzychu sešrotován.\n\n"}
{"id": "294604", "url": "https://cs.wikipedia.org/wiki?curid=294604", "title": "Ordžonikidze", "text": "Ordžonikidze\n\nOrdžonikidze ( ) je původně gruzínské jméno:\n\n\nStejně jako po mnoho stranických funkcionářích SSSR bylo během sovětské éry po Ordžonikidzovi pojmenováno několik míst:\n\n\nDodnes toto jméno nesou následující sídla:\n\n"}
{"id": "294607", "url": "https://cs.wikipedia.org/wiki?curid=294607", "title": "Částkov (Žumberk)", "text": "Částkov (Žumberk)\n\nČástkov je místní částí městyse Žumberk, ležící v okrese Chrudim, v Pardubickém kraji.\n\nV roce 2005 zde žilo 12 stálých obyvatel. Vsí prochází silnice IV. třídy ze Žumberka do vsi Podlíšťany. Nezpevněná cesta spojuje Částkov s Loučkami. Pod východním okrajem vsi protéká ve strži Bratroňovský potok, přítok Ležáku. Na vsi není žádné občanské vybavení, nejbližší hospoda se nachází v Podlíšťanech. Náves tvoří velká travnatá plocha na západě osady. Směrem na Podlíšťany se nachází po pravé ruce malý rybníček. Kolem cesty na Loučky je chatová osada. Ostaně zástavbu Částkova tvoří právě hlavně rekreační objekty. Kolem Částkova jsou pásy lesů, pastvin a polí. Dle horopisného dělení leží Částkov v Železných horách.\n\n"}
{"id": "294609", "url": "https://cs.wikipedia.org/wiki?curid=294609", "title": "Azeri-Čirag-Gunešli", "text": "Azeri-Čirag-Gunešli\n\nAzeri-Čirag-Gunešli (Ázerbájdžánsky \"Azəri-Çıraq-Günəşli\", anglicky \"Azeri-Chirag-Guneshli\", rusky \"Азери-Чираг-Гюнешли\"), zkratka ACG, je ázerbájdžánský komplex ropných polí o rozloze 120 km². \n\nRopné pole se nachází převážně v šelfové oblasti Kaspického moře zhruba 90 km východně od hlavního města Ázerbájdžánu Baku. Hloubka moře v těžební oblasti dosahuje od 110 metrů v mělčí části až po 450 metrů. \n\nPrvním lokalitou, kde od roku 1980 státní společnost Azneft (\"Азнефть\") začala připravovat těžbu, byla mělkovodní část ložiska Gunešli. V roce 1985 začal průzkum ložiska Čirag a dva roky později ložiska Azeri. Po rozpadu Sovětského svazu podepsali představitelé vlády Ázerbájdžánské republiky v Baku dne 20. září 1994 dohodu s mezinárodním konsorciem o průzkumu a budoucí těžbě ropy v lokalitách Azeri (Chazar), Čirag (Osman) a v hlubinné části naleziště Gunešli. Mezinárodní konsorcium tvoří devět společností. Největší podíl (35,78%) má britská firma BP, následují Chevron Texaco, SOCAR Azerbaijan, INPEX, Statoil, ExxonMobil, TPAO, Itochu a ONGC. \n\nMezinárodní konsorcium od zahájení těžby v roce 1997 do roku 2012 vytěžilo celkem 272 miliónů tun ropy. Maxima dosáhla těžba ve třetím čtvrtletí roku 2010, kdy denní produkce představovala 835 100 barelů ropy, pak se těžba postupně snižovala. \n\nZásoby ropy v oblasti Azeri – Čirag – Gunešli jsou odhadovány cca na 5-6 miliard barelů. Ropa z těchto polí je exportována hlavně přes Ropovod Baku-Tbilisi-Ceyhan do Středozemního moře. \n"}
{"id": "294610", "url": "https://cs.wikipedia.org/wiki?curid=294610", "title": "Son (hudba)", "text": "Son (hudba)\n\nSon Cubano je původem kubánský hudební styl. Populárním se stal v druhé polovině 19. století zejména ve východních provinciích Kuby, nejstarší známý son \"Son de la Má Teodora\" však pochází již z doby kolem roku 1570 z oblasti Santiaga de Cuba. Son kombinuje strukturu a prvky španělského hudebního stylu canción a španělské kytary s africkými rytmy a perkusními nástroji oblastí Bantu a Arará.\n\n"}
{"id": "294612", "url": "https://cs.wikipedia.org/wiki?curid=294612", "title": "Lev XI.", "text": "Lev XI.\n\nLev XI. (2. června 1535 Florencie – 27. dubna 1605 Řím), rozený Alessandro Ottaviano de' Medici, byl papežem od 1. dubna 1605 do 27. dubna téhož roku.\n\nJeho matka, Francesca Salviati, byla dcerou Giacoma Salviatiho a Lucrezie de' Medici, sestry Lva X., zatímco jeho otec, Ottaviano, byl vzdálený příbuzný rodu Medici. Stal se knězem a Cosimo I de' Medici, velkovévoda toskánský, jej poslal jako velvyslance k papeži Piu V.; tuto funkci zastával patnáct let. Řehoř XIII. jej jmenoval biskupem v Pistoi roku 1573, arcibiskupem ve Florencii roku 1574, a kardinálem roku 1583.\n\nRoku 1596 jej Klement VIII. poslal jako legáta do Francie, kde byla královnou Marie Medicejská. Alessandro byl přítelem a stoupencem Filipa Neriho.\n\n14. března 1605, jedenáct dní po smrti Klementa VIII., 62 kardinálů začalo volit papeže. Prominenty mezi kandidáty byli Baronius a Roberto Bellarmino. Ale Aldobrandini, vůdce italských kardinálů společně s francouzskými kardinály prosadil zvolení Alessandra proti přání krále Filipa III.. 1. dubna 1605 dosedl Alessandro na papežský stolec ve věku téměř sedmdesáti let. Ihned po svém jmenování onemocněl a během měsíce zemřel.\nZískal přezdívku \"Papa Lampo\" (papež blesk) pro krátkost svého pontifikátu.\n\nMramorový náhrobek na jeho hrobě v svatopetrské bazilice vytvořil Alessandro Algardi. Byla to jeho první větší zakázka v Římě a objednal si ho v roce 1634 papežův prasynovec, kardinál Roberto Ubaldini.\n\n"}
{"id": "294618", "url": "https://cs.wikipedia.org/wiki?curid=294618", "title": "Louis Delâge", "text": "Louis Delâge\n\nPierre Louis Delâge (22. března 1874, Cognac – 14. prosince 1947, Le Pecq) byl francouzský průkopník automobilismu, zakladatel automobilky Delage.\n\nPierre Louis Delâge se narodil v chudé rodině, už jako kojenec přišel o schopnost vidět na jedno oko. V šestnácti letech odešel do Angers, kde studoval strojírenství na tamní obchodní škole, tu ukončil v roce 1893. Zajímavostí je, že na této škole před ním studoval i další francouzský konstruktér automobilů – Émile Delahaye. Delage poté nastoupil do armády, byl umístěn v Alžírsku. Po ukončení služby nastoupil v roce 1895 k železniční společnosti v jižní Francii. V roce 1900 přešel do Paříže, kde pracoval ve vývoji pro společnost vyrábějící motorová vozidla. V roce 1903 dostal nabídku přejít k rozvíjející se „mladé“ firmě Renault.\n\nDelâge viděl velký potenciál automobilu jako dopravního prostředku. V lednu roku 1905 už měl dostatek financí a tak si založil ve stodole na \"Rue Cormeilles\" ve Levallois-Perret na severozápadním předměstí Paříže vlastní montážní dílnu. Firma původně pouze kompletovala své karosérie s motory a podvozky nakupovanými od jiných výrobců, po úspěších v závodech Grand Prix však začala v roce 1908 stavět vozy s vlastními motory na vlastním podvozku. Ty prosluly jak elegantními karosériemi, dobrým dílenským zpracováním tak i kvalitou. Společnost se úspěšně rozrůstala a její vozy dosahovaly mnoha úspěchů v motoristickém sportu a značka díky tomu získala velmi dobrou pověst. Delâge se dokonce kvůli zahraničním zákazníkům zřekl diakritického znaménka v jejím názvu. \n\nV roce 1912 firma přesídlila do větších prostor v Courbevoie. Během první světové války však byla výroba podřízena vojenským potřebám. Po roce 1918 byly opět vyráběny luxusní a exkluzivní automobily pro majetné zákazníky, kterým v době poválečného oživení imponoval i specifický design karosérií. Závodní speciály Delage opět dosahovaly četných úspěchů v mnoha evropských závodech série Grand Prix. Světová hospodářská krize však na firmu dolehla velmi těžce. V roce 1935 tak musel Louis Delâge dobrovolně vyhlásit úpadek. Obchodní značku koupil Walter Watney z firmy Delahaye, která ještě do roku 1953 vyráběla automobily pod označením Delage. \n\nVe věku téměř 60 let se Delâge rozvedl a jeho už tak těžká finanční situace se ještě více zhoršila. Hledal tedy útěchu ve víře. Protože neměl ani na koupi automobilu, často chodil pěšky nebo jezdil na kole na pouť do kláštera Terezie z Lisieux v Lisieux nebo do Lurd. V roce 1947 zemřel 73letý Louis Delâge v chudobě a téměř zapomenut. Je pohřben na hřbitově v Le Pecq.\n\nV roce 1990 jeho rodné město Cognac založilo střední průmyslovou školu s názvem \"„Lycée professionnel Louis Delâge“\".\n"}
{"id": "294623", "url": "https://cs.wikipedia.org/wiki?curid=294623", "title": "Dmitrij Medveděv", "text": "Dmitrij Medveděv\n\nDmitrij Anatoljevič Medveděv ( , často též: Medvěděv; narozený 14. září 1965 Leningrad) je bývalý předseda vlády Ruské federace a předseda vládní strany Jednotné Rusko.\n\nV letech 2008–2012 zastával úřad prezidenta Ruské federace. V období 2005–2008 byl 1. místopředsedou vlády, když v této pozici od roku 2007 působil společně s dalším uvažovaným prezidentským kandidátem Sergejem Ivanovem. Od roku 2000 byl předsedou správní rady společnosti Gazprom. 14. listopadu 2005 se stal prvním místopředsedou ruské vlády. Do té doby působil jako ředitel kanceláře prezidenta Putina.\n\nJeho otec Anatolij Afanasievič Medveděv byl profesorem v Leningradském technologickém institutu. Matka Julia Veniaminovna rozená Šapošnikovová je filoložka, přednáší na Pedagogickém institutu A. I. Gercena, dříve pracovala jako průvodkyně v muzeu. Dmitrij Anatolijevič Medveděv byl jediným potomkem v rodině. Spolu s rodiči žil v bytě v dělnické čtvrti Kupčino na okraji Leningradu. Studoval na právnické fakultě tehdejší Leningradské státní univerzity, na katedře občanského práva. Zajímal se o vzpírání, ve kterém i reprezentoval školu. Na univerzitě se stal také členem Komunistické strany Sovětského svazu, ze které vystoupil v roce 1991.\n\nV roce 1990 dokončil svoji aspiranturu a získal titul kandidát věd. V letech 1990 až 1999 vyučoval na Leningradské univerzitě (v té době přejmenované na Petrohradskou). Současně v letech 1990 až 1995 pracoval jako poradce petrohradského primátora Anatolije Sobčaka, kde působil na oddělení pro styk s veřejností. Byl bezprostředním podřízeným Vladimira Putina. V Smoľnom vypracovával smlouvy, dohody a investiční projekty. Byl na stáži v orgánech samosprávy ve Švédsku. V roce 1998 se stal předsedou správní rady Bratského lesoprůmyslového kombinátu, velkého průmyslového komplexu, zabývajícího se těžbou a zpracováním dřeva.\n\nBěhem roku 1999 se dostal spolu se skupinou lidí z Petrohradu, kterou přivedl Vladimir Putin po odstoupení Jelcina, do vrcholných státních postů v Moskvě. Od června roku 2000 byl předsedou správní rady firmy Gazprom.\n\nVe stejném roce se stal také vedoucím kanceláře prezidenta Ruské federace, vedl předvolební Putinův štáb. Od 14. listopadu 2005 byl náměstkem předsedy vlády Ruské federace. Dne 10. prosince 2007 vyhlásila strana Jednotné Rusko a další strany, že podpoří jeho kandidaturu na post prezidenta ve volbách v roce 2008.\n\nDne 7. března 2008 vyhrál v prezidentských volbách, když získal 70,28 % platných hlasů voličů. Dne 7. května 2008 nastoupil na post prezidenta Ruské federace, kterým byl do května 2012, kdy se stal předsedou vlády Ruské federace a do funkce prezidenta Ruské federace se vrátil Vladimir Putin.\n\nDne 15. ledna 2020 Vladimir Putin oznámil návrh ústavních změn. Krátce poté premiér Medveděv rozhodl o demisi své vlády.\n\nMedveděv se v roce 1989 oženil se svojí láskou z dětství Světlanou Vladimirovnou Linnikovou. V roce 1996 se jim narodil syn Ilja.\n\nMedveděv má rád hard-rock, je milovník kapel Deep Purple, Black Sabbath, Pink Floyd a Led Zeppelin. Sbírá jejich originální vinylové desky a sám o sobě říká, že vlastní všechny nahrávky Deep Purple. Tyto kapely poslouchal ještě jako mladý, sbíral jejich nahrávky i v období, kdy se tyto kapely ocitly na černé listině státem zakázaných projevů západní kultury. V únoru 2008 se Medveděv spolu se Sergejem Ivanovem ukázal na koncertě Deep Purple v Moskvě.\n\nI přes nabitý program se nejméně hodinu ráno a hodinu večer věnuje plavání a návštěvám posilovny. Podle vícero názorů je Medveděv člověk mírné povahy s mírně liberálními a pragmatickými názory, schopný organizátor a příznivec Vladimira Putina.\n\n"}
{"id": "294626", "url": "https://cs.wikipedia.org/wiki?curid=294626", "title": "Ignacy Krasicki", "text": "Ignacy Krasicki\n\nIgnacy Błażej Franciszek Krasicki (pseudonym: Michał Mowiński; 3. února 1735, Dubiecko nedaleko Sanoku – 14. března 1801, Berlín) byl polský prozaik, básník, publicista a církevní hodnostář. Jeden z hlavních představitelů polského osvícenství. Byl nazýván \"knížetem básníků\" (Prince des poètes).\n\nNarodil se 3. února 1735 v Dubiecku, pocházel ze zchudlé šlechtické rodiny a již od mladých let byl rodiči předurčen pro duchovní dráhu, a to zejména proto, že otec, který se snažil zamezit rozdrobení rodového majetku, nechal do církevních služeb vstoupit čtyři ze svých pěti synů. V mládí studoval na jezuitské škole ve Lvově (1743 – 1750), později v letech 1751 – 1754 ve Varšavě a poté strávil jako kněz 2 roky (v letech 1759 – 1761) na studiích v Římě. Po návratu se stal sekretářem polského primase W. Łubieńského a díky své otevřené a přátelské povaze si získal mnoho vlivných přátel, seznámil se mj. také s budoucím králem Stanislawem Augustem Poniatowským.\n\nRoku 1766 byl za své zásluhy při práci pro krále jmenován biskupem warmijským (později pak používal kryptogramu X.B.W. - Książę Biskup Warmiński - Kníže Biskup Warmijský). Na jeho dvoře v Lidzbarku Warmińském (Heilsberg) se rozvíjel kulturní a umělecký život. Ve své funkci často cestoval, zejména do Německa, kam byl často zván Fridrichem II., s nímž udržoval velmi přátelské styky. Ve svém díle pak často chválil vládu Stanislawa Augusta, avšak přímo jeho politický program neschvaloval.\n\nPo prvním dělení Polska v roce 1772 se celá jeho diecéze dostala pod nadvládu Pruska. I po této události nadále udržoval kontakty s Varšavou. V druhé polovině 70. let 18. století mu byly odebrány některé finanční výhody a dostal se do tísnivé situace. Díky jeho přátelskému vztahu s Fridrichem II. se v roce 1795 stal arcibiskupem hnězdněnským. V roce 1800 se pak také stal jedním ze zakladatelů varšavského Towarzystwa Przyjaciól Nauk. Zemřel 14. března 1801 při svém pobytu v Berlíně.\n\nV jeho tvorbě dominovala stránka humoristicko-satirická. Od roku 1768 se Krasicki stal redaktorem časopisu Monitor. V letech 1775 – 1780 se náhle projevil jeho talent, když v rozmezí několika málo let napsal takřka všechna svá významná díla. V pozdějších letech pak vydával již jen jejich doplnění.\nPrvním z těchto děl byla Myszeidos (1775), heroikomický epos o válce myší a koček. V ní Krasicki parodoval pomocí motivů lidových bajek známá díla antické literatury (Homér).\n\nTéměř současně s tímto dílem napsal Krasicki také Mikołaja Doświadczyńskiego przypadki (1776), jež je považován za první novodobý polský román. Dělí se na tři knihy, v nichž se konstruuje osobnost hlavního hrdiny Mikołaje, z kterého se nakonec stává moudrý, dobrý a spravedlivý člověk. Spojují se zde momenty výchovné, utopické a dobrodružné.\n\nNa tento román pak navazuje další dílo Krasického – Pan Podstoli. Ten vyšel postupně v letech 1778 – 1803. Autor zde vyobrazuje vzorného polského šlechtice, dobrého hospodáře a osvíceného občana. Navazuje tak na \"poctivého člověka\" M. Reje a na další díla, která vznikala především v renesanci a zobrazovala správného člověka.\n\nTepáním do vlastních řad se stala skladba Monachomachia (1778), v níž se Krasicki zaměřil na kritiku zahálčivosti, hlouposti a pijanství některých mnichů. V šesti písních vypovídá o sporu mezi dvěma církevními řády – dominikáni a karmelitány při veřejné teologické diskuzi. Vydání tohoto díla, které vyšlo anonymně v Lipsku, a které bylo na svou dobu velmi neobvyklé, však způsobilo velký skandál. Podle způsobu vyjadřování a osobitému stylu byl však autor tohoto díla odhalen a na Krasického se snesla kritika jak ze strany církevní, tak i světské. Proto byl autor nucen na protesty postižených reagovat ironickou odpovědí – Antymonachomachia (1780). Toto dílo bylo kompozičně stejné jako Monachomachia, má i stejné hrdiny. Autor zde ze svých názorů zdánlivě ustoupil, ve skutečnosti však svou kritiku ještě přiostřil.\n\nZa umělecky nejdokonalejší Krasického dílo jsou považovány Bajki i przypowieści (1779) a Bajki nowe (1803) v nichž představil útvory epigramaticky stručné, zakončené výraznou pointou.\nŠirší epickou stavbou se pak vyznačovaly jeho Satyry (1779).\n\nZ polských dějin vytěžil látku k hrdinské poemě Wojna chocimska (1780), v níž navázal na obdobné dílo Wacława Potockého.\n\nKrasicki se nezabýval pouze krásnou literaturou, ale psal také díla z oblasti homiletiky, teologie, heraldiky, překládal, přispíval články do časopisu \"Monitor\", a také do vlastního časopisu, který vydával pod názvem „\"Co tydzień\"“. Jeho jediným politicky zaměřeným dílem byla reakce na vypuknutí Kościuszkova povstání – Powieść prawdziwa o narożnej kamienicy w Kukurowcach, v níž ve zkratce popisuje dějiny Polska a nabádá čtenáře k boji za svobodu.\n\nZa jeho dílo ho ocenil také král několika vyznamenáními, např. Řádem Bílého Orla nebo Řádem sv. Stanislava.\n\nDo češtiny bylo přeloženo souborné dílo Vojna mnichů a jiné básně, které obsahuje Myšeis, Monachomachii, Satiry a Bajky. Vyšlo v Praze v roce 1959, překlad Erich Sojka.\n\n\n\n"}
{"id": "294629", "url": "https://cs.wikipedia.org/wiki?curid=294629", "title": "Píchoš Altensteinův", "text": "Píchoš Altensteinův\n\nPíchoš Altensteinův (\"Encephalartos altensteinii\") je druh cykasu z čeledi zamiovité (\"Zamiaceae\"). Rostliny tohoto druhu byly před několika stoletími dováženy do skleníků evropské šlechty a obchodníků a cestou z Afriky sloužily jako zátěž v podpalubí lodí. Ty co přežily patří k nejstarším sbírkovým rostlinám na světě. Stovky let staré stromy tohoto cykasu lze najít v belgické Národní botanické zahradě v Meise, londýnském skleníku Kew či české Lednici. Patří současně k finančně nejcennějším rostlinám světa, jeho hodnotu zvyšuje i to, že se nejspíše řadí k těm málo rostlinám, pocházejícím přímo z přírody, nikoliv od pěstitelů.\n\nJedná se o středně velký cykas, který dorůstá výšky až 5 m s průměrem kmene do 35 cm. Pichlavé listy mohou být až 1,5 - 2 metry dlouhé a až 35 cm široké.\n\nPochází z Jižní Afriky. Druh je endemický v provincii Východní Kapsko, kde roste v přímořských oblastech na hranici s provincií KwaZulu-Natal. Jako řada dalších druhů afrických cykasů roste především na otevřených skalnatých svazích ale i ve stinných lesích. Klima je horké v létě a chladné v zimě. Dešťové srážky dosahují od 875 mm do 1000 mm a padají především v létě.\n\nNejstarším českým cykasem a pravděpodobně nejvzácnější českou skleníkovou rostlinou je přibližně 300letý \"Encephalartos altensteinii\" ve skleníku zámku v Lednici. Pochází ze soukromých sbírek Lichtenštejnů. Jeho věk není zcela jednoznačný, je udáván různými zdroji ve velmi nepřesném rozmezí 300-500 let. Obdobné evropské cykasy stejného druhu jsou nicméně odhadovány na přibližně 300 let, přičemž strom z londýnského Kew je větší. Ovšem velikost rostliny není ve skleníkových podmínkách rozhodujícím znakem pro určení jejího stáří.\n\nRekonstrukce palmového skleníku, v 90. letech 20. století, během níž musely všechny rozměrné rostliny zůstat uvnitř opravované stavby (nebyla možnost jak je vyvézt bez poškození ven ze skleníku), byla pro tuto rostlinu velkou zátěží. Přes maximální snahu ochránit tento vzácný exemplář, který byl s balem přemístěn do rozměrné dřevěné nádoby a v zimním období chráněn obalením netkanou textilií (pro jeho velké rozměry a hmotnost nemohl být ani on vyvezen ze skleníku), došlo k poškození růstového vrcholu. Cykas naštěstí nezahynul, poškozený vrchol však dále neroste a rozdělil se na boční výhony. K podobnému jevu dochází občas i na přírodních stanovištích.\n\nDalší cykas zasazený vedle je přírůstkem tohoto původního exempláře, tedy rostlina stejného pohlaví.\n\nDokumentace o jeho původu neexistuje, zahrada nemá v evidenci ani pohlaví rostliny (jediná dochovaná fotografie z regionálního tisku naznačuje, že jde o samičí květenství), byť strom zde již v minulosti kvetl.\n\nPojmenován po pruském státníkovi Karl vom Stein zum Altensteinovi.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos altensteinii\" je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\n\n"}
{"id": "294631", "url": "https://cs.wikipedia.org/wiki?curid=294631", "title": "Brak (film)", "text": "Brak (film)\n\nBrak (uváděn také jako Tři v tom nebo Jehličí) je česká filmová černá komedie, kterou roce 2002 natočil jako režisérský debut Karel Spěváček.\n\nTři nejlepší kamarádi, Petr, Honza a Karel, si užívají nepřítomnosti Honzových rodičů u něho doma. Hraje hlasitá hudba, kouří se jointy a pije se alkohol. V jednu chvíli padne nápad, že by si mohli zavolat prostitutku na zpříjemnění volného času. Vše jde hladce do doby, než se lehká děva předávkuje kokainem. Děj se začíná zamotávat poté, co se do bytu vetře poslíček s pizzou, přichází drsný pasák Iggy, či se v bytě objevuje Karlův dědeček. Další komplikace nastávají, když se tři kamarádi těla chtějí zbavit, nevědomky kradou auto celostátně hledanému vrahu a potkávají Karlovu přítelkyni Adélu.\n"}
{"id": "294634", "url": "https://cs.wikipedia.org/wiki?curid=294634", "title": "Simon &amp; Garfunkel", "text": "Simon &amp; Garfunkel\n\nPaul Simon a Art Garfunkel jsou američtí populární hudebníci známí pod společným jménem Simon & Garfunkel.\n\nPotkali se na základní škole v roce 1953, když spolu vystupovali ve školní hře \"Alenka v říši divů\" (Simon jako Bílý králík, Garfunkel jako kočka Šklíba). V roce 1957 spolu založili duo Tom and Jerry a okusili první úspěch s malým hitem \"Hey Schoolgirl\". Jako duo Simon and Garfunkel dosáhli slávy v roce 1965 se singlem \"The Sound of Silence\".\n\nJejich hudba byla uvedena ve filmu \"The Graduate\", díky čemuž vešli do širšího povědomí publika. Jejich poslední album \"Bridge over Troubled Water\", česky: \"Most přes rozbouřené vody\", bylo poznamenáno několika odklady vydání, způsobenými jejich odlišnými uměleckými názory.\n\nSimon a Garfunkel patřili mezi nejpopulárnější umělce 60. let a k jejich nejznámějším písním patří \"The Sound of Silence\", \"Mrs. Robinson\", \"Bridge over Troubled Water\" a \"The Boxer\".\n\nJsou držiteli několika cen Grammy, byli uvedeni do Rock and Rollové síně slávy a Long Island Music Hall of Fame (2007). V roce 2004 časopis \"Rolling Stone\" zařadil Simona a Garfunkela na 40. místo svého seznamu 100 největších umělců všech dob.\n\nOd rozpadu dua v roce 1970 se oba zpěváci několikrát sešli ke společnému koncertu. Nejznámější byl \"Koncert v Central parku\", který přilákal 500 000 lidí.\n\n\n\nOficiální\n\nBiografie a diskografiel\n\nOstatní\n\n"}
{"id": "294635", "url": "https://cs.wikipedia.org/wiki?curid=294635", "title": "Folimanka", "text": "Folimanka\n\nFolimanka je pražský park, který se rozkládá na pomezí Vinohrad, Nuslí a Nového Města, v prostoru mezi potokem Botičem, Novoměstskými hradbami a ulicí Bělehradskou v Nuselském údolí (městská část Praha 2).\n\nPodél potoka je park plochý, avšak směrem ke Karlovu strmě stoupá. Kamenné zídky ve svahu jsou pravděpodobně pozůstatkem zdejších vinic (Formanova vinice-Formanka-Folmanka-Folimanka). V parku vedle domácích dřevin jako javorů (od javorových nažek — „nosů“, odvozoval Jaroslav Foglar starý název Nuslí — „Nostuly“) a jasanů rostou ještě pozůstatky bývalé zahrady ovocné stromy, např. hrušně. Pestrou škálu stromů obohacují i jehličnany a keře. Park kromě flory zdobí také řada plastik a dvě fontány. Nachází se zde také velké dětské hřiště a rekreační sportovní areál.\n\nPark svůj název dostal po již neexistující usedlosti a vinici, jejíž první majitel se jmenoval \"Jakub Foliman\" (Forman). První zmínka ve viničných knihách se objevuje roku 1353. Přibližně o 100 let později je v záznamech kromě vinice uváděn i meruňkový sad.\n\nUsedlost, která zde stávala v místech dnešních pahorků ve střední části parku, vznikla pravděpodobně v 18. století. Až k ní zasahovala velkolepá pouť pražských ševců Fidlovačka svými atrakcemi, kolotoči a stánky, konající se tehdy v Nuselském údolí pravidelně každoročně vždy ve středu po Velikonocích.\n\nSpolek pro zřízení dětského ortopedického pavilonu v Praze usedlost i s pozemky roku 1918 koupil a chtěl ji za tímto účelem opravit. Tento plán se ovšem nikdy neuskutečnil a tak byla usedlost v 60. letech 20. století zbořena. Nezůstaly po ní žádné stopy stejně jako po bývalém mlýnském náhonu, Nuselském dolním mlýnu a fotbalovém hřišti Nuselského SK, které zde existovalo již před první světovou válkou.\n\nPřesné datum přestavby vinice na park není známo, ale z dobových fotografií zachycující Nuselské údolí na přelomu 20. a 30. let 20. století je patrné, že svahy jsou ještě ve větší míře holé, tedy \"viničné\". Současné parkové úpravy pocházejí přibližně z počátku 70. let 20. století, kdy zde byly vybudovány fontány a opravena dětská hřiště. Park prošel roku 2007 I. etapou rozsáhlé rekonstrukce, během níž byla upravena střední část parku s vybudováním nových dětských pískovišť, atrakcí a hřišt. Nově zde byl také vystavěn správcovský domek poskytující návštěvníkům parku k zapůjčení sportovní náčiní a možnost občerstvení.\n\nRoku 1930 zde byly vystavěny nové činžovní domy, vznikla tak ulice Na Folimance a ulice Fričova vedoucí k Nuselským schodům. Nahoře vedle Karlova a vedlejších schodů proti \"Budči\" do Bělehradské ulice bylo postaveno koupaliště Na Folimance s otevřeným bazénem, fungujícím pro veřejnost ještě v šedesátých letech 20. století. Usedlost Folimanka byla zbourána při stavbě Nuselského mostu v roce 1969.\n\nJméno Folimanka se objevuje ještě jednou a to jako jméno moderní prosklené sportovní haly postavené v letech 1972–1976 podle návrhu architekta Jiřího Siegla, jež náleží sportovnímu klubu USK Praha.\n\nPark přetíná ve zhruba čtyřicetimetrové výšce Nuselský most, dopravní tepna hlavního města.\n\n"}
{"id": "294645", "url": "https://cs.wikipedia.org/wiki?curid=294645", "title": "Oxid fosforitý", "text": "Oxid fosforitý\n\nOxid fosforitý je anorganická sloučenina tvořící dimerní molekulu PO. Je to bílá, krystalická, jedovatá a vosku podobná látka, která snadno taje. Je kyselého charakteru a s vodou poskytuje roztok kyseliny fosforité (je to její anhydrid). Snadno oxiduje.\n\nOxid fosforitý se vyrábí spalováním fosforu za omezeného přístupu vzduchu:\n\nOxid fosforitý reaguje se studenou vodou na kyselinu fosforitou:\n\nOxid fosforitý také reaguje s chlorovodíkem a produktem je kyselina fosforitá a chlorid fosforitý:\n"}
{"id": "294647", "url": "https://cs.wikipedia.org/wiki?curid=294647", "title": "Klokanomyš spinifexová", "text": "Klokanomyš spinifexová\n\nKlokanomyš spinifexová (\"Notomys alexis\") žije v západní až střední Austrálii. Své druhové pojmenování (spinifexová) dostala podle trsovité, bodlinaté trávy Spinifex, ve které žije. Má světle až tmavě hnědý hřbet a bílé bříško. Tělo dorůstá délky 9–18 cm a ocas 12,5–23 cm. Hmotnost je v rozmezí 20–50 g. Veškerou vlhkost potřebnou k životu získává z listů, semen a bobulí. Nikdy nepotřebuje pít. Má jednu z nejkoncentrovanějších močí u hlodavců. Je velmi družná, a proto tento druh žije ve skupinkách okolo deseti členů obojího pohlaví. Jsou však potravou většiny středně velkých predátorů v jejich oblasti. Unikají tak, že skáčou rychle v různých směrech.\n\nNěkdy je klokanomyš chována jako domácí zvíře. Je také rozsáhle používána v laboratořích v Austrálii.\n\n"}
{"id": "294649", "url": "https://cs.wikipedia.org/wiki?curid=294649", "title": "Sulfidy", "text": "Sulfidy\n\nSulfidy (starším názvem též sirníky) jsou sloučeniny síry s oxidačním číslem S.\n\nVětšinou jde o kovalentní sloučeniny (včetně organických sloučenin), ve kterých je síra dvojvazná. Sulfidový anion se vyskytuje v silně zásaditých sloučeninách jako sulfid lithný (LiS), sulfid sodný (NaS) nebo sulfid draselný (KS). Iontové sulfidy jsou solemi kyseliny sulfanové.\n\nSulfidy jsou hospodářsky důležité nerostné suroviny (rudy), vznikají krystalizací z horkých roztoků, obvykle se vyskytují pospolu – nerosty rudných žil. Mezi nimi je nejrozšířenější pyrit – FeS (kočičí zlato).\n\n\nSulfidy se hojně vyskytují v přírodě též v organické podobě s obecným vzorcem R–S–R (např. dimethylsulfid) nebo R–SH (thioly). Thioly mohou být oxidovány na disulfidy R–S–S–R.\nMožností výroby je hned několik. Především, je možno vytvářet sulfidy reakcí hydroxiduse sulfanem (popřípadě kyselinou sulfanovou). Jako příklad si můžeme uvést reakci hydroxidu sodného (NaOH) či hydroxidu železitého (Fe(OH)) se sulfanem (HS):\n\nNěkteré kovy, jenž jsou vlevo v beketovově řadě kovů, zvláště alkalické kovy umožňují reakci přímo se sulfanem, např. sodík (Na):\nVšechny neušlechtilé kovy umožňují reakci síry s kovem, za vzniku sulfidu. Na příklad třeba železo (Fe), za vzniku sulfidu železnatého:\n\nSulfidy rovněž vznikají v anorganické analytické chemii, při reakci solí kovů se sulfidem sodným či sulfanem. Příkladem může být skoro kterýkoliv kov, včetně stříbra. V rovnici vystupuje dusičnan stříbrný (AgNO) a sulfid sodný NaS.\n\nSulfid stříbrný zde vytvoří tmavou sraženinu, čehož se využívá u zkoumání přítomnosti iontů.\n\nZde jsou některé příklady sulfidů v čisté, práškovité podobě.\n"}
{"id": "294650", "url": "https://cs.wikipedia.org/wiki?curid=294650", "title": "Portugalské hrabství", "text": "Portugalské hrabství\n\nNázev Portugalské hrabství v dějinách dnešního Portugalska během reconquisty Pyrenejského poloostrova od Maurů nesly dvě územní entity:\n\n\n"}
{"id": "294653", "url": "https://cs.wikipedia.org/wiki?curid=294653", "title": "Thomas Enqvist", "text": "Thomas Enqvist\n\nThomas Enqvist (* 14. březen 1974, Stockholm, Švédsko) je bývalý švédský profesionální tenista.\n\nEnqvist se zúčastnil 15 utkání v Davisově poháru, s bilancí 15-10 v dvouhře a 0-1 ve čtyřhře.\n\n"}
{"id": "294654", "url": "https://cs.wikipedia.org/wiki?curid=294654", "title": "Karel Spěváček", "text": "Karel Spěváček\n\nKarel Spěváček (* 1977) je český režisér a scenárista.\n\nV roce 2002, při studiu na Vyšší odborné škole filmové ve Zlíně dostal možnost k natočení nízkorozpočtového filmu. Tím se stal \"Brak\", do kterého bylo investováno 7 milionů. Druhým jeho filmem se stal \"\" z roku 2006.\n"}
{"id": "294655", "url": "https://cs.wikipedia.org/wiki?curid=294655", "title": "Balduin II. Konstantinopolský", "text": "Balduin II. Konstantinopolský\n\nBalduin II. z rodu Courtenay (francouzsky , řecky , 1217 – říjen 1273) byl francouzský rytíř, markrabě z Namuru a poslední křižácký latinský císař v Konstantinopoli.\n\nBalduinova matka, Jolanda Flanderská, byla sestrou prvních dvou latinských císařů Balduina I. a Jindřicha I. Balduinův otec Petr z Courtenay byl v pořadí třetím vládcem latinského císařství (také známého jako \"Romania\". Po Petru z Courtenay nastoupil na císařský trůn jeho starší syn Robert, který však roku 1228 zemřel. Na trůn proto usedl jedenáctiletý Balduin II. Protože nový císař nebyl ještě plnoletý, stal se jeho poručníkem a regentem císařství starý francouzský rytíř a titulární jeruzalémský král Jan z Brienne. V roce 1234 se Balduin II. oženil s dcerou svého poručníka Marií. Císař se zcela ujal vlády nad asijským císařstvím o tři roky později, ve věku dvaceti let. Roku 1237 také zemřel císařský regent Jan z Brienne a Balduin se tak o vládu již nemusel s nikým dělit.\n\nJiž od smrti Balduinova strýce, císaře Jindřicha roku 1216, bylo Latinské císařství pomalu v úpadku, zato Byzantská říše v Nikáji neustále rostla a všechny naděje, že Jan z Brienne dokáže nepříznivý vývoj zvrátit a křižácké císařství posílit zklamaly.\n\nSkutečná vláda latinského císaře se v době Balduina II. rozprostírala již jen nad hlavním městem Konstantinopolis a jeho nejbližším okolím. Finanční situace císařství byla zoufalá a císařovou hlavní starostí bylo téměř celý život objíždět evropské dvory a snažit se získat nějakou pomoc. Roku 1236 odjel z Konstantinopole na Západ pro podporu. Navštívil Řím, Francii a Flandry, kde se snažil získat peníze a vojáky pro dobytí ztracených křižáckých pozic na maloasijském pobřeží. Roku 1237 Balduin II. zastavil relikvii Trnová koruna za velké peníze u Benátčanů. Jeho úsilí se setkalo s úspěchem a roku 1240 se přes německé země a Uhry vrátil do Konstantinopole v čele početného evropského vojska. Okolnosti mu však zabránily cokoliv významného s novou armádou podniknout a roku 1245 odcestoval znovu na západ, nejprve do Itálie, a poté do Francie, kde strávil dva roky. Během Balduinovy nepřítomnosti v Konstantinopoli vládli císařovna Marie z Brienne a Filip z Toucy. I tentokrát měl císař štěstí a výměnou za některé relikvie získal finanční pomoc od francouzského krále Ludvíka, s nímž se roku 1249 zúčastnil sedmé křížové výpravy do Egypta.\n\nExtrémní ekonomická nouze Latinského císařství donutila Balduina vydat svého syna Filipa do rukou Benátčanů jako rukojmí za jejich půjčku peněz. Z benátského zajetí byl Filip později vykoupen kastilským králem Alfonsem X. Zbytek své vlády Balduin II. strávil cestováním po západní Evropě a doprošování se pomoci od evropských vladařů. Roku 1261 byla samotná Konstantinopolis dobyta nikájským císařem Michaelem VIII., čímž byla obnovena Byzantská říše a Balduinova vláda, jakož i Latinské císařství skončilo. Z obleženého města se císaři podařilo uprchnout na benátské galéře do Negropontu, odtud dále přes Athény a Apulii nakonec do Francie.\n\nI jako pouze titulární latinský císař dělal Balduin II. to samé, co v posledních letech své skutečné vlády - cestoval po evropských dvorech a prosil o pomoc při dobývání svého císařství nazpět. V roce 1267 odjel do Itálie, kde své naděje upřel na bratra krále Ludvíka IX., sicilského krále a titulárního krále jeruzalémského Karla z Anjou. Karel o myšlence na dobytí Konstantinopole vážně uvažoval, domácí problému mu však zabránili od pokusů ji realizovat. V květnu 1267 podepsal Balduin II. s Karlem dohodu z Viterba, čímž se Balduin vzdal práv na latinský trůn ve prospěch Karla. V dalších letech Balduin i jeho syn Filip žili z penze, kterou jim zajistil Karel z Anjou. V říjnu 1273 se ve Foggii Filip z Courtenay oženil s Karlovou dcerou. Několik dní po svatbě svého syna Balduin II. vydechl naposledy a byl pohřben v katedrále v Barlettě.\n\n\n\n"}
{"id": "294656", "url": "https://cs.wikipedia.org/wiki?curid=294656", "title": "Rod Coombes", "text": "Rod Coombes\n\nRod Coombes je anglický zpěvák-textař a hudebník, známý zejména pro svou činnost ve skupině Strawbs.\n\nCoombes hrál profesionálně již od svých 17 let, kdy působil v doprovodné skupině zpěvačky Lulu - The Luvvers. Hrál též ve skupině Jeff Beck Group, v době kdy vydala singl \"Hi Ho Silver Lining\" a pak se připojil ke skupině Trifle, se kterou hrál asi 18 měsíců. Pak přešel k blues-rockovým Juicy Lucy, se kterými hrál na dvou albech, následně k Stealers Wheel, kde zůstal do vydání jejich prvního alba. V roce 1973 opustil Stealers Wheel a přešel do skupiny Strawbs. Se Strawbs zůstal do vydání alba Burning for You v roce 1977 a strávil pak nějaký čas v zahraničí. Ke Strawbs přišel znovu v roce 1998 na koncert k 25. výročí v Chiswick House. Ke skupině Strawbs se znovu připojil v roce 2004, na turné po Kandě a v sestavě zůstal dodnes.\nCoombes umí hrát též na kytaru a baskytaru. Několikrát hrál na kytaru ve skupině Stealers Wheel a baskytaru u Strawbs. Pro Strawbs složil následující písničky:\n\n\n\n\n\nÚdaje platí pro vydání ve Velké Británii, pokud není uvedeno jinak.\n\n\n\n\n\n\nRod Coombes at Strawbsweb\n\n"}
{"id": "294658", "url": "https://cs.wikipedia.org/wiki?curid=294658", "title": "Mangaka", "text": "Mangaka\n\nMangaka ( 漫画家) je japonský termín pro autora mangy nebo karikaturistu. Mimo Japonsko slovo manga obvykle označuje japonský komiks a mangaka znamená autor mangy, který je zpravidla Japonec.\n\nNěkteří umělci studují léta na umělecké univerzitě nebo se stanou učněm jiného mangaky, předtím než vstoupí do světa mangy jako profesionální mangaka. Někteří se dostanou do průmyslu přímo, aniž by předtím byli asistenti. Například Naoko Takeuči, autorka Sailor Moon, která vyhrála v soutěži sponzorovanou Kodanša nebo manga průkopník Osamu Tezuka, který se proslavil, aniž by předtím pracoval jako asistent.\n\nMangaka se proslaví díky uznání svých schopností. Konají se i soutěže, které pomáhají umělcům mangaka postoupit dál a spolupracovat s redaktory a vydavateli mangy.\nZatímco Japonsko má mít prosperující nezávislý komiksový trh pro amatérské a poloprofesionální umělce. Vytváření mangy profesionálně je zřídkakdy prací jednoho člověka. Mangaka musí pracovat se sortimentem druhých, aby byla práce dokončena,publikována a koupená.\n\nEditor\n\nVětšina profesionálně publikované mangaka práce jsou s editorem, který je považován za šéfa mangaky a dohlíží na seriovou výrobu. Editor radí o uspořádání a umění mangy, směr a tempo příběhu, zajišťuje, že jsou splněny lhůty a obecně zajišťuje, že manga zůstane do firemních standardů. Příkladem toho je Akira Toriyama a jeho bývalý editor Kazuhiko Torishima. Editor může také dohlížet na návrhy licencovaného zboží, anime adaptace a podobných produktů, ačkoli toto clo může také spadat do manga umělce nebo agenta.\n\nSpisovatel\n\nMangaka může psát i ilustrovat série vlastní tvorby, nebo může pracovat ve spolupráci s autorem. Mangaka má typický vliv na dialog, i když je ve dvojici se spisovatelem, jako každý rozhovor se musí vejít do fyzických omezení. Takeši Obata z Death Note, Tecuo Hara z Fist of north Star, Ryoichi Ikegami z Sanctuary, Aki Shirou a Hajime Kamoshida z Sakura-so ne Pet na Kanojo jsou úspěšní manga umělci, kteří pracují s autory většinou své kariery.\n\nAsistenti\n\nVětšina umělců mají asistenty, kteří jim pomáhají dokončit práci v čistém a včas. Několik manga umělců nemají vůbec asistenty, a raději dělají všechno sami. To se považuje za výjimečné. Počet asistentů také značně liší mangaka, ale jsou typicky tři. Asistenti jsou používání pro barvení, písma a stínování. Někteří manga umělci děljí sketchwork pro své umění a používají asistenty aby vyplnily všechny detaily, ale je běžnější pro asistenty se vypořádat s pozadím apod.\n\nVětšina manga umělců začali jako asistenti, jako Miwa Ueda s Naoko Takeuchi, Leji Matsumoto s Osamu Tezuka, Kaoru Shintani s Leiji Matsumoto, Eiichiro Oda s Hiroyuki a Mikio Ito s Nobuhiro Watsuki. Pro asistenty je také možné mít celou kariéru jako takovou, aniž by se stali nezávislým manga umělcem. Mohou pracovat s několika různými mangaky ve stejnou dobu.\n\nSlovo může být rozděleno na dvě části: \"Manga\" a \"ka\"\n\n-\"ka\" (家) přípona znamená určitý stupeň odbornosti.\n"}
{"id": "294661", "url": "https://cs.wikipedia.org/wiki?curid=294661", "title": "Aisne (departement)", "text": "Aisne (departement)\n\nAisne je francouzský departement ležící v regionu Hauts-de-France.\n\n\nSeznam obcí v departementu Aisne\n\n"}
{"id": "294665", "url": "https://cs.wikipedia.org/wiki?curid=294665", "title": "Hergest Ridge", "text": "Hergest Ridge\n\nHergest Ridge je druhé album britského multiinstrumentalisty a skladatele Mika Oldfielda vydané roku 1974. Stejně jako u svého debutu, i u \"Hergest Ridge\" nahrál Oldfield většinu nástrojů sám. S \"Tubular Bells\" je shodné i členění, kdy album tvoří dvě instrumentální kompozice (na LP desce zabírala každá skladba jednu stranu LP).\n\nPodobně jako \"Tubular Bells\", i \"Hergest Ridge\" upravil Oldfieldův přítel, skladatel David Bedford, do orchestrální podoby. Zatímco ale „orchestrální zvony“ povolil Oldfield vydat na samostatné desce, u \"The Orchestral Hergest Ridge\" tomu již tak nebylo. Přesto lze na internetu nalézt záznam z koncertu konaného 9. prosince 1974 (Oldfield se ho neúčastnil, na kytaru hraje Steve Hillage).\n\nZajímavostí také je, že původní verze \"Hergest Ridge\" vyšla pouze na první edici LP. Pro kompilaci \"Boxed\" totiž Oldfield obě skladby odlišně zmixoval a tato verze se mu údajně líbila víc než ta původní. Takže na pozdějších edicích LP a na všech CD se vyskytuje tento odlišný mix.\n\n\"Hergest Ridge\" bylo v Británii úspěšné, v září 1974 dosáhlo prvního místa v žebříčku nejprodávanějších alb.\n\n\n\n"}
{"id": "294667", "url": "https://cs.wikipedia.org/wiki?curid=294667", "title": "Křečovice (rozcestník)", "text": "Křečovice (rozcestník)\n\nNázev Křečovice má více sídel:\n"}
{"id": "294669", "url": "https://cs.wikipedia.org/wiki?curid=294669", "title": "Nos (rozcestník)", "text": "Nos (rozcestník)\n\nNos může být:\n\n\nVe významu zkratky NOS:\n"}
{"id": "294674", "url": "https://cs.wikipedia.org/wiki?curid=294674", "title": "Ludvík II. Koktavý", "text": "Ludvík II. Koktavý\n\nLudvík II. Koktavý (1. listopadu 846 – 10. dubna 879 Compiègne) z dynastie Karlovců byl druhý král Západofranské říše. Vlády se ujal po smrti svého otce, západofranského krále a římského císaře Karla II. Holého roku 877. Ještě předtím vládl v Akvitánii, kde se stal králem již roku 866 po smrti svého mladšího bratra Karla, zvaného Dítě. Ludvíkovou matkou byla Ermentruda Orleánská.\n\nLudvík byl korunován 8. prosince 877 Hincmarem, arcibiskupem remešským. Podruhé obdržel západofranskou korunu od papeže Jana VIII. v Troyes, když se papež v září 878 účastnil tamního koncilu. Protože Ludvík zemřel již na jaře následujícího roku, jeho osoba měla na ovlivnění průběhu dějin pouze malý vliv. Byl popsán jako \"„prostý a jemný muž, milovník míru, spravedlnosti a náboženství“\". V roce 878 věnoval okolí Barcelony, Girony a Besalú Guifredovi Barcelonskému.\n\nLudvíkovým posledním činem byl vojenský pochod proti Vikingům, kteří sužovali Evropu. Ludvík ale byl již nemocný a nedlouho po začátku výpravy zemřel (9. nebo 10. dubna 879). Po jeho smrti si vládu nad Západofranskou říší rozdělili jeho dva synové Ludvík III. a Karloman II.\n\nLudvík II. Koktavý byl dvakrát ženatý. První manželka, se kterou se roku 862 oženil navzdory odporu svého otce Karla, se jmenovala Ansgarda Burgundská. Karel ale požádal papeže o anulování manželství, ten mu vyhověl a Karel II. Holý tak oženil v únoru 875 svého syna s Adélou z Frioul.\n"}
{"id": "294676", "url": "https://cs.wikipedia.org/wiki?curid=294676", "title": "Võro", "text": "Võro\n\nSlovo Võro má několik významů.\n"}
{"id": "294678", "url": "https://cs.wikipedia.org/wiki?curid=294678", "title": "Texas hold 'em", "text": "Texas hold 'em\n\nTexas hold 'em je varianta pokeru. Stala se nejhranější karetní hrou nejen v evropských a amerických kasinech, ale také v hernách na internetu. Peněžní odměny pro vítěze největších světových turnajů, jako je World Poker Tour nebo série turnajů nazvaná World Series of Poker, se pohybují v řádech milionů dolarů. Největší internetové herny mají ve špičce více než 200 000 připojených hráčů. Poker se tak stává jedním z nejrychleji rostoucích herních průmyslů. Odhaduje se, že v roce 2005 přesáhl obrat pokerových heren na internetu 50 miliard USD. \n\nCílem hry je získat co nejvíc peněz. \n\nHraje se u stolu, kde sedí dva nebo více hráčů; teoretický maximální počet hráčů by mohl být až 22, obvykle však hraje u stolu maximálně 10 hráčů. V pokeru je jedno důležité místo. Je to pozice hráče označeného jako dealer (rozdávající). Toto místo se po každé hře posouvá o jednoho hráče po směru hodinových ručiček a pro přehlednost je označeno velkou kulatou značkou, obvykle je označenou nápisem „Dealer“, a to i v případě, že rozdává krupiér. Ve hře bez krupiéra rozdává právě dealer. Před začátkem každé hry se zamíchají karty. Před rozdáním posílají do hry dva hráči povinné sázky. Takzvaný malý a velký blind. Tuto sázku musí učinit ještě před tím, než jsou jim rozdány karty. Malý blind sedí nalevo od dealera (a další kolo se stane dealerem). Velký blind sedí nalevo od malého blindu a další kolo se stane malým blindem. Malý blind je obvykle polovina velkého blindu.\n\nV některých turnajích v pozdější fázi všichni hráči posílají do hry před rozdáním ještě další povinnou sázku, zvanou ante. Ta je obvykle desetinová v porovnání s velkým blindem. Rozdíl mezi ante a blindy spočívá v tom, že pokud blindy chtějí v prvním sázkovém kole vstoupit do hry, považuje se blind za součást jejich vkladu v rámci prvního sázkového kola. Ante naproti tomu leží v banku a není součástí žádné budoucí sázky hráče.\n\nPo povinných sázkách následuje rozdání karet. Každý hráč dostane dvě karty, které jsou ostatním hráčům skryty. Po rozdání karet začíná první sázkové kolo. Velikost sázky, kterou hráč může poslat, se liší podle varianty hry. Ve hrách s limitem je maximální navýšení v prvním a druhém sázkovém kole velký blind a v dalších kolech dva velké blindy. Ve hrách typu pod limit může sázka v každém okamžiku být maximálně do výše žetonů, které do té doby ostatní hráči vložili do hry. Asi nejpřitažlivější je varianta no limit, kde každý hráč v každém kole může do hry vsadit všechny žetony, které si do hry přinesl. V prvním sázkovém kole může hráč buď dorovnat velkou povinnou sázku, navýšit povinnou sázku, nebo položit karty. Každé navýšení musí být v minimální výši velké povinné sázky. Výjimku tvoří jen situace, kdy hráč nemá dostatek žetonů před sebou na dorovnání sázky nebo navýšení o velký blind. V této situaci může vsadit všechny žetony, které má před sebou bez ohledu na jejich konkrétní počet. Aby se hráč mohl partie zúčastnit, musí buď dorovnat nejvyšší dosavadní sázku soupeře před ním, na začátku tedy velký blind, nebo pokud nemá dostatek žetonů, vsadit do hry všechny zbývající žetony. Ve variantě limit lze sázku navýšit maximálně třikrát a po případném třetím navýšení už lze jen dorovnat. Ve variantě bez limitu není limit na počet možných navýšení. Hráč, který se chystá položit v situaci, kdy po jeho položení zůstanou ve hře alespoň dva hráči, nesmí ukázat své karty. Je to proto, aby ostatní nemohli spočítat své šance na výhru s využitím informace o tom, které karty chybí v balíčku. Hráč, který položí karty kdykoli před ukazováním, se již dané hry neúčastní a o žetony, které do hry vsadil, bojují zbývající hráči.\n\nPokud ve hře zůstanou alespoň dva hráči, na stůl se vyloží tři společné karty hlavou nahoru. Tyto karty se označují jako flop. Po jejich vyložení, v případě, že alespoň dva hrající hráči mají před sebou ještě nějaké žetony, následuje druhé kolo sázek. V tomto kole již neexistuje sázka, kterou by bylo nutné ze začátku dorovnávat, a tak je možné nevsadit, a přesto zůstat ve hře, pokud nevsadí někdo ze soupeřů (tzv. \"check\"). Toto i všechna další sázková kola začíná malý blind nebo první hráč ve směru hodinových ručiček od malého blindu, který ještě zůstal ve hře a zbývají mu ještě žetony. Pravidla sázení jsou obdobná jako v prvním kole.\n\nZůstanou-li ve hře alespoň dva hráči, následuje čtvrtá společná karta na stole hlavou nahoru. To je turn. Po jejím vyložení, v případě, že alespoň dva hrající hráči mají před sebou ještě nějaké žetony, následuje třetí kolo sázek.\n\nZůstanou-li ve hře alespoň dva hráči, následuje pátá společná karta na stole hlavou nahoru. To je river. Po jejím vyložení, v případě, že alespoň dva hrající hráči mají před sebou ještě nějaké žetony, následuje poslední kolo sázek.\n\nPokud po posledním kole sázek zbývají ve hře alespoň dva hráči, následuje vyložení karet. První ukazuje ten, kdo naposledy sázel, poslední může ten, kdo naposledy dorovnával. Ten, kdo naposledy sázel, ukáže svou kombinaci. Hráč, který je dál na řadě, ukáže svou kombinaci v případě, že je silnější než nejsilnější ukázaná kombinace nebo je silná dost na to, aby měla šanci vyhrát část banku. Pokud jeho kombinace není dost silná, má hráč možnost rozhodnout se, zda své karty ukáže, nebo je schová.\n\nHlavní bank vyhrává hráč s nejsilnější kombinací. Pokud se stalo, že v průběhu sázení dal nějaký hráč do hry všechny své žetony a tento hráč vyhraje, dostane z banku pouze do výše dorovnání jeho žetonů ostatními soupeři. Zbytek banku si rozdělí ostatní podle stejných pravidel. Pokud má karetní kombinace několika hráčů stejnou hodnotu, dělí se příslušný bank mezi ně. Pokud to nelze rozdělit rovným dílem, zbytek po dělení banku počtem hráčů v žetonech získá výherce nejblíže dealerovi proti směru hodinových ručiček.\n\nHru lze hrát o žetony, které přímo odpovídají penězům. Pak si hráč v kterémkoli okamžiku může proměnit své žetony na peníze a odejít od stolu. V případě, že všechny své žetony prohraje, může je dokoupit.\n\nDalší variantou je turnajový poker. Hráč si koupí za daný vklad žetony. Turnaj se hraje do doby než jeden hráč získá všechny žetony soupeřů a stává se vítězem. Ostatní hráči musí své žetony prohrát. V některých turnajích může hráč v průběhu první fáze hry dokupovat žetony. Nikdy ale nelze žetony prodat zpět. Hráč musí buď z turnaje vypadnout s nulovým počtem žetonů nebo turnaj vyhrát. Pořadí hráčů v turnaji se sestaví podle opačného pořadí vypadnutí. Peníze, které všichni vložili na zápisném do turnaje si rozdělí nejlepší hráči.\n\nPři závěrečném ukázání rozhoduje síla karetní kombinace. Každý hráč má k dispozici dvě soukromé karty a pět společných, vyložených na stole. Z těchto sedmi karet sestavuje nejsilnější možnou kombinaci pěti karet. Nejsilnější pětikaretní kombinace vyhrává.\n\nHodnota karty je určena číslem nebo písmenem na ní uvedeným. Nejvyšší kartou je A eso (výjimkou je postupka, kde lze ji použít jako kartu s hodnotou 1), následují K, Q, J, 10, 9, 8, 7, 6, 5, 4, 3, 2. Všechny barvy karet jsou rovnocenné.\n\nVýherní kombinace od nejvyšší po nejnižší jsou následující:\n\nRoyal flush (Královská postupka) je čistá postupka (všechny karty mají stejnou barvu: srdce, káry, piky, kříže) z pěti karet s esem na konci. Máte-li tuto kombinaci (např. srdcové 10, J, Q, K, A), nikdo vás nemůže přebít. Pokud se kombinace těchto pěti karet objeví na stole, dělí se bank mezi všechny hráče, kteří zůstali ve hře.\n\nStraight flush (přímá postupka) je čistá postupka zakončená nižší kartou než A. V případě, že více hráčů má straight flush, vítěz je ten, kdo má tuto postupku zakončenou vyšší kartou. V případě shody se bank dělí. Eso zde funguje jako nejnižší karta.\n\nFour of Kind (poker) je čtveřice, tzn. čtyři karty stejné hodnoty (např. čtyři šestky). V případě, že má více hráčů poker a ve hře není silnější kombinace, rozhoduje o vítězi hodnota pokru (esový poráží králový). V případě shody rozhoduje velikost páté karty; pokud i ta je shodná, bank se dělí.\n\nFull house je trojice a dvojice (například tři sedmičky a dvě desítky). V případě, že více hráčů má fullhouse a ve hře není silnější kombinace, rozhoduje o vítězi hodnota trojice. V případě shody rozhoduje hodnota dvojice. V případě shody se bank dělí.\n\nFlush (barva) je pět karet libovolné hodnoty, ale stejné barvy (např. pikové eso, desítka, osmička, sedmička a dvojka). Má-li více hráčů flush a ve hře není silnější kombinace, rozhoduje nejvyšší karta flushe, v případě shody druhá největší, v případě shody třetí nejvyšší, v případě shody druhá nejnižší, v případě shody nejnižší. V případě stejné hodnoty všech karet flushe se bank dělí.\n\nStraight (postupka) je špinavá postupka (např. křížová pětka, srdcová šestka, piková sedmička, srdcová osmička a kárová devítka). Má-li straight více hráčů a ve hře není silnější kombinace, vítěz je ten, kdo má tuto postupku zakončenou vyšší kartou. V případě shody se bank dělí. Eso může fungovat jako karta nejvyšší, ale i jako karta nejnižší.\n\nThree of Kind (trips) je trojice (např. tři králové). V případě, že ve hře není silnější kombinace a více hráčů má trojici, rozhoduje o vítězi hodnota trojice. V případě shody rozhoduje hodnota vyšší ze dvou doplňujících karet, v případě shody nižší z nich, v případě shody se bank dělí.\n\nTwo pair (dva páry) jsou dvě dvojice (např. dvě trojky a dvě čtyřky). V případě, že ve hře není silnější kombinace a více hráčů má dvě dvojice, rozhoduje o vítězi vyšší hodnota z dvojic. V případě shody rozhoduje hodnota nižší dvojice. V případě shody rozhoduje pátá karta, a pokud je i ta stejná, bank se dělí. \n\nPair (pár) je dvojice (např. dvě pětky). Pokud nikdo z hráčů nedrží lepší kombinaci než dvojici, rozhoduje její hodnota o vítězi. V případě shody rozhoduje nejvyšší ze tří doplňujících karet, v případě shody druhá nejvyšší, v případě shody nejnižší, v případě shody se bank dělí.\n\nHigh card (nejvyšší karta) je vysoká karta. Pokud nikdo nemá lepší kombinaci, rozhoduje o vítězi nejvyšší z pěti karet, v případě shody rozhoduje druhá nejvyšší, v případě shody třetí nejvyšší, v případě shody druhá nejnižší, v případě shody nejnižší, v případě shody se bank dělí.\n\n\nHráči se obvykle během hry snaží odhadnout své šance na výhru s ohledem na své karty, dosud vyložené karty a sázky soupeřů. Protože ve většině her nedojde k ukazování karet, je významné odhadnout jednak své šance na výhru při případném ukazování, ale také šanci, že ostatní soupeři položí karty po sázce hráče.\n\nV některých případech sázejí hráči hodně žetonů s kombinací, která při závěrečném ukazování nemá velkou šanci vyhrát, a předpokládají, že ostatní hráči položí karty. Takovému způsobu hry se říká blafování a jeho úspěšnost závisí ve hrách no limit často na počtu žetonů hráče, a tedy na tlaku, který může svými žetony vyvinout na soupeře. \n\nV pokeru existuje mnoho strategií: od agresivních, kdy hráči často navyšují sázky a nutí soupeře ke skládání, až po pasivní, kdy hráči málo sázejí, často sázky pouze dorovnávají a spoléhají na vítězství při případném ukazování.\n\nMnoho lidí poker považuje za sport. Je to hra, ve které lze poměřit síly s ostatními a na vrcholové úrovni nabízí odměny dosahující výdělků špičkových fotbalistů nebo golfistů. Je třeba si uvědomit, že stejně jako ve fotbale se na samotný vrchol propracuje opravdu jen hrstka těch nejlepších hráčů.\n\nMezi nejlepší a nejznámější hráče pokeru na světě patří například Phil Ivey, Phil Hellmuth, Chris Ferguson, Gus Hansen, Daniel Negreanu, Doyle Brunson. \n\nPhil Ivey se angažuje především ve vysokolimitních hrách o peníze. Přesto dosáhl významných úspěchů i v turnajovém pokeru. Jeho počet účastí na finálovém stole World Poker Tour se blíží 10 a jednou podnik této série dokonce vyhrál. I když je přirovnáván k Tigerovi Woodsovi pokeru, sám o sobě tvrdí, že nikdy nedosáhne takové dominance v pokeru, jako to dokázal Tiger v golfu. V pokeru je totiž stále významný faktor náhody, a tak i ten nejlepší hráč občas prohraje.\n\nV Česku v roce 2011 byli nejznámější série v živém turnajovém pokeru Česká pokerová tour, kterou přenáší program ČT4 sport, a Celebrity poker tour.\n\n"}
{"id": "294684", "url": "https://cs.wikipedia.org/wiki?curid=294684", "title": "Ludvík II.", "text": "Ludvík II.\n\nLudvík II. bylo jméno těchto panovníků:\n\n\nLudvík II. je také český název filmu:\n"}
{"id": "294689", "url": "https://cs.wikipedia.org/wiki?curid=294689", "title": "Kellavere mägi", "text": "Kellavere mägi\n\nKellavere mägi je druhý nejvyšší vrchol Pandiverské vysočiny. Leží poblíž vesnice Kellavere na území obce Laekvere v estonském kraji Lääne-Virumaa. Vrchol hory má nadmořskou výšku 156 m.\n"}
{"id": "294691", "url": "https://cs.wikipedia.org/wiki?curid=294691", "title": "Primus inter pares", "text": "Primus inter pares\n\nPrimus inter pares (česky „první mezi rovnými“) je latinské označení pro representanta nebo vůdčí osobnost takové skupiny, kde jsou si všichni členové rovni. Svou pozici získává díky přirozené autoritě, případně jiné význačné vlastnosti. Lépe \"princeps inter pares\", od toho odvozen \"principát\", tj. raná forma císařství.\n\nPříkladem je postavení předsedy vlády České republiky k ostatním členům kabinetu při hlasování tohoto kolektivního orgánu (váha hlasu všech členů je shodná). \n"}
{"id": "294697", "url": "https://cs.wikipedia.org/wiki?curid=294697", "title": "Vrtejš velký", "text": "Vrtejš velký\n\nVrtejš velký (\"Macracanthorhynchus hirudinaceus\", Pallas 1781) je vrtejš, který parazituje ve střevech a žaludku prasat domácích a dalších prasatovitých, zřídka u jiných hostitelů (pes, člověk). Způsobuje záněty střeva, žaludku nebo pobřišnice. Parazit je odděleného pohlaví a jeho vývojový cyklus probíhá přes larvy některých druhů brouků (např. chroust obecný nebo nosorožík kapucínek), které slouží jako mezihostitelé. Samice \"M. hirudinaceus\" měří 30 až 65 cm, mají silnější hlavový konec a tenčí ocasní konec těla. Samci jsou lukovitého tvaru těla o velikosti 7-17 cm.\n"}
{"id": "294701", "url": "https://cs.wikipedia.org/wiki?curid=294701", "title": "Kmeťov vodopád", "text": "Kmeťov vodopád\n\nKmeťov vodopád je ledovcový, selektivní, tektonický vodopád ve Vysokých Tatrách v okrese Poprad na severním Slovensku. Skládá se ze dvou stupňů, které padají puklinou přes skalní prahy.\n\nNachází se v Kôprovské dolině a jeho podloží je tvořené granodiority. Vodopád vytváří Nefcerský potok, který je nad ním v nadmořské výšce 1245 m široký 1,5 m. Je vysoký přibližně 80 m.\n\nVodopád byl pojmenován po významném slovenském vědci a spoluzakladateli Slovenského národního muzea Andreju Kmeťovi (1841–1908).\n\nVodopád je veřejnosti přístupný po červené a modré turistické značce z Podbanského nebo z rozcestí Tri studničky pod Kriváněm a značenou odbočkou (2:30 hod).\n\n"}
{"id": "294704", "url": "https://cs.wikipedia.org/wiki?curid=294704", "title": "Jensenova nerovnost", "text": "Jensenova nerovnost\n\nJensenova nerovnost, jež byla pojmenována po dánském matematikovi Johanu Jensenovi, dává do souvislosti obraz konvexní kombinace a konvexní kombinaci obrazů pro konvexní funkci. Lze ji využít při důkazu jiných nerovností (např. A-G nerovnosti nebo Youngovy nerovnosti).\n\nNechť formula_1 je reálná funkce, konvexní na uzavřeném intervalu formula_2, formula_3, formula_4.\n\nPotom platí:\nformula_5,\n\nkde formula_6 a formula_7.\n\nV případě konkávní funkce je nerovnost obrácená.\n\nKonvexnost funkce formula_1 na formula_9 je ekvivalentní s výrokem:\n\nformula_10.\nVlastní důkaz proběhne matematickou indukcí podle formula_11.\n\nIndukční předpoklad: formula_5. \nDokážeme tuto nerovnost pro formula_16, tedy:\nformula_17.\n\nSporem lze ukázat: formula_18. Kdyby totiž platil opak, tedy formula_19, pak formula_20, což je spor s předpoklady.\nProtože platí: formula_21, platí také formula_22, kde formula_23, a tedy: formula_24.\n\nSnadno lze také ukázat: formula_25, protože formula_26.\n\nPak lze zřejmě psát: \nformula_27.\n\nOznačme: formula_28 a dokažme, že formula_29. Protože formula_30, můžeme formula_31 odhadnout shora, resp. zdola, když za formula_32, pro všechna formula_33 dosadíme formula_34, resp. formula_35 (zřejmě totiž platí: formula_36, pro formula_35 analogicky).\n\nPotom lze napsat:\nformula_38.\n\nZ uvedené definice konvexnosti plyne:\nformula_39.\n\nPodle indukčního předpokladu lze psát: \nformula_40.\n\nDůsledkem tedy je:\nformula_17, což je dokazovaná nerovnost.\n\n"}
{"id": "294711", "url": "https://cs.wikipedia.org/wiki?curid=294711", "title": "Mlátička", "text": "Mlátička\n\nMlátička je zemědělský stroj, kterým se odděluje zrno od stonků obilí a plev. V 19. století postupně nahradila mlácení obilí cepy. Původně to byl samostatný stabilní stroj, v současnosti je součástí obilního kombajnu, což je sklízecí mlátička.\n\nStabilní mlátička se skládá z několika částí. Sama je vestavěna do rámu, který slouží zároveň i jako kryt.\n\nNa vstupu je umístěný válec opatřený dlouhými hřeby, který se pohybuje v komoře se stejnými hřeby postavenými proti hřebům na válci. Do válce vstupuje sklizené obilí (sláma i s klasy se zrním). Zde proběhne první mechanické narušení klasů.\n\nPo průchodu válcem dopadne sláma na pohyblivé rošty, přes něž je nadhazováním posouvána k výstupu z mlátičky. Při tom jsou z klasů vyklepány plevy a zrní. Sláma na konci z mlátičky buď přímo vypadne nebo pokračuje do vázacího stroje.\n\nZrní s plevami, které propadne pohyblivými rošty, projde ještě přes síta, jež oddělí část plev. Úplné oddělení zrna od plev proběhne proudem vzduchu (zrno má výrazně vyšší specifickou hmotnost). Fukar byl u starších typů (do poloviny 20. století) samostatným strojem, u pozdějších sklízecích mlátiček (obilní kombajn) je součástí vnitřního zařízení.\n\nPohon mlátiček zajišťovaly pomocí transmisí mobilní parní stroje resp. lokomobily, stabilní spalovací motory nebo elektromotory.\n\n\n"}
{"id": "294729", "url": "https://cs.wikipedia.org/wiki?curid=294729", "title": "Národní parky na Slovensku", "text": "Národní parky na Slovensku\n\nNa Slovensku bylo zřízeno 9 národních parků. Pět z nich bylo vyhlášeno již za Československa a zbývající čtyři vznikly již v samostatném Slovensku.\n"}
{"id": "294734", "url": "https://cs.wikipedia.org/wiki?curid=294734", "title": "John Hawken", "text": "John Hawken\n\nJohn Christopher Hawken (* 9. května 1940, Bournemouth, Dorset, Anglie) je anglický hudebník.\n\nOd čtyř do osmnácti let studoval John hru na piano a jako teenager propadl rock and rollu.\n\nJohnova první skupina byla Cruisers Rock Combo (1960 až 1962), ale známým se stal až ve skupině Nashville Teens (1962 až 1968). V roce 1969 se stal spoluzakladatelem skupiny Renaissance.\n\nHrál též ve Spooky Tooth, Third World War, Vinegar Joe, Strawbs a Illusion, příležitostně působil jako studiový hudebník.\n\n"}
{"id": "294738", "url": "https://cs.wikipedia.org/wiki?curid=294738", "title": "169. pěší divize (Wehrmacht)", "text": "169. pěší divize (Wehrmacht)\n\n169. pěší divize byla německá vojenská jednotka za druhé světové války.\n\nDivize byla vytvořena v roce 1939 a jejím prvním velitelem se stává generálporučík Philipp Müller-Gebhard. Její první bojovou zkušeností byla účast v Bitvě o Francii. Na území Francie zůstává až do roku 1941, než je převelena do Finska na území Laponska. Divize v tuto dobu byla součástí XXXVI. horského armádního sboru, pod který spadaly také 6. horská divize SS „Nord“ a pod 6. finskou divizi.\n\nDne 1. července začínají jednotky 169. divize útočit na město Kandalakša, které se nachází na pobřeží Bílého moře. Divize překročí Finsko-Sovětskou hranice a začne útočit severně od oblasti Salla. Během těžkých bojů se sovětskou 122. Divizí se 6. horské divizi SS „Nord“ povede prorazit z obklíčení a stáhnout se. Již dne 8. července je oblast Salla pod kontrolou \"169. pěší divize\". S pomocí 6. finské divize jsou sovětské jednotky zatlačeny zpět mimo oblast Zimní války.\n\nV září začne divize postupovat k řece Vermanjoki, kde ofenzíva ustane. Ke konci roku 1941 se 21. Norská armáda rozhodne posunout svéútoky do oblasti držené 3. finskou divizí. Okolo oblasti Salla zůstává \"169. divize\" až do začátku válečného konfliktu mezi Finskem a Německem, který je znám jako Laponská válka v roce 1944. Během roku 1944 se divize stáhne do Norska a poté je přeložena do Německa, kde bojuje až do posledních dnů války.\n\nVelitel divize\n\n\nNáčelník operací\n\n\n\n\n"}
{"id": "294739", "url": "https://cs.wikipedia.org/wiki?curid=294739", "title": "ACG", "text": "ACG\n\nZkratka ACG může mít více významů:\n\n"}
{"id": "294740", "url": "https://cs.wikipedia.org/wiki?curid=294740", "title": "Přehled českých medailí na mistrovství světa v atletice", "text": "Přehled českých medailí na mistrovství světa v atletice\n\nPřehled českých medailí na mistrovství světa v atletice na dráze a na halovém mistrovství světa\n\n"}
{"id": "294746", "url": "https://cs.wikipedia.org/wiki?curid=294746", "title": "Malka", "text": "Malka\n\nMalka nebo Balyksu ( nebo ) je řeka v Kabardsko-Balkarské republice v Rusku. Je 210 km dlouhá od pramene zdrojnice Kizilkol. Povodí má rozlohu 10 000 km².\n\nPramení z ledovců na severním svahu Elbrusu. Na horním toku má charakter horské řeky. Ve vzdálenosti 65 km od ústí, kde vtéká do roviny, se od řeky oddělují zavlažovací kanály. Ústí zleva do Těreku (povodí Kaspického moře).\n\nZdrojem vody jsou převážně ledovce. Průměrný průtok vody ve vzdálenosti 28 km od ústí činí 97,8 m³/s. Zamrzá na dolním toku na tři dny až dva měsíce a ledová pokrývka není stálá. K povodním dochází v létě. Největším přítokem je Baksan zprava, který dodává až 85 % průtoku.\n\nNa řece leží město Prochladnyj.\n"}
{"id": "294755", "url": "https://cs.wikipedia.org/wiki?curid=294755", "title": "The Orchestral Tubular Bells", "text": "The Orchestral Tubular Bells\n\nThe Orchestral Tubular Bells je první živé album britského multiinstrumentalisty a skladatele Mika Oldfielda. Toto album je orchestrální verzí Oldfieldova debutu \"Tubular Bells\" a bylo určeno pro posluchače klasické hudby. Od svého vzoru se \"The Orchestral Tubular Bells\" samozřejmě liší, úpravy pro orchestr provedl Oldfieldův přítel, skladatel David Bedford. Oldfield hraje na tomto albu pouze na kytaru (na rozdíl od \"Tubular Bells\").\n\n\"The Orchestral Tubular Bells\" tvoří, stejně jako původní verzi, dvě instrumentální kompozice, z nichž každá zabírala na gramofonové desce celou jednu stranu LP. Závěr druhé části opět tvoří (náležitě upravená) lidová písnička „The Sailor's Hornpipe“.\n\nBylo odehráno několik živých koncertů, na jednom z nich bylo toto album natočeno. Oldfield se na vystoupeních odmítl podílet (orchestrální verze se mu příliš nelíbila), takže na kytaru hrál Steve Hillage (v několika případech ho zaskočil Andy Summers). Pro vydání alba byla Hillageova kytara v záznamu nahrazena Oldfieldovou.\n\nV Británii se album dostalo nejvýše na 17. místo v žebříčku prodejnosti hudebních alb v únoru 1975.\n\n\n\n"}
{"id": "294757", "url": "https://cs.wikipedia.org/wiki?curid=294757", "title": "Seznam představitelů Ázerbájdžánu", "text": "Seznam představitelů Ázerbájdžánu\n\nSeznam představitelů Ázerbájdžánu zahrnuje všechny ázerbájdžánské prezidenty a předsedy vlády od vyhlášení republiky v roce 1990.\n\n \n"}
{"id": "294758", "url": "https://cs.wikipedia.org/wiki?curid=294758", "title": "Zdeněk Kopal", "text": "Zdeněk Kopal\n\nZdeněk Kopal (4. dubna 1914 v Litomyšli – 23. června 1993 ve Wilmslow nedaleko Manchesteru, Spojené království) byl český astronom a astrofyzik, který však proslul i v oblasti numerické matematiky, balistiky a aerodynamiky. Jeho nejdůležitější vědecké práce se týkají zákrytových proměnných dvojhvězd a výzkumu Měsíce a terestrických planet. Po dobu celé své vědecké kariéry působil v zahraničí – v USA a ve Velké Británii, avšak srdcem zůstal vlastencem. Je považován za nejvýznamnějšího českého astronoma 20. století.\n\nZdeněk Kopal se narodil 4. dubna 1914 v Litomyšli jako druhorozený syn (bratr Miloš, právník, zahynul při lyžování v Tatrách v roce 1948) v rodině budoucího profesora Univerzity Karlovy, a člena Královské české společnosti nauk a České akademie věd a umění, Josefa Kopala (1883–1966). Jako malého jej k zájmu o přírodní vědy přivedl jeho dědeček, učitel na měšťance v Jičíně, Josef Lelek (1860–1930). A tak nebylo divu, že po přestěhování rodiny do Prahy, se ve věku 15 let stal členem České astronomické společnosti. Zde, na Štefánikově hvězdárně, zahájil svůj výzkum proměnných hvězd a již jako student gymnázia publikoval odborné články v zahraničních časopisech.\n\nV roce 1933 odmaturoval Kopal na gymnáziu s vyznamenáním a přihlásil se, vzdor naléhání rodičů, kteří uvažovali o dráze právníka či lékaře, ke studiu matematiky, fyziky a astronomie na Přírodovědecké fakultě Univerzity Karlovy. Během studií na univerzitě jej nejvíce ovlivnili fyzikové prof. Vincenc Nechvíle (1890–1964) a prof. Erwin Finlay Freundlich (1885–1964). O vřelém vztahu s profesory svědčí i to, že mu šli za svědky, když si v roce 1938 bral za manželku Ing. Alenu Müldnerovou, bývalou spolužačku z gymnázia. Kopal se ještě za studií účastnil sjezdu Mezinárodní astronomické unie (IAU) v Paříži v roce 1935, kde byl okamžitě, na základě svých již publikovaných prací, zvolen za jejího člena. V roce 1936 se účastnil výpravy vedené dr. Hubertem Sloukou za zatměním Slunce do Japonska. V roce 1937 Kopal na univerzitě promoval „suma cum laude“ a získal prestižní Denisovo stipendium, které mu umožnilo další studia v britském Cambridge u světoznámého astrofyzika sira Arthura Eddingtona (1882–1944).\n\nV roce 1938 se s manželkou vydal na stipendijní pobyt na Harvardovu observatoř v americkém Cambridge. Na lodi jej však zastihla zpráva o mnichovské dohodě, a tak se rozhodl setrvat v USA. Zde pracoval pod vedením Harlowa Shapleyho (1885–1972) na problematice světelných křivek dvojhvězd. Od roku 1942 také působil na Massachusettském technologickém institutu (MIT) na problematice balistiky a aerodynamiky pro americkou armádu a námořnictvo. Na těchto projektech v rámci problémů numerické matematiky spolupracoval též s Norbertem Wienerem (1894–1964).\n\nV roce 1947 získal od rektora Univerzity Karlovy Bohumila Bydžovského (1880–1960) nabídku vést katedru astronomie v Praze, ale kvůli vítěznému únoru 1948 jednání ztroskotala. V létech 1946 až 1950 publikoval své nejdůležitější práce z oboru zákrytových dvojhvězd, v nichž ukázal, že těsné dvojhvězdy nemohou mít sférický tvar, ale že jsou deformovány do tvaru protáhlých kapek, jež jsou matematicky popsány tzv. Rocheovými ekvipotenciálními plochami, neboli Rocheovými laloky. Tyto studie by nebyly možné bez rozsáhlého výzkumu v oblasti numerické matematiky, ve které se Kopal stal rovněž světově proslulým odborníkem. Od roku 1948 Kopal vedl nově ustanovenou komisi pro fotometrické dvojhvězdy při Mezinárodní astronomické unii (IAU). V roce 1951 přijal Kopal nabídku prof. Finlay Freundlicha vést nově zřízenou katedru astronomie na univerzitě v Manchesteru (k univerzitě patřila též radioastronomická observatoř v Jodrell Bank s tehdy největším radioteleskopem světa). Roku 1958 navázal Kopal spolupráci s NASA (stal se externím pracovníkem Laboratoře pro tryskový pohon (JPL)) při výzkumu Měsíce, který probíhal při přípravě pilotovaných letů na měsíční povrch. Kopalův příspěvek k mapování Měsíce a přípravě misí Apollo byl tak významný, že po skončení programu Apollo dostal prof. Kopal darem měsíční prach, který vysypal na hrobě Julese Verna v Amiensu.\n\nV roce 1967 navštívil prof. Kopal Prahu u příležitosti XIII. sjezdu Mezinárodní astronomické unie (IAU) (mimo jiné zde v katedrále svatého Víta provdal svou dceru Zdeňku) a zúčastnil se slavnostního zprovoznění dvoumetrového dalekohledu v astronomické observatoři Ondřejov, o jehož výstavbu se zasazoval. Po sovětské invazi v roce 1968 se mu však dveře do vlasti uzavřely. I nadále se věnoval výchově studentů z celého světa (ovlivnil např. prof. Miroslava Plavce a prof. Petra Harmance). V roce 1981 odešel formálně do důchodu – začal sepisovat své paměti a po sametové revoluci opět navštěvoval rodnou zemi (naposledy navštívil Prahu v roce 1992). Profesor Kopal zemřel 23. června 1993 ve Wilmslow nedaleko Manchesteru. Je pohřben na pražském Vyšehradském hřbitově po boku ostatních českých velikánů vědy a umění. V souladu s poslední vůlí byl odborný archiv prof. Kopala (včetně např. snímků Měsíce z přípravy letu Apollo) uložen v městském archivu v Litomyšli.\n\nZískal čestné doktoráty na univerzitách v polském Krakově (1974) a v řeckém Patrasu (1974). Byl zvolen čestným členem České astronomické společnosti (1967) a astronomických společností v Liverpoolu, Salfordu a Manchesteru. Manchesterská astronomická společnost navíc pořádá na jeho paměť každoroční slavnostní Kopalovu přednášku. Roku 2007 následovala jejího příkladu i Česká astronomická společnost a ustanovila slavnostní Kopalovu přednášku jako formu ocenění významných astronomů. V roce 1976 se stal zahraničním členem Řecké akademie věd v Aténách a od roku 1978 byl čestným občanem města Delf. Čestné občanství mu rovněž udělilo i rodné město Litomyšl v roce 1991. V Československu byl rovněž oceněn zlatou medailí Československé akademie věd v roce 1968 a stříbrnou medailí Univerzity Karlovy v roce 1991.\n\nPo skončení mise Apollo byl jmenován mezi 100 lidmi, které se nejvíce zasloužili o přistání na Měsíci. Díky tomu dostal ampulku s měsíčním prachem, kterou vysypal na hrob Julese Verna ve francouzském Amiens.\n\nAutor a spoluautor více než 400 vědeckých prací (z čehož více než 80 prací spadá do oblasti matematiky), 25 vědeckých monografií a editor 20 sborníků převážně z oblasti astronomie, astrofyziky a numerické matematiky. Zakladatel a editor vědeckých časopisů \"Icarus\" (1962), \"Astrophysics and Space Science\" (1968) a \"The Moon and the Planets\". Ve své publikační činnosti neopomíjel ani popularizaci astronomie.\n\n\nPlanetku Kopal (2628) objevil roku 1978 S. J. Bus na observatoři Siding Springs v Austrálii a objev o rok později potvrdila E. F. Helinová na Observatoři Mount Palomar. (Planetka nesla provizorní označení 1979 MS8.) Oficiální zdůvodnění pojmenování planetky zní:\n\"„Pojmenována na počest astronoma Zdeňka Kopala (1914–1993), Českého původu a působil jako vedoucí katedry astronomie Victoria University v Manchesteru v letech 1951–1981. Kopal byl světovou autoritou ve výzkumu zákrytových proměnných hvězd, Měsíce a terestrických planet a hrál vůdčí roli při výzkumech Měsíce a v programu podporovaném organizací NASA. Jméno navrhla E. Helinová a návrh podpořil E. M. Shoemaker.“\"\n\nPlanetka Kopal (2628) obíhá v hlavním pásu asteroidů mezi Marsem a Jupiterem ve vzdálenosti 2,9 astronomické jednotky (velká poloosa \"a\" = 2,9053922 AU; numerická excentricita \"e\" = 0,1534055; sklon dráhy \"i\" = 1,33327°, absolutní magnituda = 12,7) s oběžnou dobou 4,954 roku.\n\n\n"}
{"id": "294761", "url": "https://cs.wikipedia.org/wiki?curid=294761", "title": "Humani generis", "text": "Humani generis\n\nHumani generis (s podtitulem \"O některých falešných názorech, které podkopávají základy katolické nauky\") je encyklika papeže Pia XII. vydaná 12. srpna 1950. Jde o jednu z nejvýznamnějších a dodnes aktuálních encyklik tohoto papeže, která je hojně citována např. v dokumentech Druhého vatikánského koncilu, encyklikách papežů Pavla VI. a Jana Pavla II. a Katolickém katechismu.\n\nEncyklika se vyrovnává jednak s existencí evoluční teorie, dogmatickým relativismem, existenciálními filosofickými proudy a tzv. novou teologií, jednak zdůrazňuje stěžejní roli Magisteria a papežského úřadu a obhajuje tomistickou filosofii.\n\nČesky vyšla encyklika dvakrát, jednou za komunistického režimu ve velmi omezeném nákladu samizdatového strojopisu, podruhé ji v roce 2004 v překladu Efréma Jindráčka vydala Matice cyrilometodějská. \n\nEncykliky se tradičně pojmenovávají podle prvních dvou slov svého originálního textu. \"Humani generis\" znamená česky lidské pokolení – v latinském originálu se totiž tato slova, v českém překladu přesunutá až do první vložené vedlejší věty, vyskytují na počátku.\n\nNejvýznamnější části encykliky \"Humani generis\" jsou ty, kde se vyrovnává s existencí evoluční teorie a upřesňuje stanoviska katolické nauky ohledně stvoření člověka.\n\nO evoluční teorii mluví encyklika na dvou místech. Poprvé v odstavci 4 konstatuje, že ač evoluce nebyla spolehlivě prokázána ani v oboru přírodních věd, stal se evolucionismus (filosofická aplikace modelu evoluce na lidskou společnost) zbraní komunistů, kteří jí podkládají svůj dialektický materialismus, a podkládá teze o evoluci celého světa. Evolucionismem se dále zabývá v odstavci pátém.\n\nPo druhé se k ní a příbuzným tématům vrací v odstavcích 35-37, v nichž stanoví, že samotný princip evoluce není v rozporu s katolickým učením, pokud je chápán jako proces vzniku lidského těla, že však zároveň katolická církev musí trvat na tom, že lidské duše jsou bezprostředně stvořeny Bohem. \n\nZdůrazňuje však opatrnost při přijímání hypotéz dosud neprokázaných a dodává, že je vyloučeno přijímat ty hypotézy, které odporují nauce Bohem zjevené, a že zjištěná fakta musí být konfrontována a vykládána v souladu s katolickou naukou. V odstavci 37 odmítá možnost, že by mohli existovat lidé, kteří nemají původ odvozen od Adama.\n\n\n"}
{"id": "294766", "url": "https://cs.wikipedia.org/wiki?curid=294766", "title": "Ansgarda Burgundská", "text": "Ansgarda Burgundská\n\nAnsgarda Burgundská (826 – 880) byla první manželka pozdějšího západofranského krále Ludvíka II. Koktavého.\n\nNarodila se jako dcera Hardouina Burgundského. Ve věku 36 let (roku 862) se provdala za šestnáctiletého nástupce západofranského trůnu Ludvíka. Svatba se konala navzdory odporu Ludvíkova otce, krále Karla II. Holého, který chtěl svého syna oženit s Adélou z Frioul.\n\nKarel II. nechal synův sňatek anulovat papežem a v únoru 875 ho skutečně oženil s Adélou z Frioul. Po svatbě s Adélou byla Ansgarda vypuzena i přes skutečnost, že s Ludvíkem měla čtyři děti. Druhé Ludvíkovo manželství ale trvalo pouze krátkou dobu, protože zemřel již roku 879. Ansgarda se pokusila jejich rozvod u remešského arcibiskupa zvrátit a legitimizovat své syny, kteří by tak byli nástupci zemřelého krále na západofranském trůně. Ale také královna Adéla čekala dítě a po smrti svého manžela porodila syna. Ansgarda a její synové obvinili Adélu z rozvrácení manželství. Proces trval dlouho, ale Ansgardini synové byli nakonec uznáni za nástupce Karla II. Oba však zemřeli po několika letech bez dědiců. Adélin syn Karel byl však také legitimizován a roku 898 se stal západofranským králem.\n\n"}
{"id": "294778", "url": "https://cs.wikipedia.org/wiki?curid=294778", "title": "Toxocara lyncis", "text": "Toxocara lyncis\n\nToxocara lyncis je druh škrkavkovité hlístice z rodu \"Toxocara\" objevený teprve v roce 1999 u karakalů (\"Lynx caracal\") v Somálsku. Podle svého definitivního hostitele získal parazit své druhové jméno. Podobá se velmi škrkavce kočičí, odlišuje se však jinou morfologií spikul, jícnu a především laterálních křidélek.\n"}
{"id": "294780", "url": "https://cs.wikipedia.org/wiki?curid=294780", "title": "Rush (hudební skupina)", "text": "Rush (hudební skupina)\n\nRush byla kanadská rocková skupina založená roku 1968 ve městě Willowdale u Toronta, ve státě Ontario.Její sestavu tvořili baskytarista, klávesista a zpěvák Geddy Lee, kytarista Alex Lifeson a bubeník – textař Neil Peart, který v červenci 1974 nahradil původního bubeníka Johna Rutseye.\n\nV roce 2013 byla skupina uvedena do Rock and Roll Hall of Fame,\nv roce 2018 kvůli zdravotním problémům bubeníka Neila Pearta ukončila činnost. 7. ledna 2020 Neil Peart na následky nemoci zemřel. \n\n\n\n\n"}
{"id": "294782", "url": "https://cs.wikipedia.org/wiki?curid=294782", "title": "Ázerbájdžánská hudba", "text": "Ázerbájdžánská hudba\n\nÁzerbájdžánská hudba zahrnuje různé styly, odrážející vlivy z hudby Íránu, Kavkazu a střední Asie. Ázerbájdžánská hudba je velmi podobná s íránskou a tureckou hudbou.\n\nAž do začátku 20. století se přenášela pouze ústním podáním. Pěvci Ašughové pěstovali typické žánry jednohlasého improvizovaného zpěvu. Paralelně se rozvíjelo umění pěvců (zvané chanende), zpívajících hrdelním tónem ve vysokém rejstříku za doprovodu hudebních nástrojů. \n\nVedle toho existuje řada instrumentálních forem tanečního charakteru:\nv nichž se uplatňují tyto hudební nástroje:\n\nZakladatelem moderní Ázerbájdžánské hudby je Uzejir Hadžibekov (autor první ázerbájdžánské opery \"Lejli a Medžun\"). \n\nV roce 1920 byla založena Ázerbájdžánská divadelní opera a balet v Baku, roku 1921 konzervatoř, roku 1936 filharmonie v Baku a Gandže.\n\n\"Všeobecná Encyklopedie Diderot, 1996\"\n"}
{"id": "294783", "url": "https://cs.wikipedia.org/wiki?curid=294783", "title": "Toxocara malaysiensis", "text": "Toxocara malaysiensis\n\nToxocara malaysiensis (Gibbons \"et al\"., 2001) je druh škrkavkovité hlístice z rodu \"Toxocara\", parazitující u koček a kočkovitých šelem v Asii. Druh byl objeven a popsán poprvé v roce 2001 u koček v Malajsii. V roce 2006, byla \"T. malaysiensis\" na základě analýzy ribosomální DNA identifikována také u koček v jižní oblastech Číny. Škrkavka \"T. malaysiensis\" parazituje stejně jako příbuzný druh \"Toxocara canis\" ve střevech definitivního hostitele, kde se živí tráveninou. Dosud nebylo zjištěno, zda může tento druh infikovat i člověka.\n"}
{"id": "294792", "url": "https://cs.wikipedia.org/wiki?curid=294792", "title": "GYD", "text": "GYD\n\nGYD může odkazovat k:\n"}
{"id": "294804", "url": "https://cs.wikipedia.org/wiki?curid=294804", "title": "Uruch", "text": "Uruch\n\nUruch ( ) je řeka na Severním Kavkaze v Kabardsko-Balkarské republice v Rusku. Je 104 km dlouhá od pramene zdrojnice Kizilkol. Povodí má rozlohu 1280 km². Na horním toku se nazývá Charves ( ).\n\nPramení z ledovců Hlavního (Rozvodňového) hřebene Velkého Kavkazu. Na horním toku protéká horskými soutěskami. Na dolním toku teče kopcovitou krajinou. Ústí zleva do Těreku (povodí Kaspického moře).\n\nZdrojem vody jsou převážně ledovce a voda z tajícího sněhu. Průměrný průtok vody ve vzdálenosti 47 km od ústí činí 20,2 m³/s. Zamrzá v prosinci a rozmrzá v březnu. K nejvyšším vodním stavům dochází v létě, zatímco v zimě je hladina vody nižší.\n\nVyužívá se k plavení dřeva a na zavlažování (Digorský zavlažovací kanál).\n"}
{"id": "294806", "url": "https://cs.wikipedia.org/wiki?curid=294806", "title": "Ázerbájdžánské aerolinie", "text": "Ázerbájdžánské aerolinie\n\nÁzerbájdžánské aerolinie - AZAL ( , ) jsou ázerbájdžánským národním leteckým dopravcem, který má svou základnu na Mezinárodním letišti Hejdara Alijeva v Baku, Ázerbájdžánu. Létá do destinací v Evropě, Asii, USA a do nástupnických států bývalého SSSR.\n\nV říjnu roku 1910 přelétlo nad Baku první letadlo. Po tomto přeletu trvalo ještě 13 let, než byla založena první ázerbájdžánská letecká společnost. V roce 1923 byla spoluprací Mughan Melioration (lodní společnost, zajišťující přepravu v Kaspickém moři) s AzNeft (ázerbájdžánská těžební společnost) založena společnost ZAKAVIA, první letecká společnost v Ázerbájdžánu. Její náplní byl především letecký průzkum a transport pošty.\n\nV roce 1926 byla otevřena první komerční linka, spojující města Mineralnye Vody, Groznij, Machačkala, Baku, Yevlax a Tbilisi. Na lince byla nasazena letadla Dornier Komet III a Dornier Merkur, která však nebyla vybavena navigačními přístroji a piloti tak byli nuceni využívat silnice, železnice a pohoří jako navigační body.\n\nPřesto v roce 1929 je otevřena první mezinárodní linka (Charkov-Baku-Bandar Pahlaví), v roce 1933 přistává poprvé ázerbájdžánské letadlo v Moskvě a zkracuje tak cestu mezi Moskvou a Baku o 1100 km. Pravidelná linka do Moskvy byla otevřena v roce 1937, operována byla stroji Kharkov KhAI-1 a Putilov Stal-3.\n\nPoté co v roce 1938 je letišti v Baku udělen Lidovou Komisí status nezávislé ekonomické jednotky, jsou otevřeny samostatné linky do Charkova, Groznije, Rostova nad Donou, Astrachaně a Tbilisi. Díky vysokému ekonomickému postavení Ázerbájdžánu v rámci SSSR se letectví velmi daří a to až do druhé světové války, kdy je ázerbájdžánský letecký průmysl silně přeorientován na působení pro válečné účely.\n\nPo skončení druhé světové války byla obnovena přeprava cestujících a nákladu. Zároveň přibyla do flotily nová letadla sovětské výroby, např.  Lisunov Li-2, Ilyushin Il-14 a Il-18 a Antonov An-24, stejně tak nové helikoptéry Mil Mi-1 a Mi-4, taktéž sovětské výroby.\n\nHlavní rozmach nastal v 70. a 80. letech, kdy byla upravena regionální letiště např. v Gandže, Naftalanu, Nachičevanu, Lenkoranu nebo v Agdamu a Saki tak, aby byla schopna odbavovat proudová letadla pro regionální trate jako např. Jak-40. Nakonec bylo až 11 ázerbájdžánských krajů napojeno přímou leteckou linkou do Baku. Zároveň se rozšiřovala flotila. Ázerbájdžán byl jeden z prvních, který nasazoval proudová letadla na své linky. Jednalo se o tyto typy: Tupolev Tu-134 a Tu-154. Jak se rozšiřovala flotila letadel, rozšiřovala se flotila i helikoptér a to o Mil Mi-2 a Mi-8.\n\nV roce 1990 oznamuje ázerbájdžánská vláda úmysl vytvořit vlastní leteckou společnost, nezávislou na Aeroflotu, který zajišťoval přepravu mezi jednotlivými republikami SSSR.\n\nÁzerbájdžánské aerolinie byly založeny 7. dubna 1992, vyčleněním z regionální pobočky Aeroflotu, po kterém také zdědili mnoho letadel (20 Tupolevů, a dalších regionálních letadel, 90 lehkých letadel a 50 helikoptér). AZAL si rychle pronajal dva Boeingy 727 od americké společnosti Aviation Leasing Group (ALG), která se zaměřovala právě na pronájem Boeingů 727. Společně se společností Buffalo Airways zahájil transatlantickou charterovou cargo linku. Buffalo Airways také pomáhali s přeškolením pilotů AZALu na standardy \"západního\" leteckého průmyslu.\n\nVe snaze ušetřit palivo se Ázerbájdžánské aerolinie, zvláště v polovině 90. let, snažili zařadit do své flotily letadla Boeing, jednalo se o typy 737, 757, 767 a 777, nicméně dále provozovali 10 letounů Jak-40, které byly využívány především na regionálních tratích, Iljušin Il-76, který byl určen pro nákladní linky a několik turbovrtulových Antonovů.\n\nV listopadu 1994 otevírá AZAL novou linku do Dubaje, která byla, společně s linkou do Istanbulu, klíčovou cestou k dopravě \"západních\" produktů do Ázerbájdžánu. Po tomto rozšíření následovalo též rozšíření do dalších měst, jako: Petrohrad, Londýn, Tel Aviv nebo Teherán.\n\nV květnu 1996 se do čela dostává Jahangir Askerov, který provádí reorganizaci a rozděluje společnost do 5 poboček: letecká společnost, letiště, řídící letového provozu, catering a cargo.\n\nV roce 1998 zavírá část regionálních linek, hlavně kvůli vysokým nákladům a malým příjmům z těchto linek. Následující rok uzavírá, až na výjimky, většinu svých linek do okolních post-sovětských republik. V provozu zůstávají pouze linky do hlavních a větších měst. Jedním z dalších důvodů je mj. zvýšený zájem o cesty vlakem. Podle Trend News Agency (největší soukromá ázerbájdžánská zpravodajská společnost) tvořily tyto lety pouze 16% veškerého provozu ázerbájdžánských aerolinií.\n\nKvůli sporům o území Náhorního Karabachu jsou zpožděni dodávky Boeingů 757.\nKoncem roku 2000 přilétá první Boeing 757 do Baku. 757 nabídla mimořádný dolet, komfort a efektivitu, zvláště na dálkových tratích, dále také pomáhali upevňovat \"moderní\" image Ázerbájdžánu. Zajímavostí je, že druhý ze strojů, který přiletěl v prosinci, vezl na palubě také lékařské vybavení pro oblasti zasažené zemětřesením. V lednu 2001 zahajuje AZAL ve spolupráci s Air France linku Paříž-Baku.\n\nÁzerbájdžán, jako většinově muslimská země byla znatelně zasažena útoky 11. září, přesto dokázala zůstat za rok 2001 profitabilní a dokázala splatit další část svého dluhu.\n\nStárnoucí ruská flotila letadel začala být skutečným problémem a bylo nutné je nahradit. První \"západní\" helikoptéry byly dodáni v říjnu 2002, kdy je AZAL využíval k přepravě nákladu a cestujících na ropné plošiny v Kaspickém moři. V roce 2004 objednává ukrajinské Antonovy An-140, turbovrtulové stroje, za účelem obnovit svou regionální flotilu. Další objednávky byly poté na celkem čtyři Airbusy - 3x A319-100 a 1x Airbus corporate jetliner, který sloužil jako oficiální, státní letadlo Ázerbájdžánské republiky.\n\n22. července 2010 rozšiřuje svoje objednávky u Boeingu a objednává celkem 8 nových letadel - 2x 767-300ER (verze s prodlouženým doletem), 2x 767-300F (nákladní verze), 2x 737-NGX a 2x 787. V září téhož roku nicméně ruší svou objednávku na 737-NGX.\n\n24. prosince 2010 přestává AZAL používat své ruské Tupolevy.\n\n2. června 2011 převzal AZAL první 2 Boeingy 767-300ER od kterých se očekává, že budou lítat na linkách do Jihovýchodní Asie.\n\n23. a 24. prosince 2014 převzal AZAL první Boeingy 787 Dreamliner, zároveň zavádí nový produkt - Premium Economy.\n\nFlotila (k prosinci 2016)\n\n\n"}
{"id": "294809", "url": "https://cs.wikipedia.org/wiki?curid=294809", "title": "Eva LaRue", "text": "Eva LaRue\n\nEva LaRue (celým jménem Eva Maria LaRuy, * 27. prosince 1966, Long Beach, Kalifornie, Spojené státy) je americká herečka a modelka. Mezi její významné role patří postava Dr. Marie Santos Greyové v televizním seriálu \"All My Children\", za kterou získala nominaci na cenu Emmy za vedlejší roli v dramatickém seriálu, a postava Natalie Boa Vista v televizním seriálu \"Kriminálka Miami\".\n\nNarodila se v Long Beach v Kalifornii a je portorického, francouzského, nizozemského a skotského původu. Je vyznavačka víry Bahá'í. Hrát začala již v 6 letech a později jako náctiletá vyhrála soutěž krásy.\n\nPo několik let nosila jméno Eva LaRue Callahan podle svého manžela Johna Callahana. S tím se ale rozvedla. Mají spolu dceru – Kaya McKenna. Je třetí sestřenicí herečky Jane Fonda.\n\nV letech 1993–1997 a 2002–2005 hrála v seriálu \"All My Children\", za tuto roli získala Emmy za vedlejší roli v dramatickém seriálu. Hrála také ve filmech podle Danielly Steel. V letech 2005-2012 hrála postavu Natalie Boa Vista v seriálu \"Kriminálka Miami\".\n\n"}
{"id": "294816", "url": "https://cs.wikipedia.org/wiki?curid=294816", "title": "Šest nauk Náropy", "text": "Šest nauk Náropy\n\nŠest Dharm Náropy (Tib. ནཱ་རོ་ཆོས་དྲུག་ Nāro Chödrug, wilie.na-ro'i-chos-drug), evropskou a západní kulturou chybně překládáno též Šest Náropových jóg. Jsou to metody buddhistické meditace, používané především v linii Kagjü tibetského buddhismu. Jejich cílem je realizace podstaty mysli, dosažení osvícení prostřednictvím energetického aspektu mysli. Společně s Velkou pečetí, která pracuje s vědomím mysli, představují dva hlavní pilíře nauk linie Karma Kagjü. Sestávají z následujících meditací:\n\n\nPodle tradice školy Kagjüpa Šest dharm Náropy vyučoval původně sám Siddhártha Gautama, zvaný Buddha. Avšak známé se staly až později, na počátcích školy Kagjüpy. Tradice Kagjüpa, někdy také označovaná jako linie ústního odkazu, sahá zpět k velkému indickému MahásihoviTilopovi, který žil v severní Indii na přelomu 10. a 11. století. Tilopa dostal čtyři zvláštní transmise a stal se tak držitelem linie těchto tradic. První ze čtyř zvláštních transmisí obdržel Tilopa od Nágardžuny. Skládá se ze dvou tanter: Sangwa düpa (skt. \"guhjasamádža\") a Denšhi, které obsahují meditační praxe Iluzorní tělo (tib. \"gjulju\") a Přenos vědomí (tib. \"phowa\"). Druhá zvláštní transmise pochází od Nagpopy. Obsahuje tantru Gjuma čhenmo (skt. \"mahámája\") a meditaci Vědomé snění (tib. \"milam\"). Třetí zvláštní transmisi dostal Tilopa od Lawapy. Skládá se z tantry Demčhog a meditační praxe Jasné světlo (tib. ösel). Čtvrtou zvláštní transmisi přijal Tilopa od dákyně Kalpy Sangmo. Obsahuje tantru Gjepa dordže (skt. hévadžra) a meditační praxi Vnitřní teplo (tib. \"tummo\"). Meditace Přechodný stav (tib. bardo) v sobě zahrnuje prvky meditací Iluzorní tělo a Vědomé snění a je tedy chápána jako rozšíření těchto dvou nauk.\n\nTilopa těchto šest nauk předal svému žákovi Náropovi, který je systemizoval do tzv. Šesti dharm Náropy a ty dodnes tvoří jeden z hlavních pilířů tradice Kagjü. Náropa předal učení Marpovi, velkému překladateli, který se vydal z Tibetu hledat nauky do Indie. Když se Marpa vrátil do Tibetu, přinesl tyto metody s sebou, a začal je vyučovat v Tibetu.\nMilaräpa, Marpův hlavní žák, se stal jedním z nejslavnějších Ngagpů Sněžné země. Díky své vytrvalosti při meditační praxi Velké pečeti a Šesti dharm Náropy dosáhl hluboké realizace. Gampopa, hlavní žák Milarepy, poté předal tato učení prvnímu karmapovi. Tímto způsobem jsou díky nepřerušené tradici karmapů tato učení předávána a praktikována až do dnešních dnů. Současným držitelem Šesti dharm Náropy je 17. karmapa.\n\n\n\n"}
{"id": "294821", "url": "https://cs.wikipedia.org/wiki?curid=294821", "title": "Veliny", "text": "Veliny\n\nVeliny (německy:\"Welin\") jsou obec v okrese Pardubice, asi dva kilometry východně od města Holice. Obec má 452 obyvatel, 187 domů a katastrální výměru 600 ha. Žije zde  obyvatel. Historicky je doložena od roku 1366. Nejvýznamnější stavbou obce je roubený kostel sv. Mikuláše se zvonicí a márnicí, který je chráněn jako národní kulturní památka.\n\nOd poloviny 13. století do první poloviny 14. století došlo v Čechách k osídlování oblastí do té doby zalesněných, přeměňování pusté půdy v ornici a zakládání nových vsí, městeček i měst. Kromě obyvatelstva domácího se na tomto velkém kolonizačním díle podílely v českých zemích i skupiny cizinců, převážně ze zemí německých. Podle historických zpráv byl ve zdejší krajině rozsáhlý les zvaný „Království“ v majetku českých panovníků. Tak tu v té době na části vymýceného lesa vznikly obce Holice, Ředice, Roveň, Lítětiny, Komárov a snad ještě další. O jejich založení neexistují žádné písemné zprávy. Nejstarší písemná zmínka o existenci některých obcí na Holicku je z roku 1336, patřící k tehdejšímu chvojenskému panství. Chvojno bylo městečko s tvrzí, jejíž stopy mají být patrné z kruhových náspů s pahorkem uprostřed při silnici z Holic k Býšti u Chvojence, východně u křižovatky. V muzejním diplomatáři z dubna 1336 je zapsáno, že král Jan Lucemburský zastavil tvrz s městečkem Chvojno, s vesnicemi Bělčí Horní a Dolní (Bělečko), Albrechticemi, Hoděšovicemi, Štěpánovskem, cly na Orlici, Ostřetínem, Ředicemi, Rovní a Holicemi Perholtovi, proboštovi na Vyšehradě a jeho bratřím Jindřichovi a Janovi z Lipé za 2000 kop grošů. Poněvadž v popisu není zmínka o Velinách, je domněnka, že ty měly jiného pána dosud nezjištěného.\n\nSamotné založení obce Veliny, jak se dá dle historických pramenů posuzovat, spadá také do doby zmíněné kolonizace. Nasvědčuje tomu tak tvar tzv. lánové obce, kde od návsi v délce asi 2km, směřující od východu k západu, byly dlouhé lány polí na obě strany k hranici katastru obce. Náves se rozprostírala po obou stranách dnešní silnice procházející obcí: její velikost je možno posoudit dobře z prvního zmapování obce v roce 1839. Přibližný tvar lánů byl patrný ještě do nedávné doby, a to do scelení polí v JZD. Podobný popisovaný tvar obce a polí byl ve většině obcí na Holicku, jejíchž založení je určeno do první kolonizace v českých zemích, tzv. vnější.\n\nPředpokládá se, že název obce Veliny vznikl od jména zakladatele. Podle jedné verze se jmenoval Vela. Podle jiné tradované pověsti to byl rytíř Velinger, který prý sídlil na Velkém Hradci, lidem nazývaný též \"Věžiště\", snad podle věžovitého tvaru, byl na nejvyšším místě lesnatého návrší mezi Holicemi, Ostřetínem a Velinami. V místě je dodnes patrný jen příkop s valem. Historik A. Sedláček dával toto místo do souvislosti s tvrzí Hrošovice, která snad mohla být v tomto kraji. Žádný písemný doklad o názvu této tvrze se nezachoval. K případu názvu obce je možné dodat, že v době kolonizace býval jeden z nejbohatších kolonistů organizátorem založení vsi, kterému též náležela nižší soudní, policejní i trestní pravomoc nad poddanými. Tehdy také původní názvy okolních obcí Holic – Eklinsdorf, Ředic – Hermannsdorf, Rovně – Waltersdorf a Ostřetína – Tiezmannsdorf byly odvozeny od jmen jejich zakladatelů.\nPrvní jistá písemná zmínka o obci je z roku 1366, kdy se připomíná \"Wisco plebán v obci Welina\" litomyšlské diecéze. Další zpráva je z roku 1507, kdy Čeněk Baršický z Dašic prodal Vilémovi z Pernštejna své panství, mimo jiné \"Veliny ves celú\" a další majitel nějakého dvora Jan z Velin se uvádí k roku 1510.\n\nNejstarší písemný doklad, kde je jméno naší obce uvedeno, je v archiváliích ve Vatikánu. Výpis v knize J. Svobody a V. Šmilauera \"Místní jména v Čechách\" V. díl na str. 292. Záznam z roku 1366 se týká kněze Víška ve Velinách (Wisco pleb. In Welina). Je pozoruhodné, že latinský název \"Welina\" odpovídá českému Veliny, který se objevuje již v písemných zápisech od 16. století. Název obce nebyl nikdy měněn, jen v německy psaných zápisech se používalo \"Wellin\".\n\nPo celých dalších 140 let mizí zatím jakékoliv písemné zprávy o obci. Pravděpodobně to má na svědomí požár pražského hradu roce 1541, kdy shořely zemské desky, ve kterých byly záznamy o převodech majetku mezi rody majitelů panství. Teprve v listináři Viléma z Pernštejna z roku 1507 je zapsána kupní smlouva s Čeňkem Dašickým z Bachova, kde v seznamu koupených vsí je zapsána ves Veliny. Asi v té době byly do urbáře panství pardubického zapsaní zdejší uživatele usedlosti a půdy s předepsanými poddanskými povinnostmi. Je to první urbář z panství pardubického (dnes uložený v SOA v Zámrsku), který byl založen kolem r. 1500. Na str. 348 až 350 je zapsáno 13 poplatníků za ves Veliny. Lidé měli předepsanou robotu 34 dnů o žních a jednou za rok dodávku 44 1/2 slepice a 280 vajec. Po čase se urbáře obnovovaly, takže do roku kolem 1770, kdy byl vyhotoven poslední, jich bylo celkem osm. Dle nich lze sledovat, jak postupně v obci přibývalo usedlostí. Kolem roku 1770 bylo zde 44 usedlostí, z toho 11 sedláků, 17 chalupníků, 14 domkářů, 1 obecní pastouška (čp. 20) a 1 panský mlýn (čp. 31). Kromě peněžních povinností měla obec celkem dodávku 69 dvouspřežních fůr sena a otavy, 988 dnů roboty s koňmi a 1319 dnů roboty pěší (ruční). V urbáři z té doby jsou již usedlosti očíslovány domovními čísly. V tomto čase bylo totiž uzákoněno povinné číslování domovních stavení. Domovní čísla zůstala zachována do dnešní doby na usedlostech, které zde v obci v té době byly. Tak si můžeme dnes představit, jak zapsané jednotlivé usedlosti byly majetné co do výměru půdy a výši robotních povinností. Jen obydlí čp. 11, 15, 18, 19, 32 a 36 byla během let, většinou po vyhoření, zbourána a na jejich místě se již nestavělo. Od počátku panství Pernštejnů byly veškeré převody majetku zapisovány do tzv. \"purkrechtních knih\" jak na potomky, tak na nové uživatele. V těchto knihách se zapisovalo mimo jiné, kolik nový uživatel má platit za nákup a do kdy. Asi v první třetině 18.století byly zavedeny pozemkové knihy, kde jsou převody majetku zapisovány dle popisných čísel, což u předešlých knih nebylo.\n\nDle dřívějších vyprávění, která byla i uveřejněna v některých publikacích, vznikla dnešní obec Veliny ze tří vsí, a to horní část se měla jmenovat \"Benátky\", prostřední \"Veliny\" (někde je to uváděno opačně) a dolní část \"Vlčkovice\". Ty jsou doložené, avšak o Benátkách není nikde po r. 1500 žádných záznamů. Snad to mohla být také nějaká samota, která zanikla již někdy dříve. Vlčkovická usedlost také zanikla po roce 1636, avšak nově vystavěná v roce 1726 byla už zapsána pod obec Veliny.\n\nV roce 1788 byl vypracován tzv. „josefínský katastr“, který měl být podkladem pro výměr nových poddanských povinností dle nově poprvé změřené zemědělské půdy (změřeno na jitra a čtvereční sáhy). Jeho cílem bylo zrušit nejnenáviděnější břemeno poddaného lidu – robotu. I když se zavedení „josefínského katastru“ neuskutečnilo, je k dispozici dokument, z kterého je možné přesně zjistit, kolik, které usedlosti měly zemědělské půdy a lesa, a v které části katastru obce.\n\nNejpodrobnější měření veškeré půdy i lesů včetně zastavěné plochy se uskutečnilo před rokem 1839, kdy byly vyhotoveny katastrální mapy s měřítkem 1:2880 s očíslováním všech parcel. Mapy jsou doposud podkladem k vyhotovování dnešních katastrálních map. V roce 1839 měla obec 76 usedlostí včetně školy.\n\nZ doposud uváděných historických podkladů lze pouze zjistit počty a velikost majetku jednotlivých usedlostí. Jediný podklad z dřívější doby, z kterého lze zjistit částečný počet obyvatel obce a jejich zaměstnání, je \"Soupis obyvatel podle víry\" z roku 1651. Ten měl ukázat, kolik obyvatel se ještě hlásí k nekatolické víře. Kromě toho je zde uvedeno zaměstnání u zapsaných jmen a též jejich stáří. Obec měla 92 obyvatel (bez dětí asi do 10 let – nepřijatých ještě za členy církve) a z těch byli 2 tesaři, 2 šindeláři, 2 krejčí, 1 tkadlec, 1 mlynář a ostatní se zaměstnávali zemědělstvím.\n\nPrvní soupis obyvatel, který se prováděl v celém státě, je z roku 1801, a to zde bylo 360 lidí. Největší počet v historii obce je zaznamenán roku 1880, kdy zde žilo 735 občanů ve 111 domech. Z toho bylo 346 mužů a 389 žen. Číst a psát umělo 450 lidí. Podle sčítání v roku 1980 žilo v obci 405 lidí ve 128 domech. Ostatních 26 domů nebylo trvale obydleno a počítají se jako rekreační chalupy.\n\nNejpodrobnější popis zaměstnání lidí v obci je uveden v publikaci Pardubicko – Holicko – Přeloučsko: tři čtvrtiny obyvatelstva se živily polním hospodářstvím, část obuvnictvím, přičemž mužům pomáhají ženy lepením, flokováním a šitím, zbytek obyvatelstva měl různá zaměstnání. Po skončení polní práce káceli zdejší lidé stromy, vázali klestí v otýpky, řezali dříví, kopali pařezy, pálili dříví na uhlí a kolomaz, loupali tříslo a sázeli nový les. Hospodáři, kteří měli koně odváželi klády, zvané haluze z okolních lesů na parní pilu do Borohrádku a proto se jim říkalo „haluzáci“ – toto zaměstnání bylo pro Veliny typickým, stejně jako „šráfkování“ (vyšívání lemových pásků). Některé ženy a dívky pracovaly v létě v pískovišti („šutrovníku“) v Borohrádku. Někteří muži pracovali v létě v Rychlíkově cihelně v Holicích, jiní po celý rok na dráze v Borohrádku. Někteří zdejší dělníci odjížděli na podzim do cukrovaru v Dašicích (kde měli pro cizí dělníky a dělnice zvláštní oddělené byty). Roku 1903 byli ve Velinách 2 krejčí, 1 kolář, 1 zámečník, 2 bednáři, 2 truhláři, několik zedníků a tesařů; pekař a řezník tu nebyl, potraviny prodávali 4 kupci a 2 hostinští, chléb přiváželi z Borohrádku, Holic a Horního Jelení. Hrnčíř Horský zde vyráběl z hlíny z pole za stodolou džbánky „smoláčky“ pro výlety (kus za 4 hal.)\n\n\n"}
{"id": "294822", "url": "https://cs.wikipedia.org/wiki?curid=294822", "title": "Toxocara pteropodis", "text": "Toxocara pteropodis\n\nToxocara pteropodis je škrkavkovitá hlístice z čeledi Toxocaridae parazitující u kaloňů z rodu \"Pteropodis\". Vyskytuje v Austrálii, Oceánii a jihovýchodní Asii. Dospělí červi měří až 15 cm a lokalizují se ve střevě, přičemž larvy se mohou během migrace dostat do různých orgánů, zejména jater. Byly popsány případy úhynu kaloňů v důsledku infekce \"T. pteropodis\", kdy u uhynulých jedinců byla zjištěna totální neprůchodnost žlučových cest. Jedná se tak o jediný druh z rodu \"Toxocara\", jehož dospělí jedinci se mohou vyskytovat v žlučníku či žlučovodech.\n"}
{"id": "294824", "url": "https://cs.wikipedia.org/wiki?curid=294824", "title": "Heaven and Hell", "text": "Heaven and Hell\n\nJméno Heaven and Hell nese více objektů:\n\n"}
{"id": "294825", "url": "https://cs.wikipedia.org/wiki?curid=294825", "title": "Vinary (okres Hradec Králové)", "text": "Vinary (okres Hradec Králové)\n\nVinary () jsou obec ležící osm kilometrů severozápadně od města Nový Bydžov v okrese Hradec Králové. Vinary mají čtyři části - Janovice, Kozojídky, Smidarská Lhota a Vinary, celá obec má obyvatel.\n\nPrvní písemná zmínka o obci pochází z roku 1313.\n\n\n"}
{"id": "294832", "url": "https://cs.wikipedia.org/wiki?curid=294832", "title": "Braillská tiskárna", "text": "Braillská tiskárna\n\nBraillská tiskárna je zařízení pro tvorbu braillských materiálů. Tisk je založen na vytlačování bodů na speciální papír, který je oproti normálnímu silnější. Celý proces je doprovázen velkým hlukem, proto se někdy k odhlučnění používají speciální skříně, do kterých se tiskárna umístí.\n\nJednodušší modely umožňují pouze tisk textu, ty pokročilejší také tisk obrázků.\n\n"}
{"id": "294834", "url": "https://cs.wikipedia.org/wiki?curid=294834", "title": "Bohemund V. z Antiochie", "text": "Bohemund V. z Antiochie\n\nBohemund V. (zemřel 1252) byl v letech 1233 až do své smrti vládcem křižáckého Antiochijského knížectví a hrabětem z Tripolisu\n\nBohemund V. byl synem knížete Bohemunda IV. a Plaisance z Gibeletu. Stejně jako jeho otec, i Bohemund V. choval značnou nevraživost vůči rytířskému řádu johanitů a sousednímu Arménskému království v Kilíkii a dával přednost spojenectví s řádem templářů. Mír s Arménským královstvím byl nastolen pouze krátce před Bohemundovou smrtí, díky zprostředkovanému vyjednávání francouzského krále Ludvíka IX.\n\nKrátce před srpnem 1225 se oženil s princeznou Alicí ze Champagne, královnou-vdovou Kypru a Jeruzaléma, se kterou se rozvedl a manželství bylo někdy v letech 1227 či 1229 bez potíží anulováno. V roce 1235 se kníže Bohemund V. podruhé oženil s Luciennou di Caccamo-Segnim, praneteří papeže Innocenta III., s níž měl dvě děti:\n\nBohemund V. zemřel v lednu 1252. Jeho nástupcem na antiochijském trůnu se stal jeho tehdy patnáctiletý syn jako \"Bohemund VI. z Antiochie\". Protože Bohemund VI. byl stále nezletilý, vládla za něho jeho matka, kněžna-vdova Lucienna. Nicméně kněžna Lucienna nikdy neopustila Tripolis a namísto toho předala vládu nad Antiochijským knížectvím svým příbuzným z Říma.\n\n\n"}
{"id": "294838", "url": "https://cs.wikipedia.org/wiki?curid=294838", "title": "Hudec", "text": "Hudec\n\nSlovo Hudec (Hudecová) může být označení pro lidového muzikanta, jedná se také o české příjmení:\n\n\n"}
{"id": "294841", "url": "https://cs.wikipedia.org/wiki?curid=294841", "title": "Daniil Charms", "text": "Daniil Charms\n\nDaniil Ivanovič Charms (azbukou \"Даниил Иванович Хармс\"), vlastním jménem Daniil Ivanovič Juvačev (azbukou \"Даниил Иванович Ювачёв\", 30. prosince 1905 podle gregoriánského kalendáře – 2. února 1942) byl ruský surrealistický spisovatel, básník a dramatik.\n\nNarodil se v rodině bojovníka proti carově režimu Ivana Juvačeva, studoval na německém gymnáziu, kde se naučil německy a anglicky, kde vznikl jeho pseudonym, odvozený z ruského přepisu anglického slova \"harm\" (škodit), a kde studoval anglickou literaturu, jejímž žánrem nonsensu byl velmi ovlivněn. V roce 1924 nastoupil na leningradskou elektrotechniku, z níž byl ale vyloučen, po vyloučení se věnoval pouze literatuře. V roce 1926 vstoupil do Svazu básníků a vydal svou první publikovanou báseň, o rok později napsal absurdní drama \"Jelizaveta Bam\". O další rok později založil spolu s dalšími spisovateli literární skupinu OBERIU, prosazující principy blízké literatuře nonsensu, a také začal publikovat dětskou literaturu. Komunistickému režimu a literatuře socialistického realismu byla skupina OBERIU nepohodlná, takže byl Charms v roce 1931 uvězněn, v roce 1932 mu byl trest zmírněn na vyhnanství v Kursku. V následujících letech je pod vlivem uvěznění a pronásledování NKVD jeho tvorba stále absurdnější, depresivnější, šílenější, cyničtější a krutější. V roce 1939 napsal své nejrozsáhlejší dílo, novelu \"Stařena\" (často překládáno také jako \"Bába\"). 22. srpna 1941 byl zatčen, údajně za šíření protiválečné propagandy, a uvězněn na psychiatrickém oddělení leningradského vězení č. 1., kde počátkem roku 1942 za neznámých okolností zemřel. Existuje důvodné podezření, že ve své cele zemřel hlady, neboť v té době již probíhala nacistická blokáda Leningradu. Jeho dílo zachránili Charmsovi přátelé, kteří je ukrývali až do 60. let minulého století. V té době začala postupně vycházet jeho tvorba pro děti. Charms byl dvakrát ženatý.\n\nPro jeho dílo jsou typické kratičké povídky o několika odstavcích, popisujících velmi jednoduchým jazykem zhola absurdní situaci. Ve svých dílech pro dospělé projevuje velké zhnusení dětmi a zvířaty, a také starými lidmi, nicméně psal také literární díla (převážně básně) pro děti. Mimo to psal kratičká dramata. Jeho díla jsou nesmyslná a nelogická, děj jeho povídek je zcela iracionální, často jsou uprostřed přerušena nepředvídatelnou katastrofou. Psal si také rozsáhlé deníky, obsahující pozoruhodné úvahy a aforismy. Jeho díla pro dospělé nebyla za jeho života publikována, ukazoval je pouze svým přátelům, dětská literatura publikována byla. Po Charmsově zatčení bylo jeho dílo zachráněno jeho přáteli a šířeno v samizdatu, oficiálně vyšlo až za glasnosti.\n\nDo češtiny byla přeložena většina jeho děl, díla spadající do dětské literatury dokonce i před sametovou revolucí.\n\nModrý sešit no. 10\n\nByl jednou jeden zrzavý člověk, který neměl oči ani uši. Neměl ani vlasy, takže zrzavý se mu říkalo jen ze zvyku.\nMluvit nemohl, neboť neměl ústa. Nos také neměl.\nNeměl ani ruce ani nohy. A břicho neměl, a záda neměl, a páteř neměl, ba ani žádné vnitřnosti neměl. Neměl prostě vůbec nic! Takže se neví, o kom je řeč.\nRaději se už o něm nebudeme dál bavit.\n\nSetkání\n\nŠel tuhle jeden do práce a potkal jiného, který si právě koupil bochník chleba a vracel se domů. \nA to je vlastně všechno.\n\n"}
{"id": "294845", "url": "https://cs.wikipedia.org/wiki?curid=294845", "title": "WinBraille", "text": "WinBraille\n\nWinBraille je počítačový program od švédské firmy Index Braille, který slouží k úpravě materiálů (texty, obrázky) pro tisk na braillské tiskárně. Umožňuje převod textů do Braillova bodového písma. Je možné použít některou z předdefinovaných braillských tabulek (popř. nadefinovat vlastní), taktéž má podporu převodu matematických textů. Novější verze umožňují převod obrázků do 2bitové formy tisknutelné na některých braillských tiskárnách, produkt obsahuje speciální grafický editor k tomuto určený.\n\n"}
{"id": "294848", "url": "https://cs.wikipedia.org/wiki?curid=294848", "title": "Bruce McCandless", "text": "Bruce McCandless\n\nBruce McCandless (8. června 1937 Boston, Massachusetts, USA – 21. prosince 2017) byl americký důstojník a kosmonaut z programů Skylab a letů s raketoplány STS.\n\nPo základní a střední škole absolvoval akademii amerického vojenského námořnictva (United States Naval Academy) a pak pokračoval ve studiu na Stanfordově univerzitě, kterou ukončil v roce 1965 s titulem inženýra elektrotechniky. Byl vybrán do páté skupiny amerických kosmonautů NASA v roce 1966. Po výcviku byl jmenován do záložní posádky Skylabu 2 a pak se zaškolil k letům na raketoplánech. Vzdělání si ještě dokončil na University of Houston–Clear Lake. Byl ženatý a měl dvě děti. \n\nTrvalo to 18 let od vstupu do NASA, než odstartoval poprvé do vesmíru. Bylo to v únoru 1984 na palubě raketoplánu Challenger při osmidenní misi STS-41-B, desátém letu raketoplánu vůbec. Osádku raketoplánu tvořili: Vance Brand, Robert Gibson, Bruce McCandless, Ronald McNair a Robert Stewart. Během letu byly uvedeny na oběžnou dráhu družice Westar 6, Palapa B2, ty však nezačaly fungovat. Start i přistání byly na Floridě na Kennedyho vesmírném středisku. McCandless použil při této misi poprvé manévrovací jednotku MMU (Manned Maneuvering Unit), na které se posléze vzdálil od raketoplánu a letěl volně vesmírem.\nPodruhé čekal dalších 6 let. Letěl v raketoplánu Discovery na jaře 1990, během pětidenního letu vypustili Hubbleův kosmický dalekohled (angl. \"Hubble Space Telescope\" – HST). Posádka: Loren Shriver, Charles Bolden, McCandless, Steven Hawley a Kathryn Sullivanová. Startovali na Floridě, přistáli na základně Edwards v Kalifornii.\n\nBěhem dvou svých letů strávil ve vesmíru 13 dní a je zapsán jako 133. kosmonaut Země. \n\n\nPůl roku po letu ve svých 53 letech z NASA odešel. V roce 1993 byl zaměstnán u firmy Martin Marietta Astronautics Co. v Denveru.\n\n"}
{"id": "294852", "url": "https://cs.wikipedia.org/wiki?curid=294852", "title": "Dimitris Christofias", "text": "Dimitris Christofias\n\nDimitris Christofias ( ; 29. srpna 1946 Kato Dikomo, Britský Kypr – 21. června 2019) byl levicový kyperský politik a v letech 2008–2013 prezident Kyperské republiky. Dále byl generálním tajemníkem Pokrokové strany pracujícího lidu (AKEL), marxistické a eurokomunistické strany, a předsedou tamní Sněmovny. Podporoval uzavření britských vojenských základen na Kypru.\n\nByl ženatý, měl tři děti.\n\nNarodil se 29. srpna 1946 ve vesnice Dhikomo v Kyrenii. Brzy se připojil k nejlevicovějším politikům a názorům a zastával několik funkcí v mládežnickém hnutí AKELu. Jeho otec, který zemřel v roce 1987, byl člen strany PEO.\n\nV roce 1964 vystudoval střední školu.\n\nVe čtrnácti letech vstoupil do pokrokové organizace středoškoláků PEOM, v 18 letech vstoupil do EDON (Spojená demokratická mládež AKELu) a do AKELu. V roce 1969, na pátém sjezdu EDONu, byl zvolen členem ústředního výboru.\n\nDimitris Christofias studoval na Institutu sociálních studií a na Akademii sociálních studií v Moskvě mezi lety 1969 a 1974, kde získal diplom a titul doktora (historie). V Moskvě se také poprvé setkal se svou budoucí manželkou, Elsie Chiratuovou. Po studiích se vrátil na Kypr, aby pokračoval v politickém životě. O pádu Sovětského svazu se později vyjádřil jako o zločinu pro lidskosti.\n\nV roce 1977 byl zvolen na post generálního tajemníka EDONu, kde vydržel do roku 1987. V roce 1976 byl zvolen členem okresní organizace AKELu v Nikósii-Kyrenii a v roce 1982 – na patnáctém sjezdu AKELu – byl zvolen členem ústředního výboru strany.\n\nV červenci 1986 byl zvolen alternativním členem politického odboru ústředního výboru a po 16. sjezdu byl zvolen plnoprávným členem odboru. V roce 1987 (poté co zakončil činnost generálního tajemníka EDONu) byl zvolen členem sekretariátu ústředního výboru. V dubnu 1988, po smrti Ezekia Papaioannua, byl zvolen generálním tajemníkem AKELu; tento post zastával do roku 2009.\n\nDimitris Christofias byl poprvé zvolen poslancem v roce 1991 a znovuzvolen v následujících volbách v letech 1996 a 2001. 7. června 2001 byl zvolen předsedou Sněmovny, tento post obhájil v roce 2006. Ve funkci generálního tajemníka AKELu a předsedy Sněmovny byl také členem Národní rady, nejvyššího poradního orgánu prezidenta republiky.\n\nPrvní kolo prezidentských voleb se konalo 17. února a zúčastnili se ho tři kandidáti – Christofias, Ioannis Kasulides z DISY a nestraník Tassos Papadopulos – kteří zaznamenali velmi podobný volební výsledek. Christofias skončil druhý s 33,3 % hlasů za Kasulidem s 33,5 % hlasů. Druhé kolo se konalo za účasti Christofiase a Kasulidem 24. února. V něm získal Christofias 53,37 % hlasů. Po tomto úspěchu se Christofias zavázal, že obnoví dialog o řešení sjednocení ostrova. Oslavy jeho zvolení se neobešly bez vlajek Kypru i těch s podobiznou Che Guevary.\n\nV živé televizní debatě 22. února 2008 Christofias rezolutně odmítl názory, že hodlá přeměnit Kypr v druhou Kubu. Otázku, zda považuje Fidela Castra za hrdinu, označil za vysoce provokativní.\n\nPrvní komunistický prezident složil prezidentskou přísahu na ceremonii ve Sněmovně 28. února 2008, při této příležitosti řekl, že „řešení kyperského problému bude hlavní prioritou mé vlády“. Dále – přestože je komunistou – oznámil, že volný trh nechá zachován. Zatímco se pozornost upírala na Christofiasovo komunistické smýšlení a vzdělání v sovětské Moskvě, obyvatelé ostrova se více zaměřovali na avizované řešení dlouhotrvajícího rozdělení Kypru (od roku 1974).\n\n"}
{"id": "294856", "url": "https://cs.wikipedia.org/wiki?curid=294856", "title": "Slabá a silná slovesa", "text": "Slabá a silná slovesa\n\nSlabá a silná slovesa se rozlišují v germánských jazycích s výjimkou afrikánštiny. Tyto dvě skupiny sloves se od sebe liší způsobem časování.\n\nSlabá slovesa v minulém čase (préteritu) a příčestí minulém/trpném mají (nebo v minulosti měla) tzv. dentální sufix, tj. \"-t-, -d-\" nebo \"-ð-\". Příklady:\n\nSilná slovesa (v angličtině obvykle uváděná společně s (pravými) nepravidelnými slovesy pod souhrnným názvem \"nepravidelná slovesa\") dentální sufixy nemají, vyznačují se změnou kmenové samohlásky, tzv. střídou. Příklady:\n\nSilných sloves je v jazycích omezený počet, nicméně se jedná o slovesa často používaná. V afrikánštině se silná slovesa nevyskytují. V americké angličtině se u některých nepravidelných sloves dává přednost pravidelné verzi; v britské naopak nepravidelné verzi těchto sloves.\n\nPojmy „slabé sloveso“ () a „silné sloveso“ () vytvořil v 19. století německý lingvista Jacob Grimm.\n"}
{"id": "294859", "url": "https://cs.wikipedia.org/wiki?curid=294859", "title": "Rex Linn", "text": "Rex Linn\n\nRex Maynard Linn (* 13. listopadu 1956, Ochiltree County, Texas, USA) je americký herec.\n\nNarodil se a vyrůstal v Texasu. V mládí hrál jako bubeník ve své kapele. Tam také objevil své nadání a chuť pro herectví. V roce 1969 se rodina přestěhovala do Oklahoma City. Tam přišel na to, že opravdu chce být hercem. Kvůli špatné zkušenosti ze střední školy se ale rozhodl najít své místo v bankovnictví. Po čase se ale opět dostal k herectví – nejdřív v reklamách, později i jinde. Jeho prvním filmem byl \"Dark Before Dawn\", to byl ale pouze film jeho kamaráda. První skutečná role přišla v roce 1989 ve filmu \"Noční hra\", následoval televizní seriál \"Mladí jezdci\". Pak se přestěhoval do Los Angeles, kde začal studovat herectví a pracoval jako dělník. Ovšem začaly mu přicházet role v divadle a v seriálech. Skutečným úspěchem bylo účinkování ve filmu \"Cliffhanger\", po kterém se objevil ve více než 35 filmech. Objevuje se také v mnoha televizních seriálech, nejznáměji jako seržant Frank Tripp v seriálu \"Kriminálka Miami\".\n\n"}
{"id": "294860", "url": "https://cs.wikipedia.org/wiki?curid=294860", "title": "Kim Delaney", "text": "Kim Delaney\n\nKim Delaney (* 29. listopadu 1958, Filadelfie, Pensylvánie, USA) je americká herečka.\n\nJedná se o irskou Američanku, má čtyři bratry. Během studia i po něm pracovala jako modelka. Pak začala studovat i herectví. Poprvé se stala známou, když hrála v letech 1981-1984 americké mýdlové opeře \"All My Children\". Pak se objevila ve filmech \"Delta Force\" s Chuckem Norrisem a \"Síla\". Pravidelně se objevovala také v seriálech - \"Tour of Duty\", \"Policie New York\", \"Philly\", \"Kriminálka Miami\" (jako Megan Donner), \"O.C.\".\n\nByla dvakrát vdaná. Jednou za herce Charlese Granta a podruhé za herce Josepha Cortese, s nímž má syna Jacka Philipa.\n\n"}
{"id": "294861", "url": "https://cs.wikipedia.org/wiki?curid=294861", "title": "Rory Cochrane", "text": "Rory Cochrane\n\nRory Cochrane (* 28. únor 1972, Syracuse, New York, USA) je americký herec. Nejlépe je známý díky roli Tima Speedla v seriálu \"Kriminálka Miami\".\n\nJedná se o třetí dítě skotsko-irského Američana a Indky. Dětství strávil v Grantchesteru v Anglii. Pak se vrátil do USA a studoval v New Yorku. Jeho první role byly dokudramatu o drogách \"Saturday Night with Connie Chung\" a v seriálu \"H.E.L.P.\". Jeho filmovým debutem se stal \"Polibek před smrtí\", první větší role obdržel ve filmu \"Vraždy na pobřeží\". Hlavní role si zahrál ve filmech \"Omámení a zmatení\" a \"Na plný pecky\", objevil se v \"Hartově válce\". Účinkoval v 1. a 2. sérii seriálu \"Kriminálka Miami\", v 6. sérii se objevil v halucinaci Erica Delka.\n\n"}
{"id": "294869", "url": "https://cs.wikipedia.org/wiki?curid=294869", "title": "Marg Helgenberger", "text": "Marg Helgenberger\n\nMary Margaret Helgenberger (* 16. listopadu 1958, Fremont, Nebraska, USA) je americká herečka nominovaná na Emmy a Zlatý glóbus. Je známá díky roli Catherine Willowsové v seriálu \"Kriminálka Las Vegas\" a KC Koloski v seriálu \"China Beach\", za kterou obdržela cenu Emmy.\n\nJe dcerou zdravotní sestry a kontrolora masa, má německé a irské předky a dostalo se jí katolické výchovy. Má starší sestru Ann a mladšího bratra Curta. Než šla na vysokou, chtěla být zdravotní sestrou po své matce, stala se ale moderátorkou počasí. Po škole dostala první profesionální roli v jedné dlouhotrvající soap opeře. Pak vystřídala několik menších rolí v různých seriálech. V roce 1988 přišla její velká role v seriálu \"China Beach\", za kterou získala Emmy. Pak přišlo konečně několik rolí ve filmech (\"After Midnight\", \"Always\", \"A Guy Named Joe\", \"Mizerové\", \"Mutant\"...). Během devadesátých let se objevila v mnoha televizních pořadech (např. \"Pohotovost\"). Další velkou rolí byla až Catherine Willowsová v seriálu \"Kriminálka Las Vegas\", která jí přinesla dvě nominace na Emmy i na Zlatý glóbus. Hrála také v Oscarové \"Erin Brockovich\", ve filmu \"V dobré společnosti\".\n\nV jejím domovském městě North Bend ve státě Nebraska pojmenovali ulici, kde bydlí Helgenberger Avenue.\n\nPravidelně se umisťuje v seznamech nejpřitažlivějších žen, kde je většinou jednou z nejstarších, které se umístily. V roce 2003 ji oslovil Playboy, aby se pro něj svlékla, ale odmítla.\n\nJejím manželem je herec Alan Rosenberg, se kterým má syna Hugha Howarda (* 21. říjen 1990).\n\n"}
{"id": "294872", "url": "https://cs.wikipedia.org/wiki?curid=294872", "title": "Labyrint světa a ráj srdce", "text": "Labyrint světa a ráj srdce\n\nLabyrint světa a ráj srdce (původním názvem \"Labyrint světa a lusthauz srdce, to jest světlé vymalování, kterak v tom světě a věcech jeho všechněch nic není než matení a motání, kolotání a lopotování, mámení a šalba, bída a tesknost, a naposledy omrzení všeho a zoufání: ale kdož doma v srdci svém sedě, s jediným Pánem Bohem se uzavírá, ten sám k pravému a plnému mysli upokojení a radosti že přichází\") je kniha Jana Amose Komenského, pokládaná za jedno z vrcholných děl barokní literatury.\n\nKomenský dokončil první verzi rukopisu v roce 1623, ale opakovaně se ke knize vracel a doplňoval ji. Za pobytu v polském Lešně připsal kapitoly 28–35 (dění v paláci Moudrosti) a několik dalších odstavců. Tyto pasáže se objevily v prvním vydání knihy, k němuž došlo roku 1631, pravděpodobně v saské Pirně. Pro druhé vydání z roku 1663 autor rozšířil 9. kapitolu o líčení plavby na moři, inspirované jeho cestou do Anglie. V díle lze najít i další motivy z Komenského života.\n\nKomenským revidovaný rukopis Labyrintu z roku 1623 (dedikovaný Karlovi staršímu ze Žerotína, moravskému zemskému hejtmanovi) byl dlouho uložen v Polsku a byl roku 1957 vyměněn za rukopis Koperníkova pojednání \"Šest knih o obězích sfér nebeských\", ve kterém formuloval svou heliocentrickou teorii.\n\nKomenský používá vytříbený a bohatý básnický jazyk a využívá zvukomalby a synonym. Jeho krásu je velmi obtížné zachovat v překladu nebo v úpravě do moderní češtiny. Většina moderních vydání Labyrintu proto vychází s obsáhlými vysvětlivkami dobových pojmů.\n\nJak napovídá již celý název knihy a jak autor uvádí v první kapitole, tématem spisu je prozkoumání toho, co je nejzazším smyslem lidského života a jeho práce a snažení.\n\nKniha se skládá ze dvou velkých částí. V první (kap. 1–36) autor prochází a pozoruje celý svět, aby v průběhu i na závěr konstatoval, že vše v tomto světě je marné a že zde není opravdového užitku. V druhé části autor nachází řešení této neútěšné situace, a to v obrácení se do vlastního srdce, kde nachází Boha. Jen úzký a intimní vztah s ním poskytuje člověku adekvátní odpověď na jeho usilovné hledání smyslu života a pokoje.\n\nAutor (poutník – vypravěč) se rozhodl prozkoumat svět, aby zjistil, jaký je smysl a cíl všeho lidského snažení a jaké povolání a místo ve světě si má vybrat. Svět je zobrazen alegoricky jako město, které připomíná labyrint a jímž prochází. Do města se vstupuje Branou života (místo zrození) a Branou rozchodu (místo přidělení stavu a povolání). Město má dále ústřední náměstí a šest ulic pro šest stavů: domovní stav (rodiny), řemeslníky, učence, duchovní, vládce a vojáky. Nad městem ční těžko dostupný Hrad štěstěny (\"Arx Fortunae\"), kam se chtějí dostat lidé toužící po bohatství, rozkoši a slávě.\n\nV této první části (\"Labyrint světa\") poutníka doprovázejí dva průvodci: Všezvěd Všudybud, ztělesnění lidské zvědavosti, a Mámení, symbol myšlenkové pohodlnosti a spoléhání na pouhé domněnky a klamy. Poutník prochází městem a hledá pro sebe povolání, jež by vyhovovalo jeho tělu i duši. Jeho průvodci mu nasadí \"uzdu všetečnosti\" a \"brýle mámení\", aby se nechal poslušně vést a získal o světě zkreslenou představu. Brýle mu ale nepřiléhají a on koutkem oka vidí reálný svět.\n\nPrůvodci jej vytrvale přesvědčují, že tento svět je uspořádán rozumně a krásně, ale poutník vidí jen klam, marnost, faleš, nesvobodu, neřesti, bídu a intriky. Provázejí jej všemi ulicemi, aby viděl jednotlivé stavy lidské společnosti a mohl si svobodně vybrat, kam se zařadí:\n\nV následující části průvodci zavedou poutníka do Hradu Fortůny (kap. 23). Jsou zde ti, kteří spoléhají na Štěstěnu, a ti, kterým se dostalo štěstí a stali se bohatými (kap. 24), získali hojnost požitků (kap. 25) či získali slávu a byli vyvýšeni nad ostatní lidi (kap. 26–27).\n\nNa závěr celého tohoto putování si autor zoufá (kap. 28): \"„I lekl jsem se, že tak nikdež nic v světě, ani na samém tom hradu potěšení není, čehož by se mysl bezpečně, směle a cele chopiti mohla“\". Jelikož je stále nespokojen a nechce si vybrat žádné místo ve světě z těch, které viděl, protože žádné člověku neposkytuje vytoužený klid a smysl jeho práce, je předveden před královnu tohoto světa, tj. před Moudrost. V kapitolách 29–34 se popisuje jeho slyšení u Jeho Veličenstva Královny Moudrosti. I zde si autor-poutník uvědomuje, že se jedná jen zdánlivou moudrost, o „moudrost tohoto světa“. Jeho podezření potvrdí král Šalomoun, který přichází, aby odhalil šalbu této moudrosti a její klam. Přesto nakonec Moudrost Šalomouna svými zbraněmi porazí a svede.\n\nCelá první část spisu se inspiruje především starozákonní knihou Kazatel, jejíž autorství je tradičně připisováno právě králi Šalomounovi. Celá kniha začíná mottem z knihy Kazatel, kniha je na více místech citována či parafrázována a obě díla mají také stejnou pointu: nic na tomto světě nemá skutečnou hodnotu, a to včetně moudrosti (tj. moudrosti tohoto světa). Šalomounovo vystoupení v kap. 33 tuto shodu potvrzuje a touto kapitolou také celá první část díla vrcholí.\n\nZatímco starozákonní Šalomoun ve své knize Kazatel nenašel řešení zoufalé lidské situace v tomto světě (Šalamoun byl podle autora-poutníka nakonec Moudrostí tohoto světa přelstěn a sveden), autor-poutník řešení nachází, a to v postavě Ježíše Krista a v úzkém vztahu s ním. Utíká se do světničky svého srdce, kam jej Bůh zavolal. Vidí nejprve poničenou lidskou přirozenost a to, jak Bůh poskytuje člověku smysl jeho života ve vztahu s ním. Autor začíná popisovat neviditelnou církev pravých křesťanů, kteří se řídí Božími nařízeními a radami. Součástí popisu je i kap. 50, v níž představuje opět všech šest stavů a to, jak v nich tito praví křesťané žijí a jaký pokoj jim libovolný z těchto stavů přináší.\n\nV druhé části se též opakuje motiv brýlí a uzdy. Původní uzdu a brýle již zahodil, nyní však dostává novou uzdu, resp. \"„jho poslušenství Božího“\" a brýle, \"„skrze něž i marnosti světa, ač budeš-li na ně hleděti chtíti, lépe ještě znamenati, i potěšení vyvolených mých spatřovati moci budeš (těch perspicillí okolek zevnitřní byl slovo Boží, sklo vnitřní Duch svatý).“\"\n\nInspirací v druhé části byl Komenskému především Nový zákon a evangelia, často z nich cituje a některé pasáže jsou dlouhou parafrází novozákonních textů. Inspiruje se však i jinými autory, z nich např. sv. Augustinem (ať už se jedná o pojetí dvou církví, viditelné a neviditelné, či o přímou citaci z jeho \"Vyznání\" v kap. 54 apod.).\n\n"}
{"id": "294873", "url": "https://cs.wikipedia.org/wiki?curid=294873", "title": "William Petersen", "text": "William Petersen\n\nWilliam Louis Petersen (* 21. února 1953, Evanston, Illinois) je americký herec, nejlépe známý díky roli Gila Grissoma v seriálu \"Kriminálka Las Vegas\".\n\nWilliam Petersen je nejmladší z šesti dětí rodičů pracujících v nábytkářství. Má dánské a německé předky. Původně chtěl být profesionálním hráčem amerického fotbalu, ale když nedostal stipendium, tak nasměroval svůj zájem na herectví. Na univerzitě začal chodit do kurzů herectví, což změnilo jeho život. Začal hrát v divadle. Po studiu na universitě, se Billy (spolu s manželkou Joanne) přestěhoval do Španělska, kde účinkoval v Shakespearových hrách. Ve Španělsku projevil zájem o Baskickou kulturu. Jeho největší filmovou rolí byl Will Graham ve filmu \"Červený drak\". Ačkoli se objevil v mnoha filmech, největší úspěch mu přinesl až Gil Grissom v seriálu \"Kriminálka Las Vegas\".\n\nV roce 1974 se oženil s Joanne Brady, se kterou má dceru Maite Nereu (ta už mu dala i vnuka Mazrika Williama). Se svou první ženou se v roce 1981 rozvedl. V roce 2003 si vzal svou dlouholetou přítelkyni, učitelkou biologie Ginu Cirone.\n\nMluví anglicky, španělsky a baskicky.\n\n\n\n\n\n\n\n"}
{"id": "294874", "url": "https://cs.wikipedia.org/wiki?curid=294874", "title": "Grosses Ochsenhorn", "text": "Grosses Ochsenhorn\n\nGrosses Ochsenhorn je nejvyšší vrchol horského masivu Loferer Steinberge, nacházející se v pohoří Steinberge v Rakousku. Jeho nadmořská výška je 2513 m.\n\nJe to skalnatý vápencový vrchol, ležící ve východní části masivu. K východu a západu vysílá ostré hřebeny. Od sousední hory Skihörndl (2286 m n. m.) jej dělí sedlo Rotscharte (2239 m n. m.). K východu pokračuje hřeben vrcholy Mittlere a Kleine Ochsenhorn. K severu spadá strmě do kotle Wehrgrube a na jih se prezentuje skalní stěnou, spadající do úžlabiny Hochkaser Graben.\n\nHora je dostupná nejlépe z horské chaty Schmidt-Zabirow Hütte (1966 m n. m.), ležící 2,5 km na severozápad. Cesta č. 613 traversuje severní svahy vrcholu Grosses Reifhorn (2488 m n. m.) po vápencových plotnách. Po 1,75 km dojde k rozcestí značených cest, ležícím pod severní stěnou Ochsenhornu. Zde je možno sestoupit po ní do obce Lofer nebo vystoupat na vrchol Grosses Ochsenhorn po skalní, upravené kamenité cestě (obtížnost I.UIAA). Z jižní strany hory vede k vrcholu po skalním pilíři náročnější horolezecká trasa.\n\n"}
{"id": "294875", "url": "https://cs.wikipedia.org/wiki?curid=294875", "title": "Srdeční glykosidy", "text": "Srdeční glykosidy\n\nSrdeční glykosidy (též zvané kardioaktivní glykosidy, steroidní kardiotonika nebo digitális) jsou léčiva užívaná při srdečním selhání nebo srdeční arytmii. Molekuly srdečních glykosidů se skládají ze steroidního jádra spojeného s laktonovým kruhem, což tvoří základ zvaný aglykon, k němuž jsou glykosidově vázány molekuly některých cukrů. Pro své pozitivně inotropní účinky, při nichž nezatěžují srdce jiným způsobem, je řadíme mezi kardiotonika. V klinické praxi se ze srdečních glykosidů využívají především digoxin a jeho derivát metyldigoxin.\n\nSrdeční glykosidy se přirozeně vyskytují v rostlinách, především v náprstnících (rod \"Digitalis\"), proto jsou zvány též \"digitalisové glykosidy.\" V listech náprstníku červeného (\"Digitalis purpurea\") lze nalézt digitoxin a digoxigenin a v listech náprstníku vlnatého (\"Digitalis lanata\") digoxin a lanatosid C. Semena ovíjivého keře krutikvětu cenného (\"Strophantus gratus\") a listy \"Acocanthera ouabaio\", z nichž se vyrábí šípový jed, obsahují ouabain (zvaný též strofantin G). Srdeční glykosidy lze najít i v některých dalších rostlinách, např. adoninin v hlaváčku jarním (\"Adonis vernalis\"), konvallamarin v konvalince vonné (\"Convallaria majalis\") a hellobeorin v čemeřici zelené (\"Helloborus viridis\").\n\nOdvary z náprstníku se jako lék používaly již od středověku. Anglický lékař William Withering se v roce 1775 nechal inspirovat úspěchy lidového léčení vodnatelnosti a po letech výzkumů publikoval roku 1785 prvou vědeckou studii o účincích náprstníků nazvanou \"An Account of the Foxglove and Some of Its Medical Uses: With Practical Remarks od Dropsy and Other Diseases\" (\"Popis náprstníku a jeho užití v lékařství, s praktickými poznámkami o vodnatelnosti a jiných chorobách\"). V roce 1799 si fyzik John Ferriar povšiml vlivu usušených listů náprstníku červeného na činnost srdce a roku 1841 z této rostliny izolovali Francouzi Eugene Homolle a Théodore Quevenne účinnou látku, skládající se z téměř čistého digitoxinu, kterou nazvali „digitalin“. Čistý digitoxin izoloval roku 1875 Oscar Schmiedeberg. Na konci dvacátých let 20. století se ukázalo, že rozdrcené listy náprstníku vlnatého obsahují účinnější látku než listy z náprstníku červeného, roku 1928 byla Adolfem Windausem popsána chemická\nstruktura digoxinu a anglický chemik Sydneyho Smithe jej od dva roky později izoloval.\n\nSrdeční glykosidy zvyšují průnik vápníkových iontů podobně jako adrenalin, ale jsou nezávislé na β-receptorech. Na membráně srdeční buňky se váží na iontovou pumpu Na/K-ATPázu, inhibují ji, což zvyšuje koncentraci Na v buňce a snižuje účinnost jiné iontové pumpy, Na/Ca-ATPázy, která pumpuje vápenaté ionty ven z buňky (pozitivně inotropní účinek). To se projeví vzestupem vnitrobuněčné koncentrace Ca, jehož snížený eflux (z důvodu snížené činnosti Na/Ca-ATPázy) zvyšuje sílu kontrakce srdečního svalu. Nadbytek iontů Ca zvyšuje účinnost srdečních glykosidů, jejich nedostatek ji naopak snižuje.\n\nZákladní indikace je při srdeční slabosti resp. při poruchách srdečního rytmu.\n\nKardiotonika se nedoporučuje používat při známkách intoxikace digatalisem, při síňokomorovém bloku a rozvinutém myxedému.\n\nMezi hlavní příznaky předávkování patří nauzea, emeze, průjmy, silné zpomalení srdeční akce, dále bolesti hlavy, halucinace, dezorientace či poruchy vidění.\n"}
{"id": "294876", "url": "https://cs.wikipedia.org/wiki?curid=294876", "title": "Paul Guilfoyle", "text": "Paul Guilfoyle\n\nPaul Guilfoyle (* 28. duben 1949, Canton, Massachusetts) je americký herec známý díky roli kapitána Jima Brasse v seriálu \"Kriminálka Las Vegas\".\n\nObjevil se v mnoha seriálech (\"Miami Vice\", \"Zákon a pořádek\", \"New York Undercover\", \"Ally McBealová\", \"Kriminálka Las Vegas\", ...) a mnoha filmech (\"Tři muži a nemluvně\", \"Wall Street\", \"Policajt z Beverly Hills 2\", \"Otázky a odpovědi\", \"Táta v sukni\", \"Air Force One\", \"Striptýz\", \"Smrtící léčba\" ad.)\n\n"}
{"id": "294879", "url": "https://cs.wikipedia.org/wiki?curid=294879", "title": "Bitches Brew", "text": "Bitches Brew\n\nBitches Brew je název hudebního alba, které nahrál v roce 1969 americký jazzový trumpetista Miles Davis. Album bylo vydáno až rok po vzniku nahrávky. Bylo nahráno za pouhé dva dny a to bezprostředně po hudebním festivalu v americkém Woodstocku. Na albu se objevují převážně elektrické nástroje jako je elektrické piano a elektrická kytara. Rytmika je tu spíše rocková než jazzová.\n\nVšechny skladby napsal Miles Davis (vyjma těch, u kterých je uveden jiný autor)\n\n\n\n\n\nVerze na CD navíc obsahuje bonusovou skladbu \"Feio\" (Shorter) – 11:51\n\n"}
{"id": "294881", "url": "https://cs.wikipedia.org/wiki?curid=294881", "title": "Herfølge BK", "text": "Herfølge BK\n\nHerfølge BK je klub dánské Viasat Sport Divisionen, sídlící v Herfølge. Klub byl založen roku 1921. Hřištěm klubu je stadion s názvem Herfølge Stadion s kapacitou 8 000 diváků.\n"}
{"id": "294887", "url": "https://cs.wikipedia.org/wiki?curid=294887", "title": "Základní umělecká škola", "text": "Základní umělecká škola\n\nZákladní umělecká škola (zkráceně ZUŠ) je druh školy. ZUŠ poskytují základy vzdělání v uměleckých oborech - hudebním, výtvarném, tanečním a literárně-dramatickém. Organizují přípravné studium pro žáky od 5 let, základní studium I. stupně (7 roků) a II. stupně (4 roky) a studium pro dospělé (4 roky), případně studium s rozšířeným počtem vyučovacích hodin. V roce 2010 byl MŠMT ČR vydán Rámcový vzdělávací program pro základní umělecké vzdělávání (RVP ZUV), podle kterého školy samy zpracovávaly školní vzdělávací programy s účinností od září 2012 (mimo některé pilotní školy). Tím se pevně usadily v systému českého uměleckého školství ve své specifické podobě (neposkytují stupeň vzdělání). Dříve byly tyto školy označovány názvem lidová škola umění (zkráceně LŠU, slangově \"liduška\").\n\nStatut každé základní umělecké školy se řídí vyhláškou o základním uměleckém vzdělávání, č. 71/2005 Sb. ze dne 9. února 2005, vydané Ministerstvem školství, mládeže a tělovýchovy ČR.\n\nŠkoly tohoto typu nabízí dětem i dospělým vzdělání i zábavu v různých oblastech a podle prostorových a dalších možností. V menších školách bývá výuka jednoho či dvou uměleckých směrů, zpravidla je základem hudební výuka, někdy výtvarný obor. Ve velkých školách bývá 15 i více tříd, jsou zde sály nabízející výuku taneční, představení hudebních či divadelních souborů školy, případně i různé soutěže. \n\nProtože základní umělecké školy patří do sítě škol MŠMT, dává jim to možnost udržovat vysoký standard vzdělávání, mají však též povinnost u všech žáků a zaměstnanců vést povinnou dokumentaci. Mezi dokumenty patří školní matrika, třídní knihy, žákovské sešity, katalogy o průběhu vzdělávání, protokoly o přijímání žáků a komisionálních zkouškách, výkazy žáků a vyučovacích hodin, vysvědčení a další. Využívají tiskopisů SEVT nebo počítačových programů (Klasifikace, Evidence žáků, PDZUŠ) a informačních systémů (￼￼iZUŠ, ...). Nasazení počítačových programů a zvláště pak informačních systémů vede ke zvýšení efektivity při vedení počítačové dokumentace a umožňuje snížit náklady jinak vynaložené za klasické tiskopisy.\n\nRejstřík základních uměleckých škol vydaný Ministerstvem školství, mládeže a tělovýchovy ČR\n\nSeznam základních uměleckých škol v ČR - nejaktuálnější seznam reflektující změny na ředitelských postech (změny jsou zaneseny dříve, než jsou doplněny do oficiálního ministerského rejstříku) \n"}
{"id": "294890", "url": "https://cs.wikipedia.org/wiki?curid=294890", "title": "Babirusa", "text": "Babirusa\n\nBabirusa (\"Babyrousa\") je rod prasete, vyskytující se v Indonésii, především na ostrově Sulawesi a několika přilehlých ostrovech (např. Togian a Mangole). Žije v tropickém deštném lese a v bažinách. Bizarní vzhled jí dodává lysá, vrásčitá kůže, poměrně vysoké končetiny a zejména prodloužené, hákovitě či spirálovitě stočené kly samců.\n\nRod babirusa je součástí monotypické podčeledi Babyrousinae. Jsou známy celkem čtyři druhy:\nVšichni členové rodu byli považováni za poddruhy jediného druhu: \"B. babyrussa\" (babirusa celebeská). Nicméně po rozdělení na několik druhů je toto odborné pojmenování užíváno pro populace z ostrova Buru a přilehlých ostrovů, zatímco nejznámější druh, babirusa celebeská, nese vědecké jméno \"B. celebensis\".\n\nDospělá babirusa dorůstá délky těla 90 až 110 cm, ocas měří 30 cm, výška v kohoutku dosahuje 65 až 75 cm a hmotnosti 80 až 100 kg. Tělo má válcovitý tvar a poměrně vysoké, štíhlé nohy, prozrazující dobrého běžce. Kůže je lysá, nebo řídce porostlá štětinami (u druhu z ostrova Buru jsou štětiny poněkud hustší) a silně vrásčitá, ocas nemá na konci štětičku a je výrazně kroužkovaný. Na rozdíl od ostatních druhů prasat má samice na břiše pouze dva struky. Hlava má klínovitý tvar se štíhlým rypákem, oči a boltce jsou malé. Na hlavě samců zaujmou dlouhé, tenké kly. Kly ze dolní čelisti směřují vzhůru, kly z horní čelisti prorůstají kůží na rypáku a zahýbají se do půlkruhu nebo do spirály. Měří až 30 cm, jsou však mělké a křehké, takže se nehodí k boji ani k rytí. Samci je používají pouze při vzájemném imponování. Domorodcům na Sulawesi kly připomínaly parohy, proto babirusa dostala své jméno. Slovo babirusa je složeno z indonéských slov \"babi\" (prase) a \"rusa\" (jelen), takže doslova znamená \"prasojelen\".\n\nBabirusa je skrytě žijící živočich. Přes den se zpravidla ukrývá v podrostu, močálech nebo mangrovových bažinách. Nejaktivnější je ráno a večer, po setmění, kdy se vydává za potravou. Ráda se válí v bahně a dobře plave, koupe se často i v moři a je schopná přeplavat zátoky a úžiny o šířce několika km. Je také rychlým a vytrvalým běžcem. Babirusy jsou mlčenlivá zvířata, kromě funění a krátkého, tichého chrochtání se ozývají jen vzácně. Babirusy nejsou příliš společenské, samice s mláďaty žijí v malých rodinných tlupách čítajících 6-10 zvířat, dospělí samci jsou vždy samotáři. V období říje, které obvykle nastává dvakrát ročně, se samci připojují k samičím tlupám. Poté následuje páření. Březost samic trvá 137 - 160 dnů. Samice babirusy rodí pouze 1 nebo 2 mláďata, která jsou však po porodu samostatnější a více vyvinutá než u jiných druhů prasat. Stará se o ně velmi pečlivě a chrání je před nepřáteli až do dalšího vrhu. Mláďata jsou jednobarevně hnědá až rezavá a rodí se porostlá poměrně hustou srstí.\n\nBabirusa je všežravec. Živí se například ovocem (oblíbené je mango a mombín), semeny, ořechy, houbami, ale také larvami brouků, které vybírá ze zetlelých kmenů palem. Na mořském břehu někdy žere kraby, leklé ryby nebo jiné mršiny. Na rozdíl od ostatních druhů prasat sbírá potravu výhradně na povrchu země, nikdy neryje. V zajetí se živí stejnou potravou jako prase domácí, především trávou, zeleninou, bramborami a obilným šrotem.\n\nPro svůj atraktivní vzhled a nenáročnost jsou babirusy oblíbenými chovanci zoologických zahrad. Při vhodném ošetřování se dožívají 18-22 let a občas se v zajetí i rozmnožují. V Česku je chovají v ZOO Jihlava a do roku 2012 se chovaly i v ZOO Děčín.\n\n"}
{"id": "294891", "url": "https://cs.wikipedia.org/wiki?curid=294891", "title": "Strategie a taktika ve hře go", "text": "Strategie a taktika ve hře go\n\nDesková hra go (碁) má přes jednoduchost pravidel hlubokou strategii. Profesionální hráči v Japonsku věnují celý život jejímu studiu, aby dosáhli zvýšení úrovně své hry.\n\nZákladními prvky strategie v go je život a smrt, střih a spojení, útok a obrana, vliv vs. území, boj o kó apod. Hráč musí volit své tahy s přihlédnutím k protichůdným zájmům, například kladení kamenů v zahájení daleko od sebe si hráč vytyčí větší území, ale o to menší má jistotu, že toto území uhájí proti invazím. Kladení kamenů na třetí linii lépe zabezpečí území při kraji, ale dává menší výhodu (vliv) pro pozdější boj v centru, než hra na čtvrtou linii.\n\nSkupina je nazvána \"živá\", pokud může zabránit svému zajetí, a \"mrtvá\", pokud ji soupeř může zajmout. Skupina je obvykle živá, právě když má dvě oči (prázdné průsečíky uvnitř sebe, které spolu nesousedí). Z tohoto pravidla existují tyto výjimky:\n\nSchopnost správně určit, zda je skupina (vlastní či soupeřova) živá či mrtvá, se nazývá \"propočet\" a patří mezi nejdůležitější dovednosti v go. Hráč ji může trénovat tzv. \"problémech\", což je diagram pozice ze hry (často jen části desky) s otázkou například \"Kam zahraje černý, aby zajal bílou skupinu?\", \"Může černý zajmout bílou skupinu?\", popřípadě \"Kam zahraje bílý, aby žil nejvýhodnějším možným způsobem?\".\n\nPropočet je důležitý nejen proto, aby hráč věděl kam zahrát (např. aby zachránil svoji skupinu), ale také zda je nějaký tah vůbec nutný. Například pokud bílý zahraje blízko černé skupiny, pak by černý měl určit, zda bude jeho skupina živá, i když on zahraje jinam. Je obvykle chyba provést zbytečný obranný tah, protože bylo možné jej investovat lépe v jiné části desky. Opačná chyba ovšem způsobí, že bílý skupinu zajme.\n\nZákladní techniky pro zajetí soupeřových kamenů jsou mj. \"schody, hnízda, dvojité atari, zpětné braní\" a tesudži (手筋). Schody je označení pro situaci, kdy jeden hráč (např. černý) svým tahem sníží počet svobod bílé skupině na jednu, bílý počet svobod zvýší na dvě, černý jej opět sníží atd. Bílý bude nevyhnutelně zajat, pokud narazí na okraj desky nebo černý kámen; naopak bílý kámen mu pomůže k přežití. Ten z hráčů, který schody prohraje, by se neměl pokoušet je zachraňovat, protože tím naopak zvýší svoji ztrátu (např. pokud bílá skupina unikne, může ihned sebrat některé z černých kamenů.)\n\nKó (劫)\n\nje označení jednoho z pravidel a také označení situace, kdy hráči cyklicky bojují o dva průsečíky ve snaze obsadit oba. Někdy na výsledku kó může záviset život velké skupiny.\n\nBoj o kó probíhá tak, že hráč položí kámen na jeden z těchto průsečíků a tím zajme soupeřův kámen na druhém z nich. Pravidlo kó druhému hráči zakazuje ihned sebrat ten kámen zpět, proto zahraje \"hrozbu na kó\" - tah, na který soupeř nutně musí odpovědět. Soupeř na ni odpoví a hráč poté již onen tah smí provést. Nyní je to soupeř, komu pravidlo kó zakazuje ihned kámen sebrat, proto i on musí zahrát hrozbu na kó a doufat, že soupeř na ni odpoví.\n\nDříve či později dojde k tomu, že hráč již nemá dostatečně účinné hrozby. Soupeř proto jeho hrozbu ignoruje a rozhodne kó definitivně ve svůj prospěch (nejčastěji tím, že vyplní zbylý ze dvou průsečíků, na nichž boj o kó probíhal). Druhý hráč provede svoji hrozbu (například zajetí kamenů jinde na desce) a tím získá částečnou kompenzaci za to, že kó nevyhrál.\n\nSilní hráči proto volí své tahy s přihlédnutím k tomu, aby vzniklo co nejméně hrozeb, které by soupeř mohl později použít.\n\nSložitější případy kó\n\n\n\n\n\n\n\n\nV mnoha situacích je více než jeden správný tah, a tedy více než jedna pokračující džóseki. Hráč pak musí zvolit správnou z nich podle celkové situace na desce.\n\n\n\n\n\n\n"}
{"id": "294895", "url": "https://cs.wikipedia.org/wiki?curid=294895", "title": "Pennsylvania Railroad", "text": "Pennsylvania Railroad\n\nPennsylvania Railroad (zkratka PRR) byla velká americká železniční společnost, založená v roce 1846. Ředitelství měla ve Filadelfii. V době své největší slávy spravovala přes 15 000 km tratí a zaměstnávala přes 250 000 zaměstnanců. Její rozpočet byl větší než státní rozpočet USA a její ředitel měl větší reálný vliv než americký prezident. Společnost vyplácela dividendy 100 let v řadě, což je zatím nepřekonaný rekord.\n\nV roce 1968 se spojila s konkurenční společností \"New York Central\" a vznikla společnost \"Penn Central\". Vzniklá společnost v roce 1970 zbankrotovala a tratě byly rozděleny mezi společnosti Conrail a Amtrak.\n"}
{"id": "294896", "url": "https://cs.wikipedia.org/wiki?curid=294896", "title": "Pigna (rione)", "text": "Pigna (rione)\n\nPigna je IX. římskou městskou částí (rione). Leží v centrální části města mezi Piazza Venezia a Pantheonem.\n\nČtvrť byla pojmenována podle obrovské antické piniové šišky (italsky \"Pigna\"), která dle legendy měla kdysi uzavírat kupoli Pantheonu. Ve skutečnosti byla součástí fontány v sousedních Agrippových lázních. V současnosti stojí v \"Cortile della Pigna\" ve Vatikánských muzeích.\n\nPigna zabírá čtvercové území v centru Říma. Hranicemi jsou na severu Via del Seminario, na východě Via del Corso, na jihu Via delle Botteghe Oscure a na západě Via di Torre Argentina. V jihovýchodním rohu je Piazza Venezia, v jihozápadním Largo di Torre Argentina a severozápadní roh tvoří Piazza della Rotonda s Pantheonem.\n\nNejvýznamnější stavby:\n\n"}
{"id": "294897", "url": "https://cs.wikipedia.org/wiki?curid=294897", "title": "Shellovo řazení", "text": "Shellovo řazení\n\nShellovo řazení, známé také pod anglickým jménem nebo též řazení se snižujícím se přírůstkem, je řadicí algoritmus podobný algoritmu řazení vkládáním, který objevil a v roce 1959 publikoval Donald Shell.\n\nShellovo řazení je nestabilní řadicí metoda (tj. nezachovává původní pořadí dvou prvků se stejným klíčem - mají-li prvky X a Y stejný klíč a v původním neseřazeném poli se prvek X vyskytuje před prvkem Y, ve výsledném seřazeném poli tomu tak po použití nestabilního řazení nemusí být).\n\nAsymptotická složitost je formula_1. Přesto je Shellovo řazení z kvadratických řadicích algoritmů nejvýkonnější. Časová složitost Shellova řazení je přibližně rovna formula_2.\n\nShellovo řazení funguje podobně jako řazení vkládáním. Ovšem Shellovo řazení neřadí prvky umístěné vedle sebe, nýbrž prvky mezi nimiž je určitá mezera. V každém následujícím kroku je mezera zmenšena. V okamžiku, kdy je mezera zmenšena na velikost 1, tak je principiálně řazeno pomocí řazení vkládáním. Výhoda tohoto přístupu (řazení se snižujícím se přírůstkem) je rychlé přemístění nízkých a vysokých hodnot. Poslední iterace totiž přesune jen minimum prvků.\n\nAby byla zajištěna nejvyšší efektivita algoritmu, je potřeba zvolit ideální velikost mezery. Marcin Ciura zjistil, že ideální mezerou je 2,2. Jako počáteční mezera je tedy v algoritmu použita největší možná z řady čísel: 1, 4, 10, 23, 57, 132, 301, 701, ... (celočíselné násobky 2,2).\n\nPseudokód s vnitřním řazením vkládáním (posloupnost od Marcin Ciura):\n\nNásledující implementace Shellova řazení v jazyce C seřadí pole celočíselných typů (\"int\"ů).\n\nImplementace v Javě je následující:\n"}
{"id": "294898", "url": "https://cs.wikipedia.org/wiki?curid=294898", "title": "Lokomotiva GG1", "text": "Lokomotiva GG1\n\nGG1 je řada elektrických lokomotiv, které si v letech 1934–1943 nechala v počtu 139 kusů vyrobit železniční společnost Pennsylvania Railroad. Lokomotivy postavila společnost General Electric společně s železničním průmyslovým komplexem PR v Altooně v Pensylvánii. \n\nLokomotivy byly nasazovány v provozu až do 80. let 20. století, především pro dlouhé osobní vlaky delší než 14 vagónů. Občas však vozily i náklad. Právě Lokomotiva GG1 se stala jednou z nejznámějších a nejslavnějších lokomotiv Ameriky.\n\nDélka 24,23 m, hmotnost 216 tun.\nKabina pro strojvedoucího byla situována do středu lokomotivy, a to především kvůli bezpečnosti strojvedoucího.\n\n\nGG1 společnosti PR byla vybrána, aby v roce 1945 vedla pohřební vlak, který převážel prezidenta Franklina Delana Roosevelta z washingtonského nádraží Union Station na newyorské Pennsylvánské nádraží. Dvě lokomotivy GG1 téže společnosti vedly 8. června 1968 pohřební vlak převážející tělo Roberta Kennedyho z New Yorku do Washingtonu.\n"}
{"id": "294899", "url": "https://cs.wikipedia.org/wiki?curid=294899", "title": "Norník rudý", "text": "Norník rudý\n\nNorník rudý (\"Myodes glareolus\", synonymum \"Clethrionomys glareolus\"), dříve též hraboš lesní, hraboš rudý, je hlodavec z čeledi myšovití (Muridae), jediný zástupce rodu norník žijící na území České republiky.\n\nJeden z našich nejběžnějších druhů drobných savců. Od jiných hrabošů se snadno pozná podle nápadně červenavě rezavého zbarvení na hřbetě, větších ušních boltců a delšího ocasu (obvykle 45–60 % délky těla). Břicho mívá světlejší, nažloutlé, v zimní srsti až čistě bílé; tlapky jsou světlé.\n\nS výjimkou větší části Pyrenejského poloostrova, Řecka, středomořských ostrovů a Islandu se vyskytuje v celé Evropě a Malé Asii, dále na východ zasahuje do střední Sibiře po Altaj a Bajkalské jezero.<br>\n\nV České republice žije všude – od nížin po hřebeny hor, kde vystupuje i nad horní hranici lesa.\n\nNejhojnější je v listnatých a smíšených lesích s bohatým podrostem, žije i ve smrčinách, v kosodřevině, břehových porostech, travinách, polních remízcích, parcích a také v kamenných sutích či rákosinách. V zimě se na venkově stahuje k obytným budovám. Je čilý hlavně za soumraku a v noci, ale lze se s ním setkat i za denního světla, zejména při přemnožení. Obratně leze v křovinách i po stromech až do několikametrové výšky. Obývá území o rozloze 0,1–0,7 ha a je pohyblivější než jiné stejně velké druhy hrabošů.<br>\n\nStaví nevelké hnízdo z mechu a listí a spíše než v zemi je ukrývá pod pařezy, v kořenech stromů a mezi kameny. Na hnízdo navazuje systém nor s mnoha východy, úkrytovými chodbami a zásobárnami.<br>\n\nNorník rudý má pestrý jídelníček a během roku ho mění. Nejméně rozmanitý jej má zjara (zelené části rostlin, semena, klíčící semenáčky dřevin). V létě a k podzimu jídelníček postupně obohacuje o houby a lesní plody, přičemž ze žaludů a bukvic si dělá i zásoby. Jako jediný z našich hrabošů se ve větší míře zajímá o živočišnou potravu, která může tvořit více než třetinu jídelníčku (hlavně brouci, larvy hmyzu včetně housenek, pavouci nebo zdechliny).<br>\n\nRozmnožuje se od konce března do září až října, za příznivého počasí a bohaté úrody žaludů či bukvic i v zimě. Březost trvá 16–18 dní. Pokud zabřezne bezprostředně po porodu čili post partum (u hlodavců poměrně běžné), prodlouží se březost na 19–20 (30) dní. Ve vrhu bývá 4–5 (1–9) mláďat, která po narození váží asi 2 g a sají necelé tři týdny. Protože pohlavně dospívají brzo, jsou mladé samice schopny zapojit se do rozmnožování již 1–2 týdny po opuštění hnízda. (V přírodě tak činí pouze jedinci z jarních a časně letních vrhů.)<br>\n\nHanzák uvádí, že v přírodě se dožívá nanejvýš dvou let.. Norník rudý má celou řadu přirozených nepřátel mezi šelmami, dravci či sovami, a proto ve volné přírodě jsou dvakrát přezimující jedinci vzácností. V zajetí může žít norník rudý i několik let. Představuje významný modelový druh často využívaný při ekologických studiích.\n\n\n\n"}
{"id": "294901", "url": "https://cs.wikipedia.org/wiki?curid=294901", "title": "Rodnověří", "text": "Rodnověří\n\nRodnověří či jazyčnictví je novopohanské náboženské hnutí hlásící se k odkazu slovanského předkřesťanského náboženství.\n\nV rodnověrském prostředí jsou často odmítány výrazy jako pohanství a novopohanství pro jeho pejorativnost a nepřesnost. Někdy je používáno slovo védismus, které má souviset jak s indickými védami tak slovem „vědět“ nebo pravoslaví, které má vyjadřovat „slavení pravdy“. Označení rodnověří, vytvořené hlavou Unie slovanských komunit, Vadimem Kazakovem, je přijímáno nejšířeji a je používáno i v akademickém prostředí.\n\nRozvoj rodnověří v Sovětském svazu 70. let 20. století byl spojen především s ultranacionalistickým disentem. V 90. letech se začalo rodnověří dostávat do širšího povědomí díky knize \"Slavjansko-Goritsakaj borba\" Alexandra Belova a především novému vydání Velesovy knihy Alexandra Asova. První jmenovaná kniha pojednává o bojovém umění, které podle Belova vytvořili staří Slované. V době největšího úspěchu knihy jej praktikovalo přibližně 40 tisíc lidí, i když jen část z nich se hlásila k rodnověří, a zvýšila zájem o toto náboženství mezi ruskými skinheady. Velesova kniha, všeobecně uznávaný padělek známý od 50. let 20. století se stala nejodkazovanějším rodnověrským zdrojem.\n\nV současném Rusku žije nejméně deset tisíc rodnověrců, největší organizace Unie slovanských komunit a Kruh slovanských tradic mají obě kolem pěti set členů. Kromě nacionalistických kruhů je ruské rodnověří populární mezi zájemci o alternativní duchovno a esoteriku, lidovou kulturu, hry na hrdiny a pagan metal.\n\nNapětí v rodnověří existuje především v otázce nacionalismu. Kromě toho se vedou diskuse o postoji k historii a vědě. Především městští rodnověrci se výrazně ohrazují proti spojování s pseudovědeckými teoriemi jako je idea \"starého ruské božstva Ra\" nebo víra v pravost různé staroruské literatury, všeobecně považované za falsa. Významná je také snaha o to aby rodnověří nebylo spojována s autoritářskými sektami a kulty, což se projevuje pojetím vztahu mezi lidmi a bohy jako bratrského svazku nebo odmítáním náboženských vůdců s rozsáhlou mocí, či náboženských vůdců vůbec.\n\nKromě organizací odmítajících náboženské autority existují i jiné skupiny. Nejvýznamnějším příkladem je Staroruská ingliistická církev ortodoxních starověrců – inglingové, založená Alexandrem Chinovičem vystupujícím pod jménem Pater Dij v Omsku. Ostatní rodnověrci zpravidla tuto církev označují jako sektářskou a nemají s ní přátelský vztah. Ačkoliv v roce 2004 ztratila statut registrovaného náboženského společenství, má stále komunity po celém Rusku a velký vliv.\n\nNacionalismus v ruských rodnověrských kruzích není uniformní. Část lidí hlásící se předkřesťanskému odkazu náboženství téměř nepraktikuje a nahlíží na rodnověří spíše jako na ideologii. U ostatních sahá spektrum názorů od podpory nacionálního socialismu po méně extrémní postoje. Například Unie slovanských komunit (USK), ač je národně orientována, nemá vlastní politické cíle, jiné, jako K bogoderžaviju napojená na stranu Jednotné Rusko, se profilují více jasně.\n\nAč je rodnověří v Rusku spojováno především s nacionalismem a šovinismem, existují rodnověrské komunity, které se od takovýchto názorů distancují. Jedná se především o Kruh pohanských tradic založený roku 2001 v Moskvě, který chápe rodnověří především jako přírodní náboženství.\n\nUkrajinské rodnověří patří společně s ruským k těm s největším počtem věřících a vlivem. Nejvýznamnějšími organizacemi je Rodové ohniště Rodné pravoslavné víry (RPV), Rodná ukrajinská národní víra (RUNV) a sdružující Sdružení rodnověrců Ukrajiny (SUR). Stejně jako v Rusku je oblíbeným zdrojem Velesova kniha.\n\nNejstarší rodnověrskou organizací na Ukrajině byla henoteistická Rodná víra (Рiдна Вiра) založena roku 1934 Volodymirem Šajanem. V roce 1985 bylo jeho následovníky založeno Tripolské bratrstvo (Трипiльське Братство) a roku 1987 vydána jeho kniha Víra našich předků (Вiра Предкiв Наших). Jeho učení dnes na Ukrajině vyznává několik desítek komunit. Na Tripolské bratrstvo také navázala Rodná pravoslavná víra, která splynula s Chrámem rodné víry založeným v roce 2001, jehož cílem bylo sjednocení učení Šajana a Sylenka.\n\nPo druhé světové válce založil další organizaci, Rodnou ukrajinskou národní víru, Lev Sylenko, který se prohlásil za proroka a inkarnaci věčného ducha Rusi/Ukrajiny. RUNV je polytheistické, výrazně anti-křesťanské a jako hlavního boha chápe Dažboga. Centrum organizace je Ukraine's Holy Mother Cathedral v americkém Spring Glen, stát New York. Na Ukrajině pak existuje přes třicet komunit RUNV.\n\nMezi společné projekty rodnověrců, konané pod záštitou SUR, patří otevření Chrámu slunce v roce 2003. V této stavbě je umístěna knihovna, klub pro pořádání koncertů, výstav a přednášek, Muzeum ukrajinské genocidy a Slovanská akademie kultury národního obrození. V roce 2005 se v Kyjevě pod záštitou SUR uskutečnil Všeslovanský sněm rodnověrců. Jeho účelem bylo sjednocení rodnověrců.\n\nV 19. století přinesl nastupující romantismus zájem o předkřesťanskou kulturu předků evropských národů, včetně slovanských. Už v roce 1839 tak Karel Slavoj Amerling založil sdružení Vykoupenců, tajný spolek založený sice na křesťanském základu, ale silně ovlivněný panteismem a úctou k přírodě. V roce 2000 vznikla v ČR jako občanské sdružení Rodná víra, které každoročně pořádá oslavy slovanských svátků. K padělkům, jako je např. Velesova kniha a tzv. Slavjano-árijské védy, a k pseudovědeckým teoriím prezentovaným zejména učením Staroruské inglistické církve, se staví sdružení Rodná víra negativně.\n\nNejstaršími slovenskými rodnověrskými společenstvími jsou Krug Peruna a Pôvodný kruh založený Miroslavem Švickým, propagátorem tzv. vedomectví, později přejmenovaný na Rodný kruh. V roce 1999 byly založeny Bytosti z Trnavy, a roku 2006 byli založeni Dažbogovi vnuci. Mezi další rodnověrské organizace na Slovensku patří Paromova Dúbrava, Bratrstvo Perunovej sekery, Svätohaj Rodnej Viery a Rodolesie.\n\nV Polsku se slovanským náboženstvím na počátku 20. století výrazně inspiroval Stanislaw Szukalski a jeho uměleckého hnutí Rod vznešeného srdce. Pohansky orientované bylo také hnutí kolem časopisu Zadruga, založeného roku 1937 Janem Stachniukem. Na jeho odkaz navazuje časopis Żywiol. V současnosti jsou nejvýznamnějšími polskými rodnověrskými organizacemi Rodná církev polská (RKP, Rodzimy Kościoł Polski), Rodná víra (RV, Rodzima Wiara) a Slovanská víra (SV, Słowiańska Wiara). Rodzima Wiara je orientována na extrémní pravici, a odštěpením od ní vznikla Słowiańska Wiara. Rodnověrců je v Polsku mezi stem až dvěma sty.\n\nV Bělorusku se rodnověrci sdružují okolo Střediska etnokosmologie Kryvja v Minsku a často úzce spolupracují s ruskými rodnověrci. Nejvýznamnější skupinou je Лес Поганства (Les pohanství) a nacionalisticky orientovaná Схорон Еж Словен. Rodnověrský spolek existuje také v Estonsku, kde je vysoký podíl slovanského obyvatelstva.\n\nV jihoslovanských zemí zaznamenalo rodnověří menší úspěch než ve východoslovanských a západoslovanských.\n\n\n"}
{"id": "294905", "url": "https://cs.wikipedia.org/wiki?curid=294905", "title": "Adršpachové z Dubé", "text": "Adršpachové z Dubé\n\nAdršpachové z Dubé byl šlechtický rod, resp. panská rodina, taktéž řečená Adršbachové z Dubé nebo Abršpachové z Dubé a z Náchoda, která má svůj původ v rodu Ronovců. Na svém štítě nosili ostrve.\n\nPrvní z Berků z Dubé zmiňovaný jako pán na Adršpachu byl Půta z Dubé, který se psal i Půta z Frýdlantu. Doklady po něm pochází z let 1295–1318. Tento Půta byl jedním ze čtyř synů Hynka ml. Berky z Dubé.\n\nPozději je znám Hynek z Dubé, který prodal hrad Náchod a usadil se na hradě Adršpachu. Jeho syny byli Hynek Lýšek (1401–1415) a Hynek Červenohorský (1401–1440). Oba byli katolíci tělem i duší a věrní přívrženci krále Zikmunda. O Hynkovi Červenohorském se vypravovalo, že vpadl do městečka Krčína, tehdejšího sídla Ohebských bratří, a lidi v kostele povraždil a rozprášil. Nechal napojit koně ze svého kalicha a výsměšně pravil, že i ten jeho kůň je podobojí. Jeho potomci vymřeli v druhém pokolení. Synové Hynka Lýška a Anny z Vilhartic byli Jan (1437–1452) a Petr (1437). \n\nPetrův syn Petr Adršpach z Dubé (1487–1532) zdědil a odkoupil Rýzmburk, Skály, Adršpach, Červenou Horu, Vízmburk a jiné zboží, ale hospodařil tak špatně, že ani jeden statek neudržel a jeho potomci žili v chudobě. Z manželství s Eliškou ze Smiřic měl 4 syny Jana, Hynka, Mikuláše a Smila, kteří seděli na drobných statcích u Prahy. Jejich potomků bylo málo. Janův syn Jáchym držel v roce 1589 nějaký statek v Pálči. V písemnostech je doložena i Markéta Adršpachová z Dubé, která žila jako chudá příbuzná Berků z Dubé kolem roku 1575 na zámku Zákupy a byla ustavena spoluporučnicí nezletilého Václava Berky z Dubé v Zákupech. Je známo, že se v té době musela občas starat o zákupské panství sama. Zemřela 31. března 1598 na Novém zámku v Zahrádkách, její tělo odsud převezli tři kněží a pohřbili v zákupském kostele sv.Fabiána a Šebestiána, kde měli Berkové rodinnou hrobku.\n\nNám známý poslední člen tohoto rodu byl Kristián Adršpach Berka (toto jméno bylo přijaté po strýcovské větvi) z Dubé, který byl mezi plnomocníky knížete sedmihradského Gábora Bethlena v roce 1620 poslanými, jakožto osoba panského stavu. Po bitvě Bělohorské ujel ze země, jmění mu bylo zkonfiskováno a zaplatil velkou pokutu.\n\n\n"}
{"id": "294908", "url": "https://cs.wikipedia.org/wiki?curid=294908", "title": "Lev berberský", "text": "Lev berberský\n\nLev berberský (\"Panthera leo leo\") je velká, v přírodě již vyhynulá kočkovitá šelma, poddruh lva. V zajetí přežívá několik posledních desítek kusů.\n\n\nZvíře má žlutohnědou srst. Samci mají mohutnou hřívu, která u některých jedinců zasahuje přes břicho, až do slabin. Na konci ocasu má lev chomáček chlupů hnědé barvy.\n\nLev berberský bývá někdy označován za největší poddruh lva, nicméně taková tvrzení nejsou ničím podložena. Z dostupných údajů lze naopak vyvozovat, že lvi berberští svou velikostí nepřekračovali lvy východoafrické či jihoafrické.\n\nVšichni berberští lvi, kteří jsou dnes chováni v zajetí, jsou potomky lvů ze soukromé menažerie marockého krále. Jsou to však již jen kříženci s jinými poddruhy.\n\nLva berberského chová v ČR v současné době Zoo Olomouc, které se podařilo přivést na svět už dvacet mláďat, poslední se narodila 11. května 2018. Celkem pět lvíčat se podařilo přivést na svět také v Zoo Plzeň. Zvířata, u nichž není povolena reprodukce, má také Zoo Hodonín.\n\nLva berberského dále také chová ZOO Dvůr Králové a Zoologická zahrada Liberec. Na Slovensku je chován v Zoo Bojnice, zde byla odchována 2 mláďata.\n\n\n"}
{"id": "294913", "url": "https://cs.wikipedia.org/wiki?curid=294913", "title": "Střelové z Rokyc", "text": "Střelové z Rokyc\n\nStřelové z Rokyc jsou starou českou vladyckou rodinou, která původně pocházela ze Slezska. V letech 1550–1689 vlastnili tvrz v Cerhenicích. \n\nNosili červený kůl ve stříbrném štítě erbu.\n\n"}
{"id": "294915", "url": "https://cs.wikipedia.org/wiki?curid=294915", "title": "Loferer Steinberge", "text": "Loferer Steinberge\n\nLoferer Steinberge je pohoří ležící na severu Rakouska ve spolkové zemi Salcbursko. Horopisně se řadí do větší skupiny pohoří Steinberge. Nejvyšší horou je Grosses Ochsenhorn (2513 m).\n\nGeomorfologický celek Steinberge se dělí na pohoří Loferer Steinberge a Leoganger Steinberge. \"Loferské kamenné hory\" jsou od svého vyššího souseda \"Leogangských kamenných hor\" odděleny sedlem Römer Sattel (1194 m) a údolím potoka Römerbach. Na severu vymezuje hranici masivu dolina Strubtal, táhnoucí se podél potoků Haselbach a Loferbach tekoucích zde ve směru spojnice měst Lofer - Waidring. Údolí odděluje \"Loferské kamenné hory\" od Chiemgauských Alp. Dlouhé údolí Saalachu odděluje horstvo od Berchtesgadenských Alp. Západ území je ohraničen jezerem Pillersee.\n\nLoferským kamenným horám dominují tři vrcholy (Ochsenhorn, Hinterhorn, Reifhorn), které vytvářejí charakteristickou kulisu především městu Lofer. Převyšují tamní údolí o takřka 2 kilometry. Úpatí hor je zelené, plné luk a pastvin. Hory z něj ostře vystupují skalnatými stěnami. Mezi nimi se nachází jakási krasová planina a vyprahlá vápencová pole. Pohoří tvoří hlavní hřeben protínající všechny nejvyšší vrcholy, který se táhne ve směru východ - severozápad. Na sever je potom vystrčena jedna rozsocha s dominantním vrcholem Breithorn (2413 m) k jihu vysílá pohoří další boční hřeben k vrcholu Geislhörner 2291 m. V uzlovém bodě Groses Hinterhorn (2504 m) se hlavní hřeben dělí do písmene „Y“ a již samostatná západní větev pokračuje ostrým cimbuřím hor Groses Rothorn (2409 m) a Ulrichshorn (2155 m).\n\nLoferské kamenné hory poskytují návštěvníkům řadu možností. Jednak to jsou odvážně vedené zajištěné cesty Nackter Hund (Groses Hinterhorn) a Nurracher Hohenweg (obt. II.UIAA, rozsocha vrcholů Groses Rothorn a Ulrichshorn) a druhou možností je přechod masivu pod skalními stěnami. Turistům a horolezcům slouží v celém masivu pouze jedna chata Schmidt-Zabierow Hütte (1960 m) a bivakovací bouda na cestě Schärdinger steig. Pod západními svahy hor leží horské jezero Pillersee (835 m).\n\n"}
{"id": "294918", "url": "https://cs.wikipedia.org/wiki?curid=294918", "title": "The Tracey Ullman Show", "text": "The Tracey Ullman Show\n\nThe Tracey Ullman Show byla americká televizní varietní show, vysílaná pravidelně každý týden od 5. dubna 1987 až do 26. května 1990 na stanici Fox. Show moderovala britská komička a někdejší popová zpěvačka Tracey Ullmanová.\n\nV pořadu se poprvé objevila ve vlastní sérii krátkých skečů animovaná rodina Simpsonových, která si díky zdejšímu úspěchu vysloužila vlastní seriál \"Simpsonovi\", vysílaný od roku 1989.\n\n"}
{"id": "294919", "url": "https://cs.wikipedia.org/wiki?curid=294919", "title": "Tára", "text": "Tára\n\nTára může být:\n\nPodobná slova:\n"}
{"id": "294921", "url": "https://cs.wikipedia.org/wiki?curid=294921", "title": "Mary Dyerová", "text": "Mary Dyerová\n\nMary Barrettová Dyerová (přibližně 1611 Londýn - 1. června 1660 Boston) byla anglická puritánka, později kvakerka, která byla popravena oběšením v Bostonu, Massachusetts, pro opakovanou snahu o legalizaci kvakerů v kolonii. Je jednou ze čtyř kvakerů známých jako Bostonští mučedníci.\nManželství Mary (Marie) Barrettové s Williamem Dyerem (Dierem, Dyrem) bylo zapsáno v kostelních záznamech (St. Martin-in-the-Fields) v Londýně, Anglii, 27. října 1633.\n\nV roce 1637 Mary Dyerová podpořila Anne Hutchinsonovou, která kázala o Bohu, který \"promlouvá k lidem přímo\" spíše než skrze kněžstvo. Dyerová se připojila k Hutchinsonové a začala se angažovat v takzvaném \"opozičním kacířství\", kde organizovaly skupiny žen a mužů pro studium Bible v rozporu s theokratickými zákony Massachusettské Bay kolonie.\n\n"}
{"id": "294922", "url": "https://cs.wikipedia.org/wiki?curid=294922", "title": "Robert Overmyer", "text": "Robert Overmyer\n\nRobert Franklin Overmyer (14. července 1936 v Lorain, Ohio, USA – zemřel tragicky 22. března 1996) byl americký astronaut z programů MOL, Sojuz-Apollo a letů s raketoplány STS.\n\nPo základní a střední škole absolvoval fyzikální fakultu na Baldwin-Wallace College v roce 1958. Pak vystudoval již s titulem leteckého inženýra námořní postgraduální školu (Naval Postgraduate School), ukončil ji roku 1964. Od 30. června 1966 se stal členem USAF pro program MOL-2. Od 14. srpna 1969 byl přeřazen do NASA k americkým kosmonautům. Byl členem podpůrné posádky mezinárodního programu Sojuz-Apollo. Poté se přeškolil na lety s raketoplánem. V době prvního startu se stal 112. astronautem Země a měl hodnost podplukovníka..\n\nByl ženatý a měl tři děti.\n\nPoprvé letěl na raketoplánu Columbia na podzim roku 1982. Jednalo se o pětidenní misi STS-5, během níž posádka vypustila družice SBS-3 a Anik C3. Velitelem byl Vance Brand, ve čtyřčlenné posádce byli také dr. Joseph Allen a dr. William Lenoir. Startovali z Kennedyho vesmírného střediska na mysu Canaveral, přistáli na základně Edwards v Kalifornii.\n\nO tři roky později byl v posádce sedmého letu raketoplánu Challenger, mise STS-51-B. Hlavním a splněným úkolem byla aktivace evropské laboratoře Spacelab 3. Posádku Challengeru tvořili velitel plk. Robert Overmyer, dále pak plk. Frederick Gregory, dr. William Thornton , dr. Norman Thagard, dr. Don Lind, dr. Lodewijk van den Berg a dr. Taylor Wang. Na palubě měli sebou také několik zvířat. Start i cíl byly shodné s předchozím letem.\n\nBěhem dvou svých letů strávil ve vesmíru 12 dní.\n\n\nRok po svém druhém letu od NASA odešel ve svých 50 letech. Přešel do firmy McDonnell Douglas Corp., Space Station Div. Tragicky zahynul při havárii experimentálního letadla Cirrus VK-30 v Duluth o deset let později. Pohřben je na Arlingtonském národním hřbitově.\n\n"}
{"id": "294926", "url": "https://cs.wikipedia.org/wiki?curid=294926", "title": "San Marco (Řím)", "text": "San Marco (Řím)\n\nSan Marco ( ) je římská bazilika ve čtvrti Pigna, zasvěcená svatému Marku, která byla postavena roku 336 svatým papežem Markem a přestavěna roku 833 papežem Řehořem IV.. Bazilika stojí na malém náměstí \"Piazza di San Marco\", které sousedí s Benátským náměstím) a její barokní interiér pochází ze 17. a 18. století.\n\nRoku 336 papež Marek nechal postavit kostel, na místě zvaném \"ad Pallacinas\", zasvěcený jednomu z evangelistů. Stavba je zaznamenána jako \"Titulus Marci\" roku 499 v synodu papeže Symmacha.\n\nPo rekonstrukci roku 792 papežem Hadriánem I. byl kostel přestavěn papežem Řehořem IV. kolem 833. Roku 1154 byla přistavěna románská zvonice, a renesanční přestavbu kostel podstoupil v letech 1465 až 1470, když se stavěl sousední palác. Z této doby pochází portikus v průčelí a mozaiky na podlaze. Barokní úpravy kostela proběhly 1654-1657 a v letech 1735-1750.\n\nNa fasádu (1466) byl použit mramor z blízkého Kolosea a Marcellova divadla, a návrh je připisován Albertimu. Ve vstupním portiku je řada starokřesťanských náhrobků a nápisů, podlaha kostela je hluboko pod úrovní současného terénu, takže se do ní sestupuje po schodech. Vlastní budova si udržela proporce staré baziliky, včetně plochého dřevěného stropu.\n\nVnitřní výzdoba je barokní, i když se zachovaly prvky starší:\n\n"}
{"id": "294929", "url": "https://cs.wikipedia.org/wiki?curid=294929", "title": "Michal Murín (výtvarník)", "text": "Michal Murín (výtvarník)\n\nMichal Murin (* 1963) je učitel nových médií na fakultě výtvarných umění na Technické univerzitě v Košicích a vedoucím ateliéru Digitálni média na katedře Intermédií a Digitální média FVU AU v Banské Bystrici. K jeho pedagogickým projektům patří festival DigiVAF(ex) , New media point , ateliérové práce studentů. \n\nV roce 1985 ukončil studium Vysoké školy ekonomické v Bratislavě, roku 2001 Fakultu umění na Vysokém učení technickém v Brně a v roku 2003 doktorát na Vysoké škole výtvarných umení v Bratislavě. Od roku 1991 spoluvytváří časopis \"Profil\", zaměřující se na současné výtvarné umění. Také vedl Galerii Slovenské spořitelně v Bratislavě a v Banské Bystrici, kde se stal kurátorem 68 výstav. Jde o autora desítek performancí, věnuje se sound artu, novým médiím, objektům a instalacím. Spolupracoval s Jozefem Cseresem, Rosem Bolleterem, Bobem Ostertagem, Donem Ritterem, Philem Niblockem, Jonem Rosem, Otomo Yoshihidem, Milanem Adamčiakem, Stano Filkem a Peterem Machajdíkem, . Žije v Bratislavě.\n\n"}
{"id": "294931", "url": "https://cs.wikipedia.org/wiki?curid=294931", "title": "James E. Quibell", "text": "James E. Quibell\n\nJames Eduard Quibell (11. listopadu 1867 - června 1935) byl britský egyptolog. Prováděl vykopávky v Hierakonpoli (starověký Nechen), kde spolu s F. W. Greenem a svým týmem nalezl v roce 1898 Narmerovu paletu a další předměty nacházející se v tzv. hlavním depozitu.\n\nNarodil se v Newportu v Shropshire. Vystudoval Adams' Grammar School a Christ Church v Oxfordu. Byl fascinován starověkem a sám se přihlásil jako žák k profesoru Flindersi Petriemu. S ním v roce 1893 pracoval v Coptos a poté v Nakádě, Buleas, Vesetu, el-Kábu a Hierakonpoli. Po šestiměsíčním studiu na Berlínské univerzitě začal pracovat v Egyptském muzeu. Jeho spolupracovníkem byl také Howard Carter.\n\nPracoval v Sakkáře, v Údolí králů (kde v roce 1905 objevil hrobku Yuya a Tjuyu) a v Hierakonpoli, kde v roce 1898 s F. W. Greenem a svými spolupracovníky objevil v tzv. hlavním depozitu Narmerovu paletu. V roce 1898 se stal inspektorem \"Antiquities Service\" pro deltu Nilu a střední Egypt. V letech 1914 až 1923 byl ředitelem Egyptského muzea a hlavním sekretářem \"Antiquities Service\". V roce 1925 odešel do důchodu.\n\nZemřel 5. června 1935.\n"}
{"id": "294933", "url": "https://cs.wikipedia.org/wiki?curid=294933", "title": "Nerežišća", "text": "Nerežišća\n\nNerežišća je vesnice a opčina se 606 obyvateli ve vnitrozemí chorvatského ostrova Brač. Leží v nadmořské výšce 382 m. Kromě vlastní vesnice k opčině náleží sídla Donji Humac a Dračevica.\n\nOsídlení v okolí obce je patrné z dosud ne zcela prozkoumaných vykopávek minimálně od 7. století. Současná obec, přirozeně chráněná díky své poloze ve středu ostrova před přímými útoky pirátů z moře, byla od 10. století do 18. století správním střediskem Brače. Nerežišća byla sice piráty poničena roku 1277, avšak na rozdíl od jiných obcí na pobřeží nebyla opevněna.\n\n\n"}
{"id": "294935", "url": "https://cs.wikipedia.org/wiki?curid=294935", "title": "Schmidt-Zabierow Hütte", "text": "Schmidt-Zabierow Hütte\n\nSchmidt-Zabirow Hütte je horská chata nacházející se v pohoří Loferer Steinberge, v Rakouských Alpách ve spolkové zemi Salcbursko. Chata je ve vlastnictví německého Alpenvereinu, sekce Passau. Kapacita chaty činí 64 lůžek. K dispozici je zimní prostor – winterraum, ale nemá kamna a je uzamčen AV klíčem.\n\nChata zde stojí po několika rekonstrukcích již od roku 1899. Poslední přestavba se konala v roce 1995, kdy bylo přistavěno další skladiště.\n\n\n"}
{"id": "294939", "url": "https://cs.wikipedia.org/wiki?curid=294939", "title": "Frederik William Green", "text": "Frederik William Green\n\nFrederik William Green (21. března 1869 – 1949) byl britský egyptolog, který pracoval na mnoha místech Egypta. Prováděl vykopávky v Hierakonpoli (starověký Nechen), kde spolu s J. E. Quibellem a svým týmem nalezl v roce 1898 Narmerovu paletu a další předměty nacházející se v tzv. hlavním depozitu.\n\nNarodil se v Londýně na 21. března 1869. Studoval na Jesus College v Cambridge. Pokračoval ve studiích archeologie a egyptologie pod vedením Kurta Setha v Göttingenu a Štrasburku a poté prováděl výzkum na různých místech Egypta s Flindersem Petriem a Somersem Clarkem. V letech 1897–1898 pracoval s J. E. Quibellem v Hierakonpoli, kde nalezli mimo jiných předmětů také Narmerovu paletu. Sám pak prováděl vykopávky v Hierakonpoli v roce 1899.\n\nv letech 1901–1902 prováděl vykopávky v Eileithyiaspoli s Clarkem a Archibaldem Saycem. Prováděl topografický výzkum v Nubii a průzkum místních památek. V letech 1929–1930 vedl vykopávky v Buchemu poblíž Armantu.\n\nZemřel v Great Shelford v Cambridgeshire v roce 1949.\n"}
{"id": "294943", "url": "https://cs.wikipedia.org/wiki?curid=294943", "title": "Ludmila Mojžíšová", "text": "Ludmila Mojžíšová\n\nLudmila Mojžíšová (25. října 1932 Užhorod – 3. ledna 1992 Praha) byla terapeutka, zabývající se rehabilitací a cvičením pro léčení neplodnosti.\n\nV Čechách žila nejprve v Opočně, pak v Praze. Pracovala jako zdravotní sestra a později asistentka na Fakultě tělesné výchovy a sportu (FTVS UK), která tehdy ještě sídlila v Tyršově domě na Újezdě.\n\nZabývala se odstraňováním funkčních poruch pohybového systému a vyvinula postupně vlastní metodu. Metoda spočívá v kombinaci vyrovnávacích cvičení, mobilizací žeber a uvolňování kostrče per rectum.\n\nMetodu zprvu aplikovala na sportovce (jako zdravotník působila na řadě vrcholných soutěží včetně olympiády). Později zjistila, že odstranění funkčních poruch pohybového systému má u léčených jedinců řadu pozitivních účinků: zmírnění bolestí hlavy, menstruačních bolestí, nepravidelností menstruačního cyklu aj. Řadě pacientek, léčených zprvu pro pohybové obtíže, se podařilo otěhotnět, ačkoli předtím byly dlouze a bezvýsledně léčeny pro neplodnost. Tím se otevřela nová kapitola působení Ludmily Mojžíšové.\n\nL. Mojžíšová posléze začala spolupracovat se známým gynekologem prof. Evženem Čechem, aby se podařilo metodu lépe ověřit. O metodě Ludmily Mojžíšové vyšlo několik knih. Ludmila Mojžíšová byla známá svérázným způsobem komunikace a nedůvěrou k lékařům.\n\nZemřela ve věku 59 let na rakovinu.\n\n"}
{"id": "294946", "url": "https://cs.wikipedia.org/wiki?curid=294946", "title": "Slnko records", "text": "Slnko records\n\nSlnko records je slovenské hudební vydavatelství, které se orientuje na slovenskou alternativní scénu. Vydavatelství od samých počátků vlastní a vede zpěvačka skupiny Longital - Šina.\n\nMezi skupiny a interprety, které Slnko records vydává či vydal patří např.:\n\n"}
{"id": "294953", "url": "https://cs.wikipedia.org/wiki?curid=294953", "title": "Brhaspati", "text": "Brhaspati\n\nBrhaspati ( बृहस्पति) je jméno hinduistického mudrce, též nazývaného Váčaspati (pán řeči), který ve védských textech vystupuje jako učitel dévů (bohů) a je uznáván dévy i asury (démony). Je také společníkem boha Indry. Vypráví se o něm mnoho legend – jedna z nich praví, že jednou Brhaspati unesl a znásilnil ženu svého staršího bratra Utathji. Jakmile se to dozvěděl sluneční bůh Sóma, neváhal a za trest mu odňal jeho manželku Táru. Až před vidinou ohromného boje měl Sóma ustoupit a ženu Brhaspatimu vrátit.\n"}
{"id": "294956", "url": "https://cs.wikipedia.org/wiki?curid=294956", "title": "Ned Flanders", "text": "Ned Flanders\n\nNedward „Ned“ Flanders je postava z amerického animovaného seriálu Simpsonovi.\nHlas mu propůjčil Harry Shearer (v českém znění Jiří Havel). Poprvé se objevuje již v epizodě s názvem \"Vánoce u Simpsonových\".\n\nNed je muž středního vzrůstu s hnědými vlasy, knírem téže barvy a na nosu má nasazené brýle. Nosívá zelený svetr a šedé kalhoty.\n\nV mládí hodně zlobil, tak ho jeho rodiče dali do zvláštní školy. Tam se až přehnaně napravil a stal se z něj příliš hodný člověk, který v sobě všechno zlé dusí.\n\nJe bigótní protestant a k víře v Boha vede i své dva syny. Mimo jiné vlastní obchod s potřebami pro leváky a sám je levák. Velice často obtěžuje reverenda Lovejoye s prosbami o radu ohledně jeho „zhřešení“ nebo jiných malicherností.\nV některých dílech vystupuje jako duch, ďábel nebo vlkodlak. Jako jediný ze Springfieldu má u domu protiatomový kryt, který byl zničen v díle Bártova kometa.\n\nNed a jeho rodina mají dům hned vedle domu Simpsonových. Homer Simpson Neda nemá zrovna v lásce a v mnoha epizodách mu provádí různé naschvály, posmívá se mu a nebo si také půjčuje jeho věci a nevrací je (v některých dílech se k němu Homer chová velice přátelsky). Jednou dokonce odnesl přímo od Flandersů celou klimatizaci či dokonce celý pokoj, přičemž vyboural zeď a ani se neobtěžoval zakrýt po sobě stopy. Má také tendenci vyhazovat na Nedův pozemek obsah své popelnice.\n\nDialog ze seznámení Homera a Neda: „Ahoj, jmenuji se Flanders, ale kamarádi mi říkají Ned.“ – „Čau, Flandersi!\"\n\nJeho žena byla Maude Flandersová, kterou nešťastnou náhodou zabil Homer, když chtěl, aby po něm roztleskávačky hodily tričko. To však trefilo Maude, která přepadla z tribuny. Poté se Ned v opilosti oženil s Ginger, s kterou se pak rozvedl a z lásky se oženil s Ednou Krabappelovou.\n\n"}
{"id": "294958", "url": "https://cs.wikipedia.org/wiki?curid=294958", "title": "Sóma", "text": "Sóma\n\nSóma je ve védském náboženství personifikace posvátného opojného nápoje sómu, s kterým v raných dobách splýval a postrádal osobních rysů. Později začal být chápán jako bůh Měsíce – často pod jménem Čandra „Měsíc“, vlhkosti a rostlinstva. Sómovi či sómu je věnováno okolo stodvaceti rgvédských hymnů, což jej řadí hned za Indru a Agniho, a především celá devátá část Rgvédu – \"Sóma Mandala\".\n\nVe své měsíční podobě byl chápán jako jako nebeská číše vytvořená božským řemeslníkem Tvaštrem, z které bohové a předci pijí sómu a z které sice ubývá, ale poté se znovu doplňuje. O měsíčních paprscích se věřilo že dodávají sílu rostlinám, především léčivým, a zbavují horečky. Z těchto důvodů se Čandra-Sóma stal strážcem amrty – nektaru nesmrtelnosti, v pozdějších dobách ztotožňovaného se sómou. \n\nJe řazen mezi Vasuje – božstva nebeských těles a živlů, je ochráncem severovýchodního směru a je po něm pojmenováno pondělí – \"sómavara\". Jeho vůz má tři kola a je tažen deseti bílými koňmi.\n\nKromě jmen Sóma a Čandra je nazýván několika dalšími:\n\n\nJe synem mudrce Atriho a vnukem Brahmy. Brhaspatimu unesl manželku Táru a zplodil s ní syna Budhu – planetu Merkur, kvůli tomuto únosu se pak vedla velká válka. Také zplodil syna Varču, jehož inkarnací je Abhimanju, a dceru Bhadru.\n\nPodle Mahábháraty se Čandra oženil se sedmadvaceti dcerami boha Dakši zvanými Nakšatra – jednotlivými souhvězdími na obloze. Ze všech svých manželek se věnoval té nejkrásnější jménem Róhíní a tak byl Dakšou na žádost svých zbylých dcer proklet. Prokletí měsíčního boha pak postihlo i rostlinstvo, kterému dával sílu, a s tím i zvířata a lidi. Dakša nakonec svou kletbu oslabil, pod podmínkou, že se Čandra bude věnovat všem svým manželkám a každou noc bude trávit u jedné z nich, a Měsíc tak ztrácí sílu pouze polovinu svého cyklu.\n"}
{"id": "294962", "url": "https://cs.wikipedia.org/wiki?curid=294962", "title": "Encephalartos inopinus", "text": "Encephalartos inopinus\n\nEncephalartos inopinus je druh cykasu z čeledi zamiovité (\"Zamiaceae\"). Pochází z Jižní Afriky. Jedná se o jeden z nejvzácnějších cykasů a rostlin vůbec.\n\nTento štíhlý cykas s modravě stříbřitými listy je vzhledově zcela odlišný od ostatních druhů afrických píchošů, nedochází ani k hybridizaci s dalšími druhy.\n\nHladké lístky bez okrajových zubů jsou na řapíku usazeny do velmi mírného obráceného \"V\". Oba tyto rysy činí druh okamžitě rozeznatelným mezi dalšími africkými cykasy.\n\nKmen často samostatný, ponejvíce trsy do 8 kmenů. Dorůstá výšky 2 metry, případně délky 4 m u ležících či sklánějících se kmenů.\n\nProvincie Eastern Transvaal v Jižní Africe, okres Lydenburg, podle kterého je druh občas nazýván „lydenburský cykas“ (Lydenburg cycad). Roste obvykle skryt pod okolní vegetací, kterou přesahuje jen několik větších jedinců. Často také visí ze skalních útesů. Tato pozice na vyvýšených místech umožňuje rychlý odtok srážek. V podobné poloze proto najdete i jiné druhy afrických cykasů.\n\nSrážky v místech výskytu dosahují pouhých 375 mm za rok. Druh roste především na svazích, kde odtékání srážek zabraňuje přemokření a hnilobě. K té je také náchylnější než ostatní rostliny z rodu \"Encephalartos\".\n\nJedná se o kriticky ohroženou rostlinu, jednu z nejvzácnějších na světě. Ve volné přírodě roste posledních přibližně 250 rostlin.\n\nPřežití druhu v přírodě je ohroženo a hrozí mu přímo vyhynutí. Největší hrozbou je především pytláctví pro národní a mezinárodní obchod, díky velké vzdálenosti mezi rostlinami i nízká tvorba semen a konečně poškozování zralých šištic paviány, pro které jsou semena pochoutkou. Mladé listy rostliny jsou poškozovány housenkou druhu \"Zeronopsis leopardina\".\n\nDruh \"Encephalartos inopinus\" je zapsán na hlavním seznamu CITES I, který kontroluje obchod s ohroženými druhy – jak s rostlinami, tak i jejich semeny.\n\nRostlina se u nás vyskytuje pouze ve dvou soukromých sbírkách, není zastoupena v žádných botanických zahradách.\n\nNázev \"inopinus\" znamená \"neočekávaný\", neboť jeho objev na pozemku Onverwacht Farm (\"Neočekávaná farma\") v roce 1955 byl pro tehdejší jihoafrické botaniky navíc zcela nečekaný.\n\n\n"}
{"id": "294963", "url": "https://cs.wikipedia.org/wiki?curid=294963", "title": "Adéla z Frioul", "text": "Adéla z Frioul\n\nAdéla z Frioul též Adéla Pařížská ( , 850/853 – 10. listopadu 901, Laon) byla druhá manželka západofranského krále Ludvíka II. Koktavého.\n\nAdéla byla dcerou Adalharda Pařížského, friulského markýze. Jejím dědou byl Beggo, hrabě pařížský. Adélina babička, Beggova manželka Alpais, byla nelegitimní dcerou Ludvíka I. Pobožného a jeho neznámé milenky.\n\nAdélu vybral Karel II. Holý jako nevěstu pro svého syna Ludvíka. Ten se ale, navzdory vůli otce, tajně oženil s Ansgardou Burgundskou. Ačkoliv již měli několik dětí, Karel II. dosáhl u papeže Jana VIII. anulování manželství a Ludvík si v únoru 875 musel vzít Adélu.\n\nNicméně nové manželství vyvolávalo otázku blízkého pokrevního příbuzenství obou partnerů. Když 7. září 878 papež korunoval Ludvíka II. západofranským králem, Adélu korunovat odmítl.\n\nKdyž Ludvík II. zemřel na jaře 879, neměl s Adélou žádného mužského dědice. Vdova ale byla těhotná a na podzim téhož roku porodila syna Karla. Jeho narození vedlo ke sporu Adély s Ansgardou, první Ludvíkovou manželkou, která s ním měla dva syny. Ti ji se svou matkou obvinili s cizoložství. Oba se nakonec stali králi, oba však zemřeli po několika letech bez dědiců. Adélin syn Karel se ale také stal králem (898), při korunovaci mu pomáhala i matka.\n\nAdéla zemřela roku 901 v Laonu.\n"}
{"id": "294967", "url": "https://cs.wikipedia.org/wiki?curid=294967", "title": "Zdeněk Masařík", "text": "Zdeněk Masařík\n\nZdeněk Masařík (23. března 1928 Nemotice – 19. října 2016 Brno) byl český germanista, čestný předseda Svazu germanistů České republiky a dlouholetý vedoucí Ústavu germanistiky, nordistiky a nederlandistiky na Filozofické fakultě Masarykovy univerzity. Je nositelem německého vyznamenání bratří Grimmů.\n\n"}
{"id": "294968", "url": "https://cs.wikipedia.org/wiki?curid=294968", "title": "Gaspar van Wittel", "text": "Gaspar van Wittel\n\nCaspar van Wittel také Gaspar van Wittel (rodné jméno: Jasper Adriaensz van Wittel; 1652 nebo 1653, Amersfoort - 13. září 1736, Itálie), v Itálii známý jako Gaspare Vanvitelli (IPA: [ˈɡaspare vaɱviˈtɛlli]) nebo Gasparo degli Occhiali (IPA: [ˈɡasparo deʎʎ okˈkjaːli])), byl nizozemský malíř a kreslíř, který většinu své umělecké kariéry strávil v Římě. Patří mezi hlavní tvůrce vedut, byl jedním z prvních umělců, kteří do italského umění přivedli topografii.\n\nVan Wittel se narodil v římskokatolické rodině. Jeho otec byl řemeslník. Caspar studoval 4 až 5 let malbu v Amersfoortu u nepříliš známého umělce jménem Thomase Jansze van Veenendaala, poté asi 7 let studoval u proslulejšího umělce Matthiase Withoose.\n\nJeho první dochované práce pocházejí z roku 1672 z Hoornu, kam uprchl po invazi Francie do Nizozemska a okupaci Amersfoortu v roce \"Rampjaar\". Do Amersfoortu se vrátil a zůstal zde do roku 1674. V tomto roce odešel do Itálie spolu se svým přítelem Jacobem van Staverden, dalším Withoosovým žákem. Stejně jako jeho bývalý učitel Withoos se připojil ke spolku Bentvueghels, sdružení především nizozemských a vlámských umělců pracujících v Římě. Jeho přezdívka v Bentveughels byla \"Piktoors\" (\"Pitch - Pochodeň\") nebo \"Torch of Amersfoor\" (\"Pochodeň z Amersfoortu\"). Bylo mu také přezdíváno \"Gasparo dagli Occhiali\" (\"Gasparo s brýlemi\"). V Římě spolupracoval s vlámským malířem Abrahamem Genoelsem a možná byl i jeho žákem. Mezi další spolupracovníky patřil Hendrik Frans van Lint, který se stal jedním z hlavních malířů vedut v první polovině 18. století.\n\nV roce 1697 se Van Wittel oženil s Annou Lorenzani. Jejich první syn Luigi se narodil v roce 1700. Luigi Vanvitelli se stal slavným architektem a používal italské příjmení Vanvitelli. Druhý syn se narodil v roce 1702.\n\nVan Wittel strávil téměř celý svůj život v Itálii, kam přišel v roce 1674 a také zde v roce 1736 zemřel. Žil hlavně v Římě, ale zejména mezi lety 1694 a 1710 cestoval po Itálii a maloval ve Florencii, Bologni, Ferraře, Benátkách, Milánu, Piacenze, Urbinu a Neapoli. V roce 1711 se stal členem Accademia di San Luca v Římě. Jeho poslední datované práce jsou z roku 1730.\n\nVan Wittel je jedním z hlavních malířů topografických pohledů známých jako veduty. Uvedl tento styl do italského umění. Je možné, že byl ovlivněn kresbami vlámského návrháře Lievena Cruyla, který vytvořil sérii vedutových pohledů na Řím v roce 1660. Je také možné, že jej ovlivnila tvorba jednoho ze slavných italských malířů vedut, benátského malíře Giovanniho Antonia Canala, zvaného Canaletto. Některé pohledy, které namaloval během své návštěvy v Benátkách kolem roku 1697, připomínají Canaletta v perspektivním uspořádání a v úhlu pohledu, ve kterém je scéna prezentována. Příkladem je obraz \"View of the Piazzetta from St Mark's Basin (Pohled na náměstí Sv. Marka z laguny),\" dnes v galerii Doria Pamphilj v Římě. Když van Wittel poprvé přišel do Říma, nakreslil 50 ilustračních kreseb k návrhu nizozemského inženýra Cornelise Meyera na obnovu splavnosti řeky Tibery mezi Římem a Perugií. Jeho první vedutové obrazy vznikly ze spolupráce s Meyerem. Van Wittel pracoval nejprve s temperou, jeho obrazy v oleji se datují od počátku osmdesátých let 17. století. Svůj vedutový styl si vytvořil asi o 10 let později.\n\nJeho styl se vyvinul z prací nizozemských umělců pracujících v Itálii, jejichž dílo bylo založeno na římských ruinách a dalších římských památkách. Jejich objekty byly vždy umístěny v okolní krajině. Van Wittel své pohledy ukazuje z dálky, tak může v celkovém pohledu ukázat velké architektonické komplexy. Jeho dílo by mělo být vnímáno spíše jako směs malby městské architektury a italské venkovské krajiny než prosté pohledy. Je také možné, že se ve své malbě spoléhal na systém kamery obscury.\n\nJeho kompoziční a perspektivní principy zůstaly stejné od let 1690, měnil se pouze námět. Jeho práce byla velmi oblíbená u cestujících na jejich Grand Tour v Itálii. Thomas Coke, budoucí 1. hrabě z Leicesteru a stavitel zámku Holkham Hall v Norfolku získal během své Grand Tour v letech 1715 a 1716 od van Wittela nejméně sedm vedutových obrazů.\n\n"}
{"id": "294969", "url": "https://cs.wikipedia.org/wiki?curid=294969", "title": "Claude Bolling", "text": "Claude Bolling\n\nClaude Bolling (* 10. dubna 1930 v Cannes, Francie) je francouzský jazzový pianista, skladatel, aranžér a příležitostný herec.\n\nNarodil se v Cannes, vystudoval konzervatoř v Nice a posléze v Paříži. Byl zázračné dítě, již ve čtrnácti letech hrál jazz profesionálně na piano spolu s Lionelem Hamptonem, Royem Eldridgem a Kennym Clarkem. Bolligovy knihy o technice jazzové hry ukazují, že se nezavrtal hluboko do bebopu a avantgardního jazzu, ale naopak patřil k hudebníkům oživujícím tradičnější pojetí jazzu na konci 60. let. Přátelil se s Oscarem Petersonem.\n\nNapsal hudbu k více než stovce filmů, převážně francouzských, prvním z nich byl dokument o filmovém festivalu v Cannes roku 1957, k nejznámějším patří \"Borsalino\" (1970) a \"California Suite\" (1979).\n\nJe také znám svou spoluprací s hudebníky jiných stylů, zejména vážné hudby. Jeho \"Suite for Flute and Jazz Piano Trio\" se Jean-Pierrem Rampalem je okouzlující a chytrá směs barokní elegance s moderním swingem. Patří k úspěšným skladbám a byla následována dalšími pracemi podobného ražení. Byla velmi oblíbená ve Spojených státech, kde se držela v čele hitparád skoro dva roky.\n\nKromě další spolupráce s Rampalem pracoval i s jinými hudebníky jako Alexandre Lagoya, Pinchas Zukerman, Maurice André a Yo-Yo Ma. Plodná byla i jeho spolupráce s Lionelem Hamptonem, Dukem Ellingtonem, Stéphanem Grappellim, Djangem Reinhardtem a Oscarem Petersonem.\n\n\n"}
{"id": "294970", "url": "https://cs.wikipedia.org/wiki?curid=294970", "title": "Tárá (déví)", "text": "Tárá (déví)\n\nTárá (v dévanágarí: तारा; \"Tárá\") je hinduistická bohyně (déví), které v překladu znamená „hvězda“. Byla manželkou mudrce Brhaspatiho. Jednou, když chtěl bůh Sóma Brhaspatiho ztrestat za jeho činy, unesl mu Táru a dlouho ji odmítal pustit. Až na přímluvu samotného Brahmy a před hrozbou ničivého boje byla Tárá propuštěna a bylo jí umožněno vrátit se ke svému manželovi. Později byla Tárá přebrána buddhismem, kde vystupuje pod stejným jménem.\n"}
{"id": "294971", "url": "https://cs.wikipedia.org/wiki?curid=294971", "title": "Martin Lér", "text": "Martin Lér\n\nMartin Lér (také MaLér) (* 28. dubna 1978) je počítačový odborník a internetový publicista, zaměřený hlavně na problematiku produktů firmy Apple. Byl vydavatelem internetového magazínu iPhoneMania.cz, věnovanému mobilnímu telefonu Apple iPhone, a je autorem blogu Poslední dobou..., kde informuje převážně o počítačích Macintosh, iPodech a mobilním telefonu iPhone.\n\nOd května 2001 do 1. dubna 2004 byl šéfredaktorem serveru MujMac.cz , na serveru publikoval od jeho založení do srpna 2004 . V dubnu 2004 si zakládá blog Poslední dobou... (někdy také jen MaLer nebo maler.cz). Kromě toho publikuje i na serverech Lupa.cz, Živě.cz, Digizone.cz a dalších.\n\n29. února 2008 vydala KSČM prohlášení, v němž se přihlásila \"k revolučnímu základu\" komunistického puče v Československu v únoru 1948. V reakci na toto prohlášení podal Martin Lér 3. března trestní oznámení na KSČM ve věci trestného činu podpory a propagace hnutí směřujících k potlačení práv a svobod člověka. 6. března státní zastupitelství Lérovo podání odložilo se zdůvodněním, že neshledává podezření z trestného činu. V reakci na toto rozhodnutí však podali další trestní oznámení na KSČM členové Balbínovy poetické strany Jiří Hrdina a Petr Borka.\n\n"}
{"id": "294977", "url": "https://cs.wikipedia.org/wiki?curid=294977", "title": "Lér", "text": "Lér\n\nNositeli příjmení Lér jsou tyto osoby:\n\n"}
{"id": "294982", "url": "https://cs.wikipedia.org/wiki?curid=294982", "title": "První čečenská válka", "text": "První čečenská válka\n\nPrvní čečenská válka (11. prosince 1994 – 31. srpna 1996) byl konflikt mezi Ruskem a jednostranně vyhlášeným nezávislým státem Čečenská republika Ičkerie. Válku započal vpád ozbrojených sil Ruské federace na území Čečenska.\n\nJedním z nejzávažnějších důvodů pro vojenský zásah v Čečně byl pravděpodobně i tranzit kaspické ropy přes čečenské území, ačkoli tento fakt Rusko doposud nikdy nepřiznalo. V létě 1994 účastníci zasedání v Istanbulu posuzovali variantu trasy ropovodu Baku-Groznyj-Novorossijsk, hned nato pronesl prezident Boris Jelcin, že \"čečenský problém musí být vyřešen do prosince\". Nestalo se tak ani do prosince, ani později. Zato se společnost stala svědky toho, že pokud je ve hře ropa, pak moc využije veškerých prostředků.\nPodle Asociace pro mezinárodní otázky stálo Rusko před podpisem smlouvy na využití kaspické ropy v 1995 a nejrychlejší a nejlacinější cesta vedla přes území Čečenska. Pokud by se jí podařilo sesadit Džochara Dudajeva, dohodě by nic nebránilo.\n\nPo prvním tažení v roce 1994–1995, které vyvrcholilo zničující bitvou o Groznyj, se pokusily ruské federální síly o ovládnutí horské oblasti Čečenska, ale byli zahnáni zpět čečenskými partyzány a nájezdy na roviny, navzdory ohromnosti ruského vojska, jeho vojenskému vybavení a letecké podpoře.\n\nNásledná všeobecná demoralizace federálních sil a veskrze všeobecná opozice ruské veřejnosti brutálnímu konfliktu vedla Borise Jelcina k vyhlášení příměří v roce 1996 a k podpisu mírové smlouvy o rok později.\nPodle střízlivého odhadu přišlo o život 7 500 vojáků ruské armády, 4 000 čečenských bojovníků a více než 35 000 civilistů.\nDle jiných odhadů se počet obětí pohybuje mezi 80 000 až 100 000. Odhad celkového počtu obětí dvou ruských intervencí v první čečenské válce a druhé čečenské válce je 300 000 lidí z celkového počtu 1 milion obyvatel.\n\nZ více než 500 000 osob se v důsledku bojů stali uprchlíci, jejich města a vesnice zůstaly ležet v troskách.\n\n"}
{"id": "294985", "url": "https://cs.wikipedia.org/wiki?curid=294985", "title": "Pozitiv", "text": "Pozitiv\n\nPozitiv může být:\n\n"}
{"id": "294987", "url": "https://cs.wikipedia.org/wiki?curid=294987", "title": "Ruská mafie", "text": "Ruská mafie\n\nRuská mafie je souhrnné označení pro zločinecké organizace pocházející ze zemí bývalého Sovětského svazu. Používá se také výraz postsovětský nebo ruskojazyčný organizovaný zločin.\n\nAktivity ruské mafie zahrnují obchod s drogami, zbraněmi, nebezpečnými látkami, převaděčství, kuplířství, praní špinavých peněz, padělání, násilné trestné činy, loupeže a krádeže. Dále je to podnikání, které navenek vypadá jako legální, ale má zakrýt finanční trestnou činnost.\n\nCílem je nejen peněžní zisk, ale také zajištění vlivu a možnost rozhodování ve strategicky významných ekonomických odvětvích, dosazení vlastních lidí do státní správy a významných podniků apod.\n\nV rámci Evropy je ruskojazyčný organizovaný zločin jedním z nejbohatších, roční obrat se odhaduje na 200 miliard dolarů.\n\nJedním z důležitých příjmů ruské mafie je vydírání podnikatelů (tzv. \"výpalné, reket, racket, racketeering\") a potom inkasování poplatku za \"ochranu\" a za umožnění podnikateli provozovat jeho činnost (tzv. \"kryša, kriša\").\n\nPostsovětský organizovaný zločin se vyznačuje hierarchickou strukturou (i když ta není tak důsledně dodržována jako u klasické mafie), tradicí, disciplinovaností, pořádkem.\n\nNa vrcholu pomyslné pyramidy je vždy tzv. vor v zakone (\"zloděj ze zákona, zloděj podle zákona, zloděj podle práva\"). Je to profesionální zločinec, starší a zkušený, který si své postavení vydobyl svou kriminální kariérou. Nikdy nebude spolupracovat s policií, ostatní ho respektují, svou funkci vykonává až do své smrti (někdy předčasné). Je zde také rada vorů. Pod nimi je autorita, která řídí staršiny. Staršinové už mají na starosti organizování konkrétních činností, spolupracují s vedoucími skupin, které provádí akce (pašování, vydírání, obchod), jsou v kontaktu s právníky, různými poradci a pěšáky, vojáky, vykonavateli.\n\nPříkazy se vydávají zprostředkovaně z důvodu utajení. Jednotlivé články řetězce by o sobě tedy neměly vědět. To pak ztěžuje práci policii při rozkrývání jejich trestné činnosti. Ruská mafie také často využívá prostředníky k nákupu nemovitostí a jiného majetku – a tak jsou sídla firem, byty nebo auta napsané na třetí osoby a hlavní aktéři jsou těžko postižitelní.\n\n\nUkrajinský organizovaný zločin se od ruského liší např. tím, že jeho členové příliš neuznávají tradiční \"vory v zakone\". Jejich samotná trestná činnost je více násilná. Ukrajinské gangy jsou seskupené do tzv. brigád:\n\nKromě toho je zde ještě Krymská a Krivojrogská zločinecká skupina a několik dalších, méně významných brigád.\n\nDále zde působí Dagestánci, Čečenci, Arméni, Ázerbájdžánci a další.\n\nPostsovětský organizovaný zločin má své pevné místo i ve světě.\n\nV roce 1999 a 2000 se řešil případ praní špinavých peněz, kdy Mezinárodní měnový fond poskytl několik miliard dolarů na pomoc Rusku. Do případu se zapojila i česká policie, část těchto peněz protekla i Českou republikou. \nZ mezinárodního hlediska je významná např. Solncevská zločinecká skupina, která rozvíjí svou činnost i v různých státech Evropy i v Americe.\n\nNa veřejnost občas proniknou zprávy o snaze ruské mafie ovlivňovat sportovní výsledky,\nněkdy se také objeví vyjádření některých slavných osobností o jejich strachu ze zastrašování ruskou mafií. Hlavní činnost ruské mafie však zůstává skrytá.\n\n\n\n"}
{"id": "294995", "url": "https://cs.wikipedia.org/wiki?curid=294995", "title": "Kostel svatého Martina (Moravany nad Váhom)", "text": "Kostel svatého Martina (Moravany nad Váhom)\n\nKostel svatého Martina se nachází ve slovenské obci Moravany nad Váhom a je zároveň tamější nejstarší památkou. Tento římskokatolický kostel je umístěn na hřbitově a je zasvěcen sv. Martinovi.\n\nBoční loď na základech bývalého středověkého románského kostela z první poloviny 13. století. V záznamu z kanonické vizitace ze 7. září 1788 se sice konstatuje, že letopočet není známý, avšak při opravě kříže na věži byl zjištěn letopočet vyřezaný na měděné kouli pod křížem a podle pamětníka této události je to rok 1465.\n\nKonstrukce je zděná z trvanlivého materiálu s dřevěnou střechou a šindelovou krytinou a vydlážděnou podlahou z pálených cihel. Loď zaklenutá dvěma póly křížové klenby. Kněžiště je zaklenuté valenou lunetovou klenbou, od hlavní lodě je oddělené vyvýšenou dvoustupňovou podlahou. Boční loď s křížovou klenbou je polokruhového půdorysu s barokním oltářem Sedmibolestné Panny Marie. Chorus dřevěné konstrukce, byl nad vstupní částí za vchodem hlavní lodě. Věž nad vstupní bránou má půdorys šestiúhelníka o šířce půldruhé orgie a výšce 10 orgií (18,96 m)\n\nNa věži byly instalované tři zvony, největší vážil dva centenárie (200 kg), střední 140 liber (78 kg), a malý 60 liber (32 kg).\n\nSakristie tvoří samostatný přístavek z levé strany kostela; v roce 1978 byla udělána nová stříška, protože se stará rozsypala.\n\nKostel sloužil, jako útulek v čase válečného nebezpečí a v letech turecké okupace (okolo roku 1599) jako mešita.\n\nOltář s dominující sochou svatého Archanděla Michaela se čtyřmi evangelisty po stranách v dolní části. Oltář byl vysvěcen biskupem Révayem. Interiér kostela byl kromě toho vybaven dřevěnými lavicemi a kamennou křtitelnicí s měděným krytem. Ze 3. června 1616 pochází malba a nápisy na vnitřní stěně kostela.\n\nI když náboženský život obce se dokumentuje ke vzniku románského kostela k první polovině 13. století, vlastní faru měla obec až o 500 let později, t.j. od roku 1706. Do té doby byla obec farskou filiálkou Piešťan.\n"}
{"id": "294999", "url": "https://cs.wikipedia.org/wiki?curid=294999", "title": "Vodopády Studeného potoka", "text": "Vodopády Studeného potoka\n\nVodopády Studeného potoka jsou kaskáda ledovcových vodopádů ve Vysokých Tatrách v okrese Poprad na severním Slovensku. Tvoří je Malý, Skrytý a Dlhý vodopád. \n\nNachází se ve Veľké Studené dolině a jeho podloží je tvořené granodiority. Vodopád vytváří Studený potok, který je nad ním v nadmořské výšce 1195 m široký 2,5 m.\n\nK vodopádům a kolem nich vedou turistické značky z Tatranské Lesné, Tatranské Lomnice a Starého Smokovce. Vodopády je možné navštívit po celý rok.\n\n"}
{"id": "295001", "url": "https://cs.wikipedia.org/wiki?curid=295001", "title": "Encykliky Pia XII.", "text": "Encykliky Pia XII.\n\nPapež Pius XII. vydal za 19 let svého pontifikátu (1939-1958) 40 encyklik, v nichž objasňoval základy katolické doktríny a její aplikace či reagoval na aktuální dění. Některé z nich patří k nejvýznamnějším encyklikám 20. století a neztratily význam ani v dnešním světě. Mimo to ještě jako státní sekretář významně pomáhal Piu XI. s tvorbou encykliky \"Mit brennender Sorge\".\n\nKrom zmíněných encyklik vydal Pius XII. následující apoštolské konstituce: \n\n<onlyinclude>\n<onlyinclude>\n</includeonly></onlyinclude>\n\n"}
{"id": "295004", "url": "https://cs.wikipedia.org/wiki?curid=295004", "title": "Dionýsios z Halikarnassu", "text": "Dionýsios z Halikarnassu\n\nDionýsios z Halikarnassu, také Dionysius (asi 54 př. n. l. Halikarnassos – asi 8 n. l. tamtéž), byl římský historik, spisovatel a rétor, který psal řecky. Jeho hlavní dílo, \"Římské dějiny\", patří mezi hlavní prameny o starších dějinách Říma.\n\nDionýsios se narodil v Halikarnassu (dnes Bodrum v Turecku), významném řeckém městě v jihozápadním cípu Malé Asie. Roku 29 př. n. l., brzy po nástupu císaře Augusta, přišel do Říma, kde napsal svá hlavní díla. Nejdůležitější z nich, „Římské dějiny“ (řecky \"Rómaiké archaiologia\", latinsky \"Antiquitates Romanae\", doslova „Římské starožitnosti“), líčí starší dějiny Říma od počátku do První punské války (264–241 př. n. l.) a snaží se ukázat jejich těsné spojení s řeckými dějinami a Řeckem. Zároveň chce podpořit snahy císaře Augusta o světový mír (\"Pax Romana\") tím, že ukazuje, jak se Řím, jako idealizovaná obec (\"polis\") stává středem světa. Přes tento politický záměr, který tehdy podporovala řada významných básníků a vzdělanců, je Dionýsiovo dílo – vedle knih Tita Livia – nejlepším pramenem pro starší dějiny Říma. Spis měl původně 20 knih, z nichž prvních deset se zachovalo úplně, jedenáctá zčásti a zbývající v obšírných citátech pozdějších historiků, hlavně Konstantina Porfyrogenneta.\n\nDionýsios byl také vynikající řečník (rétor) a literární kritik. Dochovalo se od něho několik literárněkritických a literárněvědných spisů (Uvádíme jejich české a latinské názvy, pod kterými se citují. Řecké názvy jen tehdy, když jsou uvedeny v titulu příslušného spisu v edicích):\nDalší spisy tradované pod jeho jménem jako text \"Umění rétorické\" (lat. \"Ars rhetorica\", ř. \"Techné rhétoriké\") nepokládají soudobí badatelé za jeho dílo.\n\n\n"}
{"id": "295005", "url": "https://cs.wikipedia.org/wiki?curid=295005", "title": "Hasičská stříkačka", "text": "Hasičská stříkačka\n\nHasičská stříkačka je čerpadlo, určené k dopravě vody k místu požáru. Dále pak může být použita k dálkové dopravě vody za použití několika stříkaček nebo pro plnění hasičských cisteren (tzv. kyvadlová doprava vody) k místu zásahu. Může být umístěno na samostatném podvozku, ale používají se i přenosné stříkačky (PS). Patří ke standardní výbavě hasičských sborů (JPO).\n\nPohon prvních stříkaček v 17. století byl ruční, přepravu zajišťovali tažní koně. V 19. století se začaly používat parní stříkačky, opět dopravované animálně. Od počátku 20. století se prosadily v pohonu i přepravě stříkaček spalovací motory.\n\n"}
{"id": "295013", "url": "https://cs.wikipedia.org/wiki?curid=295013", "title": "Mudra", "text": "Mudra\n\nMudra (v dévanágarí मुद्रा; \"mudrá\") je symbolické či rituální gesto používané v buddhismu i hinduismu. Některé mudry jsou předváděny pomocí celého těla, avšak k zobrazení většiny z nich je třeba jen ruka a prsty. Mudry jsou důležité při interpretaci mnoha náboženských zobrazení i jako součást některých hinduistických rituálů apod. Některé se také používají při léčení. Jejich funkce je založena na regulaci toku prány v těle.\nMezi nejznámější mudry patří \"bhúmisparšamudra\", doslova „gesto dotyku země“, které použil Gautama Buddha, když byl na cestě k probuzení.\n\nBěžně se v buddhistické ikonografii vyskytují následující mudry:\n\n\n"}
{"id": "295028", "url": "https://cs.wikipedia.org/wiki?curid=295028", "title": "Neználek", "text": "Neználek\n\nNeználek ( [něznajka]) je hlavní postava pohádkových knih Nikolaje Nosova o městě Kvítečkově a jeho obyvatelích. Jméno odkazuje na jeho neznalost, naivitu až hloupost, s níž poznává svět kolem sebe. Patří mezi človíčky („malíčky“), což jsou zmenšené varianty běžných lidí s mentalitou dětí. V knížkách lze také nalézt pohádkovou fantazii, např. setkání malíčků a malenek s kouzelníkem a jiná poutavá dobrodružství, která Neználek a jeho kamarádi zažijí nejen v Kvítečkově, ale i ve velkém Slunečním městě a pak se dokonce malíčkové vydají raketou na Měsíc. Knížky dětem přinášejí kouzelný svět plný lásky, dobroty a v neposlední řadě i humoru.\n\nVšechny tři díly byly zfilmovány, první z nich dokonce několikrát.\n\nPříběhy Neználka a jeho přátel se odehrávají ve třech knihách, rusky vydaných postupně v letech 1954, 1958 a 1965. Čtvrtý díl dotvořil vnuk autora Igor Nosov\n\nV této knize se čtenář seznamuje s městečkem Kvítečkovem a jeho obyvateli. Díky Neználkově naivitě vznikne řada situací, které odhalují charaktery postav. Příběh vrcholí cestou balonem zakončenou ztroskotáním u podobného městečka, obývaném „malenkami“ – ženskou variantou človíčků. Kniha je určena pro menší děti.\n\nV této knize se Neználek se dvěma přáteli vypravuje vybaven kouzelnou hůlkou na cesty. Doputuje do Slunečního města, jakési utopické země, kde neexistují peníze a všichni mají všeho dostatek. Díky zásahu kouzelné hůlky spustí módní vlnu, která město bezmála zničí. Kniha je určena pro starší děti než první díl.\n\nTato kniha má charakter sci-fi románu. Neználek spolu s přítelem Buchtíkem omylem použijí raketu s prototypem antigravitačního zařízení (takzvaného detěžkátoru) a dostanou se na Měsíc. V jeho nitru objeví človíčky žijící v kapitalistické společnosti. Tou jsou oba hrdinové postupně semleti až na její dno. Nakonec jsou zachráněni svými kamarády, kteří za nimi doletí další raketou a spustí revoluci. Kniha využívá tradičních prototypů kapitalistů ze společenské satiry i relativně ponuré popisy společenské spodiny v západních společnostech. \n\nIgor Nosov, vnuk původního autora, napsal čtvrtý díl Neználkových dobrodružství.\n\nPrvní české vydání z roku 1961 přeložil Milan Korejs a ilustroval Jaroslav Malák, vydal Svět sovětů. Další vydání s ilustracemi Jaromíra Zápala (poprvé Lidové nakladatelství, 1976) přeložil Milan Korejs, kterého musela později v době totality zaštítit svým jménem redaktorka Lidového nakladatelství Marie Šťastná.\n\n\nNeználkovy příhody:\n\nNeználek ve Slunečním městě:\n\nNeználek na Měsíci:\n\nNeználek v Kamenném městě:\n\n\n"}
{"id": "295033", "url": "https://cs.wikipedia.org/wiki?curid=295033", "title": "MP 40", "text": "MP 40\n\nMP 40 (\"Maschinenpistole 40\") byl německý samopal používaný v letech druhé světové války. S počtem více než milionu vyrobených kusů to byl nejpoužívanější samopal ve výzbroji německé armády. MP 40 patřil do řady samopalů MP 38, MP 38/40 vyráběných německou firmou Erma Werke, kterou německá vláda pověřila vývojem nového samopalu v letech těsně před druhou světovou válkou. Při vývoji dala firma důraz na jeho jednoduchou výrobu. Navrhl ho konstruktér Heinrich Vollmer; i když je samopal někdy nesprávně označován jako \"Schmeisser\", ačkoliv není známo, že by konstruktér Hugo Schmeisser do jeho vývoje zasáhl.\n\nNěmecká firma Erma Werke v Erfurtu roku 1936 zkoušela nový typ samopalu „EMP 36“ používající mechanizmus s teleskopickým pouzdrem vratné pružiny závěru systému Vollmer, který byl vybaven sklopnou ramenní opěrou, pistolovou rukojetí a dřevěným předpažbím. Německá armáda se teprve těsně před druhou světovou válkou rozhodla zavést do výzbroje samopaly pro potřeby tankového vojska a výsadkářů, proto byl přijat roku 1938 zdokonalený samopal firmy Erma pod označením MP 38. Ten zachovával celkové uspořádání a vnější vzhled prototypu firmy Erma, ale jeho závěr byl kombinací dřívějších Schmeisserových konstrukcí s teleskopickým pouzdrem vratné pružiny Vollmerova systému a spoušťový mechanismus se blížil řešení Schmeisserova samopalu MP 28 (s vypuštěním voliče režimu střelby), a používal i zásobník Schmeisserovy konstrukce. Není známo kdo tyto konstrukční změny provedl. Tento samopal mimo firmy Erma Werke vyráběla rovněž zbrojovka v rakouském Štýru.\n\nSamopal se vyznačuje hlavní bez pláště, pistolovou rukojetí a sklopnou ramenní opěrkou. Má neuzamčený, masivní závěr s předzápalem. úderníková pružina je uložená uvnitř teleskopického systému trubek, chránící ji před znečištěním. Napínací páka závěru je umístěna na levé straně. Samopal nemá přepínač způsobu střelby a umožňuje pouze střelbu dávkou. Díky poměrně nevelké kadenci lze s určitou mírou zručnosti střílet i jednotlivými ranami. Nízká rychlost palby se projevuje kladně na přesnosti střelby a také vystřílení všech nábojů ze zásobníku trvá déle. Je dosažena pomocí pneumatického tlumiče, tvořeného odpruženým pístem ve tvaru tyčky, uloženým uvnitř úderníku. Hledí samopalu se skládá ze dvou plátků se zářezy - pevného pro střelbu do 100 m a sklopného do 200 m. Muška je chráněna prstencovým chránítkem. Pažba samopalu je vyrobena z kovu, pod hlavní se nalézá hliníková lišta a výstupek sloužící jako opěrka při střelbě z úkrytu. Z bakelitu byla vyrobena lisovaná opěrka mezi spouští a zásobníkem.\n\nV průběhu výroby samopal prodělal řadu úprav. Například v roce 1940 masivní a nákladné tělo závěru s frézovanými podélnými drážkami bylo nahrazeno hladkým a lisovaným. Objímka pro zásobník, která měla původně na boku dva otvory, potom byla bez otvorů a nakonec s rovnoběžnými žebry. Nejpodstatnějším rozdílem byla konstrukce pojistek. Od verze MP38 až po MP40 se zachovala původní podoba napínací páky, která byla pevnou součásti závěru. K zajištění zbraně se závěr natáhl úplně vzad a napínací páka se zajistila v zalomeném výřezu v pouzdře závěru. V průběhu používáni samopalu se ukázalo, že pokud byl závěr v přední pozici a došlo k zachycení napínací páky např. o oděv a jejímu následnému částečnému natažení mohlo dojít k neúmyslnému vystřelu. V poli se tento problém provizorně řešil např. vsunutím napínací páky do otvoru v nosném řemenu při přenášení zbraně. Až v létě 1942 byl problém definitivně vyřešen přidáním pojistky, která zajišťovala závěr v přední pozici. Tato pojistka byla integrována do napínací páky a měla podobu kolíčku, který se zamáčkl směrem do zbraně a zapadl do vybrání v pouzdře závěru. Touto pojistkou měly být zpětně vybaveny všechny zbraně vyrobené i před rokem 1942, ale k těmto úpravám nedošlo.\n\nZa 2. světové války byly zkoušeny rovněž samopaly MP 40 s úpravou pro nasazení zdvojeného zásobníku (standardní dva zásobníky byly umístěny vedle sebe a po vystřílení nábojů z prvního se druhý přesunul na jeho místo).\n\nPrvní prototyp z roku 1936 na rozdíl od dalších modelů má zásobník ze strany. Jsou dva kusy jeden v Praze v muzeu a jeden je u soukromého sběratele.\n\nPrvní verze vyráběná od roku 1938 do roku 1940.\n\nVylehčená verze vyráběná v menším množství v roce 1938 s tělem zbraně z lehké slitiny (\"L - Leichtmetall)\".\n\nVerze vyráběná v roce 1940.\n\nVerze vyráběná od roku 1940 do roku 1944 . Technologická zjednodušení a zlevnění výroby. Pouzdro závěru nahrazeno lisovaným. Nejpočetnější masově vyráběná verze.\n\nModifikace s dřevěnou pažbou namísto sklopné ramenní opěry vyráběná od roku 1941 do roku 1942. Možnost střelby dávkou i jednotlivými ranami, samopal také postrádá opěrku pod hlavní. Vyráběna firmou Haenel v Suhlu v poměrně malé sérii, využívá součásti ze zbraní MP 40 a MP 28 (spoušťový mechanismus, pažba). Zbraň byla původně vyráběna pro Rumunsko, ale část dodávky byla zadržena pro potřeby německé armády, ale nebyl oficiálně zařazen do výzbroje německé armády. Používán bezpečnostními složkami, vojsky SS a exportována do zahraničí. S počtem 2000 kusů to byl od roku 1944 nejrozšířenější samopal ve výzbroji armády Slovenského štátu.\n\nTato verze se vyráběla od roku Od roku 1942 do roku 1944. V podstatě malá modernizace MP 40.\n\nNa začátku války měly německé polní jednotky ve výzbroji 8773 těchto samopalů. První výrobní verze MP 38 byla použita při invazi do Polska. Používali ho hlavně výsadkáři, či velitelé čet pěchoty a přednostně jím byly vyzbrojovány jednotky SS. Pro svůj malý dostřel byl vhodný na boj ve městech a v zákopech. Jeho nevýhodou byl dlouhý zásobník, který znesnadňoval střelbu vleže.\n\n\n\n\n"}
{"id": "295036", "url": "https://cs.wikipedia.org/wiki?curid=295036", "title": "Provitamín A", "text": "Provitamín A\n\nProvitamín A je látka, která sice sama není vitamínem, ale organismus je schopen její metabolickou přeměnou získat aktivní vitamín A (retinol).\n\nJako provitamíny A jsou využívány především látky označované jako karoteny. Nejvydatnějším zdrojem vitamínu A je β-karoten. Vitamín A může být ve vyšších dávkách toxický, v průběhu těhotenství teratogenní (způsobit vývojové vady plodu). Karoteny tyto účinky nemají, jejich přeměna na vitamín A probíhá v organismu pouze v aktuálně potřebném množství. Jsou tedy považovány za bezpečný zdroj tohoto vitamínu.\n\nByl stanoven poměr pro přepočítání karotenů na odpovídající množství vitamínu A (tzv. ekvivalentů retinolové aktivity, trans-retinolekvivalentů), a to 12:1 pro β-karoten a 24:1 pro ostatní karoteny (α-karoten, γ-karoten). To znamená, že 1 mg retinolu (cca 3333,3 i. u., mezinárodních jednotek) odpovídá 12 mg β-karotenu nebo 24 mg ostatních karotenů.\n\nTento poměr je stanoven podle průměrně zjištěných hodnot, neboť ve skutečnosti závisí přeměna na vitamín A na aktuálních potřebách organismu.\n"}
{"id": "295038", "url": "https://cs.wikipedia.org/wiki?curid=295038", "title": "Songcän Gampo", "text": "Songcän Gampo\n\nSongcän Gampo (tibetsky སྲོང་བཙན་སྒམ་པོ་, Wylie \"Srong-btsan sGam-po\") (605/617–649) byl panovník Tibetu. Je znám jako „první tibetský buddhistický král“.\n\nNarodil se pravděpodobně rok před nástupem čínské dynastie Tchang, což by vycházelo na rok 617. Vládu nad Tibetem převzal v roce 630 po svém otci Namri Söngcana. Nedlouho poté, co se Songcän Gampo stal tibetským panovníkem, nechal vyslat poselstvo do Nepálu, které u tamějšího krále Amšuvarmana žádalo ruku nepálské princezny Bhrkutí Déví (mezi Tibeťany známá jako \"Balza\", „nepálská princezna“). Nepálský král se sňatkem souhlasil a tak se Brkutí Déví začala chystat na cestu do Songcän Gampova sídelního města Lhasy. Mimo jiné si s sebou do vzala sochu Buddhy Akšóbhji. Podle Karla Wernera však není existence Bhrkutí Déví podložena spolehlivými zdroji a spíše se jedná o legendární než o historickou postavu.\n\nV následujících letech se Songcän Gampo začal ucházet o další ženu, čínskou princeznu Wen-čcheng (známá též jako \"Gjaza\", „čínská princezna“), vnučku tchangkého císaře Tchaj-cunga. O její ruku se však Songcän Gampo utkal nejdříve s turkickým vládcem Ašına Toťišim (609 - 619) a poté i se samotným čínským císařem. Tibetská armáda však čítala na 200 000 mužů a porazila jak turkickou armádu, tak vojska čínského císaře. Ten se proto podvolil Songcän Gampově vůli a poslal Wen-čccheng do Lhasy. Stejně jako Bhrkutí Déví, i čínská princezna si s sebou přinesla sochu Buddhy, ne však Akšóbhji, ale Šákjamuniho. Wen-čcheng měla být vtělením Táry, oblíbené ženské bódhisattvy. Právě tyto dvě princezny měly do Tibetu poprvé přinést buddhismus.\n\nPodle tradičního podání buddhismus přijal díky vlivu svých žen i Songcän Gampo. Zavrhl tak bön, který byl tehdy v Tibetu velmi rozšířen. Songcän Gampův krok byl založen spíše na pragmaticko-politických důvodech, než na vnitřním obrácení.\n\nPro sochy, které si s sebou princezny do Tibetu přinesly, byly vystavěny dva chrámy. Pro Buddhu Akšóbhju, tedy sochu Bhrkutí Déví, byl vytaven chrám Džókhang a pro sochu Wen-čcheng byl postaven chrám s názvem Ramočhe. V pozdějších letech pod hrozbou napadení Lhasy čínskými vojsky byly obě sochy ukryty. Socha Brkutí Déví byla zakopána a socha Wen-čcheng byla zazděna v Džókhangu. Později byly sochy opět nalezeny a umístěny zpět do chrámů, avšak socha Wen-čcheng do Džókhangu a Bhrkutí Déví do chrámu Ramočhe.\n\nBěhem Songcän Gampovy vlády byla do Indie vyslána skupina šestnácti učenců vedená Sambhótou, aby tam studovala sanskrt a indická písma. Zpět do Tibetu se navrátil jen Sambhóta, který pak na základě svých znalostí písem gupta a brahmí sestrojil tibetské písmo. Songcän Gampo podnikl i několik válečných výprav. Jeho armáda měla svést vítěznou bitvu i s indickým panovníkem Ardžunou, nástupcem krále Harši, avšak indické prameny se o této bitvě nezmiňují.\n\nNení přesně jisté, na co Songcän Gampo zemřel. Je možné, že podlehl blíže neobjasněné epidemii v místě zvaném Phänpo. Jeho hrob se nachází v Čhonggjä v údolí řeky Jarlung.\n\n\n\n"}
{"id": "295051", "url": "https://cs.wikipedia.org/wiki?curid=295051", "title": "Profesionálové (britský seriál)", "text": "Profesionálové (britský seriál)\n\nProfesionálové (v anglickém originále The Professionals) je britský kriminální televizní seriál vyprávějící o zvláštním oddělení britské policie CI5. Hrdiny jsou agenti Doyle (Martin Shaw), Bodie (Lewis Collins) a velitel jejich oddělení major Cowley (Gordon Jackson). Z dalších herců, kteří se objevili ve více než jedné epizodě, je možné zmínit Steva Aldera, který v sedmi epizodách z roku 1980 hrál agenta CI5 Murphyho (agent 6.2).\n\nAutorem námětu byl Brian Clemens. Známé úvodní hudební téma napsal Laurie Johnson. Seriál byl natáčen od 13. června 1977 do 22. května 1981 a premiérově vysílán od 30. prosince 1977 do 6. února 1983. Na seriál se později neúspěšně pokusili navázat \"Profesionálové z CI5\" (1998).\n\nVznik seriálu byl poznamenán Studenou válkou, a proto jsou v něm často řešeny problémy s agenty východního bloku. Seriál byl kritizován za přehnané násilí a občasnou politickou nekorektnost. Zřejmě nejznámější epizoda seriálu, \"Klansmen\", zabývající se rasismem v Británii, byla dokonce v britském terestrickém vysílání zakázána, a to především pro Bodieho rasismus (jako bývalý žoldák z afrických válek mj. zásadně používal slovo \"negr\"), což ovšem této epizodě prokázalo medvědí službu, neboť Bodie je za své chování ostře kritizován jak Cowleym, tak Doylem, a na konci rasistou být přestane, ačkoliv mu rasistické slůvko (za které je ovšem znovu okamžitě ostře Cowleym pokárán) uklouzne ještě v jednom díle.\n\nHlavními hrdiny seriálu jsou agenti CI5 Raymond Doyle (Martin Shaw), Wiliam Andrew Philip Bodie (Lewis Collins) a velitel jejich oddělení major George Cowley (Gordon Jackson).\n\nMajor George Cowley je zakladatelem CI5. Původně byl majorem v britské armádě, později členem tajných služeb, mj. MI5. Je sebejistý a velmi zkušený, nezdráhá se zastat se svých podřízených a vyjadřovat vždy vlastní názor, i na vysokých místech. V 70. letech si říkal Morris Cowley, podle předválečného auta. Jeho oblíbená zbraň je Smith & Wesson Model 36.\n\nRaymond Doyle (narozen asi 1949) je agentem 4.5, původně detektivem v Londýně. Kdysi studoval umění, miluje hudbu a výborně vaří. Je expertem především na střelbu z pistole. Je vysoce inteligentní a přemýšlivý. I když je impulzivnější než Bodie, má tendenci vyhledávat spíše vážné známosti (v jedné epizodě se málem ožení). Jeho oblíbené zbraně jsou Browning HP a Walther P 38.\n\nWilliam Andrew Philip Bodie (narozen asi 1950) je agentem 3.7, v patnácti letech utekl z domova. Po službě u obchodního námořnictva byl žoldákem v Africe. Později se dal k SAS, odkud si jej v roce 1975 vyžádal Cowley pro CI5. Je milovníkem žen a zábavy, vždy připravený přispěchat s vtipným komentářem. Také je specialistou na zbraně a boj muže proti muži, svou vysokou inteligenci skrývá za machistickou image. Jeho oblíbené zbraně jsou Browning HP a Smith & Wesson Model 19.\n\nBetty je Cowleyho sekretářka v 8 epizodách z roku 1977: \"Starého psa novým kouskům nenaučíš\", \"Kde končí džungle\", \"Zabiják s dlouhou rukou\", \"Šílenec\", \"Za vším hledej ženu\", \"Tak byl dobyt Everest\", \"V obležení\" a \"Když se ochladí\". Ztvárnila ji Bridget Brice.\n\nBenny je Doylův informátor a agent CI5. Objevil se ve třech epizodách z let 1977 a 1978: \"Šílenec\", \"Kuželky\" a \"Soud\". Ztvárnil ho Trevor Adams.\n\nJacks je agent CI5, objevil se ve dvou epizodách z roku 1977: \"V obležení\" a \"Člen klanu\". Ztvárnil ho Joseph Charles.\n\nRuth je Cowleyho řidička a sekretářka ve třech epizodách z roku 1978: \"Odpadlík\", \"Pronásledovaný lovec\" a \"První noc\". Ztvárnila ji Diana Westonová.\n\nSusan je Cowleyho řidička a agentka CI5 ve 2 epizodách \"Mylný předpoklad\" a \"Útok na CI5\". Ztvárnila ji Sally Harrisonová.\n\nMurphy (Steve Alder) je agent 6.2. Kdysi byl horolezec a horský průvodce. Objevil se v 7 epizodách z roku 1980: \"Ztráta paměti\", \"Únos\", \"Rodina především\", \"Provize\", \"V záhrobí\", \"Liščí doupě na střeše\" a \"Případ Ojuka\". V české verzi ho dabuje Michal Dlouhý. Filmaři vytvořili Murphyho, jelikož si uvědomili, že CI5 nemůže být složena jen ze dvou lidí a jejich šéfa.\n\nNejznámější vozy, které CI5 používalo, jsou Ford Granada 2.8i Ghia, Ford Escort RS 2000 a Ford Capri 3.0 Sport.\n\nV mnoha epizodách dochází k tomu, že na Doylovo, Bodieho či Cowleyho auto někdo vystřelí a dojde k poškození čelního skla, pneumatiky, zrcátka atd. Následující poškození však nebyla úmyslná:\n\n\nJako jeden z mála západních seriálů se Profesionálové vysílali i v tehdejším socialistickém Československu. Z 57 epizod jich Československá televize zakoupila pouze 21.\n\nPůvodní dabing vznikal v letech 1981-1988.\n\nV roce 1996 zakoupila celý seriál TV Nova. Jelikož byl Jiří Adamíra v té době již po smrti a Alois Švehlík požadoval vysoký honorář, rozhodla se TV Nova o předabování celého seriálu.\n\nV roce 1999, během sporů o TV Nova po rozchodu Železného CET 21 s Vávrovou ČNTS, ztratila TV Nova práva na 12 dílů z prvních dvou sérií, nadabovaných v roce 1996. Nechala je proto předabovat se stejným obsazením hlavních rolí. Šlo o následující díly: \"Starého psa novým kouskům nenaučíš\", \"Na dva pokusy\",\"Šílenec\", \"Za vším hledej ženu\", \"Přílišná starost\", \"Kuželky\", \"Člen klanu\", \"První noc\", \"Soud\", \"Ve veřejném zájmu\", \"Neuctivý státní zaměstnanec\", \"Obětní beránek\". Díly \"Soud\" a \"Člen Klanu\" tak mají dokonce tři dabingové verze.\n\nV roce 2009 (od 15. května do 13. listopadu) vydávala společnost North Video tento seriál na 27 DVD (24 DVD s dvěma epizodami a 3 DVD s třemi epizodami: disk 1, disk 2 a disk 8). Seriál byl k dostání každý pátek v novinových stáncích.\n\nV červnu roku 2013 započala restaurace seriálu z nalezených původních materiálů. Proces restaurování je popsán v článku ze srpna roku 2014. Vydání dohromady 57 epizod probíhala nikoliv podle původních pěti sérií, ale podle následujícího harmonogramu:\n\n\nV roce 2011 byly ohlášeny přípravy filmové adaptace \"Profesionálů\" přenesených do současnosti. Mezi představiteli hlavních rolí se spekulovalo o Tomu Hardym, Gerardu Butlerovi, Jasonu Stathamovi, Liamu Neesonovi nebo Garym Oldmanovi.\n\n"}
{"id": "295052", "url": "https://cs.wikipedia.org/wiki?curid=295052", "title": "Thisong Decän", "text": "Thisong Decän\n\nThisong Decän (tibetsky: ཁྲི་སྲོང་ལྡེ་བཙན།, Wylie: khri srong lde btsan) byl tibetský panovník, který zde vládl od roku 755 až do roku 797 nebo 804. Měl pět manželek, přičemž všechny pocházely z urozených rodin. Podle buddhistické tradice byla jeho manželka i žena, která byla vtělením Táry, ženské bódhisattvy. Je znám zejména pro svůj kladný vztah k buddhismu a tím, že se zasloužil o jeho šíření.\n"}
{"id": "295054", "url": "https://cs.wikipedia.org/wiki?curid=295054", "title": "Seznam ostrovů Chorvatska", "text": "Seznam ostrovů Chorvatska\n\nOstrovy Chorvatska (chorvatsky ostrov - ). V Jaderském moři má Chorvatsko 78 ostrovů s rozlohou větší než 1 km², 524 menších ostrůvků s rozlohou nad 0,01 km² a 642 útesů. Ostrovy se také nacházejí na jezerech a řekách ve vnitrozemí.\n\n\n"}
{"id": "295055", "url": "https://cs.wikipedia.org/wiki?curid=295055", "title": "Serau malý", "text": "Serau malý\n\nSerau malý (\"Capricornis crispus\") je přežvýkavý sudokopytník z čeledi turovitých. Serau patří k podčeledi ovcí a koz, je příbuzný kamzíka a gorala, Je endemitem Japonska. Jedná se o vzácný, málo známý druh, o němž není k dispozici mnoho informací. Jeho nejbližší příbuzní jsou podobný, ale tmavší serau tchajwanský (\"Capricornis swinhoei\") z ostrova Tchaj-wan a serau velký (\"Capricornis sumatraensis\") z jižní Číny, Tibetu, Barmy a Sumatry, který je větší, s krátkou, tmavohnědou srstí a světlou hřívou na krku. Všechny druhy jsou ohroženy ztrátou stanovišť i lovem.\n\nSerau je středně velký, robustně stavěný kopytník, tvarem těla i velikostí trochu podobný domácí ovci. V kohoutku měří 60 - 75 cm a jeho hmotnost dosahuje 30 - 45 kg. Serau má poměrně krátké nohy s malými kopýtky a silně stavěné tělo, které se díky husté, jemné srsti zdá být ještě zavalitější. Zejména zimní srst je neobyčejně dlouhá a hustá. Krk je krátký, hlava poměrně malá a zašpičatělá, s malými, kulatými botlci a velkýma očima. Ocásek je velmi malý a zcela ukrytý v srsti. Obě pohlaví nosí rovné růžky, měřící jen 10 cm. Zbarvení je světle šedohnědé, v zimní srsti až stříbřité. Samec a samice se od sebe liší jen málo.\n\nSerau je endemitem, obývá pouze Japonsko, zejména ostrov Honšú, malé populace žijí na ostrovech Kjúśu a Šikoku. Žije v jehličnatých a smíšených lesích v japonských horách, v nebezpečí se uchyluje do skal. Výborně šplhá a skáče.\n\nPotravu seraua tvoří hlavně mladé výhonky stromů a keřů, např. olší, buku, vilínu a kryptomerie, v menší míře spásá trávy, včetně tuhých ostřic.\n\nSerau je samotářské a silně teritoriální zvíře. Páry se vytvářejí jen v období páření. Samci si značkují své teritorium výměškem předočních žláz, který páchne po octu. Serau má denní aktivitu, pase se ráno a v podvečer, přes poledne a v noci odpočívá, obvykle mezi skalami. Ve svém teritoriu mají vyšlapané chodníčky, které pravidelně využívají.\nŘíje probíhá od září do prosince, samice je březí 210 dnů a rodí jedno kůzle, které je velmi hravé a s matkou zůstává celý rok. Do rozmnožování se mladá zvířata zapojují až v druhém nebo třetím roce života a dožívají se 25 let.\n\nV zoologických zahradách mimo Japonsko je chován jen zřídka. V České republice je chována pouze jedna samice v Zoo Ústí nad Labem.\n\nSerau malý vystupuje v japonském folklóru, kde je považován za podivné, nadpřirozené či strašidelné zvíře. Věří však i tomu, že serau může prinést štěstí. Talisman omamori s motivem serauovy stopy údajně pomáhá žákům zvládat zkoušky tak snadno, jako když serau přelézá strmé svahy. Serau byl předlohou pro podobu lesního ducha ve filmu Princezna Mononoke.\n"}
{"id": "295065", "url": "https://cs.wikipedia.org/wiki?curid=295065", "title": "Hradlo XOR", "text": "Hradlo XOR\n\nHradlo XOR ( , zkratka z ) je druh logického digitálního elektronického\nobvodu ze skupiny kombinačních obvodů (hradel).\n\nHradlo XOR je jedním ze základních kombinačních logických obvodů, jehož výstup je exkluzívní logický součet vstupů („buď A, nebo B“). Výstup je log. 1 jen tehdy, pokud se hodnoty vstupů liší.\n\nXOR je funkcí součtu modulo 2, využívá se proto v binárních sčítacích aritmeticko-logických jednotkách počítačů. Poloviční sčítací jednotka pozůstává z jednoho hradla XOR (součet) a jednoho hradla AND (přenos do vyššího řádu).\n\nXOR je binární operace – je definována na dvou vstupech. V elektronice se ale běžně používá pojem hradla XOR pro 3 a více vstupů.\n\nNejčastější interpretace je taková, že první dva vstupy jsou přivedené do prvního hradla XOR. Každý další vstup je přivedený spolu s výstupem předcházejícího hradla na vstup dalšího hradla XOR. Výsledkem je obvod, kterého výstup je log.1 tehdy a jen tehdy pokud je log.1 na lichém počtu vstupů. Takovýto obvod se využívá jako generátor parity.\nMožná je také druhá interpretace, vycházející z pojmu „exkluzivní“ logický součet stejně jako z IEC značky hradla XOR (viz obr. vpravo). Podle této interpretace je výstup log.1 tehdy a jen tehdy, pokud právě na jednom z N vstupů je log.1, což by odpovídalo také „=1“ ve značce IEC. IEC značka však nebyla myšlená pro širší než 2-vstupové hradlo a takovéto její rozšíření není platné. Tato interpretace vícevstupového hradla XOR není v praxi častá, protože sčítačky a generátory parity jsou častější než detektory „1 z N“.\n\nXOR hradlo se vyrábí ve formě integrovaného obvodu, přičemž se obvykle umisťuje několik XOR hradel do jednoho pouzdra, aby se využily všechny dostupné vývody pouzdra.\n\n"}
{"id": "295066", "url": "https://cs.wikipedia.org/wiki?curid=295066", "title": "Demokratická fronta pro osvobození Palestiny", "text": "Demokratická fronta pro osvobození Palestiny\n\nDemokratická fronta za osvobození Palestiny (zkráceně DFOP, : الجبهة الديموقراطية لتحرير فلسطين, \"Al-Džabha ad-Dímuqrátíja li-Tahríri Filastín\", : \"Democratic Front for the Liberation of Palestine\", zkráceně \"DFLP\") je levicová marxisticko-leninistická palestinská skupina, která se v roce 1969 odtrhla od Lidové fronty pro osvobození Palestiny (LFOP). Podle její ideologie je možné osvobození Palestiny pouze lidovou revolucí. V roce 1970 se začala zapojovat do bombových útoků a největším z jejích teroristických útoků se stal Ma'alotský masakr z roku 1974, při kterém tři členové této skupiny povraždili 27 lidí, většinou dětí, v severoizraelském Ma'alotu. Skupina se odmítla podílet na Madridské konferenci (1991) a vymezovala se proti Mírové dohodě z Osla. Oficiální sídlo má v syrském Damašku, mnoho jejich členů se však v polovině 90. let přesunula zpět na území Palestinské samosprávy. Usmíření se s předsedou Organizace pro osvobození Palestiny, Jásirem Arafatem, proběhlo v srpnu 1999 v Káhiře. Podporována je především mladými lidmi, inteligencí a studenty v exilu. Její význam však upadá.\n\n"}
{"id": "295075", "url": "https://cs.wikipedia.org/wiki?curid=295075", "title": "Hamás", "text": "Hamás\n\nHamás (: حماس – \"Ḥamās\", dosl. „nadšení“; zkratka pro Hnutí islámského odporu, : حركة المقاومة الإسلامية, \"Harakat al-Muqawama al-Islamíja\") je palestinská islamistická politická strana, která vznikla v roce 1987 jako odbočka egyptských Muslimských bratří \"Al-Madžama Al-Islami\". Podle charty Hamásu, vydané v roce 1988, je ideou hnutí boj proti Izraeli a ustanovení islamistického státu v Palestině. Hamás má od svého vzniku strukturovanou organizaci, která se dělí na dvě části. První z nich je civilní (politická) a výrazně se podílí na činnosti podporující chudé palestinské obyvatelstvo, zejména v Pásmu Gazy. Druhou je militantní křídlo pojmenované po jednom z prvních palestinských mučedníků Brigády Izz ad-Dína al-Kassáma, které funguje v utajení a provádí útočné aktivity proti státu Izrael a od roku 2001 se podílí na ostřelování Izraele z pásma Gazy různými druhy raket či minomety. Největšího politického úspěchu organizace dosáhla v lednu 2006, kdy vyhrála volby do Palestinské národní správy. V současnosti je Hamás na seznamu teroristických organizací několika zemí, například USA, EU, Kanady, Izraele, Japonska nebo Egypta.\n\nKořeny hnutí Hamás lze nalézt v Egyptě, kde jeden z nejvlivnějších muslimských teologů 20. století Hasan al-Banná v roce 1928 založil společenství Muslimské bratrstvo (Alichwán al-muslimún). Písemnictví Hamásu za svého předchůdce uvádí hnutí šejcha Izz ad-Dín al-Kassáma (Qassáma) (1882–1935), po němž je v současnosti pojmenováno vojenské křídlo společenství. Je nepravděpodobné, že by al-Kassám byl členem Muslimského bratrstva, lze však zaznamenat vzájemnou spřízněnost ideálů, neboť jejich společným základem jsou myšlenky islámského reformátora Rašída Ridá. Ještě ke konci dvacátých let 20. století postrádaly al-Kassámovy ideje zevrubnou hloubku, nicméně je jisté, že již v této době byla jeho vizí Palestina osvobozená od cizích vlivů a společnost zachovávající Korán. Součástí těchto vizí byli i křesťané, žijící a spolupracující v upřímném souladu s muslimskou většinou (dhimmí). Vyhraněný postoj však zastával proti jakémukoliv druhu obsazování palestinského území Židy. Postupně tyto názory vykrystalizovaly v přesvědčení, že celý islámský svět musí prvořadě zahájit odpor proti izraelským kolonistům a posléze i proti Britům, kteří usazování Židů na palestinském území protežovali. Al–Kassáma byl zabit poblíž města Džanín v přestřelce s britskou policií dne 21. listopadu 1935 a pro různé místní strany a hnutí se stal jedním z prvních mučedníků padlých v boji za osvobození Palestiny. Právě díky jeho osobě došlo k rozšíření idejí Rašída Ridá v Palestině, což usnadnilo následné pronikání Muslimského bratrstva do oblasti. Al-Banná začal své vyslance vysílat do Palestiny v roce 1936 a sám zemi několikrát navštívil, když mezi lety 1942–1945 zakládal pobočky bratrstva v jejích některých velkých městech. Palestinský problém se pro al-Banná stal zcela zásadním, neboť na něm deklaroval nadnárodní charakter jeho idejí, což v letech 1935–1945 vedlo k uvolnění jeho sepětí s egyptským nacionalismem a přechodu k myšlenkám mezinárodnímu formátu. K založení pobočky v Palestině došlo v roce 1945 díky Saídu Ramadánoví, švagrovi al-Banná, jenž jen za první rok působnosti shromáždil na 15 000 nových stoupenců. Po zavraždění Hasana al-Banná v roce 1949 bylo Muslimské bratrstvo v Egyptě postaveno mimo zákon, nicméně v Pásmu Gazy byli jeho stoupenci považováni za vlastence. V Zajordání byla jeho existence oficiálně uznávána. Od roku 1955 se bratrstvo zapojilo do významných vojenských i politických akcí, v jejichž důsledku došlo k rozdělení islamistických skupin na dvě názorové linie. První se zříkala ozbrojeného boje a přikláněla se názoru, že společnost je třeba napravit prostřednictvím přísného zachovávání islámského zákona, za pomoci islámských institucí kulturního, vzdělávacího a ekonomického typu (tzv. „neotradicionalismus“ či „islamizace zdola“). Druhá zastávala fundamentalistické pozice a prostřednictvím vojenské aktivity usilovala o státní převrat a soustředila se na ozbrojený boj proti Izraeli (tzv. „islamizace shora“). K rozdělení společnosti došlo také v Palestině, kde se v následujících letech zformovala nová politická hnutí. Největším konkurentem pro Muslimské bratrstvo se stala organizace Fatah, která je dodnes nejdůležitější složkou nacionálně sekulární Organizace pro osvobození Palestiny (OOP). Fatah těžil zejména ze skutečnosti, že egyptský prezident Gamál Násir opět postavil bratrstvo mimo zákon, což se odrazilo i na území Palestiny. V té době se stal hlavním duchovním představitelem Muslimského bratrstva v Palestině šajch Ahmad Izmaíl Jásín, pod jehož vedením organizace dosáhla značných neotradicionalistických úspěchů při islamizaci palestinské společnosti. V 80. letech 20. století se však někteří mladí palestinští fundamentalisté z řad Muslimského bratrstva seskupili kolem osoby Abdulláha Azzáma nebo začali přestupovat do palestinské odbočky skupiny Islámský džihád. Aby zabránil výraznějšímu odchodu členské základny do těchto skupin, rozhodl se šejch Jásín založit Hamás, jenž měl oběma formám islámského radikalismu konkurovat.\n\nK ustavujícímu shromáždění Hamásu došlo 9. prosince 1987, prohlášení bylo vydáno 11. prosince v Gaze a 14. prosince v Zajordání. Z propagandistického záměru však literatura Hamásu jako den založení uvádí 8. prosinec, který je pokládán za počátek První intifády. Název Hamás v překladu znamená „Nadšení\" a zároveň jednotlivá písmena tohoto výrazu představují zkratku: Harakat al-Muqáwama al-Islámíja (Hnutí islámského odporu). Jeho oficiálně uváděnými zakladateli byli šajch Ahmad Izmáíl Jásín a Abdel Azíz ar-Rantíssí. Prvotní reakce OOP na založení nového ozbrojeného islámského hnutí byla smířlivá, což bylo ovlivněno i přesvědčením, že otevřené nepřátelství mezi oběma organizacemi by znamenalo konec intifády. Nicméně vzájemné soupeření bylo patrné již v počátcích vzájemných vztahů, zejména ve sporech o to, pod čí kontrolou budou stávky. Pro obyvatele Palestiny se Hamás stal islamistickou alternativou sekulární OOP a svými cíli v sociální a politické sféře, jakož i komunitní činností, zpochybňoval postavení jediného legitimního představitele palestinského lidu, jež si OOP nárokovala. Izraelci Muslimskému bratrstvu těsně před vypuknutím intifády a krátce po založení Hamásu vyjadřovali tichou podporu, neboť se domnívali, že jeho humanitární profilace bude do budoucna převažovat nad projevy militantního extrémismu, a zároveň, že se stane politickým oponentem nacionálně sekulární OOP. Ještě na začátku První intifády věřili, že se bratrstvo \"„…stavělo proti palestinskému nacionalismu, a že jeho členové nebyli zapojeni do aktů politického odboje.“\" Po vypuknutí První intifády se však ve vnitřní struktuře Hamásu jasným způsobem prosadili zastánci radikální protiizraelské linie. Své předpoklady, že by mohli Hamás využívat k destabilizaci palestinské politické scény v neprospěch OOP, byli Izraelci nuceni přehodnotit ve chvíli uveřejnění charty Hamásu v roce 1988, a posléze v roce 1989, kdy se organizace přihlásila k únosu a vraždě dvou izraelských vojáků. Při následné vlně represí byl uvězněn a v roce 1989 k doživotí odsouzen i šajch Jásín, což vedlo k částečné reorganizaci velení a do čela Hamásu byl postaven Músá Abú Marzúq, inženýr, jenž vysokoškolské vzdělání získal na univerzitě v USA. \nDalší politický vývoj v Palestině následoval po oslabení vlivu OOP, jehož příčinou byly události, které následovaly po alžírské deklaraci v roce 1988 a četné obžaloby, jež obviňovaly vedoucí představitele OOP z korupce. Svou roli sehrála i ztráta ekonomické podpory přicházející ze Sovětského svazu, Iráku Saddáma Husajna a zemí, které se zapojily do války v Perském zálivu na straně protiirácké koalice. Vůdce OOP Jásir Arafat proto vyzval čelní představitele Hamásu ke vstupu do Národní palestinské rady, avšak tato jednání, která byla zahájena v roce 1990, ztroskotala na požadavku Abú Marzúqa, který požadoval polovinu křesel v Radě a výslovné zavržení alžírské deklarace. V roce 1992 reagoval Izrael na vzrůstající eskalaci násilí deportací 415 představitelů Hamásu a palestinského Islámského džihádu do jižního Libanonu. Libanon však odmítal deportované přijmout, a tak za celosvětové novinářské pozornosti zůstali ve stanovém táboře na hraničním území nikoho. Díky tomuto opatření se sice napětí v Palestině dočasně zklidnilo, avšak zároveň došlo ke kontaktu mezi palestinskými fundamentalisty sunnitské orientace a šíitským hnutím Hizballáh, jehož příslušníci od roku 1982 začali své protivníky napadat formou sebevražedných útoků. Z pragmatických důvodů, jako mluvčí palestinského lidu, svůj důrazný nesouhlas s deportacemi vyjádřil i Jásir Arafat, načež Hamás souhlasil s konáním konference v Tunisu (prosinec 1992), kde jeho předáci jednali s OOP, a s rokováním v Chartúmu, kde vedli dialog s představiteli Fatahu. Jako konec první intifády jsou často uváděny mírové dohody z Osla (30. srpna 1993), uzavřené mezi Izraelem a OOP. Tato ujednání však byla v přímém rozporu s doktrínou Hamásu, jehož vedení, stejně jako představitelé Islámského džihádu, je nikdy neuznalo.\n\nObyvatelstvo Palestiny unavené setrvalým konfliktem bylo dohodám z Osla nakloněno positivně a Hamás proto určitou dobu čelil otázce další existence. Tento status se však změnil 25. února 1994, když izraelský kolonista zahájil střelbu na muslimské věřící shromážděné k modlitbě v Hebronu a na místě jich dvacet devět zavraždil. Tento čin umožnil předákům Hamásu obhájit své postoje s tvrzením, že terorismus jeho stoupenců je nezbytný vzhledem k trvajícím provokacím Izraelců. 4. května 1994 Jásir Arafat podepsal dohody v Káhiře, které jej zavazovaly vyvíjet iniciativu v boji proti činnosti atentátníků, organizované z území svěřeného Národní palestinské samosprávě. V následujících dnech uzavřely dohodu o ukončení válečného stavu i Brigády Kassám a militantní křídlo Fatahu. Toto ujednání, stejně jako dohody z Káhiry, se vztahovalo výhradně na útoky podnikané z palestinského území, netýkalo se operativních skupin působících na území Izraele. V důsledku tak odpovědnost za odhalování těchto teroristických buněk zůstala na izraelských bezpečnostních složkách.\nV devadesátých letech, po rozpadu východního bloku, začala do Izraele proudit další vlna přistěhovalců z Ruska. Celkově se jednalo asi o milion Židů, z nich se většina stala novou zásobárnou levné pracovní síly. Příčinou tohoto přílivu pracovníků se izraelská ekonomika stala nezávislou na práci Palestinců z Pásma Gazy. Tyto okolnosti dovolily Izraelcům od 30. března 1993 praktikovat politiku neprodyšného uzavření hranic s okupovaným územím. Pro palestinskou narušenou ekonomiku znamenaly tyto událostí zásadní újmu. Podrobné hospodářské údaje hovoří o tom, že až 66% palestinských pracovních sil se následkem těchto opatření stalo nezaměstnaných nebo zaměstnaných nedostatečně. Výsledkem tohoto ekonomického vývoje byl nárůst podpory, kterou chudí Palestinci začali vyjadřovat místním radikálním skupinám. \n\nNa konci 90. let 20. století došlo v důsledku politických změn na blízkém východě k částečnému ochromení velení Hamásu a po celý rok 1999 až do listopadu 2000 nebyly organizovány žádné sebevražedné útoky. Organizace potřebovala čas na reorganizaci a vrátila se ke své neotradicionalistické tradici. 28. září 2000 navštívil Ariel Šaron Chrámovou horu v Jeruzalémě. Toto politické gesto, které mělo podpořit izraelský nárok na sjednocený Jeruzalém, spustilo další vlnu protestů, která nese historický název Druhá intifáda, či Intifáda Al-aksá. Zpočátku měly formy protestů podobu proměnlivé směsice pouličních nepokojů a útoků podnikaných všemi ozbrojenými skupinami. Posléze se v ulicích objevily střelné zbraně, na což izraelské ozbrojené síly reagovaly použitím těžké vojenské techniky a zbraní dlouhého doletu. Po 11. září 2001 se vláda USA pokoušela získat důkaz o propojení mezi Hamásem a Usámou bin Ládinem. Ačkoliv byli někteří bojovníci Hamásu vycvičeni v táborech al-Kájdy, další výraznější spolupráce mezi těmito organizacemi potvrzena nebyla. Avšak oficiálních projevy představitelů USA, kteří vyjadřovaly názor, že pokračování mírového procesu na území Palestiny musí být spojeno s bojem proti mezinárodnímu terorismu, vyprovokovaly Brigády Kassám, pod velením nového vůdce Saláha Mušafá Šahuda, k další vně sebevražedných útoků. Ty vedly k velkým ztrátám na životech izraelských civilistů, a ve chvíli, kdy číslo mrtvých přesáhlo sto, zahájil izraelský premiér Ariel Sharon rozsáhlou operaci s názvem Obranný štít (29. března–3. května 2002). Na území Palestinské samosprávy docházelo k těžkým bojům a izraelské bezpečnostní složky se uchýlily k nové strategii, jíž bylo ničení domů rodin sebevražedných útočníků a deportace jejich příbuzných. Cílem bylo vykořenit sympatie Palestinců se sebevražednými útoky vůči Izraeli. V průběhu operace též došlo k zatčení značného počtu představitelů Hamásu, přičemž část z nich padla do zajetí po vyvrcholení obléhání chrámu Kristova narození v Betlémě. Cíle kontroverzní operace Obranný štít však dosaženo nebylo, neboť teroristické aktivity Hamásu pokračovaly nadále, navíc se opět vyostřily vzájemné vztahy mezi Židy a Palestinci. Na konci roku 2002 zahájil Izrael stavbu bariéry mezi vlastním územím a Západním břehem, která byla dokončena v roce 2005. 9. ledna téhož roku byl palestinským prezidentem zvolen Mahmúd Abbás, kterému se v březnu podařilo s Hamásem uzavřít dohodu o dodržování období klidu. Toto příměří Hamás vypověděl 9. června 2006, když izraelské vládní síly bombardovaly jednu z pláží v Gaze. Zároveň došlo k nové, stupňující se vlně teroristických útoků. Poté, co Hamás unesl jednoho z vojáků, Izrael zorganizoval celoplošnou invazi, jejímž úkolem bylo tohoto muže osvobodit (28. června 2006).\nDalší kontroverzní reakcí na setrvalou atentátnickou činnost Hamásu, spadající do období druhé intifády, bylo uplatnění strategie tzv. mimosoudních likvidací. V jejím rámci byli izraelskou tajnou službou zavražděni někteří čelní vůdci organizace, nicméně při těchto akcích docházelo i k dalším ztrátám na životech, o které přicházeli lidé v těsné blízkosti cílů. Obětí jednoho z těchto atentátů se stal i šejch Jásín, kterého zabila raketa odpálená z vrtulníku ve chvíli, kdy po ranní modlitbě vycházel z Mešity v obydlené části Gazy. Společně s ním zahynulo pět dalších osob, včetně jeho syna.\nS postupem intifády se veřejné mínění začalo obracet v neprospěch politického vedení Palestiny, z čehož začal těžit Hamás, který 25. ledna 2006 zvítězil ve volbách do zákonodárného shromáždění, v němž obsadil 74 ze 132 křesel. Lidé tak vyjádřili rozčarování, které pociťovali vůči Fatahu. Ten se však s politickou porážkou nesmířil a mezi jeho stoupenci a členy Hamásu začalo docházet k ozbrojeným konfliktům, které na jaře 2007 začaly nabírat podobu občanské války. Izrael, podporovaný USA, po volebním vítězství Hamásu zamítl obnovení vzájemných rozhovorů, neboť odmítal jednat s teroristy. Mezinárodní společenství reagovalo zmrazením rozvojových fondů a hospodářské pomoci, což mělo pro palestinskou ekonomiku drtivý dopad. Otázka Palestiny, jejíž budoucnost znepokojovala arabské země, byla prodiskutovávána v únoru 2007 v Mekce, kde byl pod záštitou saúdskoarabského krále sezváni představitelé obou znepřátelených táborů. Výsledkem složitých jednání bylo dosažení dohody o příměří a vytvoření vlády národní jednoty, v níž byli zastoupeni jak představitelé Hamásu, tak Fatahu. Vzájemná nevraživost mezi oběma organizacemi však přetrvávala a vyvrcholila v polovině června téhož roku, kdy Hamás převzal úplnou kontrolu nad Pásmem Gazy. Palestinský prezident Abbás reagoval rozpuštěním vlády národní jednoty a vyhlášením výjimečného stavu. Novým premiérem jmenoval prozápadního ekonoma Saláma Fajjáda. Hamás, který byl zcela vyšachován z ministerských pozic, Abbásovy kroky nikdy neuznal. Pod jeho vlivem zůstalo celé Pásmo Gazy, zatímco Západní břeh ovládl Fatah. Toto dvojvládí pochopitelně vyhovovalo Izraeli, který vyjádřil podporu Fatahu a vůči jím kontrolovaným územím uvolnil některá omezení, která na palestinská území uvalil poté, co ve volbách zvítězil Hamás.\n\nVelmi zásadní změnu pro hnutí přinesly události tzv. arabského jara. V reakci na probíhající události se exilové vedení Hamásu, detašované toho času v Sýrii, přiklonilo k islamistické opozici, čímž velmi výrazně narušilo vztahy s režimem prezidenta Bašára Asada. Nejenže pak muselo přesunou své sídlo z Damašku do Kataru, ale příčinou tohoto jednání bylo i zhoršení vztahů s tradičním spojencem Sýrie Íránem a hnutím Hizballáh. Írán pak údajně velmi výrazně utlumil finanční podporu Hamásu. Další výrazně krizovou událostí pro organizaci bylo svržení egyptského prezidenta Muhammada Mursího v roce 2013. S jeho podporou existovala na palestinsko-egyptské hranici jistá míra stability, která Hamásu umožňovala posilování vzájemné soudržnosti s Muslimským bratrstvem. Když se Hamás po politickém převratu nedistancoval od stupňujícího se násilí na Sinajském poloostrově, současný egyptský prezident Abd al-Fattáh as-Sísí označil hnutí za teroristickou organizace, uvalil na něj sankce a zahájil bezprecedentní blokádu hranic s Pásmem Gazy. Tato situace měla pro Hamás význam i na geopolitické scéně, neboť některé konzervativní arabské režimy, kvůli zachování dobrých vztahů s Egyptem, utlumily jeho podporu. Pokud jde o přítomnost exilové kanceláře v Kataru, ta pro zemi představoval zbytečnou komplikaci, neboť její představitelé chtěli s Egyptem budovat spíš korektní vztahy. V současnosti je tedy více než pravděpodobné, že vnější vedení Hamásu sídlí v Turecku. Napovídala tomu i schůzka, která se konala 19. prosince 2015 v Ankaře, při níž se šéf exilového vedení Hamásu Chálid Mašál sešel s tureckým prezidentem Erdoganem a výrazné financování, které tato země Hamásu poskytuje.\nV dnešních dnech je pro Hamás důležitá zejména obnova infrastruktury, kterou při pozemních a leteckých útocích destruují izraelské ozbrojené síly. Další prioritou pro hnutí je i posilování ve vojenské oblasti a údržba objektů militaristického charakteru. K nim patří zejména desítky pašeráckých a útočných tunelů, které vedou z Pásma Gazy na území Izraele nebo Egypta, ale také výcviková centra a výrobny zbraní a munice. Podle zprávy Izraelské bezpečnostní agentury (ISA) z 25. července 2017, si hnutí zajišťuje příslušenství na výstavbu a obnovu tunelů zejména z materiální humanitární pomoci určené pro chudé palestinské civilisty. Agenti Hamásu údajně také realizují nájezdy na sklady dřeva a železa, jiné suroviny, určené například k průmyslové výrobě zbraní nebo výbušnin, získávají různými způsoby pašování. Nezřídka jde o materiál dvojího využití (např. grafit nebo dusičnan stříbrný), který se operativci Hamásu do Pásma Gazy pokouší dopravit mezi oficiálně schválenými dodávkami pomoci. V tomto směru však jde i o navijáky, motory do kompresorů určených na vrtání tunelů, různé druhy elektrozařízení atd.\nSoučasným politickým vůdcem Hamásu v Pásmu Gazy je Ismajl Haníja, velitelem Brigád Kassám je Jahjá Sinvár (Yahya Sinwar), jenž byl do své funkce ustanoven v únoru 2017. 11. listopadu 2018 členové Hamásu provedli jeden z největších útoků za poslední čtyři roky, při němž bylo na území Izraele z  Pásma Gazy vypáleno nejméně 370 raket. V úterý 13. listopadu bylo v reakci na oboustranné, stupňující se násilí, mezi Hamásem a Izraelem dosaženo příměří, na což reagoval izraelský ministr zahraničí Avigdor Lieberman rezignací. Ve čtvrtek 6. prosince 2018 se USA ve Valném shromáždění OSN pokusilo prosadit rezoluci odsuzující hnutí Hamás za raketové útoky na Izrael. Této rezoluci se nedostalo potřebné podpory, ačkoliv pro hlasovalo 87 zemí, 57 jich bylo proti a 33 států se hlasování zdrželo.\n\nHnutí Hamás sleduje dva protichůdné cíle. Jedním je charita vůči Palestincům, druhým teror vůči Izraeli. Podle charty z 18. srpna 1988 je ideový základ Hamásu založen na islámu [čl. 1]. Podle téhož dokumentu hnutí samo sebe označuje za palestinskou odnož Muslimského bratrstva [čl. 2], přičemž prohlašuje, že je složeno z muslimů, kteří upřednostňují džihád [čl. 3]. Organizace za svého člena přijímá každého muslima, který uznává její ideologii [čl. 4]. Životním stylem členů Hamásu je Islám, Alláh je jeho cílem, Prorok jeho modelem, korán jeho ústavou [čl. 5]. K hlavním cílům hnutí patří vytvoření palestinského státu na celém území Palestiny [čl. 6]. Etické základy tohoto územního celku by vycházely z islámských principů a práva Šaría. Hamás sám sebe označuje za univerzální muslimské hnutí, přičemž navazuje na myšlenky a postoje Izz ad-Dína al-Kassáma, jež hlásají, že povinností muslimů je boj proti Židům [čl. 7]. Heslo Hamásu zní: \"„Alláh jako poslední cíl, Prorok jako hlava, Korán jako ústava, smrt pro Alláhovu slávu jako nejžhavější touha“\" [čl. 8]. Podle 9. článku vznikl Hamás jako důsledek úpadku islámských hodnot, z čehož vychází nutnost vyhlásit islámský stát. Podle vlastní interpretace Hamás podporuje utlačované a popírá bezpráví [čl. 10]. Palestinu vnímá jako svaté dědictví všech muslimů, jež náleží všem muslimům do vlastnictví až do soudného dne. Odmítá Palestinu předat komukoliv jinému, ten, kdo se jí zmocní, ji také vrátí [čl. 11]. Proti nepříteli je povinen bojovat každý muslimský muž i žena, nacionalismus je součástí islámu [čl. 12]. Palestinský problém lze řešit pouze džihádem, pacifistické řešení vede podle doktríny Hamásu jen k posílení nevěřících nad muslimy, proto se staví proti jakýmkoliv mírovým konferencím [čl. 13]. Samotné osvobození Palestiny je vázáno na tři okruhy lidí: palestinský, arabský a islámský, Palestina je vnímána jako svatá islámská země [čl. 14]. Vštěpování islámských názorů je úkolem vzdělávacího systému, s čímž souvisí i skutečnost, že palestinská otázka je otázkou náboženskou [čl. 15]. Důležitým je podle Hamásu studium islámu ve školách, stejně jako získávání podrobných znalostí o nepříteli [čl. 16]. Ženy nelze oddalovat islámu, neboť vedou výchovu nových pokolení, jejich role proto není menší než úloha mužů, nicméně je třeba se vyhnout západnímu pojetí rovnoprávnosti [čl. 17]. Posláním muslimské ženy je rodina, děti a vedení domácnosti [čl. 18]. Na boji za svobodu se má podílet také islámské umění [čl. 19], společnost by se měla sjednotit a její členové by měli nést společnou zodpovědnost [čl. 20]. Hamás zároveň hlásá ochotu podpořit ty, kdo mají nouzi [čl. 21]. Nepřítel (tj. Židé) mají podle členů Hamásu zodpovědnost za francouzskou a komunistickou revoluci v Rusku a stáli za vypuknutím první i druhé světové války i založením OSN. Jejich spojenci jsou Svobodní zednáři, Rotariáni, Lions Club atd. a podporuje je kapitalistický Západ i komunistický Východ [čl. 22]. Jiná islámská hnutí Hamás respektuje a oceňuje [čl. 23], je proti urážkám a pomluvám [čl. 24], zároveň respektuje i palestinská nacionalistická hnutí [čl. 25]. Rokovat o nových variantách je ochoten pouze s nacionalisty [čl. 25], OOP by podle charty Hamásu měla na svou korouhev umístit islám, nicméně je považována za partnerskou organizaci (Hamás však odmítá její sekularismus) [čl. 27]. Stanovy Hamásu dále prohlašují, že arabské a islámské země by měly bojovat proti sionismu [čl. 28]. Hnutí zároveň usiluje o podporu mezinárodního islámského společenství [čl. 29]. Upozorňuje, že je třeba dávat si pozor na sionistickou kontrolu mezinárodních financí, a dále na skutečnost, že džihád lze vést různými zbraněmi [čl. 30]. Hamás sám sebe vnímá jako hnutí humanitní, s tím, že všichni (tedy vyznavači islámu, křesťanství a judaismu) mohou žít (koexistovat) pod pokojnou islámskou nadvládou [čl. 31]. Hamás odmítá jakékoliv ústupky; dohody z Camp Davidu (1979) byly podle něj zradou Palestinců a dodává, že sionisté usilují o ovládnutí Palestiny od Nilu po Eufrat [čl. 32]. Prostřednictvím charty se Hamás obrací na muslimské národy s žádostí o finanční podporu [čl. 34] a v historické návaznosti na vojenské úspěchy při porážkách křižáků a Tatarů, se zavazuje porazit i sionisty [čl. 35]. Obavy nemusí mít z Hamásu ti pravověrní muslimové, kteří jej respektují a jeho podporu má každý, kdo bojuje proti sionismu. Životním stylem Hamásu je Islám.\n\nHamás se dělí na dvě křídla – civilní a militantní. Civilní (politické) navazuje na neotradicionalistické počínání Muslimského bratrstva a výrazně se podílí na činnosti podporující chudé palestinské obyvatelstvo, zejména v Pásmu Gazy. Provozuje vlastní školy i systém sociálního zabezpečení, vývařovny pro chudé a organizace podobné hnutí skautů (v islámské podobě). Civilní křídlo Hamásu se postupně zapojilo také do politicky a za tímto účelem vybudovalo silný politický aparát. Díky tomu, že se vedení organizace vyznačuje mnohem menší mírou zkorumpovaností, než je tomu běžné u oficiálních palestinských struktur, konkrétně předáků OOP, má zajištěnu výraznou popularitu mezi značnou částí palestinského obyvatelstva (zejména v chudém pásmu Gazy).\nMilitantní křídlo Hamásu se nazývá Brigády mučedníka Izz ad-Dína al-Kassáma (zkráceně Brigády Kassám) a bylo založeno v reakci na vlnu represí ze strany Izraele v roce 1991. Zpočátku brigády Kassám působily pouze v Pásmu Gazy, od roku 1992 začaly operovat i v Zajordání v Hebronu a posléze v Nábulusu. Zde se nezabývaly pouze útoky proti izraelským kolonistům a vojákům, ale svou pozornost soustředily i na likvidaci informátorů Izraele z řad Palestinců. Při výběru cílů na straně Židů příslušníci Hamásu nerozlišují, zda jde o bezpečnostní síly či civilní obyvatelstvo, neboť všichni Izraelci, včetně žen, vykonávají službu v okupační armádě. S narůstajícím vlivem v politické sféře začalo ozbrojené křídlo vytvářet i bezpečnostní složku, kterou se staly bezpečnostně-policejní sbory v Pásmu Gazy. Ozbrojený boj organizace má mezi palestinskými obyvateli značnou míru podpory, což si uvědomují i čelní předáci Hamásu. Pro chudé Palestince, kteří se z ekonomického hlediska často nachází na samé hranici přežití, jsou mnohem přijatelnější formou odporu proti Izraeli než výzvy ke stávkám a bojkotu spolupráce s židovskými enklávami.\nVelitelská struktura Hamásu je rozdělena na dvě části. Domácí, jež řídí organizaci přímo v Palestině a exilovou, vnější, která operuje mimo hranice. Do roku 1993, kdy byl Hamás na nátlak Izraele v USA zapsán na seznam teroristických organizací, se jeho velení nacházelo v americkém Springfieldu, kde mu velel Músá Muhammad Abú Marzúq. Pod tlakem nastalých okolností se velení v roce 1997 přesunulo do Ammánu v Jordánsku. Zde sídlilo až do roku 1999, kdy byli jeho členové obviněni, že se snaží narušit izraelsko-jordánskou mírovou smlouvu. Na nejvyšší vůdce byla uvalena vazba a řada obvinění, po čase však byli propuštěni a vyhoštěni. Na krátkou dobu pak našli azyl v Kataru a od roku 2001 v Damašku v Sýrii. Zde je pod svou záštitu přijal prezident Bašár Asad a zde také navázali bližší vztahy s Hizballáhem. V roce 2012, po vypuknutí nepokojů inspirovaných tzv. arabským jarem, se exilové velení postavilo na stranu opozice a nástupce Abú Marzúqa, Chálid Mašál, přesunul kancelář Hamásu z Damašku zpět do Kataru. Po abdikaci katarského emíra se jeho syn a nástupce Tamím ibn Hamad Al Sání rozhodl svou politiku směřovat k napravení vztahů s Egyptem, což se dělo na úkor jeho vztahů s Muslimským bratrstvem i Hamásem. Není, proto vyloučeno, že v současnosti exilové vedení Hamásu sídlí v Turecku. Jako další, více či méně pravděpodobné sídlo jeho kanceláře je uváděn také Írán. Zajímavostí může být, že letech 1992 a 1993 mělo militantní křídlo Hamásu svou centrálu rovněž v Londýně.\n\nV počátcích své činnosti směřující proti Izraelcům, využívaly brigády Kassám mimo střelných a chladných zbrní, též časovaných náloží. První pokus o odpálení nálože v Tel Avivu se v listopadu 1992 izraelským bezpečnostním složkám podařilo odvrátit. Strategii sebevražedných útoků převzal Hamás od hnutí Hizballáh, se kterým se čelní představitelé Hamásu dostali do bližšího kontaktu v roce 1992. Důvod, proč se Hamás uchýlil k využívání sebeobětování živých osob jako prostředku vedení války, vyjádřil Abdel Aziz Radntisi, jeden z vůdců militantního křídla Hamásu v Gaze, slovy: \"„Hamás používá tuto taktiku a prostředky boje, protože nemá letadla F-16, vrtulníky Apache, tanky, ani řízené střely… Ti muži to nedělají kvůli tomu, že se dostanou do ráje, kde na ně budou čekat panny. Důvod je ten, že čelíme okupaci a jsme slabí.“\" Hlavním organizátorem tohoto útočného způsobu vedení boje byl ve svých počátcích Jahjá Ajjáš, kterého izraelská tajná služba zabila 5. ledna 1996 v Gaze. Poprvé taktiku sebevražedných útoků Hamás neúspěšně uplatnil v dubnu 1993, kdy se příslušník Hamásu odpálil mezi dvěma prázdnými autobusy. Jeden z nejúspěšnějších útoků byl zorganizovaný 19. října 1994, kdy se atentátník odpálil u autobusu na Dizengoffově třídě v Tel-Avivu. Při výbuchu zemřelo 21 Izraelců a jeden holandský turista. Dva podobně ničivé útoky proběhly 3. března 1996. Jejich cílem byla autobusová linka č. 18 a výsledkem bylo čtyřicet pět mrtvých pasažérů. V roce 1997 začal Hamás své útoky soustředit na větší shromáždění lidí. Takové akce zrealizoval 21. března v Tel Avivu a následně 4. září v obchodním centru v Jeruzalémě.\nPo dohodách uzavřených mezi Izraelem, Hamásem a OOP v roce 1994 nenastal až do současnosti prakticky žádný posun při pokusech o řešení konfliktu, situace spíš připomíná začarovaný kruh. Na jakékoliv snahy OOP o smír s Izraelem odpovídá Hamás novou sérií atentátů, po kterých následují izraelské represe. OOP, ve snaze pozastavit represe, zahajuje jednání s Hamásem, po němž je požadováno ukončení atentátnické činnosti. Posléze následují další jednání OOP a Izraelem, na něž reaguje Hamás sebevražednými útoky.\nZměnu v taktice Hamásu přineslo období Druhé itifády. Její příslušníci začali při sebevražedných misích využívat výbušné opasky, které byly příčinou mnoha masakrů v autobusech, nočních klubech (Sebevražedný bombový útok na diskotéce Delfinárium), pizzeriích i na Hebrejské univerzitě. V řadách těchto útočníků se poprvé začaly objevovat ženy a děti. Při boji se větší míře začali využívat i miny a dálkově ovládané nálože, které způsobovaly ztráty na životech zejména v řadách izraelských ozbrojených sil. V této době také palestinští odborníci Adnad al-Ghúl a Nidal Fahi Rabah Farahat sestrojili první rakety Kassám, kterými Hamás z Pásma Gazy začal ostřelovat blízké izraelské obytné zóny. Práce na zdokonalení této zbraně pokračují až do současnosti a její využití má setrvale stoupající tendenci. A to i přes snahu izraelských bezpečnostních složek omezit dovoz materiálů, vhodných pro jejich konstrukci.\n\nV prvních letech po založení organizace byl významným finančním donátorem Hamásu Kuvajt. Jeho finanční příspěvky však nebyly hlavní příjmovou složkou organizace. Tu tvoří zejména příspěvky samotných Palestinců. Podílí se i palestinští emigranti, z nich nemalou částí komunita usazená v USA. Další část příjmů organizace tvoří dary od dalších fundamentálně smýšlejících příznivců z jiných muslimských zemí. Příkladem mohou být události z roku 1997, kdy byl výměnou za tři izraelské agenty vyměněn k doživotí odsouzený duchovní vůdce Hamásu šajch Jásín. Ačkoliv byl od dětství odkázán na invalidní vozík, vzápětí podnikl cestu do Íránu, Sýrie a Sůdánu, kde se mu pro hnutí podařilo značné finanční prostředky.\nPodle zprávy Izraelské bezpečnostní agentury (ISA) z 14. února 2018 je v současnosti jedním z největších sponzorů Hamásu Turecko, které pro převod finančních prostředků využívá například společnost SADAT. Posláním této instituce je finančními a válečnými prostředky podpořit vytvoření „palestinské armády“, jejímž úkolem by byl boj proti Izraeli. Podle dalších zjištění Hamás v Turecku vlastnil i společnost IMES, která sloužila k praní špinavých peněz v řádech milionů amerických dolarů, jež byly posléze převedeny do Pásma Gazy a dalších zemí. Podle stejné zprávy probíhá podpora hospodářské a vojenské činnosti Hamásu v Turecku neomezeně, neboť místní úředníci před ní přivírají oči a příležitostně ji i povzbuzují za pomoci tureckých státních příslušníků, z nichž někteří mají blízko k vládním kruhům. Agentura dále dodává, že aktivity Hamásu se mimo jiné opírají o obchodní platformy, které slouží k praní špinavých peněz, jež jsou posléze převáděny do Judska a Samaří, kde slouží k náboru Izraelců do řad organizace. Financování buněk na území Izraele je pro Hamás samo o sobě poměrně složitou operací. Podle tiskové zprávy ISA z 28. května 2017 hnutí k převodu hotovosti na izraelské území využívá nejen obchodníků, ale jako kurýři jsou údajně využíváni i nemocní a starší lidé, kteří obdrželi povolení k léčbě v izraelských zdravotnických zařízeních.\n\n\n\n"}
{"id": "295076", "url": "https://cs.wikipedia.org/wiki?curid=295076", "title": "Atíša", "text": "Atíša\n\nAtíša Dípankara Šrídžňána (asi 982–1054), známější jako Atíša, byl buddhistický učitel pocházející z Bengálska. Učil se u význačných tantriků, jakými byli Ráhulagupta, Maitrípa a Virúpa a stal se učitelem ve Vikramašíle, jedné z velkých indických univerzit té doby. Roku 1042 opustil Indii na pozvání syna tibetského krále, ale také proto, že se mu zjevila bódhisattva Tára. S vědomím, že může přispět k většímu šíření dharmy, se vydal do Tibetu, čímž započal druhou éru šíření buddhismu v Tibetu. Podle tradice tam jeho žáci založili školu Kadampa.\n\nV Tibetu vyučoval v různých buddhistických institucích a těšil se velké vážnosti, ale nemohl vysvěcovat mnichy, neboť se hlásil k jiné škole, než která byla v Tibetu přijímaná. Podle něj je nejlepším možným zbožným životem způsob mnišského života v celibátu a žijící podle pravidel vinaja. Atíšovi žáci se stali významnými postavami tibetského buddhismu, Domtonpa (1008–1064) založil roku 1057 klášter Radeng, který se stal hlavním sídlem řádu a později institucí Gelugpy.\n\nAtíša ve svém životě napsal dílo \"Lampa na cestu k probuzení\". Jedná se o krátkou báseň, která se stala vzorem zejména pro řád Gelugpa a pro texty Lamrim (tibetsky: \"stupně cesty\" nebo \"etapy na cestě\"). Texty popisují stupně na cestě k probuzení podle Buddhova učení podávané učiteli škol Ňingmapa, Kagjüpa a Gelugpa. Ve svém díle Atíša shrnuje buddhistické stezky a propojuje učení Mahájány a tantry, což dnes tibetští učenci považují za kompletní části buddhistické cesty.\n\nLidi rozdělil do tří skupin, na bezbožné lidi, kteří se soustřeďují na současný život, na lidi středních schopností, kteří se věnují praxi pro své vlastní dobro (hínajánisté), a na lidi velkých schopností, jednající pro blaho druhých.\n\nPodle legendy Atíša předpověděl, že se v blízkosti hory Bönpori převtělí 7× Maňdžušrí, 1× Avalókitéšvara, 1× Vadžrapání.\n\n\n"}
{"id": "295079", "url": "https://cs.wikipedia.org/wiki?curid=295079", "title": "Juan Vicente Gómez", "text": "Juan Vicente Gómez\n\nJuan Vicente Gómez (24. červenec 1857 – 17. prosinec 1935) byl venezuelský politik, prezident a vojenský generál. \n\nNarodil se jako čistokrevný Indián z And. Roku 1899 vstoupil do armády a roku 1908 se prosadil jako vojenský velitel. S pomocí armády se roku 1908 stal prezidentem Venezuely; po 27 let až do své smrti vládl státu jako diktátor. Díky bohatým zásobám ropy za jeho vlády do Venezuely proudily zahraniční investice. Podporoval též veřejné práce (zejména při stavbě železnice). Ve své době byl považován za nejbohatšího muže Latinské Ameriky.\n"}
{"id": "295080", "url": "https://cs.wikipedia.org/wiki?curid=295080", "title": "Mahákála", "text": "Mahákála\n\nMahákála (sanskrt, doslova „ochránce dharmy“) je jméno tzv. dharmapály (ochránce) objevujícího se v tibetském a japonském vadžrajánovém buddhismu. V japonském buddhismu je Mahákála známý pod jménem \"Daikoku\", náleží do čtvrté třídy buddhovských aspektů (\"tenbu\") a je řazen mezi tzv. sedm bohů štěstí. V théravádě („Malá cesta“) a mahájáně („Velká cesta“) přijímají buddhisté útočiště ve Třech klenotech – jsou jimi Buddha, dharma a sangha. Ve vadžrajáně („Diamantová cesta“) přijímají praktikující buddhisté útočiště ještě navíc ve Třech kořenech – těmi jsou Lama, jidamy a ochránci. Mahákála patří mezi ochránce na cestě k osvícení, respektive ochránce Buddhova učení – dharmy (v sanskrtu Dharmapála). Jak je pro ochránce dharmy typické, jsou zobrazováni v tzv. hněvivé podobě. Mahákála představuje většinou hněvivý projev soucitu bódhisattvy Avalókitéšvary. Celkem se projevuje v 75 formách, které symbolizují nejrůznější emoce. Často je zobrazován společně se svou družkou Palden Lhamo (tib.).\n\nMahákála je sanskrtské slovo spojené ze slov \"mahá\" („velký“) a \"kála\" („černý“). Jeho tibetské jméno je Gonpo Phyag (wylie: mGon po phyag).\n\nMahákála se objevuje ve všech školách tibetského buddhismu, můžeme se však setkat s vyobrazením v různých formách, které mají zřetelně různé kvality a aspekty. Je na něj nahlíženo jako na vyzáření buddhovských aspektů, například Avalókitéšvary, (skt., tib. Čenrezig) nebo Čakrasamvary (skt., tib. Korlo Demčog). Mahákála je typicky zobrazován v černé barvě. Stejně jako všechny barvy jsou absorbovány a rozpuštěny v černé barvě, tak se říká, že všechna jména a formy jsou smíseny s Mahákálou, symbolizující jeho všezahrnující, absolutní podstatu. Černá barva může také reprezentovat absenci jakékoli barvy a také v tomto případě to znamená, že podstatou Mahákály je nekonečný prostor. Tento princip je v sanskrtu známý jako „nirguna“ – poza všechny kvality a formy. Mahákála je skoro vždy zobrazován s korunou z lebek, což symbolizuje transformování pěti negativních emocí v pět moudrostí.\nRůzné formy Mahákály se od sebe liší různými detaily, nejvýraznější je pravděpodobně různý počet rukou. Existují také Mahákálové bílé barvy s několika hlavami, bez genitálií, stojící na mnoha různých věcech, držících rozličné zbraně v rukách a majících různé ozdoby.\n\nDvouruký Mahákála se nazývá Bernag Čhen (Černý plášť) a je hlavním ochráncem linie Karma Kagjü tibetského buddhismu. Je na něj také nahlíženo jako na hlavního ochránce Karmapů. Dvouruký Mahákála má tři krví podlité oči, vyceněné tesáky, zbraně a náhrdelník z uťatých hlav. Jeho hlava zabírá třetinu jeho výšky a má mohutné svalnaté ruce a nohy. Pod černým pláštěm nosí kostěný ornament nejvyšší radosti a jeho pravá ruka drží sekáček, který odetíná všechny překážky na cestě k osvícení, zatímco miska z lebky v jeho levé ruce obsahuje krev a srdce ega – významem tohoto symbolu je překonání rušivých emocí. Silné tlapy zadupávají připoutanost a žádostivost. Sluneční disk pod ním představuje nejvyšší probuzenou moudrost a plameny, které ho obklopují, vyjadřují intenzitu jeho soucitu.\n\nDvouruký Mahákála se v hrozivé formě neobjevuje proto, že by byl něčím negativním, ale spíše z důvodu, že znázorňuje sílu, která překonává veškerou negativitu a ničí všechny překážky, které blokují náš duchovní růst. Strašlivý vzhled je volen proto, aby chránil bytosti před utrpením a v podstatě představuje soucit všech buddhů. Síla Černého pláště je ve skutečnosti vedena nejvyšší moudrostí, kterou reprezentuje třetí oko („oko moudrosti”). Pět lebek v koruně na vrcholku hlavy je znakem, že dosáhl nejvyšší moudrosti, která je neoddělitelná od soucitu. Na vyobrazeních jiných buddhovských forem můžeme vidět, že mají koruny z pěti klenotů, které znázorňují pět moudrostí. Lebky v koruně Černého pláště znázorňují stejných pět moudrostí, s důrazem na aspekt přeměny. Dá se říci, že ukazují nevědomost, kterou Mahákála překonal a přeměnil v moudrost. Dvouruká forma Mahákály chrání především mysl.\n\nRůzné formy čtyřrukého Mahákály (skt. Chatur-bhuja Mahakala, tib. (Wylie): mGon po phyag bzhi pa) jsou hlavními ochránci škol Karma Kagjü a Drikung Kagjü tibetského buddhismu. Čtyřruký Mahákála se objevuje také ve škole Ňingmapa, i když hlavní ochránce jejich nejvyšší nauky – Velké dokonalosti (skt. Mahá Ati, tib. Dzogčhen) je Ékadžati. Čtyři ruce této manifestace Mahákály symbolizují čtyři pozitivní karmy nebo činy, které jsou hlavní aktivitou tohoto buddhovského aspektu:\n\n\nČtyřruká forma Mahákály držící luk, šíp, meč a knihu, je vyzářením bódhisattvy Maňdžušrího a ochraňuje řeč.\n\nŠestiruký Mahákála (skt: Shad-bhuja Mahakala, tib. (Wylie): mGon po phyag drug pa) je ochránce školy Gelugpa tibetského buddhismu a jeho manifestace je považována za divokou emanaci Milujících očí (skt. Avalókitéšvara, tib. Čenrezig), bódhisattvy soucitu. Jeho symbolika je popisována takto: Šest rukou znamená úspěšné završení šesti vysvobozujících činů, parámit, které jsou praktikovány a přiváděny k dokonalosti bódhisattvy během jejich postupného duchovního tréninku. V rukách drží různé nástroje a zbraně.\n\nExistuje také bílá šestiruká forma Mahákály (skt. Shad-bhuja Sita Mahakala, tib. (Wylie): mGon po yid bzhin nor bu), která je populární ve více školách vadžrajány a také mezi mongolskými buddhisty školy Gelug. V tomto případě je tento Gynkar aspektem bohatství, podporující materiální situaci praktikujících dharmu. Ikonografie a symbolika je rozličná – jeho lebeční miska v ruce obsahuje různé drahokamy, spíše než krev a srdce ega jako u jiných Mahákálů, a hlavu má ozdobenou také drahokamy. Šestiruký Mahákála, který je ochráncem těla, drží málu z lebek, dordže (skt. vadžra), nůž odtínající překážky a kápalu.\n\n\n"}
{"id": "295082", "url": "https://cs.wikipedia.org/wiki?curid=295082", "title": "Oswaldo López Aréllano", "text": "Oswaldo López Aréllano\n\nOswaldo López Arellano (30. června 1921 – 16. května 2010 Tegucigalpa) byl prezident Hondurasu. V této funkci působil dvakrát, poté až do smrti působil jako podnikatel.\n\nJako osmnáctiletý vstoupil do armády a později se stal pilotem vojenského letectva. V roce 1957 byl členem vojenské junty, která se uchopila moci v zemi. Poprvé se stal prezidentem po vojenském puči, který se uskutečnil 10 dní před plánovaným termínem voleb. Následné volby se konaly až o osm let později. Podruhé se k moci dostal opět pouze po vojenském převratu.\n\nV roce 1975 obvinili vyšetřovatelé v USA firmu United Brands Company z uplácení Lópeze, který měl dostat 1,25 milionu dolarů a později stejnou částku za následné snížení vývozního cla na banány. Lópeze sesadil jeho generál Juan Alberto Melgar. Tento skandál je v Hondurasu známý jako „Bananagate“.\n"}
{"id": "295085", "url": "https://cs.wikipedia.org/wiki?curid=295085", "title": "Palestinský islámský džihád", "text": "Palestinský islámský džihád\n\nPalestinský islámský džihád (zkráceně PIJ, : حركة الجهاد الإسلامي في فلسطين, \"Al-Džihád al-Islámij al-Filastíníj\") je palestinská militantní teroristická skupina, založena Fathim Šikakim jako odnož Egyptského islámského džihádu, která vznikla v Pásmu Gazy, pod vlivem íránské revoluce. Mezi proklamované cíle patří osvobození celého území Palestiny, zničení Státu Izrael a jeho následné nahrazení teokracií založenou na islámu.\n\nPalestinský islámský džihád se ostře vymezuje proti takovým režimům arabského světa, které důsledně nedodržují korán a islám. V míře popularity zaostává za Hamásem, z důvodu absence obdobného sociálního programu. Příznivce se tak snaží oslovit právě teroristickými útoky. Sponzoři této skupiny pocházejí především z Íránu, Saúdské Arábie a států Perského zálivu. Sponzoři jsou nezřídka soukromé osoby či náboženské organizace, kteří například vyplácejí finanční odměnu za každý útok proti Izraeli. Vedení skupiny se nachází údajně v Sýrii.\n\nPalestinský islámský džihád se nezaměřuje pouze na území Palestinské autonomie. V minulosti provedl i teroristické útoky v Jordánsku či v Libanonu. Převážně se ale zaměřuje na Pásmo Gazy a Západní břeh Jordánu. Své základny má například ve městech Hebron nebo Dženín.\n\nSpojené státy americké v roce 2003 na svém území zadržely profesora Sami Al-Ariana, který by měl být vůdcem Islámského džihádu v Severní Americe.\n\n"}
{"id": "295094", "url": "https://cs.wikipedia.org/wiki?curid=295094", "title": "Mit brennender Sorge", "text": "Mit brennender Sorge\n\nMit brennender Sorge (česky \"S palčivou starostí\") je německy psaná encyklika, kterou vydal papež Pius XI. 14. března 1937 jakožto reakci na nacismus a jeho vládu v Německu. Jde o jednu z prvních encyklik, které dosáhly světového věhlasu a překročily hranice katolického světa, a jeden z mála oficiálních dokumentů Svatého stolce, který byl v originálu vyhotoven v němčině (namísto běžné latiny).\n\nPius XI., v té době těžce nemocný, encykliku sám nepsal, pouze překontroloval a snad velmi mírně upravil text, který na jeho pokyn připravili kardinálové Faulhaber a Pacelli, když první vytvořil koncept textu a druhý provedl jen několik menších zostřujících změn.\n\nEncyklika se zabývala situací církve v Německu, popisovala její těžkou situaci a masové porušování konkordátu ze strany Třetí říše, a byť nacismus přímo nejmenovala, ostře odsuzovala jeho filosofické základy, spočívající v rasismu a vypjatém nacionalismu. Souběžně s touto encyklikou byla vydána encyklika \"Divini redemptoris\", která odsoudila komunismus.\n\nProtože hrozilo nebezpečí, že nacisté znemožní její distribuci a čtení, nebyla encyklika předem ohlášena a po tajném vytištění a distribuci byla na květnou neděli (21. března) 1937 čtena v německých kostelích. Orgány nacistického Německa ji označily za útok proti nim a tvrdě zaútočily na církev. Vrchol slovních reakcí přišel v Goebbelsově projevu z 28. května, v němž německý ministr propagandy vyslovil na adresu Svatého stolce „poslední varování“ a označil jej za nepřátelskou mocnost. Hitlerova vláda se sice rozhodla, že pro likvidaci církve dosud není ta správná doba, ale neváhala přikročit k perzekucím jednotlivců podílejících se na distribuci encykliky a radikálně omezila možnosti německé církve informovat své věřící a komunikovat se Svatým stolcem.\n\nEncyklika byla obecně vnímána jako jasné odsouzení nacismu a jako takové se jejímu textu dostalo masového rozšíření a určité podpory ve světě. Na druhé straně forma této podpory byla v drtivé většině pouze slovní. Pius XI. i němečtí katolíci byli tímto výsledkem velice zklamáni, protože očekávali, že se věci církve dostane ve světě mnohem větší a hmatatelnější podpory. Fakticky tak byly potvrzeny názory těch, kteří nevěřili, že otevřená kritika nacismu ze strany papeže může něco změnit.\n\nEncyklika nepochybně vedla k vyostření pronásledování církve v Německu a k perzekucím jednotlivých osob z řad řadových věřících, kterým byla prokázána účast na jejím rozšíření. Na druhou stranu její vydání znamenalo, že žádný vážný katolík již nadále nemohl považovat podporu nacismu za slučitelnou s jeho vírou.\n\n\n"}
{"id": "295099", "url": "https://cs.wikipedia.org/wiki?curid=295099", "title": "Marhanec", "text": "Marhanec\n\nMarhanec (; ) je město v Dněpropetrovské oblasti na středo-jižní Ukrajině. Leží poblíž řeky Dněpr u Kachovské přehrady. Žije zde obyvatel. Spolu se sousedními sídly tvoří Nikopolskou aglomeraci.\n\nMěsto bylo založeno teprve roku 1938 a jeho název znamená v překladu do češtiny \"mangan\", což napovídá, že se v okolí nacházení rudné doly. V samotném městě je pak velký metalurgický kombinát. Margancem prochází železniční trať Kryvyj Rih – Nikopol – Záporoží, významná především pro nákladní dopravu.\n\n"}
{"id": "295107", "url": "https://cs.wikipedia.org/wiki?curid=295107", "title": "Zlatý Bažant", "text": "Zlatý Bažant\n\nZlatý Bažant - značka slovenského piva, existující od roku 1967. Vyrábí se v pivovaru v Hurbanově. Značku koupila firma Heineken v roce 1995. V USA má název Golden Pheasant. V České republice se vyrábí Zlatý Bažant v licenci pivovarem Krušovice.\n\nPivo se vyrábí od roku 1967, kdy byla postavena první sladovna, která měla kapacitu 35 000 tun sladu ročně. Pivovar samotný následoval o dva roky později (1969) a kapacita výroby piva byla tehdy 600 000 hl ročně. Po plánovaném rozšíření to bylo dvakrát tolik.\n\nV roce 1971 byla v pivovaru postavena první výrobní linka na stáčení piva do plechovek v Československu.\n\n\n\n"}
{"id": "295109", "url": "https://cs.wikipedia.org/wiki?curid=295109", "title": "Tarvastu", "text": "Tarvastu\n\nTarvastu (německy \"Tarwast\" nebo \"Tarvast\") je vesnice v estonském kraji Harjumaa, samosprávně patřící do obce Tarvastu. Vesnice vznikla jako podhradí stejnojmenného řádového hradu, jehož zříceniny se nacházejí nedaleko od vesnice (dnes v katastru vesnice Sooviku).\n"}
{"id": "295118", "url": "https://cs.wikipedia.org/wiki?curid=295118", "title": "MC Erik &amp; Barbara", "text": "MC Erik &amp; Barbara\n\nMc Erik & Barbara je název dvoučlenné, slovenské hudební skupiny, která působila v druhé polovině devadesátých let 20. století a produkovala skladby ve stylu eurodance a pop. \n\nSkupina byla založena v březnu roku 1995 odpadlíky ze slovenské skupiny Maduar, skladatelem a zpěvákem Erikem Arestou a zpěvačkou Barbarou Haščákovou. Téhož roku Erik a Barbara podepsali s firmou Polygram smlouvu na vydání tří alb do roku 1997 a vydali první společný singl \"I'm Free\", záhy následovaný singlem \"U Can't Stop\" a stejnojmenným albem, které se stalo bestsellerem v celé Evropě.\n\nV březnu roku 1996 Mc Erik & Barbara vydávají singl \"Save the Jungle\", doprovázený videoklipem, situovaným do scifi prostředí, v srpnu zaznamenávají velký úspěch s reedicí alba \"U Can't Stop\" v Německu, Belgii, Finsku a Švýcarsku, téhož roku také reprezentují Slovensko na soutěži Eurovision a pořádají rozsáhlé turné po Evropě.\n\nRoku 1997 Erik s Barbarou zaznamenávají ohromný úspěch v Japonsku a nahrávají videoklipy pro singly \"U Can't Stop, Summer Nights '95, Keď príde láska, Save the Jungle, Anjel II, It's Your Day, Dancing Queen, Never Gonna\" a \"Sen\".\n\nOd roku 1998 spolupráce Erika a Barbary upadá a každý se věnuje svým sólovým projektům.\n\nV roce 2010 vydali Erik a Barbara nové CD s názvem \"2010\", tentokrát u společnosti TRUSTIA, obsahující čtrnáct songů – sedm nově nahraných největších hitu, pět nových skladeb a dva remixy.\n\n\n\nBonus tracks\n\n\n\n\ncz.imusic-shop.eu/story-mc-erik-and-barbara-ked-pride-laska\n"}
{"id": "295119", "url": "https://cs.wikipedia.org/wiki?curid=295119", "title": "Urup", "text": "Urup\n\nUrup může znamenat:\n"}
{"id": "295121", "url": "https://cs.wikipedia.org/wiki?curid=295121", "title": "Urup (řeka)", "text": "Urup (řeka)\n\nUrup ( ) je řeka na Severním Kavkaze v Karačajevsko-Čerkeské republice v Rusku. Je 231 km dlouhá. Povodí má rozlohu 3220 km².\n\nPramení na svazích hory Urup ve Velkém Kavkaze. Na horním toku má charakter horské řeky, protéká soutěskami. Na dolním toku teče rovinou. Ústí zleva do Kubáně.\n\nZdrojem vody jsou převážně dešťové srážky, které také způsobují povodně. Průměrný průtok vody činí 16,5 m³/s. Zamrzá v prosinci a rozmrzá v únoru, ledová pokrývka však není stálá. K nejvyšším vodním stavům dochází v létě, zatímco v zimě je hladina vody nižší.\n\nVyužívá se na zavlažování. Při ústí do Kubáně leží město Armavir.\n"}
{"id": "295127", "url": "https://cs.wikipedia.org/wiki?curid=295127", "title": "Mustla", "text": "Mustla\n\nMustla je městečko v estonském kraji Viljandimaa, samosprávně patřící do obce Tarvastu, jejímž je správním centrem.\n\nMustla získala roku 1926 status městyse a roku 1938 se stala samosprávným městem, ovšem v roce 1979 byla (s platností od 1. ledna 1980) opět prohlášena za pouhé městečko a přičleněna k obci Tarvastu.\n\nV Mustle se nachází nejstarší estonská lidová knihovna, založená již roku 1860.\n"}
{"id": "295130", "url": "https://cs.wikipedia.org/wiki?curid=295130", "title": "Dharmapála", "text": "Dharmapála\n\nDharmapála je typ hněvivého božstva ve vadžrajánovém buddhismu. Slovo je složeno ze sanskrtských slov \"dharma\" („nauka“, „dharma“) a \"pála\" (doslova „ochránce“). Do češtiny by se tak pojem dharmapála dal přeložit jako „ochránce dharmy“. \n\nV buddhistické ikonografii jsou tyto božstva zobrazovány v hrůzostrašné podobě. Často mají více ruk i noh a jejich barva kůže je tmavá, většinou červená, modrá nebo černá. I přesto, že jsou dharmapálové zobrazováni v hněvivé podobě, jsou pokládáni za bódhisattvy či přímo buddhy. K nejznámějším dharmapálům patří např. Mahákála či Vaišravana.\n"}
{"id": "295135", "url": "https://cs.wikipedia.org/wiki?curid=295135", "title": "Mustla (rozcestník)", "text": "Mustla (rozcestník)\n\nMustla (česky přibližně \"Černá\", \"Černín\") je jméno vícera estonských sídel:\n\n"}
{"id": "295136", "url": "https://cs.wikipedia.org/wiki?curid=295136", "title": "Prezident Ázerbájdžánu", "text": "Prezident Ázerbájdžánu\n\nÁzerbájdžán je prezidentská republika, s prezidentem Ázerbájdžánu jako hlavou státu a ministerským předsedou jako hlavou vlády.\n\nSoučasný prezident Ázerbájdžánu je Ilham Alijev.\n\nPrezident má právo vracet návrhy zákonů parlamentu, uděluje milosti, propůjčuje řády a vyznamenání. Podepisuje smlouvy, vyhlašuje volby a referenda.\n\nNení-li prezident způsobilý výkonu funkce, např. rezignací, odvoláním, zdravotní nezpůsobilostí nebo úmrtím, podle ázerbájdžánské ústavy přebírá pravomoci předseda Národního shromáždění do doby, než bude zvolen nový prezident nebo stávající bude znovu způsobilý výkonu funkce.\n\n\n"}
{"id": "295145", "url": "https://cs.wikipedia.org/wiki?curid=295145", "title": "Seznam premiérů Ázerbájdžánu", "text": "Seznam premiérů Ázerbájdžánu\n\nToto je seznam ázerbájdžánských premiérů od vyhlášení republiky v roce 1990.\n\n \n"}
{"id": "295147", "url": "https://cs.wikipedia.org/wiki?curid=295147", "title": "Eille Norwood", "text": "Eille Norwood\n\nEille Norwood (11. října 1861 York – 24. prosince 1948 Londýn) byl britský herec, který většinu své aktivní herecké kariéry strávil hraním postavy Sherlocka Holmese.\n\nNarodil se jako Anthony Edward Brett v anglickém městě York. Své umělecké jméno si patrně zvolil podle své přítelkyně Eileen a podle města Norwood. V letech 1920 až 1923 hrál Sherlocka Holmese ve čtyřiceti sedmi němých filmech, z nichž každý trval asi dvacet minut. Téměř ve všech těchto filmech hrál Watsona Hubert Willis, jen v posledním z nich byl nahrazen Arthurem Cullinem. Protože některé příběhy o Holmesovi v té době ještě nebyly napsány, hrál Eille Norwood Sherlocka Holmese nejčastěji v tehdy existujících příbězích.\n\n\n\n"}
{"id": "295149", "url": "https://cs.wikipedia.org/wiki?curid=295149", "title": "Gary Dourdan", "text": "Gary Dourdan\n\nGary Dourdan (roz. Gary Robert Durdin, 11. prosinec 1966, Filadelfie, Pensylvánie) je americký herec, známý především díky roli Warricka Browna v seriálu \"Kriminálka Las Vegas\".\n\nV mládí se jeho rodina přestěhovala do New Jersey. Když mu bylo 6, jeho starší bratr byl zavražděn. Případ je stále nevyřešený. Později se přestěhoval do New Yorku, kde pracoval jako vrátný ve zkouškovém studiu. První roli dostal v seriálu \"A Different World\", větší rolí byl seriál \"Soul Food\". Pak konečně přišla role v \"Kriminálce Las Vegas\".\n\nByl ženatý s Roshumbou Williams, se kterou má dceru Nylu a syna Lyrica z předchozího vztahu.\n\n"}
{"id": "295153", "url": "https://cs.wikipedia.org/wiki?curid=295153", "title": "Netoličtí z Eisenberka", "text": "Netoličtí z Eisenberka\n\nNetoličtí z Eisenberka byli šlechtickým rodem povýšeným z městského stavu původem z Netolic. \n\nVáclav Netolický byl lesmistr budějovických lesů. Spolu s bratrem Tomášem obdrželi majestátem daným dne 22. dubna 1599 z říšské kanceláře erb a přídomek z Eisenberka. Václav byl v roce 1614 královským solním úředníkem v Týně nad Vltavou a žil ještě v roce 1634. Jeho potomek Ferdinand František dostal majestátem vydaným 10. dubna 1660 rytířský stav království českého a vyženil jmění s Dorotou Alžbětou ze Schneeberka, která roku 1669 zdědila po bratrovi Přehořov a Kvasejovice. František zemřel roku 1684. Dorota byla po druhé vdaná Felnárová od roku 1691. Václavovi mladší synové Tomáš, Karel a Leopold († 1730) byli vojáky a zemřeli bez dědiců. Nejstarší syn Václav Antonín zakoupil v roce 1691 Přehořov. Byl také vojákem a hejtmanem bechyňského kraje. Jeho první manželkou byla Johanka Markéta z Funken, která zemřela v roce 1705. Druhou jeho manželkou byla Máří Majdaléna de Fours, ovdovělá Kořenská. Zemřela roku 1731. S druhou manželkou Václav Antonín roku 1717 přikoupil Brandlín. Zemřel roku 1726. Z druhého manželství se narodil syn Jan Pavel, který byl vojákem a zemřel roku 1735 v slavonském Oseči.\n\nVáclav Vladimír, jeho starší bratr narozený roku 1700 v Přehořově, se oženil roku 1729 s Reginou de Saint-Martin a ujal se Přehořova. Nejprve sloužil na Sicílii a od roku 1725 byl hejtmanem bechyňského kraje, od roku 1738 purkrabím hradeckého kraje, od roku 1739 podkomořím a od roku 1740 komerčním radou. Pro své zásluhy a zkušenosti v úředních věcech byl povýšen 26. října 1741 do panského starožitného rodu. V roce 1749 se stal presidentem královské reprezentace a komory, dvorským sudím a generálním válečným komisařem. Dne 2. ledna 1759 byl povýšen do hraběcího stavu Království českého. Kromě Lochovic držel hrad Kost, z něhož učinil dědičný statek pro rodinu. Jeho jediný syn Jan Adam, byl hejtmanem budějovického kraje a zemřel v Praze roku 1768 bez potomků. Lochovice po něm držela manželka Valburka, rozená hraběnka Bredová, která zemřela v roce 1800. Kost se dostala synovci hraběti Antonínovi Vratislavovi z Mitrovic, synovi starší sestry Terezie, jenž jméno a erb Netolických z Eisenberka připojil ke svému jménu. Mladší sestra Terezie Alžběta vdaná Quasco z Clavieru držela Konařovice a zemřela v roce 1813.\n\n"}
{"id": "295154", "url": "https://cs.wikipedia.org/wiki?curid=295154", "title": "Tři kořeny", "text": "Tři kořeny\n\nTři kořeny je výraz používaný v tibetském buddhismu. Obecně všichni buddhisté přijímají útočiště u Třech klenotů, tj. Buddhy, dharmy, sanghy. Pro vadžrajánu je specifické dodatečné přijetí útočiště u Tří kořenů. Jsou to:\n\n\nTyto tři aspekty – lama, jidam a ochránce – Tři kořeny, které jsou neoddělitelné od Tří klenotů. Zdrojem Tří klenotů i Tří kořenů je historický Buddha Šákjamuni, který žil zhruba před 2 500 lety. V tomto eonu se podle Bhadrakalpikasútry objeví 1 000 buddhů, z nichž Buddha Šákjamuni (tib. Šákja Thubpa) je čtvrtý v pořadí.\n\n\n"}
{"id": "295156", "url": "https://cs.wikipedia.org/wiki?curid=295156", "title": "Perzekuce", "text": "Perzekuce\n\nPerzekuce je systematické pronásledování nebo hrubé zacházení s jednotlivcem nebo skupinou osob. Obvyklou formou je náboženská perzekuce, etnická perzekuce, rasová perzekuce či politická perzekuce. Perzekuce zahrnuje izolaci, nezákonné uvěznění, nátlak, útisk či vyhrožování. Perzekuce je trestný čin podle mezinárodního trestního práva (zločin proti lidskosti).\n\n"}
{"id": "295160", "url": "https://cs.wikipedia.org/wiki?curid=295160", "title": "Annecy", "text": "Annecy\n\nAnnecy [ansi] je francouzské město v departementu Horní Savojsko v Auvergne-Rhône-Alpes u jezera Annecy.\n\nAnnecy se nachází mezi švýcarskou Ženevou a francouzskými Chambéry. Jeho dějiny byly silně ovlivněny sousedstvím s těmito dvěma městy, a to hlavně v období od 10. do 19. století. Město bylo původně součástí a zároveň hlavním městem ženevského hrabství. Po jeho rozpadu v roce 1401 se včlenilo do savojského vévodství. Roku 1444 bylo savojskými princi ustanoveno hlavním městem regionu zahrnující Genevois, Faucigny a Beaufortain. S nástupem kalvinismu se stalo centrem reformace a sídlem ženevského biskupa. Během francouzské revoluce bylo savojské vévodství dobyto Francií a Annecy byly připojeny do departmentu Mont Blanc, jehož hlavním městem byly Chambéry. Po znovunastolení Bourbonů na francouzský trůn roku 1815 bylo město navráceno savojskému vévodství. Poté, co bylo Savojsko roku 1860 anektováno Francií, se Annecy stalo hlavním městem nového departmentu Haute-Savoie.\nVe městě je od roku 1822 sídlo biskupa z Annecy.\n\n\nVe městě se od roku 1960 pořádá \"Mezinárodní festival animovaného filmu\" (francouzsky: \"Festival International du Film d'Animation d'Annecy\", anglicky: \"The Annecy International Animated Film Festival\"), a to na počátku června. Původně bienále, od roku 1998 se odehrává každoročně. Je to jeden ze čtyř festivalů, které podporuje \"Mezinárodní asociace animovaného filmu\".\n\n\"Počet obyvatel\"\n\n\n"}
{"id": "295161", "url": "https://cs.wikipedia.org/wiki?curid=295161", "title": "Max Roach", "text": "Max Roach\n\nMaxwell Lemuel Roach (10. ledna 1924–16. srpna 2007), známý také pod jménem Max Roach, byl americký jazzový bubeník, perkusista a skladatel. Patří k nejvlivnější bubeníkům dvacátého století. Byl průkopníkem bebopu, ovlivnil však i mnoho dalších hudebních žánrů. Hrál společně s takovými jazzovými velikány, jako byli např. Dizzy Gillespie, Charlie Parker, Miles Davis, Duke Ellington, Charles Mingus, Sonny Rollins nebo Clifford Brown. Vedl také svůj jazzový ansámbl. Celý život bojoval za občanská práva černých obyvatel Spojených států.\n\n\n"}
{"id": "295162", "url": "https://cs.wikipedia.org/wiki?curid=295162", "title": "Vačice trpasličí", "text": "Vačice trpasličí\n\nVačice trpasličí (\"Marmosa murina\") je občas také nazývaná vačice potkanová. Je to jedna z nejmenších vačic na světě. Umí velmi dobře lézt po stromech.\n\nDélka těla: 11 - 14,5 cm\n\nHmotnost: 15 - 45 g\n\nDélka ocasu: 3,5 - 21 cm\n\nRozšíření: Jižní Amerika - amazonské deštné lesy (hlavně kolem vodních toků)\n\nPočet mláďat: 5 - 8\n\nVačice trpasličí má velké vyspouplé oči a k poměru k jejímu tělu velmi dlouhý ocas, kterým se přidržuje, když leze po větvích. Má hebkou, krátkou srst, která je na zádech hnědožlutá a na břiše bílá. Na obličeji má srst černou.\n\nVačice trpasličí žije samotářským životem. S jinými jedinci se schází pouze při páření. Samice odstavuje mláďata 60 - 80 dnů po jejich narození. Je to hbitý stromový lezec. Přes den přebývá v opuštěných hnízdech po ptácích, stromových dutinách, nebo v chrastí.\n\nVačice trpasličí se živí vejci, ptačími mláďaty, ještěrkami, hmyzem, pavouky a také ovocem.\n"}
{"id": "295163", "url": "https://cs.wikipedia.org/wiki?curid=295163", "title": "George Eads", "text": "George Eads\n\nGeorge Coleman Eads III. (* 1. březen 1967, Fort Worth, Texas) je americký herec, nejlépe známý díky roli Nicka Stokese v seriálu \"Kriminálka Las Vegas\". Od roku 2016 hraje v seriálu stanice CBS \"MacGyver\".\n\nNarodil se a vyrůstal v Texasu. Vystudoval marketing, před herectvím pracoval jako prodavač kopírek. Aby se mohl stát hercem, přestěhoval se do Los Angeles. První roli získal v seriálu \"Savannah\". Jeho postava sice zemřela již v pilotním díle, ale stal se populárním, a tak se objevoval v mnoha flashbacích a nakonec se vrátil, když hrál své identické dvojče. Hostoval také v seriálu \"Pohotovost\", hrál ve filmu \"Crowned and Dangerous\" s Yasmine Bleeth. Od roku 2000 získává popularitu díky roli Nicka Stokese v seriálu \"Kriminálka Las Vegas\". Od roku 2016 hraje jednu z hlavních rolí v seriálu stanice CBS \"MacGyver\".\n\nV roce 2011 se oženil s Monikou Casey, v lednu 2014 oznámili, že čekají první dítě. Dvojice se rozvedla v roce 2015.\n\n"}
{"id": "295165", "url": "https://cs.wikipedia.org/wiki?curid=295165", "title": "Antibes", "text": "Antibes\n\nAntibes je město v regionu Provence-Alpes-Côte d'Azur. V Antibes je stará pevnost, delfinárium, aquapark a další turisticky zajímavé objekty. Město je situováno na pobřeží Středozemního moře a má kolem 72 tisíc obyvatel. Město je oblíbenou letní destinací a jezdí sem mnoho francouzských i zahraničních turistů. V exilu zde pobýval mj. i černohorský král Nikola I. Petrović-Njegoš se svou manželkou, královnou Milenou.\n\nSousední obce: Valbonne, Villeneuve-Loubet, Biot a Vallauris.\n\n\"Počet obyvatel\"\n\n\n\nOficiální stránky města\n"}
{"id": "295166", "url": "https://cs.wikipedia.org/wiki?curid=295166", "title": "Konfesní právo", "text": "Konfesní právo\n\nKonfesní právo je soubor právních norem, které upravují vztahy mezi státem a církvemi nebo náboženskými společnostmi. Zajišťuje výkon náboženské svobody jak v rovině individuální, tak i kolektivní.\n\nPodle zákonné definice jsou církve a náboženské společnosti dobrovolná společenství osob stejné náboženské víry v juy uhhjo s vlastní strukturou, orgány, vnitřními předpisy a obřady. Podle Listiny základních práv a svobod spravují záležitosti nezávisle na státních orgánech. Výraz církev přísluší výhradně náboženskému křesťanskému společenství. Není možno mluvit o židovské církvi ani o islámské církvi. Pro židovské společenství se ujal termín židovská obec, pro islámské a řadu dalších náboženská společnost. Církve jsou také společnostmi, vytvářejí si tedy své vnitřní normy a předpisy - církevní právo. V případě církevního práva katolických (a některých dalších) církví se také užívá pojem kanonické právo. Církve jako celky i jejich dílčí části bývají vybaveny právní subjektivitou (církevní právnické osoby).\n\n\nKonfesní právo zajišťuje uplatňování svobody náboženství a myšlení jak pro jednotlivce, tak i společenství věřících sdružených v církvích nebo náboženských společnostech. Stát na sebe bere povinnost chránit zájmy věřících i nevěřících. Stát zároveň zajišťuje podmínky pro uplatňování těchto svobod. Základním pramenem konfesního práva je Ústava a Listina základních práv a svobod. Konfesní právo se promítá do těchto oblastí:\n\n\n\n\n\n\n\n\n\nKonfesní právo vzniká v 1. století n. l., kdy se v Římské říši objevuje křesťanská obec – církev. Do té doby existovala jednota Římského státu a náboženství. Základní trvalý předěl vztahu Římského státu k církvi však představuje až Edikt milánský, který roku 313 vyhlásil císař Konstantin I. Byla deklarována rovnoprávnost křesťanství s pohanstvím, křesťanství bylo prohlášeno za státní náboženství. Kněží byli osvobozeni od daní, byla podporována stavba kostelů. Postupně docházelo k unifikaci církve a státu.\n\nV raném středověku se rýsuje rozpad církve, vznikají dvě ohniska, která se od sebe postupně vzdalují. Vzniká Východořímská říše (Byzanc) a Západořímská říše. Obě centra usilovala o vliv. Na východě měl císař velký vliv na život církve - tomuto způsobu vlády se říká caesaropapismus. Jiná situace byla v Západořímské říši, kde byl respektován primát papeže (rok 800, papež Lev III. korunoval v Římě Karla Velikého za císaře). Vliv duchovních převažoval nejen v náboženské oblasti, ale i v politické. V roce 1054 se křesťanská církev po dynamických událostech rozdělila na západní a východní větev. Od té doby se konfesní právo na východě a západě vyvíjelo samostatně. Papežové získávali stále větší vliv v západní Evropě. Papež Inocenc III. (1198–1216) prosadil svou autoritu u evropských panovníků, pro toto období konfesního práva se ujal termín papocaesarismus (papež má větší vliv než císař).\n\nSituace západní církve se zásadně zkomplikovala husitským hnutím v Čechách. Jeho programem se staly tzv. Pražské artikuly, kde se v článku 3 uvádí požadavek, aby kněz světsky nepanoval. Husité se tak postavili proti identifikaci státu a církve. Husitství signalizovalo příchod reformace; stát musel vzít na vědomí existenci dalšího církevního útvaru - církve podobojí. Její existence byla potvrzena tzv. Basilejskými kompaktáty z roku 1436. Staly se zemským zákonem. Pozdější napětí mezi katolickou stranou a podobojí v Čechách bylo řešeno na zemském sněmu roku 1485 v Kutné Hoře. Smlouvou byla potvrzena rovnoprávnost katolické a podobojí církve.\n\nReformace dala vznik novým nekatolickým církvím, ale jejím důsledkem byla také změna vztahů mezi státem a církvemi. Stát se uvolnil z vlivu církve. Rovnoprávnost církví v Českém království a ve Slezsku byla potvrzena Rudolfovým majestátem z roku 1609. Situace na našem území se přesto vyvíjela opačným směrem, k jednomu vyznání a utvrzení jednoty státu a církve. Po prohraném Stavovském povstání roku 1620 byl zrušen Rudolfův majestát a roku 1627 bylo vyhlášeno Obnovené zřízení zemské. Byla povolena pouze římskokatolická církev, kněží podobojí byli vykázáni ze země, šlechta musela emigrovat.\n\nZásadním předělem vztahu církví a státu se stala Francouzská revoluce. Ústavodárné shromáždění přijalo Prohlášení práv člověka a občana – všechna vyznání byla zrovnoprávněna. Poprvé byla provedena odluka církve od státu. Stát je neutrální k náboženství. Francouzská revoluce ovlivnila konfesní právo na celá dvě století, i když v Evropě změny neprobíhaly tak prudce a takovými násilnými prostředky. Josef II. vydal několik patentů, které měly vliv na život rakouské společnosti. Na konfesní právo nejvíce zapůsobil Toleranční patent z října 1781, který povolil existenci dvou nekatolických církví: evangelické církve augsburského vyznání a evangelické církve helvetského vyznání.\n\nŽivot společnosti v Rakousku ovlivnil Obecný občanský zákoník z roku 1812. V případě rodinného práva aplikoval kanonické předpisy i na nekatolíky, nebral na vědomí novou situaci po vydání Tolerančního patentu.\n\nRevoluční rok 1848, v mnohém inspirován Francouzskou revolucí, zapůsobil i na konfesní právo. Církve se uvolnily ze státního zasahování do svých poměrů. Od 30. 1. 1849 mohli evangeličtí duchovní sami vést církevní matriky a byly zároveň zrušeny poplatky nekatolíků katolickým duchovním.\n\nRoku 1855 byl uzavřen konkordát s Apoštolským stolcem, který stvrzoval zásadní postavení katolické církve. Konkordát byl po 15 letech Rakouskem jednostranně vypovězen s odůvodněním, že katolická církev se zásadně změnila, neboť První vatikánský koncil vyhlásil papežskou neomylnost.\n\nV roce 1861 byl vyhlášen Protestantský patent. Evangelickým církvím byla přiznána plná rovnoprávnost s ostatními uznanými církvemi. Byla uznána Pravoslavná církev. Velkým mezníkem konfesního práva v Rakousku bylo vydání zákona č. 142/1867 ř. z., tzv. Prosincové ústavy. Začala platit náboženská svoboda. Byla zaručena vnitrocírkevní autonomie zákonem uznaných církví. V roce 1868 byl vydán zákon č. 48/1868 ř. z. Byl první, který se zabýval mezikonfesijními problémy. Stanovil pravidla přechodu z jedné církve do druhé, určil, jak se má postupovat v případě smíšených manželství a řešil příslušnost dětí k církvi rodičů.\n\nV roce 1870 byly uznány další církve: 1. Starokatolická, 2. Evangelická církev bratrská. Židovské obce byly postupně zrovnoprávněny s církvemi. V tzv. Kongruovém zákoně č. 47/1885 ř. z. se stát zavázal k doplatkům platu duchovních katolické církve, pokud byl nedostatečný.\n\nPozemková reforma z roku 1919 zasáhla do hospodářského života společnosti a také zvlášť do života katolické církve. Snížila pozemkový fond církve v Čechách a na Moravě asi o 16 %, to se samozřejmě muselo projevit na ekonomickém zabezpečení církevních aktivit. V roce 1919 byla zavedena možnost výběru mezi civilní a církevní formou uzavření sňatku.\n\nÚstava z roku 1920 zakotvila svobodu svědomí a rovnost všech vyznání před zákonem. Stát v tomto roce uznal Českobratrskou církev evangelickou, která vznikla spojením evangelických církví augsburského a helvetského vyznání v Čechách a na Moravě. V roce 1920 uznal Československou církev, Československé náboženské hnutí pravoslavné, v roce 1922 Německou evangelickou církev v Čechách, na Moravě a ve Slezsku. V roce 1923 Evangelickou církev augsburského vyznání ve Slezsku.\n\nOd roku 1920 stát začal zvyšovat doplatky k platům duchovních jako náhradu za ztrátu církevního pozemkového majetku. Zákon č. 122/1926 Sb. upravil platy duchovenstva církví a náboženských společností uznaných státem. Mezikonfesijní zákon č. 96/1925 Sb. přinášel novou úpravu pravidel uznávání členství v církvích, přestupů a potvrzoval stav bez vyznání jako zvláštní náboženský stav. Úmluva o vztazích mezi Apoštolským stolcem a Československým státem – modus vivendi – byla podepsána roku 1928. Od roku 1935 probíhalo řízení o uznání náboženské obce muslimů.\n\nKonec demokratického státu po Mnichově 1938 a hlavně vytvoření Protektorátu Čechy a Morava po okupaci Německem změnily podstatně i náboženské poměry na našem území. Po atentátu na Heydricha byla zakázána Pravoslavná církev. Části diecézí katolické církve se ocitly za hranicemi státu. Zmizela Československá církev, stala se z ní Českomoravská. Uzavíraly se bohoslovecké fakulty. Německé okupační orgány dávaly najevo svou moc vůči představitelům církví.\n\nV roce 1948 byla zákonem č. 46/1948 Sb. vyhlášena další pozemková reforma. Katolická církev přišla o většinu svých pozemků, byly vyvlastněny pozemky nad 50 ha. Ve stejném roce byla přijata ústava. Proklamovala svobodu svědomí a vyznání i shromažďování a spolčování. Církve a náboženské společnosti v ní ale nebyly jmenovány. Byla právně zrušena Německá evangelická církev.\n\nByla omezována svoboda církví na základě zákona č. 50/1874 Sb. Dále byl využíván doplněk 303 trestního zákona č. 117/1852 Sb., který byl zaměřen proti kritice politických poměrů ve státě při vyučování, proti brojení, proti politickým organizacím. Zlom v hodnocení politických přečinů přinesl zákon č. 231/1948 Sb. na ochranu republiky. Zákon zavedl úplně jinou úroveň trestů – od mnohaletých žalářů až po smrt. Zákon č. 86/1950 Sb. uvádí do soudnictví nový zločin – maření dozorů nad církvemi a náboženskými společnostmi.\n\nNové zákony konfesního práva byly vydány v říjnu 1949. Zákonem č. 217/1949 Sb. byl zřízen státní úřad pro věci církevní, který tvořil vrcholný článek dozoru nad církvemi. Zákon č. 218/1949 Sb. o hospodářském zabezpečení církví a náboženských obcí státem vyhlásil nový právní pojem „státní souhlas k výkonu duchovenské činnosti“. O státní souhlas bylo nutné žádat před volbou či jmenováním předem.\n\nCírkve byly úmyslně zbaveny vlastních ekonomických zdrojů a tak se staly závislé na státním zabezpečení. Zásahy proti církvím se nejvíce dotýkaly katolické církve. V době vrcholného proticírkevního tlaku byla zlikvidována Řeckokatolická církev na Slovensku. Adventisté byli zakázáni od roku 1952 do roku 1956. Stát zasáhl i proti katolickým bohosloveckým fakultám. Zákon č. 58/1950 Sb. vyňal bohosloveckou fakultu UK ze svazku univerzity. V roce 1960 byla vydána nová ústava ČSSR. Vyhlašovala, že svoboda vyznání je zaručena, ale náboženská víra nebo přesvědčení nemůže být důvodem k tomu, aby se odpíralo občanským povinnostem uloženým zákonem.\n\nZměna politické situace v zemi, která proběhla v listopadu 1989, umožnila rehabilitaci politických a občanských práv a důsledkem byl i vznik nového konfesního práva. Byly zrušeny diskriminující právní předpisy, které účelově omezovaly činnost církví a náboženských společností. Zákonem č. 16/1990 Sb. byl zrušen § 7 zákona č. 218/1949 Sb. Byl zlikvidován dohled nad životem církví, stát již nezasahuje do jejich vnitřních poměrů. Bylo zrušeno proticírkevní ustanovení trestního zákona č. 140/1961 Sb. zákonem č. 159/1989 Sb. Církve již nejsou vnitřním nepřítelem státu. Zákon č. 171/1990 Sb., který se mění a doplňuje zákonem č. 29/1998 Sb., umožňuje obnovu církevního školství.\n\nOd 1. 1. 1991 stát přestal vyplácet duchovním platy sám, ale poskytoval dotace na platy ústředím církví, popř. katolickým diecézím. Ve dvou následujících letech po roce 1989 byla provedena částečná restituce církevního majetku, týkala se předně řeholních řádů na základě zákona č. 298/1990 Sb. Součástí změn, jež ovlivňovaly hospodářské postavení církví, bylo také ustanovení zákona č. 585/1992 Sb. o poskytování darů ve prospěch kulturních, sociálních a církevních organizací, které se mohly odečíst z daňového základu.\n\nOd roku 2012 probíhá širší ekonomická odluka církví od státu dle zákona č. 428/2012 Sb.\n\n\n"}
{"id": "295167", "url": "https://cs.wikipedia.org/wiki?curid=295167", "title": "Eric Szmanda", "text": "Eric Szmanda\n\nEric Kyle Szmanda (* 24. červenec 1975, Milwaukee, Wisconsin) je americký herec, nejlépe známý pro roli Grega Sanderse v seriálu \"Kriminálka Las Vegas\".\n\nNarodil se a vyrůstal ve Wisconsinu se svými dvěma bratry. Po studiích se přestěhoval do Los Angeles. Účastnil se konkurzu na roli v seriálu \"Strážkyně zákona\", hrál v seriálu \"Síť\". V roce 2000 získal vedlejší roli v seriálu \"Kriminálka Las Vegas\", ale již v roce 2002 se jeho postava stala jednou z hlavních.\n\nJe dobrým přítelem zpěváka Marilyna Mansona.\n\n"}
{"id": "295168", "url": "https://cs.wikipedia.org/wiki?curid=295168", "title": "Gap", "text": "Gap\n\nGap je francouzské město, ležící v regionu Provence-Alpes-Côte d'Azur v Alpách, asi 100 km jihovýchodně od Grenoblu.\n\nSousední obce: Rabou, La Rochette, Rambaud a La Freissinouse.\n\nÚzemím obce protéká říčka Luye.\n\nV době Říma se město jmenovalo \"Vapincum\" a byla zde umístěna vojenská jednotka.\n\nOd 5. století zde sídlí biskup.\n\n\"Počet obyvatel\"\n\n\n"}
{"id": "295169", "url": "https://cs.wikipedia.org/wiki?curid=295169", "title": "Hyères", "text": "Hyères\n\nHyéres je francouzské město v departementu Var, v Provence-Alpes-Côte d'Azur.\n\nLeží při ústí řeky Gapeau do Středozemního moře.\n\nČásti obce: Les Borrels, Sauvebonne, Le Port, L'Almanarre, Les Salins, L'Ayguade, La Capte, Giens, Porquerolles, Port-Cros, Le Levant.\n\nSousední obce: La Crau, Pierrefeu-du-Var, La Londe-les-Maures a Carqueiranne.\n\n\"Počet obyvatel\"\n\nJe zde velký trh s řezanými květinami, významné je i vinařství. Hyères je lázeňským centrem.\n\nOficiální stránky města\n"}
{"id": "295174", "url": "https://cs.wikipedia.org/wiki?curid=295174", "title": "Centre-Val de Loire", "text": "Centre-Val de Loire\n\nCentre-Val de Loire je jeden z 13 francouzských metropolitních regionů. Nachází se přibližně uprostřed Francie. Je to region plný hradů a zámků (např. Chenonceau, Chambord, Cheverny, Amboise, Langeais a Villandry). Hlavním městem regionu je Orléans, ale největším městem je Tours. Region je složený z bývalých provincií Orléanais, Touraine, Berry a z části Perche. Severovýchodně od Centre-Val de Loire je region Île-de-France, ve kterém leží Paříž. Regionem protéká řeka Loira.\n\n\n\n"}
{"id": "295176", "url": "https://cs.wikipedia.org/wiki?curid=295176", "title": "Jebediáš Springfield", "text": "Jebediáš Springfield\n\nJebediáš Obadiáš Zachariáš Jedediáš Springfield ( ) je fiktivní postava z amerického animovaného seriálu Simpsonovi, zakladatel města Springfield.\n\nSpringfield pronesl mnoho zajímavých citací, z níž nejslavnější je:\"„Velký duch povětšuje i malého človíčka“\", která se později dokonce stala mottem města Springfieldu a dnes je ve zlatě napsána na Jebediášově soše stojící uprostřed náměstí před budovou radnice. Jebediáš byl také dobře známý díky svému stříbrnému jazyku, ten skutečný mu ukousl turecký pirát při šarvátce. Často nosíval čepici z mývalí kůže. \n\nSpringfield vedl kolonu vozů na západ spolu se svým partnerem Shelbyvillem Manhattanem (opustili Maryland poté, co si špatně vyložili text bible a hledali „Novou Sodomu“); nakonec se ale jejich cesty rozešly. Manhattan chtěl založit město, kde by si muži mohli brát svoje sestřenice, naopak Springfield měl představu města oddaného cudnosti, abstinenci a kaši \"flavorless\" (bez chuti). Manhattan tedy pokračoval bez svého společníka a založil konkurenční město, které nazval Shelbyville. \n\nV zimě roku 1807 Jebediáš údajně postavil první Springfieldskou nemocnici jen ze dřeva a bláta, a to zcela sám. Jebediáš se proslavil rovněž tím, že holýma rukama zabil medvěda. Novodobí historici ovšem nalezli důkazy, že medvěd naopak zabil Jebediáše. V jedné z epizod se ve Springfieldových pamětech uvádí, že podlehl infekčnímu záškrtu.\n\n\n"}
{"id": "295177", "url": "https://cs.wikipedia.org/wiki?curid=295177", "title": "Simon Schwendener", "text": "Simon Schwendener\n\nSimon Schwendener (10. února 1829, Buchs, Kanton St. Gallen, Švýcarsko – 27. května 1919, Berlín) byl švýcarský botanik. Význam jeho práce spočívá ve výzkumu rostlinné anatomie a fyziologie. Věřil, že rostliny se chovají podle obecných principů mechaniky. Zkoumal průduchy rostlin, listový pulvinus, pohyb listů rostlin, a podobně.\n\nV roce 1867 Schwendener zveřejnil hypotézu, že lišejníky tvoří dva oddělené organismy, houba (mykobiont) a řasa (obecněji fotobiont). Tato teorie byla vědeckou obcí odmítnuta, ale později se ukázala jako správná.\n\n"}
{"id": "295180", "url": "https://cs.wikipedia.org/wiki?curid=295180", "title": "Robert David Hall", "text": "Robert David Hall\n\nRobert David Hall (* 9. listopad 1947, East Orange, New Jersey) je americký herec, nejlépe známý díky roli coronera Alberta Robbinse v seriálu Kriminálka Las Vegas.\n\nNarodil se a vyrůstal v New Jersey, studoval anglickou literaturu. Je uznávaným kytaristou a bývalým profesionálním hudebníkem. Dlouho pracoval v rádiu v Los Angeles, daboval reklamy a animované filmy. V roce 1978 mu byly amputovány obě dvě nohy poté, co do jeho auta narazil náklaďák. Následný výbuch způsobil popáleniny na 65 % jeho těla. Dnes používá protézy, které mu dovolují se pohybovat. Mnoho jeho postav sdílelo toto postižení. Je velkým zastáncem postižených Američanů.\n\nKromě Kriminálky Las Vegas se objevil v mnoha filmech jako třeba \"Hvězdná pěchota\", \"Vyjednavač\", i seriálech jako \"Západní křídlo\" a \"Právo v Los Angeles\".\n\nJe ženatý s Judy Sterns. Se svou předchozí ženou Connie Cole má syna Andrewa (* 1981). Předtím byl ženatý ještě se Susan Petroni.\n\n"}
{"id": "295182", "url": "https://cs.wikipedia.org/wiki?curid=295182", "title": "Aštamangala", "text": "Aštamangala\n\nOsm šťastných symbolů ( ; ) je název pro osm symbolů, které jsou oblíbenými vyobrazeními zejména v tibetském buddhismu. Jedná se původně o tradiční indické symboly, které buddhismus přejal a mírně si je upravil pro své potřeby. Osm šťastných symbolů se vyskytuje i např. v džinismu, ale zde nejsou tak oblíbené jako v buddhismu. Osm šťastných symbolů tvoří následující vyobrazení:\n\n\nJejich kombinace může být různá, mohou být vyobrazovány společně vedle sebe, odděleně nebo dokonce všechna v jednom vyobrazení najednou.\n\n"}
{"id": "295186", "url": "https://cs.wikipedia.org/wiki?curid=295186", "title": "Barbara Masin", "text": "Barbara Masin\n\nBarbara Masin (* 1967 ) je americká autorka literatury faktu a dcera Josefa Mašína ml. O odbojové skupině bratří Mašínů napsala knihu, která vyšla i v českém překladu.\n\n\n"}
{"id": "295187", "url": "https://cs.wikipedia.org/wiki?curid=295187", "title": "Wallace Langham", "text": "Wallace Langham\n\nWallace Langham (* 11. březen 1965, Fort Worth, Texas) je americký herec, který se objevil v mnoha televizních i filmových rolích. Asi nejvíce známý je díky roli Davida Hodgese v seriálu Kriminálka Las Vegas.\n\nHrál například ve filmech \"Weird Science\", \"Soul Man\", \"Bláznivá školka\" nebo \"Malá Miss Sunshine\". Ze seriálů pak třeba \"Pohotovost\", \"To je vražda, napsala\", \"Sex ve městě\", \"\", \"Veroničiny svůdnosti\" a další.\n\n"}
{"id": "295192", "url": "https://cs.wikipedia.org/wiki?curid=295192", "title": "Louise Lombard", "text": "Louise Lombard\n\nLouise Lombard (rozená Louise Maria Perkins, 13. září 1970, Redbridge, Essex, Anglie) je anglická herečka.\n\nNarodila se v Anglii jako páté dítě ze sedmi. Začala chodit na hodiny herectví již v 8 letech. Chodila na katolickou školu, vystudovala tiskařství a fotografování. Známá je díky roli v seriálu \"Salón Eliott\". Na konci devadesátých let skončila s herectvím, aby mohla studovat anglickou literaturu, ale díky televizní minisérii \"Metropolis\" se vrátila k herectví. Hrála také ve filmu \"Hidalgo\". V Česku je asi nejznámější díky roli Sofie Curtisové v seriálu \"Kriminálka Las Vegas\".\n\nJe vdaná za Jona Stephena, ale žijí odděleně. Má syna Alejandra s tanečním instruktorem Alejandrem Solem.\n\n"}
{"id": "295196", "url": "https://cs.wikipedia.org/wiki?curid=295196", "title": "Pedál", "text": "Pedál\n\nPedál je označení pro speciální technickou součást obvykle používanou pro ovládání nebo pohon nějakého technického zařízení (stroje nebo nástroje) pomocí lidských nohou:\n\n\n"}
{"id": "295198", "url": "https://cs.wikipedia.org/wiki?curid=295198", "title": "Jorja Fox", "text": "Jorja Fox\n\nJorja Fox, rozená Jorja-An Fox, (* 7. července 1968, New York, USA) je americká herečka. Je známá díky rolím v seriálech \"Pohotovost\", \"Západní křídlo\" a \"Kriminálka Las Vegas\". V roce 2003 se stala v magazínu Stuff 80. nejvíce sexy ženou.\n\nVyrůstala na Floridě, kde také po střední škole začala kariéru v modelingu. Pak ale začala studovat drama v New Yorku.\n\nPoté, co se objevila v mnoha malých televizních a filmových rolích, získala roli rozumné lesbické vegetariánky, internistky Dr. Maggie Doyleové v seriálu \"Pohotovost\". Poté hrála v jedné sérii seriálu \"Západní křídlo\". V roce 2000 začala hrát Saru Sidleová v seriálu \"Kriminálka Las Vegas\". Tam skončila po 8. sérii v roce 2007.\n\nJe bojovnicí za lidská práva a vegetariánkou.\n\n"}
{"id": "295200", "url": "https://cs.wikipedia.org/wiki?curid=295200", "title": "Anthony E. Zuiker", "text": "Anthony E. Zuiker\n\nAnthony E. Zuiker (* 17. srpen 1968, Blue Island, Illinois) je tvůrce a výkonný producent amerických seriálů Kriminálka Las Vegas, Kriminálka Miami a Kriminálka New York.\n\nV roce 2007 obdržel cenu Big Brother Award Austria 2007 v kategorii komunikace a marketingu.\n\nNové školní divadlo v Las Vegas nese jeho jméno – Anthony Zuiker Theatre.\n"}
{"id": "295206", "url": "https://cs.wikipedia.org/wiki?curid=295206", "title": "Karel Nováček", "text": "Karel Nováček\n\nKarel Nováček (* 30. březen 1965, Prostějov) je bývalý československý a český profesionální tenista.\n\nKarel Nováček se zúčastnil 20 utkání v Davisově poháru, s bilancí 9-11 v dvouhře a 0-0 ve čtyřhře.\n\n"}
{"id": "295208", "url": "https://cs.wikipedia.org/wiki?curid=295208", "title": "Rovensko (Banát)", "text": "Rovensko (Banát)\n\nRovensko ( , ) je jedna z šesti českých vesnic v rumunském Banátu. Nachází se na návrší v nadmořské výšce asi 750 m n. m. asi 7 km jihovýchodně od obce Şopotu Nou, pod kterou spadá. Rovensko je z českých vesnic v Banátu nejvýše položené a v obci také je nejzachovalejší jazyk, díky značné izolaci zde není příliš ovlivněn rumunštinou a srbštinou. S nejbližšími českými vesnicemi (Gerník 15 km, Bígr 30 km) je propojeno červenou turistickou značkou vyznačenou Klubem českých turistů.\n\nMístní obyvatelé se živí především zemědělstvím. Elektřina do obce byla zavedena až v roce 1994. S úbytkem průmyslu v oblasti došlo k poklesu obyvatel z 200 na méně než 80 v roce 2009.. Ve vesnici, stejně jako v oblasti, se zachovávají religiózní křesťanské tradice, slavení svátků, výročí svěcení kostela apod.\n\nV obci se nachází hodnotná lidová architektura.\n\nZa obcí Şopotu Nou (7 km severozápadně od Rovenska) začíná kaňon řeky Nery, který je v některých místech natolik úzký, že je zde cesta vytesána do skály nad řekou. Podle některých pověstí ji vybudovali a využívali již Římané. Z Rovenska je také pěkný výhled na okolní kopce.\n\n\n"}
{"id": "295215", "url": "https://cs.wikipedia.org/wiki?curid=295215", "title": "Kakuru", "text": "Kakuru\n\nKakuru byl rod malého teropodního dinosaura, který žil na území současné Jižní Austrálie v období rané křídy. V nářečí domorodých Aboridžinců jeho rodové jméno znamená \"duhový had\". Délka tohoto rodu se odhaduje asi na 1,5 metru. Hmotnost se pak pohybovala nejspíš v řádu několika kilogramů.\n\nFosilní materiál tohoto malého dravce pochází ze souvrství Maree a zahrnuje téměř kompletní pravou holenní kost a prstní článek ze zadní končetiny, jehož zařazení k tomuto rodu nicméně není jisté.\n\nKost objevil v roce 1973 paleontolog Neville Pledge ve výloze jednoho obchodu s opály v Andamooce. Kost prošla mineralizací a byla vytěžena v jednom z opálových dolů, odkud se pak dostala do výlohy klenotnictví. Kost zůstala 31 let v soukromém držení a v roce 2004 tuto fosilii zakoupilo za 22 000 $ South Australian Museum. V prosinci roku 2018 bylo oznámeno znovuobjevení prstního článku tohoto dinosaura, a to po 45 letech. Fosilie byla zakoupena přes internet a poté darována zmíněnému muzeu.\n"}
{"id": "295227", "url": "https://cs.wikipedia.org/wiki?curid=295227", "title": "Bitva u Pavie", "text": "Bitva u Pavie\n\nBitva u Pavie se odehrála 24. února 1525, šlo o jednu z bitev italských válek, ve kterých bojovala Habsburská monarchie proti Francii o nadvládu nad rozdrobenými italskými provinciemi. V této bitvě se proti sobě postavili Karel V. a František I. Karel v této době mohl počítat s podporou Svaté říše římské a jednotlivých španělských království, které sjednotil do Španělské říše. Karel nejenže v této bitvě vyhrál, ale podařilo se mu zajmout francouzského krále, který musel podepsat „madridskou dohodu“ a vzdát se mnohých území.\n\nFrancie na počátku 16. století ovládala Lombardii, nicméně roku 1522 po neúspěšné bitvě u Bicocca, kde byla poražena císařskou armádou, se musela stáhnout. Jako reakci na tuto bitvu poručil francouzský král František I. svým vojskům roku 1523, aby provedli invazi zpět do Lombardie. Tato Františkova snaha byla zmařena císařskými v bitvě u Sesie.\n\nTěchto několik porážek využil velitel císařské armády Karel de Lannoy a vyslal část armády na Provence. Na druhé straně František využil zaměstnanosti císařské armády, která dobývala Marseille, a poslal část armády naproti císařským do Avignonu. A sám překročil Alpy a začal postupovat na Milán. František Milán dobyl s 33 000 muži a de Lannoy usoudil, že se svoji armádou čítajících 16 000 mužů 26. října 1524 stáhne k městu Lodi. František, poté co dosadil svého milánského místodržícího, Ludvíka II. de la Tremoile, se rozhodl, že napadne Pavii, kterou v tu dobu držel císařský generál Antonio de Leyva s 9 000 muži. Toto počínání mu ale neschvalovali zkušení velitelé, kteří doporučovali napadnout stahujícího se de Lannoye.\n\nVětšina z francouzské armády dorazila k Pavii na konci října a 2. listopadu již dokončovali obklíčení města. Obránci města se postupně dostali do takové nouze, že museli být placeni z roztaveného kostelního vybavení. Soustavným ostřelováním se Františkovi podařilo prorazit zdi na několika místech, ale při útoku 21. listopadu se musel stáhnou s velkými ztrátami a proto se rozhodli obránce vyhladovět.\nNa počátku prosince se španělsko-císařská armáda pod vedením Huga de Moncada vylodila u Janova, aby pomohla v konfliktu, který zde probíhal mezi dvěma skupinami, jedněmi, kteří podporovali Habsburky a druhými, kteří podporovali Francouze. Španělé se museli vzdát, když byli odříznuti od námořní podpory a postaveni proti přesile Francouzů, vyslaných Františkem. Poté František podepsal tajnou dohodu s papežem Klementem VII., v které se zavázal, že mu pomůže dobýt Neapol a papež nebude pomáhat Karlovi V. František, opět zkušeným velitelům na vzdory, vyslal část své armády na jih papeži na pomoc. Tuto výpravu se snažil odříznout de Lannoy od cíle u Fiorenzuly, ale utrpěl těžké ztráty způsobené nechvalně proslulými žoldnéřskými \"Bande Nere\" pod vedením Giovanniho de’ Medici a musel se stáhnout zpět k Lodi. De’ Medici poté pokračoval k Pavii podpořit Františka se střelným prachem a lidmi. Na druhé straně bylo francouzské vojsko oslabeno o 5 000 žoldnéřů ze Švýcarska, kteří se museli vrátit do Graubünden a pomoct proti jiným loupeživým žoldnéřům.\n\nDe Lannoy byl také podpořen 15 000 lancknechty pod vedením Georga Frundsberga a mohl zahájit útok. Fernando Francesco d’Avalos odřízl komunikaci mezi Pavií a Milánem, když obsadil francouzskou pevnost v Sant’Angelu. Mezitím oddělené útvary lancknechtů postupovali na Bolgiojoso, které dobyli i přes jisté potíže, které jim připravil de’ Medici. K 2. únoru byl de Lannoy vzdálen několik kilometrů od Pavie. František přesunul většinu své armády do ležení mezi Pavii a postupující armádu, dobře opevněné pevnosti Mirabella a okolní obory. Bitvy Francouzů a obránců Pavie probíhaly téměř celý únor a de’ Medici byl zraněn a musel se stáhnout do Piacenza. František musel povolat většinu obránců Milánu k doplnění vlastních řad, nicméně ani s touto podporou nedosáhl větších úspěchů. 21. února se císařští velitelé rozhodli, vzhledem k tomu, že jim docházeli zásoby a chybně si mysleli, že nepřátel je mnohem víc, podniknout útok, který jim zachová tvář a demoralizuje francouzskou morálku, aby je nepronásledovali při ústupu do bezpečí.\n\nBrzo ráno 23. února se začaly císařské jednotky, usazené u východní zdi francouzského opevnění, přesouvat na sever a ve stejné chvíli začalo císařské dělostřelectvo pálit na francouzské pozice, aby odvedlo pozornost. Mezitím začali císařští technici pracovat na otevření zdi obory nedaleko vesnice San Genesio, aby tudy mohly císařské armády projít. Okolo páté hodiny ranní kolem 3 000 arkebuzerů pod vedením Fernanda Francesca d’Avalos začali postupovat přímo k pevnosti Mirabella, protože předpokládali, že zde bude francouzské velitelství. Císařská lehká jízda se rozutekla po oboře, aby zabránila Francouzům v protiakci.\n\nMezitím francouzská jízda pod Charlesem Tiercelinem se střetla s císařskou. Robert de la Marck se s švýcarskými pikenýry začal přesouvat na pomoc Tiercelinemu a zneškodnil španělskou baterii, která se dostala do obory. Ale propásl De Vastovi arkebuzery, kteří se dostali v půl sedmé ráno k pevnosti a rychle ji získali, a padl na silnější armádu čítající 6 000 landsknechtů pod Frundsbergem. Okolo sedmé probíhaly největší střety nedaleko od původní trhliny.\n\nV této době již třetí část armády, těžké císařské jezdectvo pod vedením samotného de Lannoye a španělská pěchota pod d’Avalosem postupovala lesem ze západu k místu, kde ležel František. Zprvu Francouzi o tuto akci nezaznamenali, ale později francouzské dělostřelectvo uvidělo d’Avalosovi jednotky a začalo se střelbou na španělské pozice, což varovalo Františka, který okamžité vyslal vojsko, obsahující veškeré francouzské \"gendarmes\", naproti počet slabší císařsko-španělské armádě, kterou Francouzi rozprášili. František sice náhle získal velkou převahu, ale také byl přinucen se vzdálit od velké části své pěchoty pod vedením Richarda de la Pole a Františka Lotrinského, která měla sílu okolo 5 000 mužů.\n\nDe Lannoy se stáhl se svoji jízdou a d’Avalos zůstal ve vedení. D’Avalos seskupil své jednotky do rohu lesa a vyslal posly Bourbonovi, Frundsbergovi, a De Vastovi o pomoc. Mezitím Frundsberg na hlavu porazil početně slabší švýcarské jednotky a jejich velitelé, Tiercelin a Flourance, již nebyli schopni je sehnat dohromady. Francouzi začali vyklízet pozice.\n\nV 8.00 již císařští kopiníci a arkebuzíři doráželi na francouzskou jízdu ze všech stran. Jízda, která byla zbavena možnosti manévrovat okolními lesy, byla obklíčena a systematicky zabíjena. Lotrinský a Suffolk postupovali Františkovi na pomoc, ale střetli se s Frundsbergovými landsknechty a byli na místě pobiti. František bojoval, ale když byl pod ním zabit jeho kůň a byl obklopen císařskými arkebuzery, byl nucen se vzdát. Dnes již není přesně jisté kdo ho do zajetí vzal, některé zdroje říkají, že to byl Alonso Pita da Veiga, jiné, že sám de Lannoy.\n\nMezitím obránci pod Antoniem de Leyva porazili kolem 3 000 švýcarských žoldnéřů pod Montmorencym, kteří byli na obléhacích stanovištích. Zbylí Švýcaři se snažili uprchnout přes řeku, ale utrpěli těžké ztráty. Teprve v tuto chvíli si francouzské zálohy pod vévodou z Alençonu uvědomily co se vlastně stalo a okamžitě dal povel k ústupu k Milánu. V 9.00 ráno byla bitva dobojována\n\n"}
{"id": "295228", "url": "https://cs.wikipedia.org/wiki?curid=295228", "title": "Allier (departement)", "text": "Allier (departement)\n\nAllier je francouzský departement ležící v regionu Auvergne-Rhône-Alpes.\n\nAllier je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "295229", "url": "https://cs.wikipedia.org/wiki?curid=295229", "title": "Osinák", "text": "Osinák\n\nOsinák je český název dvou rodů dikobrazovitých hlodavců. Dva druhy žijí v jihovýchodní Asii, jeden v Africe.\n\nOsináci jsou blízcí příbuzní dikobrazů. Jsou však na rozdíl od nich štíhlí. Mají dlouhý a šupinatý ocas, který je zakončen štětkou tuhých chlupů, jež mohou, když jimi zvíře potřásá, vydávat šustivý zvuk. Jsou-li zvířata ohrožena, ocas se snadno odlamuje. Na rozdíl od ostatních dikobrazovitých mají menší a lehčí ostny, jež vyrůstají jen na zadní části hřbetu. Zbytek těla pokrývají krátké ploché štětiny.\n\nTito hlodavci jsou noční tvorové, kteří přes den spí v norách či ve skalních rozsedlinách. Jsou to býložravci, kteří se živí převážně spadanými listy, květy a plody. Žijí v malých rodinných seskupeních, jež tvoří rodičovský pár a mláďata, celkem asi osm jedinců. O zdroje potravy se může dělit i několik takových rodin. Před nebezpečím se často uchylují na stromy, protože dovedou obratně šplhat a skákat.\n\n\nRekordmanem v dlouhověkosti je zvíře, které se v zajetí dožilo téměř 23 let.\n\n"}
{"id": "295231", "url": "https://cs.wikipedia.org/wiki?curid=295231", "title": "Sicilský emirát", "text": "Sicilský emirát\n\nSicilský emirát (arabsky إمارة صقلية – \"Imára Siqilíja\") byl arabský stát rozkládající se na ostrově Sicílie v letech 831–1091.\n\nV roce 535 byzantský císař Justinián I. obsadil Sicílii a připojil ji k Byzantské říši jako provincii – již podruhé v dějinách Sicílie a řečtina se rozšířila napříč ostrovem. Avšak jak byzantská moc na Sicílii zeslábla, vylodily se v roce 652 na ostrově arabské oddíly chalífy Usmana ibn Affara. Avšak Arabové se na ostrově dlouho neudrželi a po relativně krátké době se zase stáhli.\n\nKolem roku 700 ostrov Pantelleria dobyli Arabové a pouze nejednotnost arabských vůdců jim zabránila v následující invazi na Sicílii. Namísto toho se rozvinula obchodní spolupráce mezi Araby a Byzantinci prostřednictvím sicilských přístavů.\n\nV roce 826 donutil velitel byzantské flotily na Sicílii Eufémios jeptišku, aby se za něho provdala. Císaře Michaela II. tento Eufemiův krok velmi popudil a odvelel admirála Konstantina, aby manželství ukončil a Eufemia potrestal uříznutím nosu. Eufémios se však císaři postavil, Konstantina zabil a opevnil se v Syrakusách. Neudržel se však dlouho, byl poražen a uprchl do severní Afriky. Následně nabídl vládu nad Sicílií Zijadatovi Alláhovi I., emírovi z Tunisu, pokud mu emír navrátí pozici generála a zajistí mu bezpečnost. Zijadat Alláh jeho nabídku přijal a Eufémiovi poslal armádu arabských, berberských, krétských, andaluských a perských žoldnéřů. Válka mezi arabskými útočníky a obránci ostrova byla velmi vyrovnaná: s tuhým vzdorem, ale vnitřní nejednotností mezi obránci byla Sicílie, po století byzantské nadvlády dobyta muslimy. Syrakusy sice ještě další dobu vzdorovaly a malé město Taormina na východním pobřeží padla až roku 902. Celý ostrov byl Araby nakonec podroben až roku 965.\n\nPo dobytí Sicílie pro muslimy byl následně ostrov pod nadvládou sunnitských emírů z Tunisu z rodu Aglabidů a později šíitských fátimovských chalífů z Egypta. Byzantští povstalci však měli převahu především ve východní části Sicílie, kterou byli schopni ubránit před muslimy několik let.\n\nPoté, co třetí fátimovský chalífa Ismaíl al-Mansúr potlačil vzpouru Řeků, jmenoval Hassana al-Kalbiho (948–964) sicilským emírem. Ten úspěšně držel ostrov pod kontrolou a založil vládnoucí dynastii Kalbidů. I za vlády kaldibských emírů pokračovaly arabské nájezdy do jižní Itálie až do 11. století a roku 982 dokonce Arabové porazili německou armádu římského císaře Oty II. poblíž Crotone v Kalábrii. S vládou emíra Jusúfa al-Kalbiho (990–998) začala doba postupného úpadku Sicilského emirátu. Za vlády al-Akála (1017–1037) se vyostřily dynastické spory a kliky v rámci vládnoucího rodu uzavíraly různá spojenectví s Byzantskou říší a Ziridy, dynastií berberského původu vládnoucí v oblasti Tuniska, Alžírska a Libye. V letech vlády emíra Hassana as-Samsama (1040–1053) se emirát rozdrobil na několik menších lén.\n\nV této době pokračovalo velké povstání sicilských Řeků ve východních částech země, odkud byli Arabové dokonce vytlačeni. Emirát se začal rozpadat na jednotlivá panství jednotlivých znesvářených příslušníků Kalbidské dynastie. V 11. století začala na jihoitalské pevnině vzrůstat moc normanských žoldnéřů, kteří byli potomky Vikingů, kteří přijali křesťanství a usadili se v Evropě. Normané, vedení hrabětem Rogerem vtrhli na Sicílii a osvobodili ji od muslimů. Poté, co byla dobyta Apulie, Kalábrie, obsadili normanští rytíři Messinu. Roku 1068 armáda Rogera z Hauteville porazila Araby u Misilmeri, ale rozhodující bitvou bylo obléhání Palerma o dva roky později, s jehož pádem roku 1072 dostala celá Sicílie pod normanskou nadvládu.\n\nArabové začali postupně s reformami, kterými pozvedli produktivitu a dále povzbuzovali růst malofarmářského zemědělství, které se stalo dominantním na Sicílii. Muslimové dále vylepšili zavlažovací systém a přinesli na Sicílii některé zemědělské plodiny, především pomeranče, citróny, pistácii a cukrovou třtinu.\n\n"}
{"id": "295237", "url": "https://cs.wikipedia.org/wiki?curid=295237", "title": "Lagerpeton", "text": "Lagerpeton\n\nLagerpeton je jedním z možných předchůdců dinosaurů, žijící v období středního triasu (stupeň Ladin) na území dnešní Argentiny. Není to ještě opravdový dinosaurus a nepatří tedy do vlastního nadřádu Dinosauria (jde pouze o dinosauromorfa). Z podobných tvorů se vyvinuly všechny známé druhy dinosaurů. Nalezla se z něj zadní končetina, chodidlo, kyčel, páneví kosti a obratle. Tento dravec měřil pravděpodobně 70 cm a vážil asi 0,5 kg, dosahoval přibližně velikosti dospělé slepice. Mohl se pohybovat jak na zadních končetinách, tak po všech čtyřech. \n\nTypový druh \"L. chanarensis\" byl popsán americkým paleontologem A. S. Romerem v roce 1971. Fylogenetická analýza kladu Lagerpetidae byla publikována v roce 2018.\n\n\n"}
{"id": "295238", "url": "https://cs.wikipedia.org/wiki?curid=295238", "title": "Hyena žíhaná", "text": "Hyena žíhaná\n\nHyena žíhaná (\"Hyaena hyaena\") je jediným druhem hyeny, která se vyskytuje i mimo území Afriky, v Asii. Obývá rozsáhlé území stepí a polopouští od Senegalu po Indii a od Tanzanie až po Turkmenistán. Preferuje otevřenou krajinu stepí a savan, lesnatým územím a pouštím se vyhýbá.\n\nHyena žíhaná je štíhlé, vysokonohé zvíře, připomínající postavou psa. Dorůstá délky asi 110 cm a dalších 20 cm připadá na huňatý ocas. Váží pouze 40–45 kg, díky vztyčitelné hřívě na šíji a krku ale vypadá mohutnější. Hrubá, poměrně řídká srst má pískově žlutou až šedou barvu, s vertikálními černými pruhy na bocích. Pruhované mohou být také nohy. Lebka není tak mohutná, jako u hyeny skvrnité, protáhlým čenichem se podobá psovi. Nápadné jsou zašpičatělé, velmi pohyblivé, téměř lysé boltce a výrazné hnědé oči.\n\nHyena žíhaná obývá severní, severovýchodní a západní Afriku, kromě Sahary a pralesních oblastí, dále Blízký a Střední východ, Kavkaz, Arabský poloostrov a větší část Indie. Její rozšíření je na většině území mozaikovité až roztroušené, na mnoha místech byla lidmi vyhubena jako údajný škůdce. Nejseverněji se vyskytuje v Turkemnistánu a východním Turecku.\n\nPreferuje suché stepi, savany, polopouště, V Asii a severní Africe obývá rovněž horské oblasti. Pouštím a souvislým lesním porostům se vyhýbá. V oblastech, kde není pronásledována, se zdržuje i v okolí měst a vesnic, kde se živí odpadky, polními plodinami nebo drobnými domácími zvířaty.\n\nHyena žíhaná má výrazně noční aktivitu. Na rozdíl od hyeny skvrnité netvoří smečky, žije obvykle samotářsky, nanejvýš v párech nebo rodinných skupinách, přičemž mají samice dominantní úlohu, podobně jako u hyeny skvrnité. Dvojice nebo samostatná zvířata obývají území o rozloze až 50 km čtverečních. V polopouštích jsou teritoria větší než v oblastech savan a hor. Zvířata si hranice teritoria značkují výměšky análních pachových žláz. Den přespávají hyeny v norách nebo jeskyních. Často využívají opuštěná doupata vlků, hrabáčů, prasat bradavičnatých nebo dikobrazů, ale dokáží si vyhrabat samy noru hlubokou až 20 metrů.\n\nObdobí rozmnožování spadá do období pozimu a zimy. Od listopadu do února samci vyhledávají samice a páří se s nimi. Po březosti, která trvá 90 dní, vrhá samice 3-5 mláďat, která se, na rozdíl od mláďat hyeny skvrnité, rodí slepá. Mláďata jsou porostlá jemnou, stříbřitou srstí s naznačenými pruhy a hřívou. Vzájemně nejsou tak agresívní jako mláďata hyeny skvrnité, naopak si spolu hrají, podobně jako štěňata. První týdny života tráví v podzemní noře. Mláďata hyeny žíhané lze velmi snadno ochočit. Hyena žíhaná se může dožít až 20 let.\n\nHyena žíhaná je všežravec. Loví hmyz a menší obratlovce, včetně suchozemských želv a dikobrazů. Přijímá i rostlinnou potravu, především plody, hlízy a oddenky. Např. v Uzbekistánu a Pákistánu ráda žere plody hlošiny úzkolisté. Z domácích zvířat napadá drůbež, jehňata či kůzlata, v oázách může rovněž škodit na ovoci, protože jí neobyčejně chutnají sladké plody, jako jsou melouny, meruňky či hrozny. Potravu, kterou nezkonzumuje, si zahrabává podobně jako psovité šelmy. Často rovněž konzumuje mršiny nebo dožírá zbytky potravy po jiných šelmách, jako jsou v Africe gepardi a lvi, v Asii vlci. Uvádí se, že sežere jakékoli maso, i takové, které se již začíná rozkládat, kromě uhynulého supa. Konzumuje také šlachy, kosti a další organické zbytky.\n\nVe starověkém Egyptě byla hyena žíhaná chována v zajetí. Dochovaly se reliéfy z období Staré říše, na nichž Egypťan cpe hyeně do krku velký kus masa. Nejznámější vyobrazení tohoto výjevu se dochovalo v Mererukově mastabě u Sakkáry ze 23. stol. př. n. l. Proto se někteří egyptologové domnívají, že hyena mohla být v Egyptě vykrmována na maso. To však není příliš pravděpodobné, přestože Tuaregové i Somálci hyení maso dosud v nouzi jedí a hyena není muslimy pokládána za nečisté zvíře. Další výjevy zobrazují hyeny na vodítku, ve společnosti loveckých psů, což snad naznačuje, že zde hyeny byly ochočovány jako pomocníci při lovu. Možná však byly chovány také ke kultovním účelům jako obětní zvíře, případně pro tuk a orgány, používané ve staroegyptské medicíně. Ve staroegyptských lékopisech jsou zmiňovány různé části hyeního těla i její krev a trus jako léčiva, v některých případech (např. \"ucho hyeny\") se však může jednat i o alternativní název nějaké rostliny. Orgány, tuk či chlupy hyeny žíhané byly v severní Africe a Arábii používány k léčitelským nebo magickým účelům i ve 20. století, napříkald jako lék na nádory a otoky nebo při přerušení těhotenství. V Íránu a Afghánistánu se donedávna lidé bavili zápasy hyen se psy. Tyto souboje byly velmi kruté a doprovázely je vysoké sázky. Ve Starém zákoně je hyena žíhaná zmiňována pod názvem \"tzebua\" či \"zevoa\", např. 1. Samuelova 13:18, Jeremiáš 12:9.\n\nDříve byla hyena žíhaná chována v zoologických zahradách poměrně často. Pro svou převážně noční aktivitu však nepatří k příliš atraktivním chovancům. V Česku donedávna chovala tento druh pouze ZOO Jihlava a tamní hyeny jsou často aktivní i během dne. Avšak nově je chová i ZOO Dvůr Králové, která se k jejich chovu vrátila po více jak 30 letech. Na slovensku je chována v Zoo Bratislava.\n\n\n"}
{"id": "295240", "url": "https://cs.wikipedia.org/wiki?curid=295240", "title": "Alan King", "text": "Alan King\n\nAlan King (26. prosince 1927 – 9. května 2004) byl americký komik známý svým kousavým vtipem a často zanícenými humornými řečmi. King se stal známý jako židovský komik a satirik. Vystupoval v několika filmech a televizních show. Napsal pár knih, produkoval filmy a rovněž se objevil v několika divadelních hrách. V pozdějších letech pomáhal mnoha dobročinným organizacím.\n\nKing se narodil jako Irwin Alan Kniberg v New Yorku jako syn Minnie (rozená Solomonová) a Bernarda Knibergových. První roky svého života strávil na Manhattanu. Později se jeho rodina přestěhovala do Brooklynu. King používal humor k tomu, aby přežil v drsném prostředí. Jako dítě King prováděl imitace na ulici za pár drobných.\n\nKdyž mu bylo čtrnáct, vystoupil v rádiovém programu Major Bowes Original Amateur Hour se scénkou „Brother, Can You Spare A Dime“. Sice nezískal první cenu, ale byl pozván k účasti na celostátním turné. V patnácti opustil školu, aby mohl vystupovat v hotelu Gradus se svým komediálním číslem. Když si však v jednom vtipu dělal legraci z majitele hotelu, byl vyhozen. Pracoval v Kanadě ve varieté, současně si také vydělával jako profesionální boxer. Vyhrál 20 zápasů v řadě bez jediné prohry. Při léčbě zlomeného nosu se rozhodl skončit s kariérou boxera a zaměřil se na komediální kariéru. King začal pracovat jako vrátný v populárním nočním klubu Leon and Eddie’s zatímco dělal komediální čísla pod jménem posledního boxera, který ho porazil – „King“.\n\nKing začal svou komediální kariéru převážně s materiálem zahrnujícím tchyně a židy. Jeho styl komedie se změnil, když uviděl Dannyho Thomase vystupujícího na začátku padesátých let. King si uvědomil, že Thomas mluví k publiku, ne na ně, a že se mu dostává lepší odezvy. King tedy změnil svůj vlastní styl a přesunul se k hovorovějšímu stylu, který využíval záležitosti každodenního života k humoru. Jeho komedie inspirovala další komiky, jako například Jerryho Seinfelda a Billyho Crystala.\n\nKing se oženil s Jeanette Sprungovou v roce 1947. Měli spolu tři děti: Andrewa, Roberta a Elainie Ray. Jeho žena ho přesvědčila, aby se přestěhovali do Forest Hills ve státě Queens a později do Great Neck na Long Islandu, kde žil až do konce svého života. Tam vyvinul komediální styl točící se kolem života na předměstí. S Amerikou stěhující se na předměstí Kingův humor stoupal.\n\nKing začal vystupovat pro mnoho celebrit, mezi nimi byli například Judy Garland, Patti Page, Nat King Cole, Billy Eckstine, Lena Horne a Tony Martin. Když byl Martin obsazen do filmu Hit the Deck, tak navrhl na jednu z rolí právě Kinga, čímž mu dal šanci na jeho první filmovou roli. V padesátých letech hrál King několik menších rolí, ale znechutilo se mu hraní stereotypních postav. Které popsal jako „vždycky seržant z Brooklynu, který se jmenuje Kowalski“. King posléze rozšířil svůj herní rozsah a udělal si jméno, když hrál gangstery v pěti filmech, mezi nimi Cats Eye a The Anderson Tapes.\n\nJeho kariéra odstartovala po vystoupeních v show Eda Sullivana, Perryho Comoa a Garryho Moorea. Tím že King žil kousek od New Yorku byl často k dispozici, když Sullivan potřeboval sehrát krátký akt na poslední chvíli. King se také stal stálým hostem v The Tonight Show Starring Johnny Carson, zaštítil předávání Oscarů v roce 1972 a byl mistrem ceremonií při inauguraci prezidenta Johna F. Kennedyho v roce 1961. King byl první (1988), kdo obdržel cenu za americký židovský humor od National Foundation for Jewish Culture (Národní nadace židovské kultury). Cena byla následně přejmenována na jeho počest.\n\nPo celý svůj život byl King zapojen v práci pro charitu. Založil Alan King Medical Center (Zdravotní centrum Alana Kinga) v Jeruzalémě, zvýšil peněžní prostředky Nassau Center for Emotionally Disturbed Children (Nassauské centrum pro emočně narušené děti) a založil katedru dramatických umění na Brandeis University. Také vytvořil program Laugh Well (Dobře se smát, bavit), který posílá komiky do nemocnic, aby vystupovali pro pacienty. V sedmdesátých letech proměnil King svou vášeň pro tenis do profesionálního turnaje v Las Vegas, který se jmenoval Alan King Tennis Classic a byl vysílán národní televizí.\n\nKing zemřel 9. května 2004 na rakovinu plic. Bylo mu 76 let.\n\n\n\n\n"}
{"id": "295243", "url": "https://cs.wikipedia.org/wiki?curid=295243", "title": "X display manager", "text": "X display manager\n\nX display manager je v grafickém systému X Window System proces, který umožňuje přihlášení uživatele z lokálního počítače nebo přes počítačovou síť. Zobrazí uživateli grafickou přihlašovací obrazovku, do které se vkládá uživatelské jméno a heslo. V případě úspěšné autentizace je zahájeno sezení (session), ve kterém jsou uživateli spuštěny programy, pomocí kterých je vytvořeno grafické uživatelské rozhraní. Zobrazení probíhá prostřednictvím X serveru, který ovládá grafickou kartu počítače.\n\nV případě lokální funkce je X display manager ekvivalentem sady programů, které zajišťují přihlášení v textovém prostředí na znakových terminálech (programy init, getty a login). V případě síťového spojení zastupuje funkci programů telnet a telnet server.\n\nX11R3 (třetí vydání X Window System) uvedlo X display manager v říjnu 1988 s cílem podpořit samostatnost X terminálů. Od té doby se objevila řada různých variant display managerů. V X11R4 byl v prosinci 1989 představen X Display Manager Control Protocol (XDMCP), který řešil problémy v implementaci X11R3.\n\nDisplay manager může běžet jak na stejném počítači, u kterého uživatel sedí, tak na vzdáleném počítači. V prvním případě startuje display manager jeden nebo více X serverů, zobrazuje přihlašovací obrazovku při startu a (podle nastavení) pokaždé po uživatelově odhlášení. Ve druhém případě pracuje display manager obdobně, avšak vzájemná komunikace mezi X serverem a display managerem je přenášena po počítačové síti pomocí protokolu XDMCP.\n\nX server se může připojovat ke konkrétnímu display manageru, nebo zobrazit seznam možných počítačů s běžícími X display managery. Program XDMCP Chooser umožňuje uživateli vybrat, ke kterému se připojí.\n\nX Display Manager Control protocol používá UDP port 177. X server žádá display manager o zahájení sezení posláním codice_1 paketu (dotaz). Pokud display manager povolí X serveru přístup, odpoví zasláním codice_2 paketu (X server může pro start sezení poslat codice_3 nebo codice_4).\n\nX server se musí display manageru autentizovat, a tak pošle codice_5, který vrátí codice_6. Jestliže codice_6 paket obsahuje odpověď, kterou X server očekával, je display manager autentizován. X server pošle codice_8 paket, aby informoval o úspěšném ověření. Poté display manager zobrazí přihlašovací obrazovku jako řádný X klient.\n\nBěhem sezení může X server posílat v určitých intervalech codice_9 pakety a pokud display manager neodpoví zasláním codice_10 paketu do určitého času, předpokládá X server, že display manager ukončil běh a že může ukončit spojení.\n\nVelkou nevýhodou XDMCP protokolu je stejně jako u telnetu, malá bezpečnost při autentizaci. Proto je mnohem bezpečnější tunelovat XDMCP a X protocol pomocí ssh.\n\nX Window System vydává XDM jako svůj standardní display manager. Existuje mnoho dalších implementací komerčních i jako svobodný software, které mohou poskytovat i další služby:\n\n\n\n\n"}
{"id": "295244", "url": "https://cs.wikipedia.org/wiki?curid=295244", "title": "Ezekias Papaioannou", "text": "Ezekias Papaioannou\n\nEzekias Papaioannou (8. října 1908 - 10. dubna 1989) byl kyperský komunistický politik a 3. generální tajemník strany AKEL\n\nNarodil se ve vesnici Kelaki, v okresu Limassol a studoval na Americké akademii v Larnace.\n\nV roce 1936 byl členem vojenské jednotky 60 kyperských levičáků, kteří se dobrovolně zapojili do bojů v Španělské občanské válce jako součásti Mezinárodních brigád. Po válce žil v Londýně, kde pracoval jako mlékař. Po návratu na Kypr se zapojil do místní politiky a stal se generálním tajemníkem Pokrokové strany pracujícího lidu (AKEL), tento post zastával až do své smrti v roce 1989.\n"}
{"id": "295245", "url": "https://cs.wikipedia.org/wiki?curid=295245", "title": "Bełżec", "text": "Bełżec\n\nBełżec je obec ve východním Polsku ležící v lublinském vojvodství na silnici spojující Lublin se Lvovem, na vysočině Roztocze, cca 8 km od hranice s Ukrajinou a 45 km jižně od Zamośće. V letech 1975–1998 patřila obec administrativně do dnes již neexistujícího zamojského vojvodství. Název pochází z ukrajinského (rusínského) slova, které označuje bahnitý a podmáčený terén. Žije zde 2723 osob (2006).\nV roce 1940 založili nacisté v Bełżci pracovní tábory, jejichž hlavním úkolem byla výstavba hraničního opevnění. Na podzim roku 1941 zde byl zbudován vyhlazovací tábor pod názvem \"SS-Sonderkommando Belzec\". Zahynulo v něm asi 600 000 osob převážně židovského původu. Dnes se na místě bývalého tábora nachází muzeum. V obci se dochoval také dřevěný pravoslavný kostelík.\n\n"}
{"id": "295246", "url": "https://cs.wikipedia.org/wiki?curid=295246", "title": "Trebouxia", "text": "Trebouxia\n\nTrebouxia je rod řas z řádu \"Microthamniales\". Je známa zejména jako součást (tzv. fotobiont) až 2/3 všech lišejníků . Je jednobuněčná, buňky mají 10-15 μm v průměru. Chloroplasty mají uprostřed jen jediný pyrenoid.\n"}
{"id": "295249", "url": "https://cs.wikipedia.org/wiki?curid=295249", "title": "Cholon", "text": "Cholon\n\nCholon ( , arabsky حولون, v oficiálním přepisu do angličtiny Holon) je město v Izraeli v Telavivském distriktu. Starostou je Motti Sasson.\n\nLeží v nadmořské výšce 20 metrů jižně od Tel Avivu v metropolitní oblasti Guš Dan, nedaleko od pobřeží Středozemního moře, od kterého je odděleno sousedním městem Bat Jam. Leží v hustě osídlené oblasti, která je etnicky zcela židovská.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 20,dálnice číslo 4, dálnice číslo 44 a dálnice číslo 1.\n\nDálnici číslo 20 od roku 2011 sleduje i nová železniční trať Tel Aviv – Bnej Darom, na níž se nacházejí železniční stanice Comet Cholon, železniční stanice Cholon Wolfson, železniční stanice Bat Jam Joseftal a železniční stanice Bat Jam Komemijut.\n\nCholon vznikl roku 1933. Jméno odkazuje na biblické město \"Cholón\" citované v Knize Jozue 15,51 Zároveň je odvozeno od hebrejského slova \"„chol“\", což znamená písek - odkaz na písečné duny, které do 1. poloviny 20. století lemovaly pobřeží Středozemního moře v této oblasti. Podle jiného zdroje vznikla obec až roku 1936 sloučením pěti čtvrtí: \"Šchunat Am\", \"Greene\" (založena roku 1933), \"Agrobank\", \"Kirjat Avoda\" a \"Moledet\". 8. července 1940 byla obec povýšena na místní radu (malé město) a 14. listopadu 1950 na město. Prvním starostou Cholonu po roce 1950 byl Chajim Kugel, bývalý československý politik a poslanec Národního shromáždění republiky Československé za Židovskou stranu z let 1935-1938.\n\nUvádí se, že v Cholonu je druhá největší průmyslová zóna v Izraeli po Haifě (o druhé místo soupeří s městem Petach Tikva). Na severozápadním okraji města stojí Wolfsonova nemocnice otevřená roku 1980.\n\nCholon každoročně hostí karnevaly při oslavách svátku Purim. Název cholonského karnevalu je \"Adlojada\" (עדלאידע), ve významu „když nevíš“, což odkazuje na nadměrnou konzumaci alkoholu v tento svátek. Město v tento svátek uzavře silnice, do kterých se vypraví tisíce dětí v barevných kostýmech.\n\nVe městě se nachází četné parky a rekreační oblasti a je známé pro velké množství zeleně. Park na rohu Rehovot HaHistadrut a Eilat je známý pro turnaje ve vrchcábech \"„šeš beš“\", které se zde konají každý den.\n\nCholon je město s kulturně rozmanitou skladbou populace. Žijí zde sefardští, evropští, gruzínští a afričtí židovští imigranti stejně jako velká populace Rusů (hlavně Židů, ale také etnických Rusů), kteří v uplynulých letech emigrovali do Izraele. V jihovýchodní části města žije malá komunita Samaritánů (sekta s židovskými kořeny), pro které funguje Cholon jako jejich světové centrum.\n\nPodle údajů z roku 2009 tvořili naprostou většinu obyvatel Židé - cca 172 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 184 500 osob).\n\nJde o velkou obec velkoměstského typu s dlouhodobě mírně rostoucí populací. K 31. prosinci 2017 zde žilo 192 600 lidí.\n\n\"* údaje za rok 2001 a po roce 2010 zaokrouhleny na stovky\"\n\n\n"}
{"id": "295250", "url": "https://cs.wikipedia.org/wiki?curid=295250", "title": "Překladiště", "text": "Překladiště\n\nPřekladiště je prostor který se využívá pro přeložení nákladu z nějakého dopravního prostředku na jiný.\n\nJako jednoznačný příklad může posloužit např. přístav. Ten umožňuje přeložení nákladu z vlaků či automobilových prostředků do nákladních lodí či naopak.\n"}
{"id": "295251", "url": "https://cs.wikipedia.org/wiki?curid=295251", "title": "Story Musgrave", "text": "Story Musgrave\n\nFranklin Story Musgrave (* 19. srpna 1935 v Bostonu, Massachusetts, USA) je americký astronaut z programů Skylab a letů s raketoplány STS.\n\nPo základní a střední škole absolvoval syracuskou univerzitu (Syracuse University) a roku 1958 zde získal titul inženýra matematiky a statistiky. Pak pokračoval jednoročním studiem na kalifornské univerzitě v Los Angeles (University of California), v roce 1959 si odtud odnesl diplom z výpočetní techniky. O šest let později v roce 1964 ukončil Marietta College, kolumbijskou univerzitu (Columbia University), odtud si odnesl doktorát z oboru medicíny. A poté pokračoval už pátou vysokou školou, na univerzitě v Kentucky (University of Kentucky) obhájil zanedlouho doktorát fyziologie. Sloužil pak v americkém námořnictvu a dostal se roku 1967 do šesté skupiny astronautů.. Byl vědeckým pracovníkem v záložní posádce Skylabu 2, pak se přeškolil pro raketoplány a s nimi začal do kosmu létat. Byl 116. člověkem ve vesmíru. Je ženatý (manželka Patricia) a má pět dětí.\n\nPoprvé letěl s Challengerem, pětidenní mise STS-6. Start byl z Kennedyho vesmírného střediska na mysu Canaveral, přistání na vojenské základně Edwards v Kalifornii. Čtyřčlenná posádka měla toto složení: Paul Weitz jako velitel, pilot plk. Karol Bobko a letoví specialisté dr. Story Musgrave a Donald Peterson. Na oběžné dráze vypustili družici TDRS-A.\n\nZa dva roky letěl s Challengerem opět. Tentokrát byla posádka sedmičlenná: plukovník Charles Fullerton jako velitel, pilot plukovník Roy Bridges, dále dr. Karl Henize, dr. Franklin Musgrave, dr. Anthony England, dr. Loren Acton a dr. John Bartoe. Do vesmíru letěli s laboratoří Spacelab 2. let byl téměř osmidenní, start i cíl jako předchozí STS-6.\n\nTřetí výprava STS-33-D byla až za čtyři roky po předchozí. Letěl tentokrát v raketoplánu Discovery, byl to přísně tajný let placený a připravený armádou. Posádka: plk. Frederick Gregory, pilot plk. John Blaha, dále kpt. Manley Carter, dr. Franklin Musgrave, Kathryn Thorntonová. Během letu vypustili špionážní družici typu Magnum. Start i přistání na stejných místech, jako předešlé lety.\n\nPočtvrté letěl v roce 1991 na raketoplánu Atlantis, mise STS-44-A. Velitelem byl opět plk. USAF Frederick Gregory a pilotem plk. USAF Terrence Henricks, dále letěli plk.James Voss, kpt. Mario Runco Jr., dr. Story Musgrave., nadpraporčík Thomas Hennen. I tento let měl vojenské poslání. Byla vypuštěna vojenská družice DSP Block 14. Během letu se na dráze míjeli s observatoří MIR, z níž je sovětská posádka pozdravila. Start i cíl mise byl na stejných místech, jako předchozí lety.\n\nPátý, desetidenní let absolvoval na moderním raketoplánu Endeavour v roce 1993. Mise STS-61 měla jeden hlavní úkol, opravit Hubbleův vesmírný dalekohled (HST). Zajistila to bezchybně posádka ve složení plk. Richard Covey, kpt. Kenneth Bowersox, dr. Story F. Musgrave, dr. Kathryn Thorntonová , Claude Nicollier, dr. Jeffrey Hoffman a Thomas Akers. I tentokrát byl start na Floridě a přistání v Kalifornii.\n\nNa poslední výpravu (STS-80) se vydal na palubě raketoplánu Columbia v roce 1996, tedy ve věku 61 let a byla to cesta nejdelší, 18denní. Při této cestě vypustili na oběžnou dráhu dvě družice. Během tohoto letu, který trval 18 dní (původní plán byl 16 dní), posádka vypustila a opět zachytila dvě vědecké družice - ORFEUS-SPAS II a WSF-3. Posádka byla pětičlenná ve složení : Kenneth Cockrell, Kent Rominger, Tamara Jerniganová, Thomas Jones a Story Musgrave. Netradičně kvůli počasí bylo přistání na Floridě.\n\nBěhem svých šesti letů v období 13 let ve vesmíru na oběžné dráze Země strávil 53 dní.\n\n\nRok po ukončení své kariéry astronauta z NASA odešel a stal se komentátorem amerických stanic CNN a PBS Nova. V roce 1997 bydlel na Floridě v Kissimmee.\n\n"}
{"id": "295252", "url": "https://cs.wikipedia.org/wiki?curid=295252", "title": "Ploutis Servas", "text": "Ploutis Servas\n\nPloutis Servas () (22. května 1907 – 14. února 2001) byl kyperský politik a novinář. Servas se narodil jako \"Ploutarhos Loizou Savvidis\" (), příjmení na Servas si nechal změnit jako student na střední škole.\n\nServas se narodil v Limassolu, na Kypru v roce 1907. Vystudoval sociální vědy v Moskvě. Na Kypr se vrátil ve třicátých letech 20. století, přičemž, aby mohl vkročit do země, byl nucen podepsat prohlášení, že nebude působit v politice. Servas se však stal generálním tajemníkem nelegální Komunistické strany Kypru a zakladatelem a prvním generálním tajemníkem strany \"AKEL\" (mezi roky 1941 a 1945). Také se stal prvním zvoleným starostou v Limassol (od roku 1943 a 1949). Jako starosta byl členem poradního shromáždění a hájil britský plán vlastní kyperské vlády. Kvůli tomuto názoru byl ve straně izolován a nakonec v roce 1952 vyloučen.\n\nAčkoli už nebyl aktivním politikem, podporoval volbu Ioannise Clerides ve volbách v roce 1960. Pracoval převážně jako spisovatel a novinář. Napsal knihy: \"Spain on Fire\" (1936), \"The Labour Issue\" (1936), \"AKEL and Local Issues\" (1942), Por\"traits of Palmer's Era\" (1946), \"Corea\" (1949), \"Prague Spring\" (1973), H\"ow Did We Manage to Get to Zero; The Cypriot Tragedy\" (1975), \"Old and New China\" (1977), \"Responsibilities\" (první díl 1980, druhý díl 1984, třetí díl 1985).\n\nJeho smrt 14. února 2001 způsobila na Kypru kontroverzní reakce, protože ve své závěti žádal o kremaci. Na Kypru však nejsou žádná krematoria a došlo k vášnivé debatě mezi těmi, kteří podporovali možnost kremace jako alternativy a těmi (hlavně ortodoxními křesťany) kteří to odmítali.\n"}
{"id": "295253", "url": "https://cs.wikipedia.org/wiki?curid=295253", "title": "Ford S-MAX", "text": "Ford S-MAX\n\nFord S-MAX je MPV střední třídy značky Ford. První generace byla představena v roce 2006 na ženevském autosalónu jako alternativa k novému Galaxy druhé generace. V následujícím roce 2007 byl zvolen vítězem ankety Car of the Year.\nDruhá generace tohoto vozu byla představena na Ženevském autosalónu v roce 2014, výroba a prodej byli zahájeny v roce 2015. S-MAX obou generací používá stejnou podvozkovou platformu jako model Galaxy a sdílí s ním část motorové palety, má však delší a nižší karosérii s výrazně sportovnějšími tvary.\n\nAutomobilka Ford vstoupila na trh s novou koncepcí MPV, pro niž nebyla na prvním místě velikost vnitřního prostoru, ale důraz byl kladen především na sportovně laděný vzhled a jízdní vlastnosti blížící se klasickým osobním automobilům s karosérií typu kombi. Nový model byl velmi pozitivně přijat zákazníky a na některých trzích vykazoval lepší prodejní výsledky než zavedený Ford Galaxy. Vozidel první generace se do roku 2014 prodalo asi 400 tisíc kusů. Produkce obou typů společně s modelem Mondeo byla soustředěna do továrny v belgickém Genku.\n\nModely S-MAX a Galaxy druhé generace byly v letech 2005 a 2006 prvními zástupci tzv. kinetického designu, který přinesl do designu nových vozů značky Ford nové dynamické linie, které měly znázorňovat energii v pohybu. Proti modelu Galaxy má S-MAX první generace výraznější hrany a řadu neobvyklých doplňků. Například mlhová světla jsou netradičně umístěna z vnitřní spodní strany předních světlometů, na místě běžné pozice mlhovek se nachází nasávací otvory. Za předními koly jsou odvětrávací průduchy, jedná se však jen o imitaci, která nemá žádnou praktickou funkci. Čelní sklo a přední sloupek plynule navazuje na kapotu, střecha se se směrem dozadu obloukovitě svažuje. Vůz bylo možné doplnito o individuální sady vybavení interiéru a exteriéru v rámci programu Ford Individual.\n\nV nabídce pro ČR bylo šest motorů, na některých trzích se prodává také 2.0 TDCi ve verzi 96 kW. Většina motorů se dodává s šestistupňovou manuální převodovkou (1.8 TDCi také s pětistupňovou a 2.3 Duratec s šestistupňovou automatickou), poháněna jsou vždy přední kola. Přeplňovaný pětiválcový motor Duratec 2.5 má původ u Volva, pohání také Ford Focus ST.\nPozn.: * 5stupňová manuální převodovka, ** 6stupňová automatická převodovka, FFV = spaluje benzín i bioetanol, /s funkci overboost.\n\nZdroj: SDA-CIA\nZdroj: Kraftfahrt-Bundesamt\n\nNová generace byla představena veřejnosti v roce 2014 a na trh se dostala o rok později. Výroba vozu se v roce 2015 přesunula z belgického Genku do španělské Valencie.\n\nPředlohou pro druhou generaci vozu byla designová studie Ford S-MAX Concept z roku 2013. Výraznou změnou oproti první generaci je nová přední maska s chladičem, jehož vzhled je inspirován vozidly značky Aston Martin.\n\nS-MAX druhé generace je na evropském trhu nabízen se dvěma benzínovými a čtyřmi turbodieselovými motory v různých provedeních pro manuální a automatickou (PowerShift) převedovku nebo pohon všech čtyř kol (AWD).\n\n"}
{"id": "295254", "url": "https://cs.wikipedia.org/wiki?curid=295254", "title": "Jakub D. Kočí", "text": "Jakub D. Kočí\n\nJakub „Drak“ Kočí nebo Jakub D. Kočí (* 3. dubna 1977, Praha) je český literát, divadelník, muzikant a výtvarník, angažující se zejména v tvorbě žánru fantasy.\n\nPochází z Prahy z bývalého Podskalí. Literární, dramatické a hudební vzdělání získal studiem na pražské Konzervatoři a VOŠ Jaroslava Ježka. Mezi jeho kantory patřili například textař Eduard Krečmar, guru českého ochotnickho divadla Jarmila Černíková-Drobná, zpěvák a skladatel Jiří Šlupka Svěrák, básník a dramaturg Marek Stašek či divadelní vědec Jaromír Kazda. V rámci Rockové akademie pak zpěvačka Pavla Forest, zpěváci Petr Opava a Kamil Střihavka, režisérka Irina Andreeva, herečka a hlasová lektorka Alice Šnirychová.\n\n„\"Velmi široce umělecky rozkročen je Jakub „Drak“ Kočí“\", píše se ve víkendové Kavárně z prosince 2009 Mladé fronty DNES, za ohňostroj poetických gagů označila část jeho tvorby spisovatelka Františka Vrbenská. Publikoval články v internetovém magazínu \"ŽENA-IN.cz\" a na dalších portálech, články populárně historické psal pro magazín \"AKTA HISTORY revue\", o záhadách pro magazín \"Enigma\" a publikuje či publikoval i v dalších časopisech, zaměřených zejména na děti (\"Časostroj\", \"21. století Junior\" - zde krátce též šéfredaktorem) či fantastiku (\"Pevnost\").\n\n\n\nVe výtvarném umění se pohybuje opět zejména na poli fantastiky. Vytvořil množství ilustrací pro knihy (např. \"Po dračím ohni\", \"Drakobijci\", \"Legendy draci\") i časopisy (např. \"Ikarie\", \"Pevnost\", \"Bard\", \"Imladris\"). Jeho dílo lze spatřit spíše v rámci tematických výstav nebo na fantastiku zaměřených akcí.\n\nNěkolik let působil jako herec Divadla historického a scénického šermu Rebel, kde ztvárnil mnoho rolí. Byl zde také autorem a interpretem doprovodných písní. Jako dramatik odráží ve svých scénářích různé vlivy sociální, často najdeme erotické aktovky. Dramatizuje i díla jiných autorů, zejména pohádky. Po odstěhování z Prahy působí v divadle ve Vysokém Mýtě.\n\n\nKočí napsal písňové texty několika hudebních skupin (například Hakka Muggies) a sám je i písničkářem. Zpěvákem nebo bývalým zpěvákem skupin Succuba, Falešné společenstvo, Múzy kus a Bez smokingu! Písňová tvorba je ovlivněná jeho tvorbou básnickou a beletristickou.\n\n\nJe také autorem a ilustrátorem několika stolních her.\n\n\n\n\n"}
{"id": "295265", "url": "https://cs.wikipedia.org/wiki?curid=295265", "title": "Gutland (Lucembursko)", "text": "Gutland (Lucembursko)\n\nGutland (francouzsky Bon Pays, tedy Dobrá země) je oblastí jižních a středních částí Velkovévodství Lucemburského; na sever od Gutlandu leží Oesling, tato oblast zabírá zbývajících 32 % rozlohy velkovévodství.\n\nGutland je nehomogenní oblast, obsahuje pět menších podoblastí: Údolí sedmi hradů, Malé Švýcarsko, Lucemburskou plošinu, Moselské údolí a Rudé země. Navzdory své různorodosti nemá Gutland žádné obecné geografické charakteristiky, které by ji oddělovali od Oeslingu.\n\nOproti řídce osídleného Oeslingu je Gutland relativně osídlen. Zatímco Oesling má pouze jedno město s populací nad 2 000 obyvatel, Gutland má čtyři sídla s populací nad 15 000. Avšak Gutlandské osídlené oblasti jsou většinou koncentrované v kantonech Esch-sur-Alzette a Lucemburku, zatímco další oblasti Gutlandu jsou stejně jako v Oeslingu téměř neobydlené.\n\nGutland je níže ležící a plošší než Oesling. Zeměpisně, Gutland je tvořen převážně jura-triasovými pískovcovými útvary a Lorrainianským systémem. Oesling je převážně tvořen devonskou břidlicí a křemenem. Obě oblasti jsou zalesněné, ale lesy v Oesling jsou početnější a hustší, což je znamením menšího dopadu lidské činnosti v Oeslingu. Většina Gutlandu je úrodnou zemědělskou oblastí (proto jméno Dobrá země).\n"}
{"id": "295268", "url": "https://cs.wikipedia.org/wiki?curid=295268", "title": "Bohemund VII. z Tripolisu", "text": "Bohemund VII. z Tripolisu\n\nBohemund VII. (1261 – 19. října 1287) byl hrabětem z Tripolisu a titulárním antiochijským knížetem. Jedinou částí kdysi velkého Antiochijského knížectví, která zůstala pod Bohemundovou vládou byl přístav Latakia. Značná část jeho vlády byla vyplněna válkami s rytířským řádem templářů (1277 – 1282).\n\nBohemund VII. byl synem knížete Bohemunda VI. a Sibyly Arménské. Protože se na vládnoucí stolec Bohemund VII. dostal ještě jako neplnoletý, vykonávala jeho matka Sibyla funkci regenta, ačkoliv o regentství nad nezletilým Bohemundem se rovněž ucházel král Kypru a Jeruzaléma Hugo III., neboť byl po smrti Bohemunda VI. nejbližším mužským příbuzným Bohemunda VII. Sibyla jako svého rádce dosadila biskupa Bartoloměje z Tortosy. Část svého mládí také Bohemund strávil na dvoře arménského krále Leona III. v Kilíkii. V roce 1277 se vrátil do Tripolisu a okamžitě uzavřel přímeří s mamlúckým sultánem Kalavunem a uznal Rogera ze San Severina jako regenta Jeruzalémského království, čímž uznal za jeruzalémského krále Karla z Anjou, jehož byl Roger zástupcem. Také vyňal Benátčany z námořní daně, čímž si proti sobě poštval jejich konkurenty z Janova a jejich spojence.\n\nPo svém návratu do Tripolisu si také znepřátelil mocný rod Embriaců, pánů z Gibeletu, kterému vládl Guy II. Embriaco. Tripolis byl v této době již velmi slabý a ještě více jej oslabovalo soupeření různých zájmových skupin. Římskou zájmovou kliku vedl tripolský biskup Pavel ze Segni a arménskou kliku vedla Sibyla a její spojenec Bartoloměj. Pavel ze Segni si udělal mocného spojence v novém velmistrovi řádu templářů Guillaumu de Beaujeu a dokázal se i dohodnout s rodem Embriaco, kteří obyčejně zaujímali ostrý protitemplářský kurs. Tohle spolčení urychlilo první z několika válek, které Bohemund VII. s templáři vedl, a nechal vypálit templářské budovy v Tripolisu. Templáři odpověděli zničením hradu Le Boutron a útokem na Nefin. Bohemund VII. poté vytáhl k Gibeletu, kde je porazil a donutil k podepsání míru.\n\nV roce 1278 templáři a Guy II. z Gibelitu napadli Tripolis, ale před hradbami města byli zastiženi Bohemundem. Bohemund byl sice poražen, ale templářská flotila složená z galér byla zastižena bouří, čehož využilo Bohemundovo loďstvo, které napadlo a zničilo templářský Sidon. Příměří bylo nakonec vyjednáno prostřednictvím velmistra řádu johanitů Nicolase Lorgna. Poslední třetí válka vypukla v lednu roku 1282, když se Embriacové pokusili Tripolis překvapit a obsadit. Pokus však nevyšel a protože nenašli templářského velmistra, museli najít útočiště u johanitů. Ti Embriacy vydali Bohemundovi pod podmínkou, že ušetří jejich životy. Bohemund VII. však svůj slib daný johanitům nedodržel a nechal je zakopat do písku až po krk a nechal je zemřít žízní. Tento Bohemundův čin vyvolal pohoršení a Janované a francouzský rod Montfortů se proti němu spojil, ale Bohemund později zvítězil i nad nimi a hrad Gibelet, hlavní mocenské centrum Embriaců, převzal pod svou kontrolu.\n\nRoku 1287 sultán Kalavun dobyl Latakii přičemž prohlásil, že Latakie náležela k Antiochijskému knížectví a nikoliv Tripolskému hrabství a nepodléhala tudíž k mírové dohodě mezi Kalavunem a Bohemundem, coby tripolským hrabětem. Krátce na to Bohemund zemřel, aniž by měl se svou ženou Markétou Akkonskou nějaké děti. Tripolis se tak ponořil do nástupnické krize. Nakonec však z Evropy dorazila Bohemundova sestra Lucie a převzala kontrolu nad hrabstvím.\n\n\n"}
{"id": "295270", "url": "https://cs.wikipedia.org/wiki?curid=295270", "title": "Mercury Prize", "text": "Mercury Prize\n\nMercury Prize, dříve Mercury Music Prize, je hudební ocenění udělované každoročně nejlepšímu britskému nebo irskému albu. První předávání cen proběhlo v roce 1992 pod hlavičkou BPI (British Phonographic Industry - komunita britských nahrávacích společností).\n\nKaždý rok se nominuje několik desek (v současné době se jejich počet ustálil na čísle 12) a to v červenci daného roku. Cenu získá jediné album - vyhlašování probíhá v září.\n\n"}
{"id": "295277", "url": "https://cs.wikipedia.org/wiki?curid=295277", "title": "Sofia Rotaru", "text": "Sofia Rotaru\n\nSofia Rotaru, původním jménem Sofija Mychajlivna Rotaru-Jevdokymenko ( ) (* 7. srpna 1947, Maršynci, Černovická oblast, Ukrajinská SSR) je populární ukrajinská zpěvačka moldavského původu, zpívající převážně v zemích bývalého Sovětského svazu (hlavně v Rusku a na Ukrajině), skladatelka, herečka, producentka a módní symbol.\nTaktéž národní umělkyně Ukrajiny i národní umělkyně Sovětského svazu (1988). Jejím manželem byl ukrajinský skladatel Anatolij Jevdokymenko.\n\n"}
{"id": "295278", "url": "https://cs.wikipedia.org/wiki?curid=295278", "title": "Vanua Lava", "text": "Vanua Lava\n\nVanua Lava je jeden z Banksových ostrovů (také Písečné nebo Mělčinné ostrovy) v provincii Torba státu Vanuatu, nachází se 120 km severně od ostrova Espiritu Santo. S rozlohou 314 km² je po ostrově Gaua druhým největším v tomto souostroví. V roce 1979 měl 909 obyvatel a v roce 2009 měl 2623 obyvatel. Správním střediskem je vesnice Sola na východním pobřeží. Ostrov je vulkanického původu, nachází se zde činná sopka Suretamati, nejvyšší horou je Tow Law s 946 m. Nachází se zde přístav Port Patteson a letiště Vanua Lava Airport.\n\nOstrov objevil v roce 1606 Pedro Fernandes de Queirós. V roce 1859 prozkoumal vnitrozemí novozélandský biskup George Augustus Selwyn. Hlavním produktem ostrova je kopra, v minulosti se zde těžila síra. Nevelký ostrov je známý množstvím různých jazyků; řada z nich vyhynula, udržely se Vurës (2000 mluvčích), Vera'a (500 mluvčích), Mwesen (deset mluvčích) a Lemerig (pouze dva žijící mluvčí).\n\n"}
{"id": "295281", "url": "https://cs.wikipedia.org/wiki?curid=295281", "title": "Horní Dušnice", "text": "Horní Dušnice\n\nHorní Dušnice je místní částí města Jablonec nad Jizerou, ležící v okrese Semily v Libereckém kraji. Rozkládá se na pomezí Krkonoš a Krkonošského podhůří, zhruba 4,5 km východně od Jablonce nad Jizerou.\n\nHorní Dušnice je též název katastrálního území o výměře 5,79 km. \n\nPrvní písemná zmínka o obci pochází z roku 1739. Název Horní Dušnice (německy \"Ober Duschnitz\") nahradil dříve používané místní označení \"Krosnov\" a \"Vejpalice\".\n\nČestný občan obce T. G. Masaryk, rok 1935\n"}
{"id": "295283", "url": "https://cs.wikipedia.org/wiki?curid=295283", "title": "Řád rytířů z Montesy", "text": "Řád rytířů z Montesy\n\nMonteský řád (katalánsky \"Ordre de Montesa\", španělsky \"Orden de Montesa\"), jinak též Řád rytířů z Montesy je rytířským řádem, který vyvíjel činnost na území Aragonie.\n\nByl založen roku 1317 aragonským králem Jakubem II. a papežem Janem XXII., přičemž jeho úkolem byl boj proti Maurům. Byl zasvěcen Panně Marii a měl cisterciáckou řeholi. Zajímavostí je, že navazuje na Řád templářů, neboť po oficiálním zrušení templářů roku 1312 byly se souhlasem papeže převedeny templářské majetky v Aragonii na nový Monteský řád.\n\nV roce 1317 do řádu přešli mercedariánští rytíři a v roce 1399 byl do něj sloučen řád Rytířů sv. Jiří z Alfamy. V roce 1517 přešel řád bezprostředně pod španělskou korunu a velmistrem se stal španělský král. Současným velmistrem je Filip VI. Španělský a jeho náměstkem je Michal Peman y Medina.\n\nNázev rytířů je odvozen z jejich hlavní pevnosti v Montese. Byl úzce spjat s Řádem calatravských rytířů, protože z něj pocházela většina z 10 zakládajících rytířů řádu, včetně prvního velmistra Guillerma de Eril.\n\nPrvotním symbolem řádu byl černý calatravský kříž, ke kterému byl přidán v r. 1400 červený řecký kříž rytířů z Alfamy.Oděv rytířů je bílý s vyšitým řádovým křížem na hrudi.\n\n\n"}
{"id": "295284", "url": "https://cs.wikipedia.org/wiki?curid=295284", "title": "WxHaskell", "text": "WxHaskell\n\nwxHaskell je přenositelná knihovna pro grafického uživatelského rozhraní (GUI) v Haskellu, napsaná pod knihovnou wxWidgets. Bývá to nejčastější volba pro ty, kteří chtějí tvořit GUI ve funkcionálním programování.\n"}
{"id": "295285", "url": "https://cs.wikipedia.org/wiki?curid=295285", "title": "Laziště", "text": "Laziště\n\nNázev Laziště má více sídel:\n\nPodobný název má:\n"}
{"id": "295290", "url": "https://cs.wikipedia.org/wiki?curid=295290", "title": "Hermés", "text": "Hermés\n\nHermés, řecky Ἑρμῆς, syn Dia a Maii, je v řecké mytologii mimo jiné poslem bohů. V římské mytologii byl ztotožňován s bohem Merkurem, neboli s archandělem Rafaelem. Ze spojení s egyptským bohem Anupem vznikla v antickém synkretismu postava Hermanubis. V egyptské mytologii je pak především ztotožňován s bohem Thovtem, který později dostal (řecké) označení Hermes Trismegistos. Toto dělení však není jednoznačné, v důsledku různých výkladů dochází často k překrývání jednotlivých božstev a k používání různých jmen pro každého z nich.\n\nSyn Dia a Maii se narodil na hoře Kylléné v Arkádii. Je ochráncem cest a poutníků, ale i zlodějíčků, bohem obchodu, lsti a podvodu a v neposlední řadě poslem bohů. Nikdo jej nemůže předčit v chytrosti, bystrosti a dokonce ani v krádeži.\n\nJakmile se Hermés narodil, ihned si vymyslel svůj první podařený kousek. Tiše se vykradl z plenek, aby jeho matka nic nepoznala, a vydal se do Pierie, kde tou dobou pásl Apollón stádo krav. Ukradl rychle z Apollónova stáda 15 krav a na nohy jim přivázal rákos a větve, aby za sebou zametl stopy. Když již pozdě k večeru hnal stádo přes Boiótii, potkal starce, který pracoval na své vinici. Slíbil mu jednu z krav, když nikomu neřekne, že tudy stádo hnal. Stařec horlivě souhlasil a slíbil, že bude mlčet. Hermés šel tedy dále, když vtom ho napadlo, že by mohl starce vyzkoušet. Změnil svou podobu, vrátil se k němu a vyptával se na stádo krav. Nabízel mu býka a krávu, pokud stařec poví vše, co ví. Stařec se dlouho rozmýšlel, ale nakonec zvítězila chamtivost nad čestností (jak už tomu ostatně bývá) a stařec vše vyzradil. Hermés se na starce strašně rozhněval, že porušil slib, a proměnil ho v němou skálu, aby již navěky mlčel.\n\nPak konečně přihnal krávy až do Pýlu. Zde obětoval dvě krávy bohům a zbytek zavedl pozpátku do jeskyně, aby stopy nevedly dovnitř, ale ven. Pak se vrátil do své kolébky a zabalil se do plenek. V té době již Apollón hledal své krávy. Věštecký pták ho zavedl až do Pýlu, ale do jeskyně se Apollón nepodíval, vždyť stopy vedly ven. Konečně přišel až k jeskyni, kde Hermés ležel ve své kolíbce, a ihned ho začal kárat za krádež krav a požadoval jejich vrácení. Hrozil, důmyslně vyslýchal, ale proti Hermově chytrosti nezmohl nic. Nakonec Herma donutil, aby s ním šel před samotného Dia, který měl jejich spor rozřešit. Zeus Hermovi nařídil, aby ukradené krávy vrátil, a proti rozsudku Dia nic nezmohl ani Hermés. Vrátil se tedy s Apollónem nejdříve do své jeskyně, odkud si vzal zpod polštáře svou lyru, kterou si před nedávnem vyrobil z želvího krunýře a tří větévek, a posléze zavedl Apollóna k oné jeskyni, kde byly krávy ukryty. Zatímco je Apollón vyváděl, Hermés začal hrát na svou lyru tak krásně, že tím zaujal i Apollóna. Apollón se s ním nakonec dohodl, že mu nechá krávy, když mu na oplátku dá svou lyru. Hermés souhlasil, a aby se zabavil, až bude pást krávy, vyrobil si pastýřskou píšťalu. Apollón s ním opět udělal obchod a za píšťalu mu dal svou zlatou pastýřskou hůl, s níž naháněl stádo, a navrch ho poslal za svými chůvami Thriemi, které ho naučily věštit z oblázků. Hermés se pak stal bohem všech pasáků krav a ovcí.\n\nZeus, když se o všem dozvěděl, poznal, že jeho syn je velmi bystrý, a tak z něho udělal posla všech bohů, ochránce cest a boha obchodu. Dal mu poté jako dar berlu caduceus s bílými stužkami jako odznak pro posla, kterou musí každý respektovat, dále kulatý klobouk petasos proti dešti a okřídlené zlaté sandály, jež ho nosily rychlostí větru.\n\nHermés vynalezl pěstní zápas, astronomii, tónovou stupnici a mnoho dalších věcí. Uctívá ho poutník i řečník, kupec i atlet a dokonce i zloději.\n\n\n\n"}
{"id": "295291", "url": "https://cs.wikipedia.org/wiki?curid=295291", "title": "Bohemund IV. z Antiochie", "text": "Bohemund IV. z Antiochie\n\nBohemund IV. z Antiochie, zvaný , či obyčejně „jednooký“ (kolem 1172 – březen 1233) byl vládcem křižáckého Antiochijského knížectví v letech 1201–1205, znovu v letech 1208–1216 a nakonec od roku 1219 až do své smrti. Byl rovněž hrabětem v Tripolisu.\n\nBohemund IV. byl synem knížete Bohemunda III. a jeho první ženy Orguilleuse z Harencu. První část Bohemundovy vlády se vyznačovala vleklými dynastickými spory.\n\nVládnout začal někdy kolem roku 1201 a o nástupnictví v Antiochii vyvstaly rozepře. Kníže Bohemund III. měl vnuka Raimonda-Roupena, který byl synem staršího bratra Bohemunda IV. Raimonda IV. z Tripolisu a ten byl mnohými považován za právoplatného dědice Antiochie. Bohemund IV. však nad svým synovcem v boji o titul zvítězil a vládl nad Antiochijským knížectvím i Tripolským hrabstvím, ačkoliv administrativa zůstávala v každém z křižáckých států odlišná. Nicméně konflikt přetrval a měl své kořeny staré několik generací a sahal ke šlechtě v Antiochii, Tripolisu i arménské Kilíkii. Bohemund za své sídelní město zvolil Tripolis a během jeho nepřítomnosti v Antiochii se město dostalo pod silný vliv řecké ortodoxní komunity.\n\nRaimond-Roupen tak byl od nástupnictví vyšachován, nakonec však Bohemund IV. ztratil Antiochijské knížectví na roky 1216–1219 ve prospěch svého synovce, podporovaného arménským králem Leonem II.\n\nBohemund IV. se rovněž ukázal být nevyzpytatelným spojencem, když několikrát porušil své sliby věrnosti, kdykoliv to považoval za nejlepší cestu ku prospěchu svého knížectví. Například opustil římsko-německého císaře Fridricha II. při šesté křížové výpravě v letech 1228–1229. Také několikrát vzplanul prudkým nepřátelstvím vůči rytířskému řádu johanitů, za což byl roku 1230 papežem Řehořem IX. exkomunikován.\n\nBohemund IV. uzavřel první manželství 21. srpna 1198 s Plaisancí z Gibeletu, se kterou měl čtyři syny a jednu dceru:\n\nPo smrti své první ženy se Bohemund IV. v Tripolisu roku 1218 podruhé oženil s dcerou kyperského krále Amauryho a jeruzalémské princezny Isabely Melisendou. Z manželství s Melisendou měl Bohemund tři dcery:\n\n\n"}
{"id": "295301", "url": "https://cs.wikipedia.org/wiki?curid=295301", "title": "Cystická fibróza", "text": "Cystická fibróza\n\nCystická fibróza (CF) neboli mukoviscidóza je lidské geneticky podmíněné onemocnění, které postihuje převážně dýchací a trávicí soustavu. Jde o autozomální recesivní vrozené onemocnění způsobené mutací genu produkujícího protein CFTR ( ). Jedná se o gen uložený na dlouhém raménku 7. chromozomu. Gen kóduje protein, který je klíčový pro chloridový ABC transportér na buněčné membráně.\n\nJméno cystická fibróza se vztahuje k charakteristické fibróze a cystám, které vznikají při nemoci ve slinivce.\n\nLéčba se v současnosti soustřeďuje zejména na léčbu dýchacího ústrojí – inhalace, fyzioterapie, antibiotika. Nemocní užívají trávicí enzymy v kapslích, tedy na odstraňování důsledků onemocnění. Jeho příčina je léčitelná, ale zatím nevyléčitelná.\n\nV Česku se každoročně s touto nemocí narodí 1 dítě z přibližně 2500 až 3000 narozených dětí, což je celkově okolo 40 až 50 dětí v populaci. Diagnostikovaná nemoc bývá ale jen zhruba u poloviny z nich. Polovina nemocných se dnes v České republice dožívá alespoň 32 let. Předpokládá se, že každý 25. člověk v populaci je přenašečem postiženého genu, ale jelikož má jednu kopii poškozenou a druhou v pořádku, onemocnění se u něho neprojevuje.\n\nČasté (někdy trvalé) záněty dýchacího ústrojí způsobené bakteriemi – \"Pseudomonas aeruginosa\", \"Staphylococcus aureus\", \"Haemophilus influenzae\", \"Burkholderia cepacia\". Devadesát osm procent mužů je neplodných. Neprospívání, mají objemné mastné stolice. Dále se často objevují záněty slinivky, snížená mobilita trávicí trubice či cirhóza jater.\n\nCFTR gen se nachází na chromosomu 7 (7q31), je 250 kb dlouhý a obsahuje 27 exonů.\n\n\n"}
{"id": "295304", "url": "https://cs.wikipedia.org/wiki?curid=295304", "title": "Microsoft Visual Studio", "text": "Microsoft Visual Studio\n\nMicrosoft Visual Studio je vývojové prostředí (IDE) od Microsoftu. Může být použito pro vývoj konzolových aplikací a aplikací s grafickým rozhraním spolu s aplikacemi Windows Forms, webovými stránkami, webovými aplikacemi a webovými službami jak ve strojovém kódu, tak v řízeném kódu na platformách Microsoft Windows, Windows Mobile, Windows CE, .NET, .NET Compact Framework a Microsoft Silverlight. Aktuálně je na trhu Visual Studio 2019.\n\nVisual Studio obsahuje editor kódu podporující IntelliSense a refaktorování. Integrovaný debugger pracuje jak na úrovni kódu, tak na úrovni stroje. Další vestavěné nástroje zahrnují designer formulářů pro tvorbu aplikací s GUI, designer webu, tříd a databázových schémat. Je možné přidávat rozšíření, což vylepšuje funkčnost na téměř každé úrovni – od doplnění podpory pro verzovací systémy (jako Subversion a Microsoft Team Foundation Server) po nové nástroje jako editory a vizuální designery pro doménově specifické jazyky nebo nástroje pro další aspekty návrhu programu (jako klient Team Foundation Serveru Team Explorer).\n\nVisual Studio podporuje jazyky prostřednictvím jazykových služeb, což umožňuje, aby editor kódu a debugger podporoval jakýkoliv programovací jazyk. Mezi vestavěné jazyky patří C/C++ (použitím Visual C++), VB.NET (použitím Visual Basic .NET) a C# (použitím Visual C#). Podpora dalších jazyků jako Oxygene, F#, Python a Ruby spolu s ostatními může být přidána jazykovými službami, které musí být nainstalovány zvlášť. Také je podporováno XML/XSLT, HTML/XHTML, JavaScript a CSS. Existují i verze Visual Studia pro určitý jazyk, které uživateli poskytují omezenější jazykové služby. Tyto individuální balíčky jsou Microsoft Visual Basic, Visual J#, Visual C# a Visual C++.\n\nVisual Studio nepodporuje žádný programovací jazyk nebo nástroj samo o sobě. Místo toho je mu možno přidat různá rozšíření funkčnosti. Každá funkčnost je zabalena do balíčku VSPackage. Když je nainstalována, je dostupná jako \"služba\". IDE poskytuje tři služby: SVsSolution, která umožňuje očíslovat projekty a sestavy; SVsUIShell, který poskytuje rozdělování na okna a UI funkce (jako panely, nástrojové lišty a okna nástrojů); a SVsShell, který se stará o registraci balíčků VSPackage. IDE je také odpovědné za koordinaci služeb a umožnění komunikace mezi nimi. Všechny editory, designery, typy projektů a další nástroje jsou implementovány jako balíčky VSPackage. Visual Studio používá COM pro přístup k balíčkům. SDK také obsahuje \"Managed Package Framework\" (\"MPF\"), což je sada spravovaných obalů okolo rozhraní COM, které umožňují, aby mohly být balíčky psány v jazycích .NET. Nicméně, MPF neposkytuje veškerou funkčnost představenou COM rozhraními Visual Studia. Služby mohou být použity pro tvorbu dalších balíčků, což přidá funkčnost do IDE Visual Studia.\n\nPodpora programovacích jazyků je přidána balíčkem zvaným \"Language Service (jazyková služba)\". Jazyková služba definuje různá rozhraní, která může implementace VSPackage implementovat pro přidání podpory různé funkčnosti. Funkčnost, která může být tímto způsobem přidána, zahrnuje zvýraznění syntaxe, doplňování příkazů, zvýrazňování párů závorek, tipy parametrů informací, seznamy členů a chybové značky pro kompilaci na pozadí. Pokud je rozhraní implementováno, funkčnost bude pro jazyk dostupná. Implementace jazykových služeb mohou použít kód z překladače nebo editoru jazyka. Jazykové služby mohou být implementovány jak ve strojovém kódu, tak v řízeném kódu. Pro strojový kód mohou být použity jak rozhraní COM, tak Babel Framework (součást SDK). Pro spravovaný kód obsahuje MPF obaly pro psaní spravovaných jazykových služeb.\n\nVisual Studio neobsahuje žádnou vestavěnou podporu verzování, ale definuje \"MSSCCI\" (Microsoft Source Code Control Interface) implementováním toho, které verzovací systémy mohou být integrovány s IDE. MSSCCI definuje sadu funkcí, které jsou použity pro implementaci různé funkčnosti verzování. MSSCCI bylo poprvé použito pro integraci Visual SourceSafe s Visual Studiem 6.0, ale později bylo zpřístupněno přes Visual Studio SDK. Visual Studio .NET 2002 používalo MSSCCI 1.1 a Visual Studio .NET 2003 používalo MSSCCI 1.2. Visual Studio 2005 i 2008 používají MSSCCI verze 1.3, která přidává podporu přejmenovávání a mazání propagace, stejně jako asynchronní otevírání.\n\nVisual Studio podporuje spuštění více instancí prostředí (každé s vlastní sadou balíčků). Instance používají jiné větve registrů (viz definici MSDN pojmu „registry hive“ použité v tomto smyslu) k uložení stavu konfigurace a jsou rozlišeny AppId (Application ID). Instance jsou spuštěny specifickými .exe, které vyberou AppId, nastaví kořenovou větev a spustí IDE. Balíčky registrované pro jedno AppId jsou integrovány s ostatními balíčky pro toto AppId. Různé edice Visual Studia používají jiná AppId. Produkty edice Visual Studio Express jsou nainstalovány se svými vlastními AppId, ale produkty Standard, Professional a Team Suite sdílí stejné AppId. Proto mohou být edice Express nainstalovány souběžně s ostatními edicemi, na rozdíl od ostatních edic, které aktualizují stejnou instalaci. Profesionální edice obsahuje supersadu balíčků ve standardní edici a Team Suite obsahuje supersadu balíčků v obou ostatních edicích. Systém AppId je ovlivněn systémem Visual Studio Shell ve Visual Studiu 2008.\n\nVisual Studio, jako každé jiné IDE, obsahuje editor kódu, který podporuje zvýraznění syntaxe a automatické dokončování za použití IntelliSense nejen pro proměnné, funkce a metody, ale také konstrukce jako cykly a dotazy. IntelliSense podporují zahrnuté jazyky, stejně jako XML, CSS a JavaScript při vývoji webových stránek a webových aplikací. Návrhy automatického dokončování se zobrazí ve vyskakovacím seznamu. Ve Visual Studiu 2008 může být dočasně poloprůhledné, abyste viděli kód za ním. Editor kódu je používán pro všechny podporované jazyky.\n\nEditor kódu Visual Studia také podporuje nastavování záložek v kódu pro rychlou navigaci. Další navigační pomůcky zahrnují sbalování bloků kódu a přírůstkové i normální hledání s podporou regulárních výrazů. Editor kódu také obsahuje vícepoložkovou schránku a seznam úkolů. Editor kódu podporuje snippety, což jsou uložené šablony opakujícího se kódu a mohou být do kódu vloženy a přizpůsobeny aktuálnímu projektu. Nástroj pro správu snippetů je také k dispozici. Tyto nástroje jsou plovoucí okna, která mohou být ukotvena nebo schována při nepoužívání. Editor kódu Visual Studia také podporuje refaktorování včetně změny pořadí parametrů, přejmenování proměnných a metod, extrakci rozhraní a zabalení členů třídy uvnitř vlastností mezi ostatní.\n\nVisual Studio umožňuje kompilaci na pozadí (někdy zvaná přírůstková kompilace). Během psaní kódu jej Visual Studio na pozadí kompiluje, aby poskytlo informace o syntaktických a kompilačních chybách, které jsou podtrženy červenou vlnovkou. Varování jsou podtržena zelenou vlnovkou. Kompilace na pozadí negeneruje spustitelný kód, protože používá jiný kompilátor než ten, který generuje spustitelný kód. Kompilace na pozadí byla nejdříve dostupná jen pro Visual Basic, ale nyní podporuje všechny zahrnuté jazyky.\n\nVisual Studio obsahuje debugger, který pracuje jak se spravovaným kódem, tak se strojovým kódem a může být použit pro debugování aplikací psaných v jakémkoliv jazyce podporovaném Visual Studiem. Navíc může být přiřazen běžícím procesům a debugovat je. Pokud je dostupný kód běžícího procesu, zobrazí se. Pokud není, zobrazí se kód v Assembleru. Debugger Visual Studia může také vytvořit obsahy paměti a později je nahrát pro debugging. Jsou také podporovány vícejádrové programy. Debugger může být nakonfigurován, aby byl spuštěn, když spadne aplikace běžící mimo Visual Studio.\n\nDebugger povoluje nastavování breakpointů (které umožňují zastavit běh programu na určité pozici) a watche (které sledují hodnoty proměnných během procesu). Breakpointy mohou být podmíněné, tedy že se aktivují, pouze pokud je splněna určitá podmínka. Kód lze krokovat, tedy nechat provádět kód po jednom řádku. Může také vstoupit do funkcí, aby je debugoval uvnitř, nebo je přejít. Debugger podporuje funkci \"Edit and Continue\", takže je možné kód upravovat během debuggingu. Pokud během debuggingu přejedete přes proměnnou, její aktuální hodnota je zobrazena v tipu, kde může být modifikována. Během kódování umožňuje debugger manuálně zavolat funkci pomocí okna codice_1. V tomto okně jsou také k dispozici parametry funkce.\n\nVisual Studio obsahuje vizuální designery, které pomáhají s vývojem aplikací. Tyto nástroje obsahují:\n\n\n\n\n\n\n\n\n\n\n\n\n\n\nVisual Studio umožňuje vývojářům psát rozšíření. Rozšíření přicházejí ve formě \"maker\", \"rozšíření\" a \"balíčků\". Makra reprezentují opakující se úkoly a akce, které vývojáři mohou nahrávat, ukládat, přehrávat a distribuovat. Makra, nicméně, mohou být použita k implementaci nových příkazů nebo vytváření oken nástrojů. Jsou psány ve Visual Basicu a nejsou zkompilovány. Rozšíření (\"add-ins\") poskytují přístup do objektového modelu Visual Studia a mohou být propojeny s IDE nástroji. Rozšíření mohou být použity pro implementaci nové funkčnosti a přidání nových oken nástrojů. Rozšíření jsou do IDE přidány přes COM a mohou být vytvořeny jakýmikoliv jazyky kompatibilními s COM. Balíčky jsou vytvořeny pomocí SDK, který poskytuje nejvyšší úroveň rozšiřitelnosti. Je používán pro vytvoření designerů a dalších nástrojů, stejně jako pro interakci s ostatními programovacími jazyky. Visual Studio SDK poskytuje ke splnění těchto úkolů jak nespravované, tak spravované API. Nicméně spravované API není tak komplexní jako nespravované. Rozšíření podporuje standardní (a vyšší) verze Visual Studia 2005. Edice Express je nepodporuje.\n\nVisual Studio 2010 bylo přepsáno s použitím technologie Managed Extensibility Framework (MEF), která dovoluje snadnější vytváření rozšíření a nabízí více způsobů rozšíření vývojového prostředí. Nová rozšíření vytvořená s pomocí MEF jsou označována jako \"Extensions\" a lze je vyhledávat a instalovat pomocí nástroje \"Extension manager\" přímo z Visual Studia 2010.\n\nVisual Studio 2012 již nepodporuje nahrávání a používání maker.\n\nVisual Studio 2008 představilo \"Visual Studio Shell\", který umožňuje vývoj přizpůsobené verze IDE. Visual Studio Shell definuje sadu balíčků VSPackage, která poskytuje funkčnost potřebnou v jakémkoliv IDE. Navíc mohou být pro přizpůsobení instalace přidány další balíčky. Izolovaný mód vytvoří nové AppId, kde jsou balíčky nainstalovány. Ty musí být spuštěny odlišným spustitelným souborem. Je to cíleno na vývoj vývojových prostředí, jak pro určitý jazyk, tak pro určitou situaci. Integrovaný mód instaluje balíčky do AppId profesionální/standardní/Team System edice, takže nástroje jsou do těchto edic integrovány. Visual Studio Shell je k dispozici zdarma ke stažení.\n\nPo vydání Visual Studia 2008, Microsoft vytvořil Visual Studio Gallery. Slouží jako centrální umístění pro zasílání informací o rozšířeních do Visual Studia. Komunitní i komerční vývojáři mohou nahrávat informace o svých rozšířeních do Visual Studio .NET 2002 přes Visual Studio 2008. Uživatelé stránky mohou vyzkoušet a ohodnotit rozšíření, aby se dozvěděli o jejich kvalitě. Plánují se také RSS kanály a tagy.\n\n\n\n\n\n\n\n\n\n\n\nMicrosoft Visual Studio je k dispozici v následujících edicích:\n\n\n\n\n\n\n\n\n\nMicrosoft poprvé vydal Visual Studio v roce 1997, když spojil mnoho svých programovacích nástrojů dohromady. Visual Studio 97 bylo vydáno ve dvou edicích, Professional a Enterprise. Obsahovalo Visual Basic 5.0 a Visual C++ 5.0, hlavně pro programování pro Windows; Visual J++ 1.1 pro programování pro Javu a Windows; a Visual FoxPro 5.0 pro databáze, především xBase. Představilo Visual InterDev pro tvorbu dynamicky generovaných webových stránek pomocí Active Server Pages. Výňatek z knihovny MSDN byl také zahrnut.\n\nVisual Studio 97 byl první pokus Microsoftu použít jedno vývojové prostředí pro více jazyků. Visual C++, Visual J++, InterDev a MSDN Library používalo vše jedno prostředí, zvané Developer Studio. Visual Basic a Visual FoxPro používaly oddělená prostředí.\n\nDalší verze, 6.0, byla vydána v červnu 1998 a byla to ta poslední verze pro platformu Windows 9x. Čísla verzí všech obsažených částí se také zvýšily na 6.0, včetně Visual J++, které přešlo z 1.1 a Visual InterDev, které bylo na 1.0. Tato verze byla základem vývojového systému Microsoftu na příští čtyři roky, protože Microsoft svou vývojářskou pozornost zaměřil na .NET Framework.\n\nVisual Studio 6.0 byla poslední verze, která obsahovala verzi Visual Basicu na základě COM; další verze budou obsahovat verzi jazyka na základě .NET. Byla to také poslední verze obsahující Visual J++, který byl vyjmut jako součást boje se Sun Microsystems, který chtěl, aby Microsoft zastavil vývoj všech programovacích nástrojů, které byly cíleny na Java Virtual Machine.\n\nVisual Basic, Visual C++ a Visual FoxPro měly oddělené IDE, přičemž Visual J++ a Visual InterDev sdílely nové prostředí. Toto nové IDE bylo vytvářené s myšlenkou na rozšiřitelnost, a stalo se (po několika interních revizích) běžným prostředím pro všechny jazyky s vydáním Visual Studia .NET. Visual Studio 6.0 byla také poslední verze obsahující Visual FoxPro.\n\nMicrosoft vydal Visual Studio .NET, zvané \"Rainier\", v únoru 2002 (beta verze byla vydána na MSDN v roce 2001). Největší změnou bylo představení vývojového prostředí pro spravovaný kód za použití .NET Framework. Programy vyvinuté použitím .NET nejsou zkompilovány do strojového kódu (jako například C++), ale místo toho do formátu Microsoft Intermediate Language (MSIL) nebo Common Intermediate Language (CIL). Když je MSIL aplikace spuštěna, je kompilována během spuštění do příslušného strojového kódu pro platformu, na které je spuštěna, takže kód je dostupný na několika platformách. Programy zkompilované do MSIL mohou být spuštěny pouze na platformách, které mají implementaci Common Language Infrastructure. Je možné spustit MSIL programy na Linuxu nebo Mac OS X použitím .NET implementací jako Mono a DotGNU (ne od Microsoftu).\n\nTo byla první verze Visual Studia, která vyžadovala platformu na základě Windows NT. Instalátor tento požadavek zahrnuje.\n\nMicrosoft představil C# (C-sharp), nový programovací jazyk, který je cílen na .NET. Je také představen následník Visual J++ zvaný Visual J#. Programy ve Visual J# používají syntaxi jazyka Java. Ovšem mohou být zkompilovány pouze pro .NET Framework, na rozdíl od jiných Javových nástrojů, které jsou pro Java Virtual Machine.\n\nVisual Basic byl drasticky změněn, aby se mohl stát součástí nového rozhraní, a nová verze byla nazvána Visual Basic .NET. Microsoft také přidal rozšíření do C++ zvané Managed Extensions for C++, takže C++ programátoři mohli vytvářet .NET programy.\n\nVisual Studio .NET může být použit pro tvorbu aplikací pro Windows (za použití Windows Forms, součásti .NET Frameworku), web (za použití ASP.NET a webových služeb) a, s rozšířením, přenosná zařízení (za použití .NET Compact Framework).\n\nProstředí Visual Studia .NET bylo přepsáno, aby používalo .NET. Všechny jazyky jsou unifikovány pod jedno prostředí. Ve srovnání s předchozími verzemi Visual Studia má čistší rozhraní a větší soudržnost. Je také více přizpůsobitelné s nástrojovými okny, která se automaticky skrývají, nejsou-li použita. Přestože Visual FoxPro 7 začínalo jako součást Visual Studia 7 a dřívější betaverze VS dovolovaly debugging uvnitř DLL z VFP, bylo odstraněno, aby následovalo svou vlastní vývojovou dráhu.\n\nInterní číslo verze Visual Studia .NET je verze 7.0. Microsoft vydal Service Pack 1 pro Visual Studio .NET 2002 v březnu 2005.\n\nV dubnu 2003 představil Microsoft menší vylepšení Visual Studia .NET zvané Visual Studio .NET 2003 s krycím názvem \"Everett\". Obsahuje aktualizaci .NET Framework, verze 1.1, a je to první verze, které podporuje vývoj aplikací pro mobilní zařízení, buď za použití ASP.NET nebo .NET Compact Framework. Kompilátor Visual C++ více dodržuje standardy, hlavně v oblasti Partial template specialization. Visual C++ Toolkit 2003 je bezplatná verze stejného kompilátoru, dodávaná s Visual Studiem 2003 .NET bez IDE, přestože už není dostupná a podporovaná Express edicemi. Interní verze Visual Studia .NET 2003 je verze 7.1, zatímco verze formátu souborů je 8.0.\n\nVisual Studio .NET 2003 bylo dodáváno ve čtyřech edicích: Academic, Professional, Enterprise Developer a Enterprise Architect. Visual Studio .NET 2003 edice Enterprise Architect obsahuje implementaci modelovacích technologií Microsoft Visio, které se zaměřuje na tvorbu vizuálních reprezentací architektury aplikace na základě UML. \"Enterprise Templates\" byly také představeny, aby umožnili větším vývojářským týmům standardizovat styly kódování a uplatňovat politiky okolo použití komponentů a nastavování vlastností.\n\nService Pack 1 byl vydán 13. září 2006.\n\nVisual Studio 2005, zvané \"Whidbey\", bylo vydáno online v říjnu 2005 a do obchodů se dostalo za několik týdnů. Microsoft odstranil z Visual Studia 2005 příponu \".NET\" (stejně jako ze všech ostatních produktů s .NET v názvu), ale přesto je stále zaměřeno hlavně na .NET Framework, který byl aktualizován na 2.0. Je to ta poslední dostupná verze pro Windows 2000. Interní verze Visual Studia 2005 je 8.0, zatímco verze formátu souborů je 9.0. Microsoft vydal Service Pack 1 pro Visual Studio 2005 on 14. prosince 2006. Další aktualizace Service Packu 1, která umožňuje kompatibilitu s Windows Vista, byla dostupná 3. června 2007.\n\nVisual Studio 2005 bylo aktualizováno, aby podporovalo všechny nové prvky představené v .NET Framework 2.0, včetně ASP.NET 2.0. Prvek IntelliSense ve Visual Studiu byl vylepšen a pro podporu ASP.NET byly přidány nové typy projektů. Visual Studio 2005 také obsahuje lokální webový server oddělený od IIS, který může být použit pro hostování ASP.NET aplikací během vývoje a testování. Také podporuje všechny databáze SQL Serveru 2005. Designery databází byly vylepšeny o podporu ADO.NET 2.0, který je obsažen v .NET Framework 2.0. C++ také dostalo podobné vylepšení v podobě C++/CLI, které je navrženo, aby nahradilo použití Managed C++. Další nové prvky Visual Studia 2005 obsahují \"Deployment Designer\", který umožňuje, aby byly designy aplikace ověřené před vydáním, vylepšené prostředí pro publikování na webu v kombinaci s ASP.NET 2.0 a zátěžové testování, které testují výkon aplikace v různých podmínkách. Do Visual Studia byla také přidána podpora 64bitových aplikací. Samotné vývojové prostředí je dostupné pouze v 32bitovém módu, ale Visual C++ 2005 podporuje kompilaci pro x86-64 (AMD64 a Intel 64), stejně jako pro IA-64 (Itanium). Platforma SDK obsahovala 64bitové kompilátory a 64bitové verze knihoven.\n\nMicrosoft také představil Visual Studio Tools for Applications jako následovníka Visual Basic for Applications (VBA) a VSA (Visual Studio for Applications). VSTA 1.0 bylo vydáno pro práci s Office 2007. Je obsaženo v Office 2007 a je také součástí Visual Studio 2005 SDK. VSTA obsahuje přizpůsobitelné IDE na základě Visual Studio 2005 IDE a možnost vložení do aplikací objektovým modelem .NET. Aplikace Office 2007 pokračují v integraci s VBA, kromě InfoPath 2007, které je integrováno s SVTA. Další verze VSTA (verze 2.0 na základě Visual Studia 2008) je velmi odlišná od předchozí verze a obsahuje prvky jako dynamické programování, podporu WPF, WCF, WF, LINQ a .NET 3.5.\n\nVisual Studio 2008, zvané \"Orcas\", bylo vydáno pro odběratele MSDN 19. listopadu 2007 vedle .NET Frameworku 3.5. Zdrojový kód Visual Studio IDE 2008 bude dostupné pod shared source licencí pro některé partnery Microsoftu a pro . Microsoft vydal Service Pack 1 pro Visual Studio 2008 11. srpna 2008.\n\nVisual Studio 2008 je zaměřeno na vývoj pro Windows Vista, Office 2007 a webových aplikací. Pro vizuální design jsou k dispozici nový vizuální designer Windows Presentation Foundation a nový HTML/CSS editor ovlivněný Microsoft Expression Webem. J# obsažen není. Visual Studio 2008 .NET Framework 3.5 a standardně kompiluje aplikace, aby běžely na .NET Framework 3.5, ale také umožňuje vývojáři vybrat, na které verzi .NET Frameworku (2.0, 3.0, 3.5, Silverlight CoreCLR nebo .NET Compact Framework) má aplikace běžet. Visual Studio 2008 také obsahuje nové nástroje pro analýzu kódu, včetně nového nástroje Code Metrics. Pro Visual C++ přidává Visual Studio novou verzi Microsoft Foundation Classes (MFC 9.0), která přidává podporu vizuálních stylů a UI prvků představených ve Windows Vista. Pro součinnost strojového a spravovaného kódu, Visual C++ představuje STL/CLR, což je souhrn C++ Standard Template Library (STL) kontejnerů a algoritmů pro objekty spravovaného kódu. STL/CLR definuje kontejnery, iterátory a algoritmy podobné STL, které pracují na spravovaných objektech C++/CLI.\n\nVisual Studio 2008 obsahuje mimo jiné designer založený na XAML (zvaný \"Cider\"), designer pracovního toku, designer LINQ to SQL (pro definici mapování obalů typů a objektů pro data SQL serveru), XSLT debugger, podporu IntelliSense pro JavaScript, podporu debuggingu pro JavaScript, podporu UAC manifestů, systému pro paralelní aplikace. Je dodáváno s rozšířenou sadou UI prvků, jak pro WinForms, tak pro WPF. Také obsahuje vícevláknovou engine (MSBuild) pro kompilaci několika zdrojových souborů v projektu najednou prostřednictvím více vláken. Také obsahuje podporu pro kompilaci zkomprimovaných PNG ikon představených ve Windows Vista. Aktualizovaný designer XML schéma bude dodán samostatně nějakou dobu po vydání Visual Studia 2008.\n\nVisual Studio Debugger obsahuje prvky pro snazší debugging vícevláknových aplikací. V debugovacím módu, v okně \"Threads\", které vypisuje seznam všech vláken, přejetí přes vlákno zobrazí stav vlákna v tipu. Vlákna mohou být přímo pojmenována a označena pro snazší identifikaci ze samotného okna. Navíc, v okně kódu, spolu s ukázáním umístění aktuálně spuštěné instrukce aktuálního vlákna, se zobrazí i aktuálně spuštěné instrukce ostatních vláken. Visual Studio debugger podporuje integrovaný debugging NET Framework 3.5 Base Class Library BCL. To může dynamicky stáhnout zdrojový kód BCL a debugovací symboly a povolit přepnutí se do BCL kódu během debuggingu. Nyní je k dispozici pouze omezené množství BCL kódu, rozšíření se plánuje.\n\nVisual Studio 2010, zvané \"\", bylo uvedeno 12. února 2010. Uživatelské prostředí bylo přepracováno s použitím Windows Presentation Foundation a Managed Extensibility Framework. Visual Studio 2010 také obsahuje vylepšené nástroje pro vývoj a ladění vícevláknových aplikací a jejich profilování, vizualizaci vláken, úkolů (TPL) a jejich aktuálních zásobníků.\n\nNástroj \"Call Hierarchy\" umožňuje pro vybranou metodu v kódu zobrazit jak metody ji volají, tak i metody které samá volá. Technologie \"Quick Search\" dovoluje inkrementální vyhledání mezi symboly v otevřených projektech. Editor také podporuje přístup \"consume-first\", kdy programátor nejprve v kódu použije proměnnou nebo metodu a Visual Studio ji na základě tohoto použití vygeneruje.\n\nVisual Studio Ultimate 2010, zvané \"Rosario\", je další verze Visual Studio Team Systemu a je nabízeno jako nástroj pro \"integrovanou správu životního cyklu aplikace\". Záměrem je umožnit a rozšířit vývoj v jakékoliv fázi životního cyklu aplikace od návrhu po vydání a udržování. Pro řízený kód obsahuje Visual Studio Ultimate 2010 i historický debugger \"IntelliTrace\", který kromě aktuálního stavu programu ukládá informace (např. hodnoty parametrů, volání metod, výskyt událostí) průběžně a dovoluje je zobrazit zpětně (lze krokovat program nazpět).\n\nVýchozí součástí Visual Studia 2010 je nově i multiparadigmatický programovací jazyk F# 2.0.\n\nVisual Studio 2012 bylo dokončeno 1. srpna 2012. Umožňuje vývoj aplikací pro .NET Framework 4.5 a Windows Store aplikací pro Windows 8 a WinRT a C++/CX. Vylepšuje možnosti navigace v řízených i neřízených projektech a přináší možnost vyhledání v jednotlivých oknech vývojové prostředí.\n\nPro Visual Studio 2012 vydává Microsoft aktualizace přinášející opravy i novou funkčnost rychleji než u předchozích verzí. Visual Studio 2012 Update 1 (Visual Studio 2012.1) bylo vydáno 26. listopadu 2012, Visual Studio 2012.2 dne 4. dubna 2013, Visual Studio 2012.3 dne 26. června 2013.\n\nOd verze 2012 je součástí Visual Studia i nástroj pro tvorbu uživatelských rozhraní Expression Blend pod názvem Blend for Visual Studio 2012.\n\nFinální release Visual Studia 2013 je dostupný od 17. října 2013 spolu s .NET 4.5.1.\nPreview Visual Studia 2013 byl oznámen na Build konferenci 2013 a byl dostupný od 26. června 2013. Visual Studio 2013 RC bylo dostupné developerům na MSDN od 9. září 2013.\n\nVisual Studio 2015 bylo Microsoftem uvolněno 20. července 2015.\n\nVisual Studio 2017 bylo Microsoftem uvolněno 7. března 2017. Poslední release je 15.4.5 z 27. listopadu 2017.\n\nVisual Studio 2019 bylo Microsoftem uvolněno 2. dubna 2019. Poslední release je 16.1.1 z 24. května 2019.\n\nMicrosoft nabízí virtuální stroje s Visual Studio Team Systemem 2008 a 2005 předinstalovanými na virtuálním disku pro dočasné použití.\n\n"}
{"id": "295309", "url": "https://cs.wikipedia.org/wiki?curid=295309", "title": "Encykliky Pia XI.", "text": "Encykliky Pia XI.\n\nPapež Pius XI. vydal za sedmnáct let svého pontifikátu (1922-1939) 31 encyklik, v okamžiku, kdy zemřel, měl připravenu ještě jednu, nazvanou \"Humani generis unitas\". Mimo to vydal 6. ledna 1929 apoštolskou konstituci \"Auspicantibus nobis\".\n\n\"Humani generis unitas\" (O jednotě lidské rasy), v níž Pius XI. výslovně odsuzoval rasismus, Třetí říši a perzekuce Židů, nebyla nikdy vydána. Není tak úplně jasné, zda její vydání překazila papežova nemoc a smrt, či zda je odložil či stornoval na základě doporučení svého státního sekretáře (a pozdějšího nástupce) kardinála Pacelliho, který takové výslovné odsouzení považoval za nemoudré pro církev i samotné Židy. \n\nKaždopádně ale nezůstala nevyužita, Pius XII. použil část jejího textu ve své první encyklice \"Summi pontificatus\", která odsuzovala rasismus, ovšem bez výslovného uvedení Židů či Třetí říše.\n\n<onlyinclude>\n"}
{"id": "295312", "url": "https://cs.wikipedia.org/wiki?curid=295312", "title": "Seznam egyptských bohů", "text": "Seznam egyptských bohů\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "295315", "url": "https://cs.wikipedia.org/wiki?curid=295315", "title": "Pět velkých hor", "text": "Pět velkých hor\n\nPět velkých hor (čínsky \"五岳\" pchin-jin \"Wǔ yuè\", v české transkripci \"Wu-jüe\") je souhrnný název pěti posvátných hor taoismu v Číně. Pět velkých hor je cílem taoistických poutníků. \n\nPět velkých hor tvoří hory uspořádané podle pěti hlavních světových stran čínské geomantie, která zahrnuje střed jako světovou stranu. Mezi Pět velkých hor patří:\n\n"}
{"id": "295316", "url": "https://cs.wikipedia.org/wiki?curid=295316", "title": "Čtyři posvátné hory buddhismu", "text": "Čtyři posvátné hory buddhismu\n\nČtyři posvátné hory buddhismu ( 四大佛教名山, pchin-jinem Sìdà fójiào míngshān, v české transkripci S’-ta-fo-ťiao-ming-šan) je souhrnný název čtyř posvátných hor buddhismu v Číně. Čtyři posvátné hory buddhismu jsou cílem buddhistických poutníků.\n\nMezi Čtyři posvátné hory buddhismu patří:\n\n"}
{"id": "295319", "url": "https://cs.wikipedia.org/wiki?curid=295319", "title": "Geomantie", "text": "Geomantie\n\nGeomantie je metoda věštění, která interpretuje znaky na zemi nebo vzory vytvořené půdou, skalami nebo pískem a podobně. Tradiční forma zahrnuje interpretaci 16 náhodně vzniklých struktur, rekurzi následovanou další analýzou, často doplněnou astrologickými interpretacemi.\n\nGeomantie je vědeckou komunitou a skeptiky odmítána jako pověra. Některá pracoviště jí však věnují pozornost.\nGeomantie byla jedna z nejpopulárnějších forem věštění po celé Africe a Evropě, zejména během středověku a renesance,byla praktikována lidmi všech společenských tříd. V renesanční magii byla geomatie klasifikována jako jedno ze sedmi \"zakázaných umění\", spolu s nekromacií, hydromancií, aeromancií, pyromancií a chiromancií a spatulamancií.\n\nPodle pohledu moderní evropské geomantie je celá země pokryta sítí energetických čar (pásů) či mřížek. Tento systém je nazývaný různě, různými autory například \"Curryho pásy\", \"Hartmanova mříž\" atd. Geomantie se pokouší pseudovědeckými a ezoterickými postupy o popis vlastností míst a neznámých sil s údajnými pozitivními účinky (například tvar pyramidy) a s negativními účinky (například Geopatogenní zóna). Považuje se za „celostní“ popisnou přírodní vědu. Také vyhledává pozitivní místa v městské zástavbě i krajině, a tím se snaží najít místo pro harmonické a zdravé bydlení a život. Moderní geomantie se také pokouší sjednotit více nauk založených na věštění z krajiny, půdy a podobně. Tím se vzdálila od původního arabského věštícího systému a odpovídá spíše čínskému Feng Shui.\nGeomantií postulované vlastnosti míst jsou z vědeckého hlediska nemožné. Všechny dvojitě zaslepené experimenty a správně kontrolované studie používaných praktik (z nichž je nejznámější proutkaření), kterými se přezkoumávají nejrůznější tvrzení geomantie, jsou podle očekávání negativní. Mřížka a line systémy a jejich „energetické toky“ nebyly nikdy zjištěny fyzikálními měřicími přístroji.\n\nV Číně jsou prvky geomantie obsaženy ve filosofii a v principech Feng shui, v Indii ve obdobném systému s názvem Vástu šástra, které ze vzájemné polohy řek, pahorků a pod., ale i stromů, určují vhodnost místa pro obydlí, hrob a pod. Ottův slovník naučný uvádí, že tato pověra, byla hlavní překážkou pronikání evropské civilizace do Číny (stavění železnic, telegrafů a jiné). \n\n"}
{"id": "295320", "url": "https://cs.wikipedia.org/wiki?curid=295320", "title": "Vajanského vodopád", "text": "Vajanského vodopád\n\nVajanského vodopád je ledovcový vodopád selektivního typu ve Vysokých Tatrách v okrese Poprad na severním Slovensku.\n\nNachází se v Temnosmrečianske dolině a jeho podloží je tvořené granodiority. Vodopád vytváří Temnosmrečinský potok, který je nad ním v nadmořské výšce 1620 m široký 2,5 m. Je vysoký přibližně 30 m.\n\nNedaleko vodopádu prochází červená turistická značka k Nižnému Temnosmrečianskemu plesu, která je přístupná veřejnosti od 16. června do 31. října, kdy se tam dostaneme po červené a modré turistické značce z Podbanského nebo z rozcestí Tri studničky pod Kriváněm. Vrátit se je možné pouze stejnou cestou, pokračovat k Vyšnému Temnosmrečianskemu plesa a do sedla Chalubinské vrata a dál do Polska není možné, turistický chodník byl zrušen.\n\n"}
{"id": "295331", "url": "https://cs.wikipedia.org/wiki?curid=295331", "title": "Blackburn Buccaneer", "text": "Blackburn Buccaneer\n\nBlackburn Buccaneer byl britský palubní útočný a taktický bombardovací letoun, zařazený do služby od roku 1962 u Royal Navy i Royal Air Force. Ve své době a kategorii je považován za jeden z nejlepších strojů vůbec. Navržený a vyráběný byl zpočátku společností Blackburn Aircraft v Brough, ale později byl známý i jako \"Hawker Siddeley Buccaneer\", protože se firma Blackburn stala součástí Hawker Siddeley Group, nicméně tento název je vzácný.\n\nBuccaneer byl původně navržen v reakci na konstrukční program sovětských křižníků třídy Sverdlov. Místo stavby nové vlastní flotily mohlo královské námořnictvo k útoku na tyto lodě použít stroje Buccaneer tím, že se přiblížily v nízkých výškách pod radarovým horizontem lodi. Buccaneer mohl zaútočit pomocí jaderné pumy nebo konvenčních zbraní. Aby se zvýšila jeho schopnost přežít proti modernějším lodním protiletadlovým zbraním, byla později zamýšlena i výzbroj protilodními střelami krátkého dosahu.\n\nDo služby u Royal Navy vstoupil Buccaneer v roce 1962. Počáteční výrobní letadla trpěla řadou nehod kvůli nedostatečnému výkonu motoru. Tento problém byl vyřešen u Buccaneeru S.2, vybaveného výkonnějšími motory Rolls-Royce Spey. Buccaneer byl také nabídnut jako účastník do soutěže Royal Air Force (RAF) o nové útočné letadlo. Zpočátku byl odmítnut ve prospěch pokročilejšího nadzvukového letounu BAC TSR.2, ale náklady programu TSR-2 vedly k jeho zrušení. Poté následovalo zrušení jeho vybrané náhrady v podobě General Dynamics F-111K. Buccaneer byl nakonec RAF vybrán a do služby vstoupil v roce 1969.\n\nKrálovské námořnictvo v roce 1978 vyřadilo poslední ze svých velkých letadlových lodí, útočné role převedlo na letouny British Aerospace Sea Harrier a své Buccaneery předalo RAF. Havárie v roce 1980 odhalila problémy s únavou materiálu a flotila RAF byla snížena na 60 letadel, zatímco zbytek byl sešrotován. Konec studené války vedl RAF ke snižování stavu strojů a urychlil vyřazení zbývající flotily, přičemž poslední stroje Buccaneer byly z RAF vyřazeny v roce 1994 ve prospěch letounů Panavia Tornado. Vedle služby ve Spojeném království se letouny Buccaneer dostaly do služeb jihoafrického letectva (SAAF). Do bojů poprvé zasáhly během války v Zálivu v roce 1991 a za jihoafrické pohraniční války.\n\nNa počátku 50. let 20. století byly do výzbroje sovětského námořnictva zařazeny nové lehké křižníky třídy Sverdlov. V měřítcích doby těsně po ukončení 2. světové války se jednalo o rychlá, účinně vyzbrojená plavidla, která mohla být stavěna ve značných počtech. Lehké křižníky představovaly závažné riziko pro jakoukoli obchodní plavbu na severním Atlantiku, obdobu německých kapesních bitevních lodí, ale neporovnatelně početnější a o 25 % rychlejší. Aby se Královské námořnictvo mohlo v případě konfliktu s touto hrozbou vypořádat, rozhodlo se k „asymetrické obraně“. Protivníkem křižníků třídy Sverdlov neměla být primárně britská plavidla, ale specializované letouny, schopné operovat z palub lehkých letadlových lodí s nákladem konvenčních nebo jaderných zbraní a útočit velmi vysokou rychlostí těsně nad hladinou. Uvažovaná taktika slibovala přinést v boji účinné a současně i z hlediska nákladů ekonomické řešení.\n\nPožadavky na letoun byly oznámeny v červnu 1952, pod označením Naval Staff Requirement \"NA39\". Očekávala se konstrukce dvoumístného letounu se sklopnými křídly, dosahujícího rychlosti Mach 0,85 ve výšce 60 metrů nad hladinou moře, s bojovým doletem alespoň 400 nm (asi 750 km) a schopností nést jaderné zbraně ve vnitřní pumovnici.\n\nNa základě \"NA39\" britské ministerstvo zásobování vydalo detailní specifikace \"M.148T\", s termínem pro zaslání odpovědí během února 1953.\n\nV soutěži na vznik nového letounu zvítězil \"Project B-103\", který navrhl šéfkonstruktér firmy Blackburn B. P. Laight. Z důvodu přísného utajení byl stroj nazýván \"BNA\" (Blackburn Naval Aircraft – Námořní letoun firmy Blackburn) nebo \"BANA\" (Blackburn Advanced Naval Aircraft – Pokročilý námořní letoun firmy Blackburn), což nakonec vedlo k přezdívce \"\"Banana Jet\"\" – Banánový tryskáč, která letounu vydržela po celou dobu služby.\n\nBlackburn Buccaneer byl dvoumotorový středoplošník, jehož dvojčlenná osádka seděla v tandemu (za sebou) pod odsuvným překrytem. Aby naplnil znění požadavků námořnictva, v konstrukci letounu se objevilo mnoho pokročilých řešení. Trup byl tvarován důsledně podle pravidla ploch, což podstatně snížilo jeho odpor při rychlostech blízkých rychlosti zvuku. Letoun tak vzdáleně připomínal tvarem láhev od Coca-Coly. Ocasní plochy bylo možné široce nastavovat, aby splnily požadavky na ovladatelnost při nízkých i vysokých rychlostech. Protože klasická vrata pumovnice není možné během rychlého letu v malé výšce bezpečně otevírat kvůli příliš velkému dynamickému tlaku vzduchu, vznikla vrata otočná, která se ukrývala do vnitřních prostor trupu. Současně se tak zjednodušil i přístup do pumovnice na zemi.\n\nNevelké křídlo letounu Buccaneer je navrženo k rychlému letu v malé výšce a samo o sobě nedokáže vytvořit dostatečně velký vztlak za nízkých rychlostí, kterými je nezbytné létat během přiblížení a přistání na rozměrově omezenou palubu letadlové lodi. Proto je křídlo i vodorovná ocasní plocha Buccaneeru při malých rychlostech ofukována proudem stlačeného vzduchu, odebíraného od kompresorů proudových motorů. Aby vytvářely dostatek vzduchu k ofukování, musí motory při přistání běžet na relativně velký výkon, což by ale nepříjemně urychlovalo stroj. U Blackburnu našli řešení této kontraproduktivní vlastnosti letounu konstrukcí mohutné aerodynamické brzdy : kuželovité zakončení trupu Buccaneeru je vytvořeno ze dvou polovin, které mohou být hydraulicky vyklopeny do stran a způsobují opravdu výrazný aerodynamický odpor. Příď letounu s anténou radiolokátoru může být pro hangárování otočena o 180°, aby se ušetřilo místo v podpalubí relativně malých (Ve srovnání např. s americkými plavidly) britských letadlových lodí.\n\nPrvní verze Buccaneeru, označovaná \"S.1\", byla poháněna dvojicí proudových motorů de Havilland Gyron Junior s tahem po 35 kN. Tyto stroje trpěly bezmála kritickým nedostatkem výkonu motorů. \"S.1\" nemohly při vzletu z letadlové lodi nést současně plný náklad výzbroje i maximální objem paliva, proto se využíval „systém dvojic“. Buccaneer nesl plnou výzbroj, ale pouze minimum paliva. Za letu mu nádrže, díky tankování paliva za letu, doplnil tankovací Supermarine Scimitar, což ale rozhodně nebylo možné považovat za ideální postup. Také sebemenší ztráta výkonu motoru během vzletu nutně vedla ke katastrofě. Pohonné jednotky de Havilland Gyron Junior navíc trpěly relativně vysokou spotřebou paliva, což velmi omezovalo dolet.\n\nŘešení přinesla verze \"S.2\" poháněná dvouproudovými motory Rolls-Royce Spey, které dávaly o 40% více tahu při výrazně nižší spotřebě paliva. Protože rozměry Spey byly podstatně větší než Gyron Junior, musely se zvětšit i motorové gondoly a nasávací otvory vzduchu. Na křídle byly provedeny drobné aerodynamické změny. Stroje Buccaneer \"S.2\" ve službě úplně nahradily původní \"S.1\" od listopadu 1966.\n\nNěkteré \"S.2\" byly po zařazení střel Martel do výzbroje upraveny na jejich nosiče a značeny \"S.2D\". Zbývající stroje se nadále značily \"S.2C\".\n\nŠestnáct letounů bylo vyrobeno (a patnáct dodáno) jako \"S.50\" pro letectvo Jihoafrické republiky. Úprava spočívala v instalaci závěsníků pro pomocné raketové motory Bristol Siddeley BS.605, které pomáhaly Buccaneerům vzlétat za vysokých afrických teplot a ve větších nadmořských výškách.\n\nKdyž britské námořní letectvo Fleet Air Arm po vyřazení letadlové lodi HMS \"Ark Royal\" ze služby v roce 1978 přestalo používat klasické letouny a soustředilo se na kolmo startující Hawker Siddeley Harrier a vrtulníky, 62 z celkem 84 Buccaneerů \"S.2\" bylo převedeno k Royal Air Force jako verze \"S.2A\". Doplnily 26 strojů \"S.2B\", které přímo pro RAF vyrobil následník firmy Blackburn, koncern Hawker Siddeley. Tyto letouny postrádaly námořní vybavení a měly nainstalovány radiostanice a další přístroje podle standardů Royal Air Force.\n\nBěhem služby došlo na letounech Buccaneer několikrát k úpravám, obvykle souvisejícím se změnami výzbroje nebo taktiky. Možnosti vlastní obrany strojů byly podstatně vylepšeny instalací rušících kontejnerů AN/ALQ-101 ECM, výmetnic kovových fólií nebo pyrotechnických klamných cílů a přidáním závěsníků protiletadlových řízených střel AIM-9 Sidewinder. Buccaneery RAF byly vyzbrojeny tzv. \"retard defence\"; brzděnou obranou. Jednalo se o čtveřici pum s hmotností po 454 kg, které mohly být odhazovány na brzdícím padáku a představovaly tak efektivní odstrašující prostředek vůči jakémukoli letounu, který by se nacházel za Buccaneerem. Stroje mohly také nosit laserový značkovač cílů AN/AVQ 23E Pave Spike, s jehož pomocí se naváděly přesné pumy Paveway II. Buccaneery mohly hrát roli značkovacích letounů pro další typy z výzbroje RAF i jiných spojeneckých letectev. Od roku 1986 značkovače využívala 208. peruť RAF spolu s protilodními střelami Sea Eagle.\n\nBuccaneer přišel do služby v červenci 1962. Od roku 1965 získal typové osvědčení jako nosič jaderných zbraní Red Beard a WE177. Oba typy jaderných náloží byly neseny v pumovnici.\n\nDo bojů zasáhly Buccaneery během války v Zálivu, 1991. Několik exemplářů působilo s kontejnery AN/AVQ 23E Pave Spike jako značkovací letouny pro další britské stroje a současně i samy Buccaneery svrhly nevelký počet laserem naváděných pum.\n\nPoslední Buccaneery byly vyřazeny ze služby v roce 1994.\n\nJediným zahraničním uživatelem typu je Jihoafrická republika, která své Buccaneery využívala v období 1965–1991.\n\n\n\n\n\n\n\n\n\n Jihoafrická republika\n\n\n\n\n\n\nZdroj\n\n\n\n\n"}
{"id": "295335", "url": "https://cs.wikipedia.org/wiki?curid=295335", "title": "Šerab Gjalcchän rinpočhe", "text": "Šerab Gjalcchän rinpočhe\n\nŠerab Gjalcchän rinpočhe (* 1950) je buddhistický lama linie Kagjü. Titul „Maniwa“, jehož je držitelem, je udělován mistrům praxe na Milující oči, kteří odříkali nejméně jednu miliardu manter \"Om mani peme hung\".\n\nRinpočhe byl rozpoznán 16. Karmapou, Rangdžungem Rigpä Dordžem. Byl výjimečně nadaným studentem, dokonale ovládl všechny aspekty tradičního buddhistického studia, od súter a tanter, přes rituály, hudbu, vědu, umění a komponování.\n\nŠerab Gjalcchän rinpočhe se narodil v Nepálu na hranici s Tibetem v oblasti Manang. V tibetštině se tato oblast nazývá \"Nyishang\".\nStudovat Dharmu začal v osmi letech. Učil se nejdříve psát, číst atd. Když mu bylo 12 let, praktikoval Ngöndro, \"Čtyři přípravná cvičení\" – Poklony, Diamantovou Mysl (tib. Dorje Sempa, praxe Mandaly a Guru jógu (meditace na učitele). Když mu bylo 13-15 let, chodíval po různých domech, tak jak to bylo v Tibetu a Nepálu zvykem, a četl pro lidi důležité texty Dharmy a prováděl \"púdži\" (meditace zpívané v tibetštině).\nV patnácti letech odcestoval do Rumteku v severo-východní Indii a setkal se 16. karmapou Rangdžungem Rigpä Dordžem. Obdržel od karmapy buddhistické útočiště a také se stal mnichem. Zde zůstal tři roky a studoval Dharmu. Mimo jiné se učil hrát na různé hudební nástroje, připravovat \"tormy\" (pomůcky, které používají lamové při iniciacích a slouží jako věnování) a kreslit mandaly. V Rumteku také obdržel Šerab rinpočhe mnohé iniciace od 16. karmapy.\nKdyž bylo rinpočhemu 28 let odešel na odosobnění (intenzivní meditační dlouhodobé soustředění). Poté odešel do Nepálu - bylo to v době kdy zemřel 16.karmapa. V Nepálu v Pokhaře nechal vybudovat místo pro meditace pro mnišky. V Pokhaře také začal Šerab Gjalcchän rinpočhe s recitací manter \"Óm mani padmé húm\".\n\nMezi mnohými aktivitami je rinpočhe také mistrem retreatového centra na tříletá odosobnění v Pharpingu, Nepálu. Dal vybudovat a spravuje klášter se stovkou mnišek v Káthmándú a také pokračuje se stavbou kláštera pro mnichy východně od hlavního města.\n\nRinpočhe vede několikrát ročně tisíce praktikujících ve společné praxi Ňungnä a Milujících očí ve svém klášteře Ňešang ve Svájambhunáth v Káthmándů. V průběhu let bylo touto tradicí nastřádáno 15 miliard manter.\n\nVe dnech 20. a 21. září 2006 navštívil Šerab Gjalcchän rinpočhe Prahu. Předal zde iniciaci na Diamantovou Mysl (tib. Dordže Sempa, skt. Vadžrasattva) v párovém spojení, sliby bódhisattvy a učení Dharmy. Navštívil staré město pražské, projel se na lodi po Vltavě a na Karlově mostě požehnal rytinu malého psa, kterého se lidé obvykle dotýkají a činí přání.\n\n\n"}
{"id": "295336", "url": "https://cs.wikipedia.org/wiki?curid=295336", "title": "Neznělá palatální frikativa", "text": "Neznělá palatální frikativa\n\nNeznělá palatální frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 138, ekvivalentním symbolem v SAMPA je C.\n\nMísto artikulace: středopatrová souhláska (palatála). Úžina se vytváří mezi jazykem a tvrdým patrem.\n\nV češtině se tato hláska nevyskytuje.\n\nV němčině je poziční variantou (alofonem) fonému (psaného ch), označuje se jako tzv. \"\".\n"}
{"id": "295348", "url": "https://cs.wikipedia.org/wiki?curid=295348", "title": "Retroflexní verberanta", "text": "Retroflexní verberanta\n\nZnělá retroflexní frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 125, ekvivalentním symbolem v SAMPA je r`.\n\nObvykle se řadí mezi tzv. rhotické (erové) souhlásky.\n\n\nV češtině se tato hláska nevyskytuje.\n\nV americké angličtině jde poziční variantu (alofon) a (mezi samohláskami po ).\n\nVe východonorských nářečích způsob výslovnosti – poziční varianta vzniklá z původního /rð/. Označuje se jako tzv. „tlusté l“.\n"}
{"id": "295363", "url": "https://cs.wikipedia.org/wiki?curid=295363", "title": "Chrám Ping-ling", "text": "Chrám Ping-ling\n\nChrám Ping-ling ( 炳灵寺) je rozsáhlý komplex jeskynních chrámů s tesanými buddhistickými reliéfy, které se nacházejí v Číně v oblasti u Žluté řeky. Chrám se nachází přibližně 80 km od Lan-čou, hlavního města provincie Kan-su. Zdejší jeskynní chrámy se vyvíjely více než tisíc let. Okolo roku 420, na konci doby vlády západní dynastie Ťin, zde byla vytesána první jeskyně. Další jeskyně zde byly postupně hloubeny v průběhu dalších dynastií.\n\nV průběhu staletí však eroze spolu ze zemětřeseními způsobily, že mnoho jeskyň a vyobrazení bylo značně poničeno či úplně zničeno. V současné době je zde až 183 jeskyní, kdy každá je prakticky chrám – má často vlastní menší i větší buddhistické sochy apod. Největší sochou, která se zde nachází, je sedící, přímo do skály tesaný buddha Maitréja. Měří okolo 27 metrů.\n"}
{"id": "295366", "url": "https://cs.wikipedia.org/wiki?curid=295366", "title": "Jazyková rada (Norsko)", "text": "Jazyková rada (Norsko)\n\nJazyková rada (\") je poradní orgán norské vlády v záležitostech týkajících se norského jazyka a jazykového plánování.\n\nCílem Jazykové rady je ochrana kulturního dědictví mluvené i psané norštiny, podpora znalosti norštiny a její historie, podpora tolerance a vzájemné ohleduplnosti mezi uživateli různých variet norštiny (bokmål, nynorsk, nářečí) a ochrana práv každého občana s ohledem na užívání jazyka.\n\nRada vydává doporučení státním orgánům v záležitostech týkajících se norského jazyka, zejména pak použití ve školách, Norské rozhlasové společnosti (\") a vládních organizacích. Vydává prohlášení o způsobech kodifikace spisovného jazyka a místních jmen. Dále předkládá návrhy jazykových právních norem, poskytuje poradenství pro veřejnost a podílí se na spolupráci severských zemí při jazykové kultivaci.\n\nJazyková rada byla ustavena zákonem z roku 1972 a spadá pod norské ministerstvo kultury a církví. Navázala na Norskou jazykovou komisi ('), kterou ustanovil v roce 1951 norský parlament (') a která začala pracovat na nové pravopisné normě. Cílem bylo především omezit počet dubletních tvarů. Výsledkem byla tzv. učebnicová norma (\") z roku 1959.\n\nČtvrtletně vydává časopis \" (Jazykové noviny).\n\n"}
{"id": "295373", "url": "https://cs.wikipedia.org/wiki?curid=295373", "title": "Pinta", "text": "Pinta\n\nPinta je stará jednotka objemu užívaná jak pro sypké látky tak i pro kapaliny. Jednotka byla užívána v mnoha zemích Evropy i světa. V anglosaském prostředí se nazývá pint, ve Francii, Belgii Německu a v Itálii pak pinte, v Holandsku pintje.\n\nJe připomínána již od 14. století z doby vlády krále Jana Lucemburského a byla běžně užívána až do 19. století, tedy zhruba 500 či více let.\n\n\n\n\n\n\n"}
{"id": "295374", "url": "https://cs.wikipedia.org/wiki?curid=295374", "title": "Trøndelag", "text": "Trøndelag\n\nTrøndelag (čti \"trönelág\") je pojmenování historického území ve středním Norsku a zároveň jeden z norských krajů, nejvyšších územně-správních celků státu. Moderní kraj vznikl v roce 2018 sloučením Nord-Trøndelag (Severní Trøndelag) a Sør-Trøndelag (Jižní Trøndelag). V minulosti k tomuto území patřily také okresy Nordmøre a Romsdal a obec Bindal. \n\nSprávním centrem je Trondheim. Na severu sousedí s krajem Nordland a na jihu s Innlandet, Møre og Romsdal. Dominantním prvkem pobřeží je fjord Trondheimsfjord.\n\nObyvatelstvo hovoří trøndelagskými nářečími (\"trøndsk\"), podskupinou východonorských nářečí, charakteristickou především zánikem samohláskových koncovek.\n\nNázev Trøndelag, složený z kmenového jména \"Trønder\" a slova \"lag\" (právo), znamená „území práva kmene Trønderů“. Dnes se označení Trønder vztahuje k obyvatelům Trøndelagu.\n\nV roce 2020 byl kraj tvořen celkem 38 obcemi. \n"}
{"id": "295376", "url": "https://cs.wikipedia.org/wiki?curid=295376", "title": "Usta", "text": "Usta\n\nUsta ( ) je řeka v Nižněnovgorodské a v Kirovské oblasti v Rusku. Je 253 km dlouhá. Povodí má rozlohu 6 030 km².\n\nÚstí zleva do Vetlugy (povodí Volhy) na 169 říčním kilometru.\n\nZdrojem vody jsou převážně sněhové srážky. Průměrný průtok vody ve vzdálenosti 47 km od ústí činí 28 m³/s. Zamrzá v listopadu a rozmrzá v dubnu.\n\nŘeka je splavná pro vodáky. Na dolním toku je možná vodní doprava.\n"}
{"id": "295380", "url": "https://cs.wikipedia.org/wiki?curid=295380", "title": "City TV", "text": "City TV\n\nCity TV je bulharská kabelová a satelitní hudební televize a digitální rozhlas hrající aktuální hity. Spuštěna byla v říjnu 2005 jako sesterská stanice Radio City.\n\nV Česku je ji možné sledovat přes družici společnosti Telenor Thor 3, nacházející se v blízkosti družice Intelsat 1002, která je používaná digitální satelitní televizí DigiTV.\n\n12.169 GHz/H City TV MPEG-2 28000 512/640\n\n"}
{"id": "295384", "url": "https://cs.wikipedia.org/wiki?curid=295384", "title": "Balfourova deklarace", "text": "Balfourova deklarace\n\nBalfourova deklarace z roku 1917 je vyjádření postoje britské vlády v otázce vytvoření židovské domoviny na území, které po první světové válce ztratila Osmanská říše. Dopis podepsaný britským ministrem zahraničí Arthurem Balfourem byl odeslán 2. listopadu 1917 lordu Lionelu Walteru Rothschildovi, předsedovi britské sionistické organizace. Vláda Jeho Veličenstva v něm vyjadřuje podporu zřízení židovské národní domoviny v oblasti historické Palestiny při respektování občanských a náboženských práv nežidovského obyvatelstva tohoto území.\n\nPřestože se tato deklarace nazývá podle ministra zahraničí A. J. Balfoura, byla sepsána lordem Alfredem Milnerem. Balfourova deklarace není konkrétní a ponechává možnost různého výkladu, přesto byla důležitým mezníkem v postoji Spojeného království vůči vzniku židovského státu.\n\nPodle Jamese Gelvina z losangeleské University of California, historika specializujícího se na blízký východ, je důvody pro tuto deklarace možno spatřovat v přesvědčení prezidenta USA Woodrowa Wilsona (před vstupem USA do první světové války), že konce války je možno dosáhnout přijetím „míru bez vítězství“ oběma válčícími stranami. Dva blízcí Wilsonovi poradci, Louis Brandeis a Felix Frankfurter, byli zapálení sionisté. Jak lépe přesvědčit nerozhodného spojence než podporou sionistické snahy? Stejně tak se Britové snažili udržet ve válce svého spojence Rusko, které bylo v té době zmítané revolucí. Mnoho ruských revolucionářů totiž buď židy přímo bylo nebo mělo židovské kořeny v rodině, včetně Vladimira Iljiče Lenina a Lva Davidoviče Trockého. Proč nezkusit, zda by se Rusko dalo přesvědčit k pokračování ve válce a tím vázalo část ozbrojených sil Centrálních mocností, apelem na vnitřní židovství rozhodujících ruských revolucionářů?\nMimoto Britové toužili přilákat židovské finanční zdroje.\n\nV době vzniku deklarace činili Britové mnoho dalších slibů. Balfour na zasedání vlády dne 31. října 1917 prohlásil, že deklarace příznivá snahám sionistů umožní Británii vést nesmírně účinnou propagandu v Rusku i v USA .\n\nNásledující je překlad textu Balfourovy deklarace, k němuž je připojen na stroji psaný a ručně podepsaný dopis Arthura Jamese Balfoura.\n\n\n"}
{"id": "295390", "url": "https://cs.wikipedia.org/wiki?curid=295390", "title": "Thor 3", "text": "Thor 3\n\nThor 3 je geostacionární telekomunikační družice, přenášející televizní signál pro službu DTH (Direct To Home). Na oběžnou dráhu byla vynesena nosnou raketou Delta II dne 9. června 1998. Provozovatelem je satelitní operátor Telenor Satellite Services AS Oslo.\n\nThor 3 je umístěn na stejné pozici, jako jsou další satelity Thor na tzv. skandinávské Hot Bird pozici 1° West sloužící pro skandinávské státy, střední a východní Evropu.\n\nNa Thoru 3 jsou provozovány televizní, rozhlasové a telekomunikační služby. Jeho životnost by měla být minimálně 11 let. Několik dní po vypuštění převzal funkci předchozí družice Thor 1.\n\nV Česku je velmi často používán k rozšíření nabídky DigiTV, vysílající na satelitu Intelsat 1002 (1° W), který se nachází velmi blízko tohoto satelitu.\n\n"}
{"id": "295391", "url": "https://cs.wikipedia.org/wiki?curid=295391", "title": "Iron Man (píseň)", "text": "Iron Man (píseň)\n\nIron Man je jeden z prvních typicky heavy metalových hitů skupiny Black Sabbath. Skladba poprvé vyšla na jejich druhém studiovém albu \"Paranoid\" z roku 1970, později se stala součástí jejich tzv. Greatest Hits kompilací i tzv. živáků. Coververze skladby \"Iron Man\" nahrálo více kapel a tato skladba se s oblibou využívá jako znělka sportovních utkání, televizních show a filmů.\n\nTento skoro šestiminutový, energií nabitý song začíná duněním bicích, které, spolu s prvními akordy hučící Iommiho kytary po chraplavě zmutovaném hlase, který posluchačovi oznámí \"I am Iron Man\". Ocelový charakter skladby je zachovaný během celé její délky metalově laděnými kytarovými variacemi, které jsou spojeny kombinací basových a rytmických částí a zmutovaného Ozzyho křiklavého zpěvu.\n\nSmysl textu skladby a její příběh je extrémně prostoduchý, skladba je spíš kombinací efektu sladění atmosféry hudební kompozice se zpěvem. Tvorba skupiny Black Sabbath měla mezi tehdejší mládeží svou cílovou skupinu a zároveň chtěla být protikladem poselstev jaké byly například v písních Boba Dylana, či příběhu ve skladbě \"Smoke on the Water\" hard rockových Deep Purple. V každém případě bylo zajímavé, že (hlavně vzhledem ke své délce) oproti nízké hranosti v rádiích měla tato skladba dostatečný úspěch a popularitu u publika.\n\n"}
{"id": "295392", "url": "https://cs.wikipedia.org/wiki?curid=295392", "title": "Eric Carr", "text": "Eric Carr\n\nPaul Charles Caravello (12. července 1950 - 24. listopadu 1991), známý jako Eric Carr, byl americký hudebník, v letech 1980 až 1991 bubeník hard rockové skupiny KISS.\n\nEric Carr se do skupiny dostal začátkem 80. let, když se KISS rozhodli vyhlásit veřejný konkurz, kterým chtěli získat náhradu za problematického Petera Crisse. Posledním albem, jehož nahrávaní se Criss se skupinou zúčastnil, bylo \"Love Gun\" z roku 1977. V době své návštěvy konkurzu se Paul Caravello živil opravováním kachlí a přitom hrával na bicí v různých skupinách. Byl posledním z uchazečů a poté, co předvedl svůj výkon, požádal Paula Stanleyho, Gene Simmonse a Ace Frehleyho o autogramy. Doufal, že má aspoň nějakou šanci, že bude vybrán. Poté, co se stal členem skupiny, začal používat pseudonym Eric Carr. První maskou, kterou ve skupině měl, byla \"The Hawk\" (sokol, jestřáb), ale změnil si ji na \"The Fox\" (liščí masku).\n\nPrvní albem, který se skupinou Kiss nahrál, bylo album \"Music From \"The Elder\"\", soundtrack k neexistujícímu filmu. Toto album bylo úletem skupiny k mystickému art rockovému hudebnímu stylu. Byl autorem skladby \"Under the Rose\", s refrénem ve stylu gregoriánského chorálu. Eric byl i spoluautorem několika skladeb na albech \"Lick it Up\", \"Animalize\" a \"Crazy Nights\".\n\nFanoušky je často hodnocen jako jeden z nejlepších bubeníků v historii skupiny, pro jeho intenzivní a přesný styl hry, odlišný od jemnější, jazzem ovlivněné Crissovy techniky. Carrův styl hry na bicí je lépe identifikovatelný na nahrávkách dalšího alba skupiny,\"Creatures of the Night\" z roku 1982. Nebyl jen hráčem na bicí, ale jednalo se o zpěváka, ovládal i jiné hudební nástroje jako je kytara, basová kytara, klavír. Nazpíval i novější verzi skladby \"Beth\", která byla nahraná pro jejich kompilační album \"Smashes, Thrashes & Hits\" z roku 1988. V roce 1989 nazpíval svou skladbu \"Little Caesar\" na album \"Hot In The Shade\". Carrovo poslední koncertní vystoupení s KISS bylo 9. listopadu 1990 v Madison Square Garden (New York).\n\nBěhem koncertního turné k albu \"Hot in the Shade\" začal mít Eric zdravotní problémy. Byl mu diagnostikován nádor na srdci. Podstoupil operaci, při které mu byly odstraněny tumory na pravé srdeční komoře a na plicích. Navzdory radikální léčbě se Ericův zdravotní stav nezlepšoval a 24. listopadu 1991 zemřel ve věku 41 roků, ve stejný den jako frontman skupiny Queen, Freddie Mercury.\n\nJeho poslední nahrávka s KISS byla skladba \"God Gave Rock 'N Roll To You II.\", ke které nazpíval vokály. U bicích nástrojů ho nahradil Eric Singer, který předtím hrál ve skupině Paula Stanleyho. Také se objevil na videu natočeném k této skladbě. Po jeho smrti se stal Eric Singer dalším z bubeníků skupiny KISS. Jako pocta byla Carrovi věnována poslední skladba alba \"Revenge\" s názvem \"Carr Jam 1981\". Je to improvizované sólo na bicí, které bylo nahrané během výroby alba \"Music From The Elder\". Kytarový part Ace Frehleyho bylo v původní nahrávce sólem, které nahrál Bruce Kulick.\n\nJe pochován na hřbitově Cedar Hill ve městě Newburgh, ve státě New York.\n\n\n\n"}
{"id": "295396", "url": "https://cs.wikipedia.org/wiki?curid=295396", "title": "Pint", "text": "Pint\n\nPint je britská a americká jednotka objemu užívaná jak pro kapaliny tak pro sypké látky.\n\nV evropských zemích i jinde ve světě je známa také pod názvem pinte nebo pinta – např. pro Čechy, Slovensko a Uhersko.\n\n\n\n\n"}
{"id": "295401", "url": "https://cs.wikipedia.org/wiki?curid=295401", "title": "Ota Braniborský", "text": "Ota Braniborský\n\nOta nebo Otto Braniborský je jméno několika braniborských markrabí:\n\n"}
{"id": "295411", "url": "https://cs.wikipedia.org/wiki?curid=295411", "title": "Æ", "text": "Æ\n\nÆ (æ) je písmeno (grafém) latinské abecedy, vzniklé spojení písmen \"a\" a \"e\". Původně jde o ligaturu představující latinskou dvojhlásku. Je součástí abecedy některých jazyků (norština, dánština, islandština, faerština, latina). Používalo se též ve staré angličtině.\n\nDalší varianty tohoto písmena jsou Ǣ (ǣ), Ǽ (ǽ), Æ̊ (æ̊) a Æ̀ (æ̀).\n\nZnak \"æ\" se používá v mezinárodní fonetické abecedě (IPA) pro téměř otevřenou přední nezaokrouhlenou samohlásku.\n\n"}
{"id": "295412", "url": "https://cs.wikipedia.org/wiki?curid=295412", "title": "Li Kuang-jao", "text": "Li Kuang-jao\n\nLi Kuang-jao (, pchin-jin \"Lǐ Guāngyào\", v anglické transkripci Lee Kuan Yew; 16. září 1923 – 23. březen 2015 Singapur) byl singapurský politik, zakladatel Singapuru. V letech 1959 až 1990 byl předsedou singapurské vlády. Je nazýván „otcem Singapuru“, protože dohlížel na oddělení Singapuru od Malajsie a dovedl zemi z pozice málo rozvinuté země třetího světa do pozice asijského tygra a bohaté rozvinuté země. Model státu, který založil, zkombinoval demokracii s autoritářstvím a vyvážil respekt k zájmům americkým a čínským. \n\nEtnicky byl Hakka. Narodil se do středostavovské rodiny jako nejstarší syn. Po druhé světové válce odjel do Británie (jež území dnešního Singapuru koloniálně ovládala), kde vystudoval práva na univerzitě v Cambridgi. Po návratu se vrhl na politiku a byl spoluzakladatelem Strany lidové akce (známa též pod zkratkou PAP). Jejím původním programem byl demokratický socialismus, ale časem se sunula více do středu, pod tlakem dosti vlivných komunistů (k nimž se hlásili zejména místní etničtí Číňané). Li Kuang-jao s komunisty nebojoval, ale snažil se oslabit jejich vliv promyšlenou strategií - založil například po celé zemi stovky komunitních center pro nejchudší obyvatele. Když se roku 1959 chopil vlády, stavěl sídliště, v nichž si poté lidé mohli výhodně odkoupit státní byt a především důsledně hájil jazyková a náboženská práva všech skupin v zemi (sám se naučil všechny jazyky, jimiž se v Singapuru mluví). Když pak v roce 1968 ve volbách drtivě zvítězil, počal \"utahovat šrouby\". Omezil moc odborů, získal pod kontrolu média. Vsadil na volný trh, který označil za důležitější než demokracii pro rozvoj země. Podporoval také zahraniční politiku Spojených států. Tvrdě se naopak vyhraňoval vůči Vietnamu, kupodivu však nikoli vůči Číně. Zejména Teng Siao-pching byl jeho velkým spojencem. Časem se jeho modernizační politikou stalo i zavádění angličtiny, odmítl naopak tzv. úpadkové rysy západu, jako je příliš liberální zákonodárství, takže Singapur zavedl tresty smrti prakticky za každou vraždu. Aby byly opravdu udělovány, zrušil systém soudních porot. Tvrdě byla postihována i narkomanie či graffiti, a to i tresty jako je výprask holí. \n"}
{"id": "295416", "url": "https://cs.wikipedia.org/wiki?curid=295416", "title": "Ø", "text": "Ø\n\nØ (ø) je dodatečné písmeno (grafém) latinské abecedy, které se používá pro zápis samohlásky v některých jazycích (norština, dánština, faerština). V některých jiných jazycích (němčina, švédština, islandština, finština, maďarština aj.) se pro stejnou hlásku používá písmeno \"ö\". Znak není shodný se znakem formula_1 pro označení prázdné množiny.\n\nZnak \"ø\" se používá v mezinárodní fonetické abecedě (IPA) pro polozavřenou přední zaokrouhlenou samohlásku.\n\nV dánštině je toto písmeno i slovem označujícím ostrov.\n"}
{"id": "295424", "url": "https://cs.wikipedia.org/wiki?curid=295424", "title": "Rozpad Sovětského svazu", "text": "Rozpad Sovětského svazu\n\nSvaz sovětských socialistických republik zanikl dne 26. prosince 1991 deklarací č. 142-H Nejvyššího sovětu Sovětského svazu, který oficiálně uznal rozpuštění Sovětského svazu jako státu a subjektu mezinárodního práva. Deklarace uznala nezávislost dvanácti svazových republik a vytvořila Společenství nezávislých států. Předchozího dne, 25. prosince 1991, Michail Gorbačov rezignoval na post prezidenta Sovětského svazu, čímž tato funkce zanikla. Rozpad SSSR znamenal konec studené války.\n\nRozpad SSSR přinesl pro postsovětské republiky enormní ekonomické potíže a hospodářský propad, který byl horší než Velká hospodářská krize v USA ve 30. letech 20. století. Některé, jako baltské státy, se z propadu poměrně rychle zotavily, jiné však dodnes mají nižší HDP na hlavu než v roce 1991. Některé státy, např. baltské státy a Gruzie, se rovněž od Ruska odvrátily a orientují se na spolupráci s Evropskou unií a NATO, zatímco jiné, například Bělorusko a Kazachstán, udržují nadále s Ruskem úzké styky a jsou členy ruských organizací jako je Eurasijský ekonomický svaz.\n\nV březnu 1985 byl vybrán za generálního tajemníka KSSS tehdy mladý Michail Gorbačov, ve víře, že přinese změnu. V létě 1987 zahájil Gorbačov program tzv. Perestrojky a demokratizace. V roce 1988 bylo například zakotveno do zákonů v určité míře soukromé vlastnictví. Gorbačov však při provádění těchto výrazných změn narazil na problémy, kterým nebyl schopen čelit. Jednalo se hlavně o nedostatky, kterými byla hospodářská vyčerpanost, technologická zaostalost a národnostní i náboženské tlaky. V rámci mnohých opatření také byly staženy sovětské jednotky z Afghánistánu, kde roky trvající boje nepřinesly úspěch. Politika glasnosti vedla k změně témat, která se na veřejnosti probírala. Místo oficiálně podporovaného budování komunismu se začalo mluvit o omylech a přehmatech; kritizována byla bytová situace, šíření drog, alkoholismus a korupce. Později začaly být přehodnocovány i dříve oficiálně pozitivní osobnosti dějin SSSR, například Lenin, což vedlo k ještě větší nespokojenosti a vůli po změně.\n\nVnitrozemským problémem se staly spory o Náhorní Karabach, který byl součástí Ázerbájdžánské SSR, ale obývaný Armény. Arménská SSR vydala rezoluci požadující připojení oblasti k svému území, avšak tomu nebylo vyhověno. Mezi oběma stranami se tak začaly objevovat násilnosti, které centrální vláda vyřešila posílením přítomnosti policejních a vojenských sil v regionu; z oblasti odešly první vlny uprchlíků. Ideál jednotného sovětského lidu tak byl velmi zdiskreditován, nyní již i veřejně a v televizi.\n\nV březnu a dubnu 1989 se konaly volby do nově zřízeného (dodatkem k ústavě SSSR) \"Výboru lidových zástupců\". Poprvé byli připuštěni kromě oficiálních kandidátů i kandidáti nezávislí. Uspěli však i radikalisté; pozice vládnoucích sil byla částečně oslabena, komunistická strana však stále ještě držela moc. Dne 15. března 1990 se stal Gorbačov prezidentem SSSR (abdikoval 25. prosince následujícího roku).\n\nSSSR se proto na začátku 90. let začal rozpadat. Nejprve se odtrhly pobaltské republiky, když jejich vlastní Nejvyšší sověty vyhlásily nezávislost. Zpočátku byla povstání potlačena silou – například v Litvě, Lotyšsku či Estonsku –, později, na podzim roku 1991, však byla Moskva nucena uznat právo svazových republik na sebeurčení tak, jak to garantovala ústava z roku 1977.\n\n19. srpna 1991 proběhl v SSSR pokus o puč. Stalo se tak těsně předtím, než měla být podepsána nová smlouva o reorganizaci Svazu ve volnější federaci republik, kterou podporovaly hlavně středoasijské republiky. Konzervativní křídlo komunistické strany však vycítilo obavy z rozpadu země, ztráty výsadního postavení strany v zemi a pokus o kontrarevoluci. Byl vyhlášen výjimečný stav a zřízen státní výbor pro výjimečný stav v SSSR (GKČP SSSR), v jehož čele zasedli pučisté (Oleg Baklanov, Vladimir Krjučkov, Valentin Pavlov, Boris Pugo, Vasilij Starodubcev a další). Gorbačov byl internován na Krymu a odstaven od moci – oficiálně kvůli zdravotním komplikacím. Státní výbor mezitím pozastavil vydávání všech nekomunistických deníků, obnovil cenzuru a vydal prohlášení, které vysílala všechna rádia i televize. V Moskvě se mezitím obyvatelé zabarikádovali v Bílém domě, hlavní administrativní budově RSFSR, a čekali na příjezd armády, jež tam byla povolána.\n\nPřevrat po třech dnech (21. srpna) nakonec zkrachoval; pučisté ztratili podporu veřejnosti. Gorbačov na Krymu okamžitě prohlásil všechna rozhodnutí GČKP SSSR za neplatná. Situaci navíc pomohl zastavit tehdejší prezident RSFSR Boris Jelcin, který rovněž přišel do Bílého domu podpořit Moskvany a zároveň prohlásil celý puč za nezákonný. Pučisté byli nakonec pozatýkáni ještě na letišti, když se Gorbačov vracel z Krymu.\n\nVliv Borise Jelcina neustále rostl. 23. srpna 1991 zakázal svým výnosem KS Sovětského svazu. Moskvu a některé další oblasti však zasáhl nedostatek potravin, který si vynutil znovuobnovení přídělového systému.\n\nVztahy mezi jednotlivými republikami se však nadále horšily. Ty stejně jako Pobaltí totiž také plánovaly vyhlášení vlastní nezávislosti či ji už dokonce vyhlásily – například na Ukrajinské SSR se 1. prosince konalo referendum o nezávislosti, kde 90% hlasujících bylo pro. Spolupráci jednotlivých republik se nakonec představitelé 15 svazových republik rozhodli řešit vytvořením mezistátní organizace, Společenství nezávislých států. S nezávislostí všech se zde již počítalo. Bělověžská dohoda o vytvoření tohoto uskupení, uzavřená mezi Ruskem, Ukrajinou a Běloruskem 8. prosince 1991 ve své preambuli fakticky ukončila existenci SSSR. 26. prosince uznalo USA bývalé republiky za nezávislé. Oficiálně přestal Sovětský svaz existovat 31. prosince 1991, kdy byla ze stožáru Kremlu stažena vlajka SSSR a nahradila ji vlajka Ruska.\n\nV srpnu došlo k demonstracím za nezávislost v Estonsku, Lotyšsku, Litvě a Moldavsku. Protest proti sovětské okupaci pobaltských republik (známý též jako „Zpívající revoluce“) dosáhl gigantických rozměrů, když 23. srpna 1989 více jak dva miliony občanů vytvořily při 50. výročí sovětsko-německého paktu lidský řetěz spojující hlavní města Tallinn, Rigu a Vilnius. Svobodu ale pobaltské státy získaly až s rozpadem SSSR v roce 1991.\n\nStudenti ze Lvova byli pozváni ukrajinskou komunitou v Litvě na vystoupení do Vilniusu a viděli tam takovou míru svobody, jakou předtím nespatřili. Kontakty mezi baltskými a ukrajinskými společenskými hnutími byly známkou toho, že sovětští vůdci ztrácejí kontrolu nad vnitřními hranicemi ve státě.\n\nUkrajinci spolupracovali s litevským národním hnutím při přípravě ukrajinských samizdatových novin Postup, jehož první vydání vyšlo koncem března. V té době vstoupilo hnutí Společenství Lva do volební kampaně do Kongresu lidových zástupců SSSR. První číslo Postupu zveřejnilo program kandidáta Společenství Lva Rostyslava Bratuně: požadoval ekonomickou samostatnost a politickou suverenitu a ochranu práv jednotlivce, životní úrovně a životního prostředí.\n\nBratuň (a mnoho dalších nezávislých kandidátů) získal křeslo v kongresu. Kongres se stal ohniskem glasnosti, protože nezávislí kandidáti využívali své imunity a přicházeli s tématy, jaká byla do té doby tabu, a to často v živém televizním vysílání.\nDíky demonstracím, které probíhaly v létě ve Lvově, bylo vytvořeno Lidové hnutí Ukrajiny za perestrojku neboli Ruch.\n\n17. září se ve Lvově sešlo 150 000 lidí, aby požadovali legalizaci uniatské církve; městské úřady byly bezmocné.\n\nRežim se rozhodl 1. října k odvetnému úderu. Při oslavách Dne Lvova zaútočila policie na dav veselících se lidí a nemilosrdně je zbila. Reakcí na to byl založen stávkový výbor. Během několika dalších měsíců uspořádal výbor několik protestů, k nimž patřila i jednodenní generální stávka (27. října).\n\nDemonstrace nedosáhly vítězství jako v jiných zemích, Ukrajina vyhlásila svou suverenitu až v červenci 1990.\n\nPodobně jako v Pobaltí, Moldavsku a na Ukrajině, i v Gruzii sílilo od roku 1988 napětí mezi příznivci odtržení země od SSSR a sovětskou vládou. Toto napětí bylo navíc spjato s rostoucím nacionalismem uvnitř Gruzínské SSR (menšiny Abcházů a Osetů požadovaly vlastní odtržení od Gruzie). Jarní protesty Gruzínů v roce 1989 vyústily v masakr 9. dubna, kdy při jedné z demonstrací sovětské represivní složky začaly střílet do lidí. Nicméně sovětskému vedení se v konečném důsledku nepodařilo zabránit konečnému osamostatnění Gruzie v roce 1991 (v souvislosti s rozpadem SSSR), ani občanské válce, která se v zemi rozhořela v letech 1991–1993 (viz Gruzínsko-abchazský konflikt).\n\nV boji o světovou dominanci byl SSSR ekonomicky postupně vyčerpáván. Hospodářský růst nedosáhl takových čísel, jako tomu bylo v USA. Vrchol pak nastal hlavně za vlády Ronalda Reagana (1981–1989), který zvýšil americké náklady na zbrojení (a zemi tak zadlužil) a prohlásil Sovětský svaz za říši zla. Aby sověti dohnali americké tempo, museli náklady na zbrojení zvýšit nikoliv o několik procent HDP jako američané, ale o téměř desítky procent. Nutnost reakce na novou americkou raketovou techniku, politiku tzv. Hvězdných válek a neúspěšné válečné tažení v Afghánistánu tak předznamenalo ještě větší problémy než za časů Brežněvovy stagnace.\n\nTo se tedy následně projevilo ekonomickým poklesem a spolu s nedostatky socialistické centrálně plánované ekonomiky úpadkem. Docházelo například ke kolapsu kolektivního zemědělství a obilniny tak bylo nutné dovážet z USA a Kanady, a to i přesto, že SSSR patřil k největším zemědělským producentům.\n\nV této době zemi také zasáhla Černobylská havárie (duben 1986), která prokázala neschopnost a hlavně nepřipravenost klíčových míst a orgánů čelit události takového rozsahu, byť země jako samotná měla být oficiálně připravená stále i na jadernou válku. Kredit sovětské vlády tak ještě klesl a nespokojenost se do jisté míry spolu s klesající hospodářskou výkonností zvýšila.\n\nV období probíhajících decentralizačních reforem se místní komunistické strany v jednotlivých oblastech měnily na lokální centra moci, která byla stále méně závislá na Moskvě. Nepokoje, které proběhly poté, co byl roku 1986 kvůli korupci vyměněn první tajemník komunistické strany v Kazachstánu (původem Kazach) za jiného funkcionáře, který však byl Rus, ukázaly citlivost národnostní otázky, kterou se dlouhou dobu dařilo tvrdými protiopatřeními potlačovat. Do popředí tak pomalu vystupovala otázka křivd způsobených neruských národům. Mnoho příslušníků neruských národů vidělo za křivdami a bezprávími, které jim způsobil režim, Rusy. Důvodem však bylo v převážné míře to, že o ruské obyvatelstvo se opíralo carské Rusko, jehož struktury do značné míry Sovětský svaz přejal. Právě ruské obyvatelstvo bylo nejčastěji využíváno jako mobilní pracovní síla, či jako řídící element vysílaný do všech koutů země. Ruština se však stala preferovanou jako jazyk inteligence a to i přesto, že stát garantoval rozvoj všech národů a národností, ba i jejich tradic a kultury. Na druhé straně ale důkladně sledoval a potlačoval vše, co bylo z politického a ideologického hlediska považováno za nacionalismus. Na Rusy v tomto případě dopadá vina za chyby režimu z velké části neprávem. RSFR například neměla nikdy svou vlastní stranu, která by bránila její zájmy, tak jak je měly ostatní republiky. Problémem byla také rychle rostoucí populace středoasijských, převážně muslimských republik, jejichž obyvatelstvo na rozdíl od slovanského (ruského obzvláště) nebylo ochotno stěhovat se do jiných oblastí, natož osídlovat řídce obydlenou Sibiř. Ta se mimochodem vylidňovala během celého poválečného období, a to i přesto, že stát přistěhovalce do těchto oblastí země zvýhodňoval. V rámci \"glasnosti\" se koncem 80. let v SSSR otevřeně mluvilo o zločinech, ale i problémech režimu, což však vůbec nevedlo k jejich řešení, ale spíše k jejich rozmazávání. Mnoho obyvatel bylo zaskočeno, ba až znechuceno režimem, který to všechno způsobil. Vládla deziluze. Po neúspěšném puči v srpnu 1991, byla většina obyvatelstva svazových republik natolik zhnusena děním v zemi, že nikdo nezasáhl, když se v tomto okamžiku oddělily od země pobaltské republiky. Moci v zemích se tehdy rozhodly chopit místní elity, které dovršily rozpad země v prosinci 1991 zrušením SSSR a vytvořením jeho nepodařené \"demokratické\" náhrady ve formě Společenství nezávislých států.\n\nPostupné zpomalování ekonomického růstu SSSR patrné od poloviny 70. let bylo způsobeno tím, že země prošla fází, kdy čerpala z extenzivního růstu. Centrálně plánovaná ekonomika v tomto období dosáhla zenitu své výkonnosti a začala upadat. Zemědělství stagnovalo již delší dobu. Průmyslová výroba potřebovala v tomto období nutné reformy, ale Brežněvova administrativa se je obávala začít. Velká část finančních prostředků státu se vynakládala na zbrojení – v průměru 10% až 18% HDP. Stát plýtval prostředky na podporu svých spojenců v konfliktech po celém světě. Prakticky všechny tyto prostředky byly nenávratně ztraceny. Výdaje na zbrojení ještě zvýšil i Afghánský konflikt, do kterého Brežněv zbytečně zemi zatáhl. Na zbrojení se orientoval i prakticky veškerý výzkumný potenciál. Civilní sektor byl zanedbáván, což ještě více zvýraznilo sovětské zaostávání ve špičkových technologiích, zejména elektronice. V 80. letech se již začal projevovat nedostatek spotřebního zboží a některých druhů potravin. Vzrůstal význam šedé ekonomiky. Odhady říkají, že dosahovala 10 – 25% celkového HDP, přičemž tvořila 30 – 40% celkových příjmů obyvatelstva. Ekonomická krize se prohlubovala hlavně v období po smrti Brežněva. V roce 1984 54% exportu země tvořil vývoz ropy a zemního plynu. Sovětský svaz stále více připomínal země třetího světa, když až 40% jeho dovozu tvořily potraviny. Krizi prohloubil i pokles cen ropy na světových trzích. Stav ekonomiky byl hlavním podnětem, který vedl Gorbačova k zahájení reforem. Ten však už po dvou letech musel uznat, že i hospodářští plánovači z Moskvy ztratili představu o tom, podle jakých zákonů vlastně sovětská ekonomika funguje. Reformy však také příliš nepomáhaly. Zákon o státním podniku například opravňoval zaměstnance volit ředitele podniku. To vedlo mnohé ředitele velkých průmyslových podniků k populistickým krokům, a tak namísto investic do modernizace výroby utráceli na neadekvátní zvyšování platů zaměstnanců. Zpomaloval růst hospodářství. Kolchozy přestaly být ochotné prodávat státu zemědělské produkty za nízké (státem určené) výkupní ceny. Jednotlivé republiky se bránily odlivu potravin a výrobků do centra. Teprve v roce 1991 se stát odhodlal přiblížit uměle udržované ceny některých výrobků jejich tržní hodnotě. Jako většina Gorbačovových reforem, i toto byl jen polovičatý krok, protože stát se stále pokoušel držet cenovou hladinu ve svých rukou. Na některé druhy zboží bylo nutné čekat v dlouhých frontách. Často ani to nezaručilo, že kupující zboží obdržel. Začaly se projevovat občanské nepokoje (například protesty horníků v Doněcké pánvi roce 1989), národnostní třenice a všeobecná deziluze přestavbou komunismu. Definitivním hřebíkem do rakve byl puč zorganizovaný zastánci tvrdého křídla Strany 18. srpna v Moskvě.\n\n18. srpna 1991 se členové konzervativního vedení strany v čele s Vladimirem Krjučkovem pokusili o převrat. Zatkli Gorbačova, který se v té době nacházel na Krymu, ve více městech vyhlásili výjimečný stav a tanky zaútočily na budovu parlamentu (Bílý dům). Pučistické tanky však zastavily rozhořčené davy Moskvanů a jednotky armády, které zůstaly loajální legitimnímu vedení země. Při střetech zemřeli 3 lidé. Jedním z politiků, kteří se podíleli na potlačení puče byl Jelcin, který se angažoval přímo v ulicích, například i známým projevem z věže tanku. Přesto, že se Gorbačov zanedlouho vrátil do Moskvy, ztratil již fakticky všechnu svou moc. Formální vládu nad Sovětským svazem převzala ruská vláda. Jelcin 23. srpna zakázal činnost komunistické strany na území Ruska, o den později Gorbačov odstoupil ze své funkce generálního tajemníka, sjezd lidových poslanců schválil změny v ústavě. V tomto období fakticky vládu nad každou z republik převzaly lokální vlády. Dne 6. září moskevská vláda uznala nezávislost tří pobaltských republik – Litvy, Lotyšska a Estonska. Vůdcové Ukrajiny (Leonid Kravčuk), Běloruska (Stanislav Šuškevič) a Ruska (Boris Jelcin) se po referendu, ve kterém se obyvatelé Ukrajiny rozhodli oddělit od SSSR, 8. prosince 1991 dohodli na vzniku slovanského trojspolku. Většina ostatních bývalých svazových republik (s výjimkou pobaltských republik a Gruzie) je následovala a 21. prosince se v Alma-Atě dohodla na vzniku Společenství nezávislých států.\n\n\n"}
{"id": "295433", "url": "https://cs.wikipedia.org/wiki?curid=295433", "title": "Agricola", "text": "Agricola\n\nAgricola je příjmení latinského původu s významem \"zemědělec\". Několik osobností, jejichž původní jméno mělo tentýž význam, používalo příjmení \"Agricola\" v latinizované formě svého jména.\n\nMezi nejznámější nositele patří:\n\n\n"}
{"id": "295439", "url": "https://cs.wikipedia.org/wiki?curid=295439", "title": "Pinte", "text": "Pinte\n\nPinte je stará jednotka objemu užívaná jak pro sypké látky tak i pro kapaliny, v Turecku také stará jednotka hmotnosti.\n\nJednotka objemu byla užívána ve Francii, Německu, Belgii, Turecku a v Itálii. \n\nV anglosaském prostředí se nazývá pint, v Čechách, na Slovensku (resp. Rakousko-Uhersko) a ve Španělsku pak pinta, v Holandsku pintje.\n\n\n\n\n"}
{"id": "295441", "url": "https://cs.wikipedia.org/wiki?curid=295441", "title": "Sup bělohlavý", "text": "Sup bělohlavý\n\nSup bělohlavý (\"Gyps fulvus\") je velký druh dravce a mrchožrouta z čeledi jestřábovitých (\"Accipitridae\"). Své jméno si vysloužil díky bílému peří, které pokrývá i krk, jenž je u většiny druhů supů holý. Může být vysoký 95–110 cm a jeho rozpětí křídel dosahuje délky 230–270 cm. Dospělý kus může vážit až 11 kg. Nevykazuje žádný pohlavní dimorfismus, samec se od samice na první pohled neliší.  \n\nVyskytuje se především v jihozápadní palearktické oblasti, prakticky od Španělska po Indii. Severně se dostává až do střední Evropy, jižním směrem je k vidění až v severní Africe. Mezi jeho oblíbené stanoviště patří hornaté oblasti a proto osídlil i rozsáhlé Alpské pohoří. V malých hejnech pátrá na těchto vyvýšených místech po zdechlinách. Do vzdálenosti až jednoho kilometru dokáže zachytit typický pach vycházející z mrtvého těla. Než se odhodlá k hostině, vydrží nad mršinou kroužit i několik hodin. Na to reagují například hyeny (\"Hyaenidae\"), pro něž je krouživý let supa bělohlavého znamením, že se v jeho blízkosti nachází potrava. Druh se živí pouze masem a vnitřnostmi. Kosti nepozře, na ně se specializuje například sup mrchožravý (\"Neophron percnopterus\") nebo orlosup bradatý (\"Gypaetus barbatus\"). V nouzi, z nedostatku uhynulých zvířat, loví sup bělohlavý oslabená či nemocná zvířata, nebo může dojít až k tragické události; ve Francii sežral vyhladovělý sup tělo ženy, která se během tůry po Pyrenejích zabila pádem z útesu.\n\nK hnízdění si vybírá skalnaté dutiny. Samice snáší zpravidla jedno vejce. Mláďata zůstávají v hnízdě asi do stáří čtyř měsíců a stará se o ně obě pohlaví. Když mláďata povyrostou, drží se v blízkosti rodičů a doprovázejí je v letu. Dochází-li ke krmení, nepozřou mláďata tvrdé maso a tak vyčkávají, než jej z potravy rodiče odstraní. Dlouhé krky jim umožňují prostrčit hlavu i do těch nejmenších otvorů v mršině. Díky žaludečním bakteriím bez problému pozřou i silně shnilé maso prorostlé plísní.\n\nMezinárodní svaz ochrany přířody (IUCN) označil druh za málo dotčený. Na rozloze větší jak 20 milionu km² se roztroušeně vyskytuje více jak půl milionu supů bělohlavých.\n\n"}
{"id": "295449", "url": "https://cs.wikipedia.org/wiki?curid=295449", "title": "Jan Potocki", "text": "Jan Potocki\n\nJan Nepomucen Potocki (8. března 1761 – prosinec 1815) byl polský prozaik, historik, archeolog, lingvista, cestovatel a dobrodruh aristokratického původu. Bývá označován jako „poslední Polák“.\n\nJan Potocki se narodil v roce 1761 na Ukrajině, v bohaté aristokratické rodině. Studoval ve Švýcarsku a pak na lodích suverénního maltézského řádu pronásledoval středomořské korzáry. Neklidně putoval mezi carským dvorem v Petrohradu a francouzskými encyklopedisty v Paříži. Byl jmenován vedoucím badatelské skupiny, která měla provázet ruské poselstvo do Číny. Provázel jej slavný orientalista Heinrich Julius Klaproth, který později po Potockém nazval vzdálené korejské souostroví. Poselstvo dorazilo až na čínské hranice, ale tam došlo k roztržce, protože hrdí Rusové se odmítli podrobit ponižujícímu ceremoniálu a do země vůbec nebyli vpuštěni.Hrabě Potocki, nazývaný „poslední Polák“, byl jedním z prvních lidí, kteří po boku aeronauta Jeana Pierra-Francoise Blancharda vzlétli v balónu do nebes. Považoval se hlavně za učence. Sestavil archeologický atlas Ruska a pracoval v oboru slovanských starožitností. Četnými nitkami je spojen s Pavlem Šafaříkem a Janem Kolárem. Vědci si jej na rozdíl od cara Alexandra příliš necenili, a tak dal zklamaný hrabě celý náklad jedné své knihy naházet do rybníka. Ve svých dedukcích byl stejně odvážný jako při bojích s korzáry a takoví lidé nemají v Akademii naštěstí pro obě strany co dělat.\n\nNěkdy kole roku 1803 začal Potocki předčítat své nemocné manželce \"Příběhy tisíce a jedné noci\", a to pravděpodobně ve francouzské Gallandově verzi. Když byl hotov, začal psát vlastní pokračování, které vyšlo v Petrohradu v letech 1804–5 bez udání autora v počtu sto kusů. Tak vzniklo první vydání \"Rukopisu nalezeného v Zaragoze\" (francouzsky \"Manuscrit trouvé à Saragosse\", polsky \"Rękopis znaleziony w Saragossie\"). Následovala různá doplněná obskurní vydání. Jeden příběh přejal Washington Irving, ale připisoval jej jinému autorovi. Pařížský časopis, kde \"Rukopis\" vycházel na pokračování, jej uváděl jako dílo hraběte Cagliostra. A.S. Puškin začal \"Rukopis\" překládat ve verších do ruštiny – a možná v ponurém duelantu Zareckém v Evženu Oněginovi zní něco z Potockého. Kanonické znění románu bylo z četných fragmentárních děl známých například pod názvem \"Uprostřed oběšenců\" sestaveno desetiletí po Potockého smrti. Do němčiny bylo přeloženo s Cailloisovou předmluvou až v roce 1961. I český překlad vznikl spojením tří různých vydání – německého, polského a francouzského.\n\nHrabě Potocki patřil mezi svobodné zednáře, ale tyto informace jsou vždy matoucí. Mozart byl především Mozartem a Potocki hlavně Potockým. Posledních deset let svého života trávil na svém statku v Podolí. Podle legendy si ze stříbrného víka samovaru vlastnoručně ulil stříbrnou kouli, kterou mu posvětil jeho dvorní kaplan. Údajně řekl: \"Bože, jsi-li, slituj se nad mou duší, jestli nějakou mám.\" Pak si prostřelil hlavu.\n\n\n\n\n"}
