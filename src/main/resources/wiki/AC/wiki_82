{"id": "337281", "url": "https://cs.wikipedia.org/wiki?curid=337281", "title": "CESR", "text": "CESR\n\nCESR (: \"The Committee of European Securities Regulators\") byl výbor pro evropskou regulaci cenných papírů, který byl ustanoven Evropskou Komisí 6. června 2001. Od 1. ledna 2011, byl CESR nahrazen Evropským orgánem pro cenné papíry a trhy (anglicky: European Securities and Markets Authority - ESMA).\n\nHlavní činností tohoto výboru je fungovat jako poradní skupina Evropské komise, usměrňovat a zabezpečovat konzistentní a včasné implementace legislativy pro členské státy a spolupráce mezi národními regulátory cenných papírů tzv. Komisí cenných papírů.\n\nVýbor má na starosti také vydávání směrnic, interpretaci, doporučení, společné standardy, kontrolu a porovnání postupů regulace v různých zemích. Samozřejmě následuje podrobné zpracování analýz legislativy v oblasti cenných papírů.\n\nPrávní dokumenty tímto orgánem vydávané slouží zejména jako legislativní vodítko pro přípravu vnitrostátních předpisů jednotlivých členů EU a monitoringu následné implementace, avšak nejsou pro ně svou povahou závazné. Pokud se jedná o soukromoprávní subjekty, dokumenty CESR pro ně mohou být jakýmsi informačním kanálem pro vytvoření představy, co mohou do budoucna čekat od svých vnitrostátních zákonodárců, avšak nejsou pro ně opět jakkoli závazné. Rovněž mohou profesionálům v příslušném oboru sloužit jako nástroj při interpretaci evropské legislativy.\n"}
{"id": "337282", "url": "https://cs.wikipedia.org/wiki?curid=337282", "title": "Pet Sounds", "text": "Pet Sounds\n\nPet Sounds je studiové album americké rockové skupiny The Beach Boys. Bylo vydané 16. května 1966. Je často označováno jako nejvlivnější rockové album všech dob (například časopis Rolling Stone ho zařadil na 2. místo žebříčku 500 nejlepších alb, New Musical Express, The Times a Mojo na 1. místo).\n\nVšechny skladby pocházejí od dvojice Brian Wilson/Tony Asher, kromě uvedených výjimek.\n\n\n\n"}
{"id": "337283", "url": "https://cs.wikipedia.org/wiki?curid=337283", "title": "Národní park Hamra", "text": "Národní park Hamra\n\nNárodní park Hamra (švédsky \"Hamra nationalpark\") se nachází v kraji Gävleborg na území obce Ljusdal nedaleko silnice E45 spojující města Sveg a Orsa (východně od jezera Fågelsjö).\n\nK malému návštěvnickému parkovišti vede z této silnice asi 5 km dlouhá šotolinová cesta. Na parkovišti je k dispozici velký turistický přístřešek, ohniště, informační panely a toalety. Z parkoviště vede k hranici parku asi 300 metrů dlouhá pěšina.\n\nPark byl založen již v roce 1909 na ploše o rozloze pouhých 28 hektarů. Předmětem ochrany je mozaika bažinatých území a původních jehličnatých lesů. Lze tu tedy pozorovat přirozený vývoj jehličnatého lesa se všemi věkovými kategoriemi stromů a všemi rostlinnými patry. Na nezalesněných územích roste řada vzácných rostlin (např. vstavače).\n\nHranic parku se dotýkají tři jezera z nich největší je jezero Svansjön na severu. Uvnitř parku leží pouze malé jezero Näckros tjärnen.\n\nParkem vedou dva turistické okruhy. Delší měří asi dva kilometry a kratší asi 800 metrů, ale jde jen o zkrácení delší trasy. Většinou se jedná o vyšlapanou pěšinu (nesjízdnou na kole) a přes bažinaté úseky vedou chodníky z otesaných kmenů.\n\nDnes je park součástí evropské sítě Natura 2000.\n\n\n"}
{"id": "337284", "url": "https://cs.wikipedia.org/wiki?curid=337284", "title": "Harmonizace", "text": "Harmonizace\n\nHarmonizovat je možné:\n"}
{"id": "337285", "url": "https://cs.wikipedia.org/wiki?curid=337285", "title": "Kunašir", "text": "Kunašir\n\nKunašir (rusky Кунаши́р \"Kunašír\"; japonsky 国後島 \"Kunaširi - tó\") je nejjižnější kurilský ostrov, náleží do ruské Sachalinské oblasti. Průliv Nemuro ho odděluje od japonského ostrova Hokkaidó.\n\nRozloha Kunaširu je asi 1490 km². Stejně jako ostatní velké kurilské ostrovy má protáhlý tvar (délka asi 123 km, šířka do 30 km). Byl vytvořen spojením 4 sopek. Výsledkem jejich činnosti jsou jezera a termální prameny, místní obyvatelé díky nim mohou využívat geotermální energii.\n\nCentrem ostrova je Južno-Kurilsk, největší město celého souostroví, blízko něhož je přístav. Nejdůležitějším hospodářským odvětvím je rybolov a zpracování ryb.\n\n"}
{"id": "337286", "url": "https://cs.wikipedia.org/wiki?curid=337286", "title": "Tasmanovo moře", "text": "Tasmanovo moře\n\nTasmanovo moře je jedno z okrajových moří Tichého oceánu. Rozkládá se mezi Austrálií a Novým Zélandem. S Indickým oceánem je propojeno Bassovým průlivem.\n\n\n\n"}
{"id": "337287", "url": "https://cs.wikipedia.org/wiki?curid=337287", "title": "Whisky a Go Go", "text": "Whisky a Go Go\n\nWhisky a Go Go je noční klub v Západním Hollywoodu v Kalifornii. Nachází se na Sunset Boulevard na Sunset Strip. Klub byl oficiálně otevřen 11. ledna 1964. V druhé polovině 60. let se klub stal domovskou základnou mnoha později slavných kapel jako byli např The Doors, The Byrds či Love. V sedmdesátých letech v klubu vystupovali zejména punkrockové skupiny, v devadesátých letech klub hostil grungeové kapely jako byla Nirvana, Soundgarden či Mudhoney.\n\n"}
{"id": "337290", "url": "https://cs.wikipedia.org/wiki?curid=337290", "title": "Nambu typ 94", "text": "Nambu typ 94\n\nPistole typ 94 je japonská poloautomatická ruční zbraň používaná od roku 1934 do konce války. Od roku 1937 se účastnila bojů v Číně, potom již za druhé světové války obsazování Asie a Pacifiku. Byla uzpůsobená k používání munice 8 × 22 mm Nambu. Těchto zbraní bylo vyrobeno kolem 72 000.\nPistole 94 mohla při špatném uchopu zbraně vystřelit i bez stisknutí spouště. Na vině bylo odkryté táhlo spouště umístěné na levé straně zbraně.\n"}
{"id": "337291", "url": "https://cs.wikipedia.org/wiki?curid=337291", "title": "Moonlight Drive", "text": "Moonlight Drive\n\nMoonlight Drive je jedna z klíčových písní alba \"Strange Days\" skupiny The Doors. Skladba však nevyšla samostatně jako singl jako např. „People Are Strange“ či „Love Me Two Times“. „Moonlight Drive“ je jedna z vůbec nejranějších písní Doors, autorem jejího textu je Jim Morrison.\n\nPíseň též hrála důležitou úlohu při samotném vzniku Doors, jelikož právě poté, co ji Morrison odrecitoval Rayi Manzarekovi, mu Manzarek navrhl, aby spolu založili kapelu, čímž položili základ The Doors.\n"}
{"id": "337292", "url": "https://cs.wikipedia.org/wiki?curid=337292", "title": "Potěrání", "text": "Potěrání\n\nPotěrání je tření textilních vláken za účelem odstranění nežádoucích příměsí.\n\nZ původních jednoduchých nástrojů (\"potěrací nůž\", \"trdlice\", \"mědlice\", \"tlouk\"), kterými se třela vrstva pevně držených lýkových vláken, se vyvinuly potěrací stroje. Za vynálezce potěracího stroje se označují \"Snodgrass\" a \"Cooper\" (v roce 1797).\n\nNákres vpravo znázorňuje činnost tzv. Kirschnerova křídla potěracího stroje (anglicky scutcher, německy Schlagmaschine): \n\nBavlněné \"rouno\" je pevně drženo mezi podávacím válcem (1) a řadou pohyblivých kláves, které zdola tlačí na válec, vykyvují se v závislosti na tloušťce rouna a výkyvy se přenáší na mechanické ústrojí k regulaci rychlosti podávání. Hroty na ramenech křídla (2) pročesávají přiváděné rouno a smýkají vločky vláken o nastavitelný rošt (3), kterým propadávají uvolněné nečistoty (úlomky tobolek a semena). Vyčištěná vlákna se nasávají přes potrubí (4) na sítový buben, kde se z nich tvoří rouno jako předloha pro mykací stroje. Potěrací stroj pracuje s otáčkami křídla do 950/min. \n\nPři zpracování silně znečištěných, méněcenných bavln se používají také dvouramenná křídla s otáčkami do 1300 za minutu, jejichž lišty (bez hrotů) mají agresivnější potěrací účinek.\n\nPotěrání zvýhodňuje tvorbu tvrdých smotků (nopků) v bavlně. Potěradla byla proto asi od konce 20. století v čistírenských soupravách nahrazena stroji, které čistí bavlnu na principu čechrání. \n"}
{"id": "337293", "url": "https://cs.wikipedia.org/wiki?curid=337293", "title": "Vochlování", "text": "Vochlování\n\nVochlování je pročesávání lýkových vláken \"vochlí\". Vochle je plocha posázená (podle určitého systému) jehlami nebo ostrými hroty.\nÚčelem je rozštěpení proužků lýka na jemnější vlákna, odstranění pazdeří a nečistot. Podle některých odborníků má vochlování při zpracování lýkových vláken stejnou funkci jako česání u bavlny nebo vlny (ačkoliv se pro lýková vlákna používají vedle vochlovacích také speciální česací stroje). \n\nRuční vochlování spočívá v protahování hrsti vláken přes hrubou vochli, což je prkno s ocelovými hroty. Vlákna se při tom urovnají a zbaví zcuchaných a zauzlených smotků.\n\nStrojní vochlování se provádí zpravidla na pásovém vochlovacím stroji (anglicky: hackle machine, německy: Heckelmaschine) (viz schematický nákres vpravo): \n\nPřiváděcí vůz (1) předkládá hrsti třeného lnu ve skřipcích (2). Vochlovací jehličky na pásech (3) štěpí vlákna z obou stran a zbavuje je koudele, pazdeří a nečistot. Přiváděcí vůz se posouvá ve směru šířky ojehlených pásů (až 18 vedle sebe) a pročesávání se několikrát opakuje. Hrsti provochlovaných vláken se pak ukládají na dopravník, kde se z nich vytváří souvislý pás o šířce asi 10 cm nebo se vrstva vláken zhušťuje do pramene a ukládá do konve (výkon: až 120 kg / hod).\n\nKoudel se zčesává kartáčem (4) a odvádí přes snímací válec (5) a zčesávací hřeben (6) do sběrné skříně. \n\nVochle se používají také v hřebenovém mechanizmu průtahového ústrojí u posukovacích strojů na lýková vlákna. Jsou to ojehlené lišty, které se pohybují s pomocí šnekového mechanizmu ve směru průchodu vláken průtahovým polem. Jejich účelem je kontrolovat pohyb krátkých vláken v posukovaném materiálu. \n\n"}
{"id": "337294", "url": "https://cs.wikipedia.org/wiki?curid=337294", "title": "Davor Šuker", "text": "Davor Šuker\n\nDavor Šuker (* 1. ledna 1968, Osijek) je chorvatský fotbalista, který hrál na postu útočníka. Některé zdroje ho řadí mezi nejlepší útočníky 90. let 20. století.\n\nV dubnu 2014 byl podruhé zvolen prezidentem Chorvatského fotbalového svazu.\n\nKariéru začal v roce 1984 v rodném Osijeku, kde hrál za prvoligový NK Osijek. Tady odehrál téměř 100 utkání a vstřelil 40 gólů. Poté odešel do slavného chorvatského klubu NK Dinamo Zagreb. Ačkoli byl osočován, že se málo zapojuje do hry, pomohl klubu ke skvělým výsledkům a roku 1991 odešel do španělské FC Sevilla. Zde strávil následujících pět let, kdy potřeboval ke vstřelení 76 gólů 153 zápasů. V Seville se stal legendou a po ME 1996 v Anglii ho koupil Real Madrid. Zde se stal mistrem ligy 1997 a vítězem Ligy mistrů 1998. Poté nastal zřejmě nejslavnější moment jeho kariéry, a to Mistrovství světa 1998 ve Francii. Zde šesti brankami v sedmi utkání vystřílel Chorvatům bronz, dostal zlatou kopačku pro nejlepšího střelce turnaje, byl vyhlášen druhým nejlepším hráčem turnaje a v anketě FIFA skončil jako třetí nejlepší hráč sezony. Doma získal Državnu nagradu za šport (státní vyznamenání za sport) jako jednotlivec i jako člen týmu.\nPo třicítce začal rychle měnit kluby. V Anglii odehrál rok za Arsenal, ještě méně zápasů pak nasbíral v další sezoně za West Ham. Svoji profesionální kariéru zakončil roku 2003 v německém klubu Mnichov 1860.\n\nNa ME 2000 se Chorvatsko vůbec neprobojovalo, a tak Šukerovou derniérou s reprezentací bylo MS 2002 v Koreji a Japonsku, kde však odehrál pouze 64 minut v zápase s Mexikem. Tak skončila jedna kapitola Chorvatské reprezentační historie, protože odešel střelecký rekordman (45 branek, 69 zápasů) a největší fotbalová hvězda samostatného Chorvatska. Šuker dokonce zaznamenal i dva starty za bývalou Jugoslávii, v jejímž dresu se ještě v roce 1991 jednou trefil.\n\nPelé ho roku 2004 zařadil mezi 125 nejlepších žijících fotbalistů. V anketě Zlatý míč, která hledala nejlepšího fotbalistu Evropy, se roku 1998 umístil na druhém místě. Figuruje na seznamu UEFA Jubilee 52 Golden Players.\n\n"}
{"id": "337298", "url": "https://cs.wikipedia.org/wiki?curid=337298", "title": "Jizbice (Náchod)", "text": "Jizbice (Náchod)\n\nJizbice () je vesnice v okrese Náchod, dnes je součástí města Náchod v Královéhradeckém kraji, od něhož je vzdálena 3 km jihovýchodním směrem.\n\nVes Jizbice vznikla pravděpodobně koncem 11. nebo počátkem 12. století, ale první písemná zmínka, listina o koupi náchodského panství s okolními obcemi p. Bočkem z Kunštátu a Poděbrad, je ze 14. ledna 1415. Vesnice se nachází v nadmořské výšce 550 metrů, v permském útvaru. \n\nJméno obce Jizbice vzniklo z podoby Jistbice, Isbice (jistba = světnice) možná tak, že obcí procházeli cizinci do sousedního státu a zde se ubytovávali. K obci se také váže místní pověst o pasáčkovi, který si tu jako první postavil svůj příbytek.\n\nOd roku 1848 byla Jizbice samostatnou obcí s vlastním obecním úřadem, a to po dobu 137 let - do roku 1985, kdy došlo v rámci integrace ke sloučení s městem Náchod. Ke slučování docházelo i v předchozích letech. V roce 1960 byla obec spojena s obcemi Lipí a Dobrošov (MNV Dobrošov se sídlem v Jizbici), o 9 let později se však obce zase osamostatnily. Ale nebylo tomu nadlouho, neboť komunistický režim donutil obce opět k integraci. Prvním historický doloženým starostou obce byl František Kulhánek z č. p. 51. Tato informace pochází z roku 1873. Posledním úřadujícím starostou byl Josef Čepelka st. z č. p. 64 v roce 1986. V letech 1850–1855 a 1868–1899 spadala obec pod kompetenci okresního úřadu v Novém Městě nad Metují, v obdobích 1855–1868 a 1899–1986 pod kompetenci okresního úřadu v Náchodě.\n\nVýměra katastru obce Jizbice byla provedena v roce 1840. Do dnešní doby nedošlo k žádné změně, takže obec má i v současnosti stejnou územní podobu jako tehdy, kdy se provádělo jeho vytyčování. Rozloha obce dosahuje 270 ha. K největším změnám majetkových poměrů došlo v roce 1868.\n\nNení příliš známo, že obec vlastnila obecní pečeť, jak uvádí obecní inventář z roku 1867. Zatím se však nepodařilo zjistit, jak vypadala. Záznamy o její existenci končí v průběhu 1. světové války. Nedochovala se ani žádná listina s jejím otiskem.\n\nNejvětšího rozkvětu dosáhla obec po válce v roce 1866. Na přelomu let 1894–1895 byla v obci velmi tuhá zima, podobné nebylo pamatováno. Sněhu bylo velké množství a závěje dosahovaly do výšky 5 metrů. Další taková zima byla v roce 1941, tehdy se muselo projíždět sněhovým tunelem.\n\nAž do první světové války se zdejší obyvatelé živili převážně tkalcovstvím, později řada občanů nastoupila do továren v Náchodě.\n\nDopad první světové války na občany Jizbice byl poměrně značný, jelikož z obce narukovala většina mužů. Ženy byly odkázány samy na sebe a na staré muže. Válka si bohužel i zde vybrala svou daň v podobě lidských životů, z Jizbice zahynuli Antonín Zelený, František Škoda, Josef Prokop, Václav Mrština a sourozenci Václav a Josef Hrudíkovi. I ti, co se vrátili, neměli vyhráno, jejich zdraví bylo často podlomeno, a tak během krátké doby mnozí zemřeli.\n\nV roce 1913 se započalo s výstavbou okresní silnice z Náchoda na Nový Hrádek. Stavba se poněkud protáhla, v období první světové války totiž došlo k zastavení stavby a pokračovalo se v ní až po válce, byla dokončena až v roce 1929. Asfaltový povrch dostala teprve v 50. letech. Prvotní projekt na stavbu silnice nechal vypracovat na své náklady princ Vilém Schaumburg-Lippe. Silnice měla vést od městského pivovaru v Náchodě vzhůru pod Rozkoš, okolo Jizbice k Dobrošovu a dále po staré silnici k Borové. Obce Jizbice a Lipí měly na ni být připojeny odbočkami. Tento projekt byl pouze nouzový, vzhledem k chudobě obcí musel být schválen zemským výborem. Zemský výbor v roce 1906 na Jizbici a do okolních obcí poslal inženýra Maizla, který dostal za úkol vypracovat projekt nový, a to plán silnice přes obce Lipí a Jizbici k Novému Hrádku. Trasa měla mít co nejmenší stoupání a měla zahrnovat většinu obcí. Tímto krokem nejvíce získala obec Lipí, jelikož se přípravných prací nezúčastnila. Rozpočet na tuto silnici předpokládal výdaje ve výši 254 000 Kč, vlivem průtahů se ale silnice značně prodražila.\n\nVelice zajímavé události a osobnosti jsou spojeny s místní školou. Již od roku 1792 se jizbické děti chodily vzdělávat na Dobrošov, kam také docházely děti z České Čermné, Lipí a Dobrošova. Ve škole se učilo až 71 chlapců a 75 děvčat, celkem 146 dětí. Od roku 1815 se Jizbičtí začali vzdělávat ve své vlastní škole. Není mi známo, kde se vzdělávaly děti z okolních obcí, ale je pravděpodobné, že z Lipí docházely na Jizbici. Výuka probíhala v chalupě č. p. 24, a to až do roku 1821 (1819), kdy se obyvatelé Jizbice a Lipí rozhodli, že si postaví školu, a to na Jizbici. Jedná se o dnešní č. p. 36 (hospoda), budova byla asi poloviční a částečně dřevěná. V roce 1861 se do této školy přistěhoval učitel. Měl zde jednu světničku pro sebe. Stav školy později přestal vyhovovat, proto došlo v roce 1872 k její přestavbě. Byla už postavena celá z kamene. Dnešní stav budovy se oproti roku 1872 příliš nezměnil. Ale škola stále nevyhovovala, a tak bylo obecním zastupitelstvem rozhodnuto postavit novou budovu. K tomu došlo až v období 1885–1886. Škola byla postavena na místě chalupy Josefa Škody č. p. 14. Prvním učitelem v nové škole byl dosavadní učitel Josef Caska. Mezi další významné zdejší učitele patří Josef Smetana, Hynek Hlásný, V. V. Zylvar a Václav Černý st. Za učitelování Josefa Smetany navštívil jizbickou školu v sobotu 15. června 1901 odpoledne prof. T. G. Masaryk. Byl totiž s Josefem Smetanou i s Václavem Černým st. v přátelských vztazích. Školu a obec navštívil ještě jednou v roce 1904 i se svou rodinou.\n\nDalší zajímavou osobností spojenou s jizbickou školou je univerzitní profesor PhDr. Václav Černý. V roce 1905 (26. března) se jizbickému řídícímu učiteli narodil druhorozený syn Václav. Je to jediný významný jizbický rodák. Jak už zde bývalo zvykem, každý učitel byl u hasičů, a tak i Václav Černý st. byl hasičem. On i jeho syn byli dobrými přáteli místních hasičů a dalších obyvatel. \n\nV roce 1976 se jizbická škola kvůli nedostatku dětí definitivně uzavřela. Posledním vyučujícím byla paní učitelka Iva Neťuková. Poté byla budova školy dána do užívání TJ Sokol Jizbice, později byl objekt odkoupen JZD a následně využíván jako součást přidružené výroby, a to až do roku 1990. V roce 1991 byl objekt předán v restituci panu Kulhánkovi.\n\nV roce 1898 byla vystavěna z milodarů nová kaple Panny Marie Lurdské. Základní kámen byl položen dne 25. června 1898. Dne 30. června roku 1899 došlo k jejímu vysvěcení Vldp. p. Janem Evangelistou Němečkem. K hlavním donátorům patřili císař a nekorunovaný král český František Josef I., obecní zastupitelstvo Jizbice a Sbor dobrovolných hasičů Jizbice.\n\nPrvním spolkem byl v roce 1881 založený \"Krejcarový spolek pro podporu chudé školní mládeže\", následovaly další spolky: Sbor dobrovolných hasičů Jizbice, Tělovýchovná jednota Sokol, Orel, Odbor divadelního spolku při hasičích Jizbice, Spolek divadelních ochotníků Jirásek, Místní domovina domkařů a malorolníků v Jizbici a okolí, Družstvo pro rozvod elektrické energie v Jizbici, kampelička, Konzumní společenství. Nejdelší činnost a největší zásluhy o obec mají nesporně TJ Sokol Jizbice a jizbičtí hasiči.\n\n17. září 1952 bylo v Jizbici založeno jednotné zemědělské družstvo – JZD Jizbice. V roce 1961 (21. ledna) došlo k jeho reorganizaci a JZD dostalo i nový název – JZD pod Jiráskovou chatou. V letech 1973–1977 přešlo JZD pod správu Státních statků Česká Skalice. Poté hospodaření převzalo JZD v Mezilesí (od 1. ledna 1977) a tak to zůstalo až do roku 1991, kdy se rozdělilo na soukromé subjekty. V Jizbici vzniklo AGRO, s. r. o. Jizbice.\n\nV zasedací místnosti bývalého obecního úřadu se každé pondělí schází ženy ke cvičení. Vedoucí cvičitelkou je paní Helena Škodová. V obci se koná každý rok nohejbalový turnaj pod vedením otce a syna Máslových. Hasiči provozují svoji činnost celý rok, svoji pozornost věnují nejrůznějším soutěžím. Jizbice nabízejí romantické procházky s pěknými rozhledy do okolí.\n"}
{"id": "337303", "url": "https://cs.wikipedia.org/wiki?curid=337303", "title": "Walserové", "text": "Walserové\n\nWalserové jsou národnostní skupinou žijící v italských, švýcarských a rakouských a lichtenštejnských Alpách. Jejich jazyk je dialektem alamanské němčiny.\n\nWalserové postupně osídlili tato údolí: Val di Gressoney a Val di Ayas v provincii Valle d'Aosta, Valle Anzasca, Val Formazza, Valle Antigorio, Valle d'Ossola, Valle Strona a Valsesia v provincii Piemont, valle di Zermatt, valle di Saas, Lötschental, Simplon v kantonu Valais, Valsertal, Safiental, Rheinwald, Schanfigg a Landquart v kantonu Graubünden, Grosses Walsertal, Kleinwalsertal, Brandnertal, Montafon a Reintal ve spolkové zemi Vorarlberg, Paznauntal ve spolkové zemi Tyrolsko a obec Triesenberg v Lichtenštejnsku.\n\nWalserové si vytvořili svéráznou architekturu - stavěli rozsáhlé samostatné statky, ve kterých se věnovali chovu dobytka, pěstování obilí, lnu a konopí. Dodnes se uchovávají walserské kroje s bohatě vyšívanými pásy.\n"}
{"id": "337307", "url": "https://cs.wikipedia.org/wiki?curid=337307", "title": "Alive, She Cried", "text": "Alive, She Cried\n\nAlive, She Cried je živé album americké rockové skupiny The Doors. Album je sestaveno z různých koncertních vystoupení skupiny mezi lety 1968-1970. Bylo vydáno v říjnu 1983 a po albu \"Absolutely Live\" to je v pořadí druhé, oficiálně vydané koncertní album The Doors.\n\n"}
{"id": "337308", "url": "https://cs.wikipedia.org/wiki?curid=337308", "title": "Tirič Mír", "text": "Tirič Mír\n\nTirič Mír (urdsky: ترچ میر‎, známý také jako Tirič Mīr nebo Terič Mír) je se 7708 m n. m. nejvyšší vrchol pohoří Hindúkuš. Nachází se v severním Pákistánu v okrese Čitrál, který náleží k provincii Chajbar Paštúnchwá, nedaleko hranic s Afghánistánem asi 240 km severozápadně od osmitisícovky Nanga Parbat. Masív Tirič Míru je obklopený několika ledovci, z nichž největší Horní Tiričský ledovec je dlouhý 31 km.\n\nMasív Tirič Míru má celkem sedm vrcholů:\n\n\nPrvovýstup na hlavní vrchol uskutečnila v roce 1950 norská horolezecká expedice ve složení Arne Næss, P. Kvernberg, H. Berg a Tony Streather. Tirič Mír je považovaný za technicky velmi náročný masív. Nachází se zde několik obtížně dostupných stěn, ta nejvyšší je na severní straně a měří 2300 m.\n\nV roce 1967 zde působila československá expedice pod vedením Vladimíra Šedivého. 19. července se pětici horolezců (Jan Červinka, Vlastimil Šmída, Ivan Gálfy, Ivan Urbanovič a Miroslav Jaškovský podařilo uskutečnit 2. výstup na hlavní vrchol, což tenkrát znamenalo československý výškový rekord.\n\n\n"}
{"id": "337317", "url": "https://cs.wikipedia.org/wiki?curid=337317", "title": "Absolutely Live", "text": "Absolutely Live\n\nAbsolutely Live je první živé album americké rockové skupiny The Doors. Album je sestaveno z různých koncertních vystoupení, které skupina podstoupila na svém turné v roce 1970. Vyšlo v červenci roku 1970, rok před Morrisonovou smrtí.\n\n"}
{"id": "337319", "url": "https://cs.wikipedia.org/wiki?curid=337319", "title": "John Lee Hooker", "text": "John Lee Hooker\n\nJohn Lee Hooker (22. srpna 1917 Coahoma County, Mississippi – 21. června 2001) byl poválečný bluesový kytarista a zpěvák.\n\nNarodil se roku 1917 v americkém státě Mississippi a bývá řazen mezi představitele delta blues, tedy nejranější podoby blues. Vydal řadu alb, k Hookerovým nejznámějším písním patří např. „Boogie Chillen'“ či „Boom Boom“. Byl bratranec bluesového zpěváka a kytaristy Earla Hookera. Jeho písně zazněly v počítačové hře Mafia II nebo filmu Vlk z Wall Street.\n\n"}
{"id": "337320", "url": "https://cs.wikipedia.org/wiki?curid=337320", "title": "Makemake (trpasličí planeta)", "text": "Makemake (trpasličí planeta)\n\n(136472) Makemake /maki:maki/ je trpasličí planeta obíhající za drahou Neptunu. Její původní označení bylo 2005 FY. Makemake byla objevena 31. března 2005 a formálně klasifikována jako plutoid dne 11. července 2008.\n\nMakemake obíhá Slunce ve vzdálenosti 38–53 AU, tedy jen o málo dále než Pluto. S průměrem 1300–1900 km je třetí největší trpasličí planetou po Plutu a Eris.\n\nToto těleso je relativně jasné, po Plutu jde o nejjasnější transneptunické těleso. Je v dosahu výkonných amatérských dalekohledů, jeho současná zdánlivá jasnost je 16,7 mag. Důvodem této jasnosti je její vysoké albedo (odrazivost světla), které bylo vypočítáno na 80 %. Jedna z hypotéz, vysvětlující tento jev, předpokládá, že na povrchu tělesa mohla v minulosti zmrznout atmosféra. Uvažuje se, že tento proces probíhá i u Pluta – v perihéliu (když je planeta nejblíže ke Slunci) je atmosféra ve velké míře v plynném stavu, ale na druhé straně oběžné dráhy v aféliu plyn vymrzne a může vytvořit hladké lesklé plochy.\n\nV dubnu 2016 Hubbelův vesmírný teleskop objevil první měsíc této trpasličí planety, pracovně nazvaný jako S/2015 (136472) 1\n"}
{"id": "337321", "url": "https://cs.wikipedia.org/wiki?curid=337321", "title": "Jiří Šulc (politik)", "text": "Jiří Šulc (politik)\n\nJiří Šulc (* 24. června 1958, Most) je bývalý severočeský regionální politik, člen Občanské demokratické strany, v devadesátých letech starosta a primátor města Most, v letech 2000–2008 první hejtman Ústeckého kraje. Od května 2010 do srpna 2013 poslanec Parlamentu České republiky. Po roce 2013 se přestal politicky angažovat.\n\nVystudoval obor pozemní stavby na stavební fakultě Českého vysokého učení technického v Praze. Pracoval u Investorsko-inženýrské organizace v Mostě, kde se zabýval komplexní bytovou výstavbou a účelovými stavbami, jako jsou domovy důchodců, školy, polikliniky, nemocnice, divadla, kulturní domy, ale i skládky TKO apod. Později se živil jako autorizovaný inženýr pro obor pozemní stavby. Od 90. let figuroval v řadě firem, organizací a institucí působících v regionu Severních Čech.\n\nKoncem roku 1989 byl kooptován do pléna Městského národního výboru v Mostě (dnes zastupitelstvo města). Od roku 1991 je členem Občanské demokratické strany. V roce 1994 byl zvolen starostou města Mostu a byl jím a později primátorem až do počátku roku 2001. V letech 2000 a 2004 úspěšně kandidoval na funkci hejtmana Ústeckého kraje, kterou vykonával do roku 2008. V krajských volbách 2008 kandidoval znovu, ale neuspěl. V roce 2010 kandidoval do poslanecké sněmovny, kde o tři roky později svou politickou kariéru uzavřel.\n\nByl dvacet let členem Zastupitelstva města Mostu, které se pod jeho vedením zásadně změnilo. V sedmi vlnách zprivatizovalo 14 tisíc bytů s přednostním právem prodeje družstvu nájemníků. Zrekonstruována byla mostecká dominanta hrad Hněvín, město pod jeho vedením postavilo nový zimní stadion, zastřešilo městské koupaliště, dostavěl se autodrom i hipodrom a vznikla nová obchodní centra. Na okrajích Mostu došlo k zasíťování pozemků pro výstavbu stovek rodinných domků a k přípravě rozvojových a průmyslových zón. Vybudována byla oddechově rekreační zóna Benedikt.\n\nNa začátku Šulcova starostování neměl Most reprezentativní náměstí, které je srdcem každého města. Výjimkou bylo někdejší asfaltové náměstí VŘSR, určené mj. ke konání prvomájových manifestací. V roce 1997 začala výstavba kopie původního Prvního náměstí v centru nového Mostu mezi radnicí a divadlem, a to včetně původního morového sloupu sv. Anny Samotřetí a kašny Vincence Petrasche.\n\nŠulc zastupoval od roku 1999 Most ve vedení Hospodářské a sociální rady Mostecka, byl členem Regionální rady regionu soudržnosti Severozápad a předsedou jejího výboru. Byl v jeho čele také v době, kdy v něm došlo k zásahu policie kvůli podezření z uplácení při rozdělování evropských dotací a kdy Evropská unie z tohoto důvodu vyplácení dotací přerušila. V letech 1994 až 2000 byl předsedou Euroregionu Krušnohoří a členem rady Severočeského sdružení obcí.\n\nJako hejtman v roce 2002 v součinnosti s Hospodářskou a sociální radou Mostecka vymohl pro Ústecký kraj vládní kompenzace za těžbou zničenou přírodu ve výši 15 miliard Kč. Rekultivace a revitalizace území probíhá dodnes.\n\nJeho zásluhou bylo i rozhýbání silničního napojení Mostu na Prahu. Podařilo se dokončit rekonstrukci silnice Most-Louny či stavby čtyřproudové komunikace Most-Komořany, kolem průmyslové zóny Triangle u Žatce či stoupací část silnice I/7 z Chomutova na hranice s Německem. \n\nSoustředil se též na téma sociálních dávek a jejich zneužívání. Použil ho i jako jeden z hlavních bodů své kampaně před krajskými volbami 2008 a věnoval se mu i po opuštění funkce hejtmana. Ve své prezentaci na ideové konferenci ODS v prosinci 2011 vystoupil proti zneužívání dávek s proslovem, který uzavřel heslem \"„Pro peníze do práce. Pro pomoc na úřad.“\"\n\nBěhem svého působení v křesle hejtmana byl Šulc kritizován pro omezování železniční dopravy a pro rušení regionálních železničních tratí. Kraj se k takovému opatření rozhodl z důvodu snížení a zefektivnění výdajů. V roce 2005 se Ústecký kraj rozhodl objednat menší rozsah dopravy, snížil výdaje na železniční dopravu z 450 milionů na 335 milionů ročně a mírně zredukoval železniční spojení na nevytížených 22 tratích v regionu. Omezeny byly pouze spoje, které měly dlouhodobě velmi nízkou obsazenost (méně než 3 osoby na spoj).\n\nRada Ústeckého kraje v roce 2007 znovu rozhodla o reorganizaci systému veřejné dopravy. Oznámila dotčeným obcím, že kraj bude dotovat pouze jeden druh veřejné dopravy na trasách, kde dosud probíhala neefektivně souběžná doprava více prostředky, typicky vlakem a autobusem zároveň. Důvodem byly i evropské předpisy, které podporu více druhům souběžně vedené veřejné dopravy zakazují. Kraj rozhodl neobjednat vlakovou dopravu na pěti železničních tratích, v některých částech kraje naopak nebyly objednány spoje autobusové. Šlo o trať Čížkovice–Obrnice, trať z Prahy přes Žatec v úseku Žatec–Deštnice, trať Děčín–Oldřichov u Duchcova, trať Chomutov–Vejprty a trať Plzeň–Žatec západ v úseku Podbořany–Žatec západ. Na úseku Peruc–Louny trati z Kralup nad Vltavou byla doprava zredukována na polovinu. Spoje nahradila autobusová doprava v častějších intervalech, kterou radní pro dopravu Milan Franc obhajoval také jako komfortnější. Zavedly se totiž nízkopodlažní klimatizované spoje, které na rozdíl od vlaků zajížděly i do center obcí, k obecním úřadům, školám apod.\n\nNásledně byl zaveden na většině tratí zaveden moderní taktový provoz a na několika také mírně navýšen počet spojů, byl zaveden systém integrované městské a meziměstské železniční a autobusové dopravy a kraj vyvíjel intenzivní tlak na modernizaci vlakových souprav, takže dnes už třicetileté a starší soupravy na tratích již nepotkáte.\n\nZ režimu veřejné hromadné dopravy byla v roce 2007 vyřazena i tzv. kozí dráha mezi Děčínem a Oldřichovem, která byla uváděna v jízdním řádu pod číslem 132. Trať byla v souběhu s paralelní dopravou autobusovou(rozpor s evropskou legislativou!) a navíc ztrátová, i když ji před omezením dopravy využívalo kolem tisíce osob denně. V roce 2008 pak Ústecký pak kraj rozhodl o úplném zastavení provozu a ministerstvo dopravy začalo řízení o jejím zrušení. Na místě dráhy měl vzniknout přivaděč na rychlostní silnici D8. Proti tomu se postavily ministerstvo životního prostředí, některé obce (bylo před volbami) a nově vzniklé občanské iniciativy, správní rozhodnutí Ústeckého kraje o zastavení provozu napadl i veřejný ochránce práv Otakar Motejl. Šulc označil ombudsmanovo šetření za neoprávněný zásah do působnosti kraje.\n\nV kampani před krajskými volbami v roce 2008 Česká strana sociálně demokratická slíbila obnovení provozu na kozí dráze, na které ale po vítězství ve volbách sama nenašla prostředky. Vlaky se tak na dráhu nevrátily, realizace dálničního přivaděče se naopak odsunula do vzdálené budoucnosti.\n\nV listopadu 2007 Jiří Šulc při zahájení části stavby dálnice D8 řekl, že aktivisté, zejména Děti Země, „\"svým zdržováním připravili stát o několik miliard korun a také o dost lidských životů\"“. Sdružení se obrátilo na Úřad Ústeckého kraje se žádostí o poskytnutí informací o tom, na základě čeho Šulc uvedený výrok tvrdil, kraj je ale odmítl poskytnout s tím, že hnutí odkázal na jiné úřady (Ředitelství silnic a dálnic ČR Praha a Policii ČR). Děti Země se proti takovému postupu bránily žalobou, jelikož kraj nejednal ani na opakovanou výzvu ministerstva vnitra. V lednu 2009 soud v Ústí nad Labem nařídil v této věci exekuci. Kraj podal odpověď, že požadovanou informaci nemá, až v březnu 2009.\n\nZatímco Děti Země tvrdí, že většina průtahů stavby D8 je zaviněna liknavostí úřadů a dodavatelů, s názorem hejtmana Šulce o vině aktivistů se podle médií ztotožňovala většina místních obyvatel, dotčených současným stavem dopravy v regionu.\n\nUpozornil na sebe i tím, že ve volební kampani na podzim 2008 použil kontroverzní billboardy s heslem \"„Makejte gadžové, ať se máme líp“\", které byly kritizovány jako protiromské a rasistické; podle Šulce však měly upozorňovat na zneužívání dávek sociální podpory.\n\nV roce 2007 Šulc vybojoval pro Ústecký a Karlovarský kraj, spojené do tzv. regionu soudržnosti Severozápad na české vládě největší balík peněz v rámci regionálních operačních programů v ČR. Stal se předsedou Výboru Regionální rady regionu soudržnosti Severozápad. V březnu 2011 zasáhl Útvar pro odhalování organizovaného zločinu Policie ČR v sídle vedení regionu soudržnosti Severozápad. Proti několika osobám v čele s ředitelem Úřadu Regionální rady regionu Petra Kušnierze bylo vzneseno obvinění kvůli uplácení při rozdělování evropských dotací. Evropská unie kvůli případu rozhodla o zastavení přísunu dotací do programu. V červnu 2012 Šulce odvolal Výbor regionální rady. Pro jeho odvolání hlasovali jak zástupci ČSSD (ve výboru měla 11 ze šestnácti míst), tak i dalších stran. Vinili ho z politické zodpovědnosti za skandál a z nečinnosti při jeho řešení. Šulc byl jediný, kdo hlasoval proti. Své odvolání označil za důsledek stranického boje a všechna obvinění odmítl.\n\nV září 2012 vyzvala mostecká organizace ODS k odchodu ze strany, neboť prý poškozuje její pověst.\n\nV březnu 2014 byl Šulc s dalšími zaměstnanci Regionální rady policií obviněn z porušování povinností při správě cizího majetku, kterého se měl dopustit při vyjednání nezákonné konkurenční doložky pro bývalé ředitele úřadu rady Petra Kušnierze a Pavla Markvarta. Šulc obvinění odmítl a podal proti němu stížnost, Okresní státní zastupitelství v Ústí nad Labem ji ale zamítlo jako neodůvodněnou. \n\nV lednu 2018 Ústecký okresní soud potrestal tříletým podmíněným trestem bývalého ústeckého hejtmana za ODS Jiřího Šulce za to, že v době, kdy předsedal výboru Regionálního operačního programu Severozápad, vyplatil dotační úřad takzvané zlaté padáky exředitelům Petru Kušnierzovi a Pavlu Markvartovi.\n\n"}
{"id": "337322", "url": "https://cs.wikipedia.org/wiki?curid=337322", "title": "Heda Čechová", "text": "Heda Čechová\n\nHeda Čechová, rozená Hedvika Šimandlová (* 17. července 1928) je československá rozhlasová a televizní hlasatelka, matka herce a moderátora Vladimíra Čecha mladšího.\n\nSe svojí hlasatelskou činností začínala velice mladá už těsně po druhé světové válce v Československém rozhlasu tehdy ještě jako studentka chemie. Seznámila se i s tehdejším ministrem zahraničí Janem Masarykem, který patřil k jejím velkým obdivovatelům. Heda Čechová patřila mezi nejužší špičku českého hlasatelství a konferenciérství v 50. a 60. letech 20. století. Byla velice známá a populární zejména kvůli svému mimořádně kultivovanému zjevu, projevu i hlasovým dispozicím. Po roce 1968 byla donucena z politických důvodů v důsledku normalizace opustit Československou televizi a živila se namlouváním magnetofonových kazet pro slepce a hlasitou četbou knih.\n\nVe 49 letech onemocněla rakovinou. \"„Později jsem se dozvěděla, že mi doktoři dávali tři měsíce života. Ale já si tehdy téměř vůbec nepřipouštěla, že by to mohlo skončit špatně,\"\" uvedla v rozhovoru.\n\nV letech 1990 až 1992 byla poslankyní České národní rady za Občanské fórum. Její převládající dojem ze současného politického dění (2013) je velice špatný. V politice jsou podle ní často lidé, kterým jde o vlastní zisk, na rozdíl od doby, kdy byla sama politicky aktivní: \"„Brali jsme 12 tisíc korun měsíčně a kvůli penězům jsme to určitě nedělali, pro nás byl důležitý pocit svobody\"\".\n\nVdala se za kolegu Vladimíra Čecha. Později se rozvedli, svého syna Vladimíra vychovávala od 7 let sama. Má čtyři vnoučata.\n\n"}
{"id": "337324", "url": "https://cs.wikipedia.org/wiki?curid=337324", "title": "Šulc", "text": "Šulc\n\nPříjmení Šulc je česká varianta německého příjmení Schulz, jehož význam byl původně: \"kdo dohlíží na plnění povinnosti k vrchnosti\", později: \"hlava obce\" (podobné je Šolc). Ženskou variantou je Šulcová.\n\n\n\n"}
{"id": "337325", "url": "https://cs.wikipedia.org/wiki?curid=337325", "title": "Sdružení za lepší Vrchlabí", "text": "Sdružení za lepší Vrchlabí\n\nSdružení za lepší Vrchlabí (SZLV) je politické hnutí, zaregistrované na jaře 2002 Uskupení navazovalo na sdružení nezávislých kandidátů \"Za lepší Vrchlabí\", které vzniklo na jaře roku 1998 a účastnilo se komunálních voleb 1998 ve Vrchlabí s kandidátní listinou, která byla s průměrným věkem kandidátů 19,4 nejmladší kandidátkou ve městech nad 5000 obyvatel v ČR.\nU zrodu sdružení stáli tehdejší student politologie Petr Jüptner, student ekonomie Milan Korbelář, student stavebního inženýrství Martin Jirásek, student historie Lukáš Teplý a bratranci Michal a Pavel Šubrtovi. Sdružení získalo v komunálních volbách v listopadu 1998 dva mandáty v zastupitelstvu města (Petr Jüptner a Milan Korbelář).\nÚspěch kandidátky byl několikrát objektem mediální pozornosti a výrazně přispěl k nárůstu zajmu mladší generace o veřejné dění a komunální politiku, na který kromě Sdružení za lepší Vrchlabí navázali také místní uskupení Evropských demokratů (později SNK ED), Strany zelených a částečně i ODS. V následujících komunálních volbách 2002 obhájilo SZLV 2 mandáty v zastupitelstvu města (Petr Jüptner a Přemysl Čáp, později Lukáš Teplý). V roce 2004 došlo k zániku sdružení a ke vstupu dosavadních členů do politické strany Evropští demokraté (později SNK ED). V této podobě se uskupení účastnilo i komunálních voleb na podzim 2006, kdy získalo jeden mandát. \n\nPůsobnost uskupení výrazně přesáhla rozměr komunální politiky. Členové Sdružení za lepší Vrchlabí se podíleli na oživení společenského a politického života ve Vrchlabí na konci 90. let a začátku 21. století, založili například charitativní projekt Ples bílých nosorožců, který se stal jednou z nejdůležitějších kulturních akcí vrchlabské sezóny a jehož výtěžek pomáhá od roku 1999 k zachování chovu vzácné severní formy nosorožce bílého (\"Ceratotherium simum\") v ZOO Dvůr Králové nad Labem. Členové sdružení se také podíleli na vydávání nezávislého měsíčníku Pulsující Vrchlabí, provozují informační internetový server vrchlabi.org a působí v občanském sdružení Společnost pro informovanou veřejnost.\n\n"}
{"id": "337326", "url": "https://cs.wikipedia.org/wiki?curid=337326", "title": "Val di Gressoney", "text": "Val di Gressoney\n\nVal di Gressoney (rovněž Valle del Lys) je údolí ve Walliských Alpách v severní Itálii, v provincii Valle d'Aosta. Vybíhá od horské skupiny Monte Rosa k jihu, protéká jím říčka Lys. Je jedním z alpských údolí obydlených Walsery.\n\nV údolí se nachází sedm obcí:\n\nVal di Gressoney patří k údolím s walserským obyvatelstvem. Obživou místních obyvatel bylo tradičně horské zemědělství se zaměřením na pastevectví a pěstování lnu, konopí a obilí. Dodnes se ve Val di Gressoney zachovaly stavby walserské architektury.\n\nV obci Gressoney-Saint-Jean žije lyžařka Arianna Follis.\n"}
{"id": "337327", "url": "https://cs.wikipedia.org/wiki?curid=337327", "title": "Vilibald Šťovík", "text": "Vilibald Šťovík\n\nVilibald Šťovík (9. října 1917 Praha – 8. listopadu 1948 Lamanšský průliv) byl československý hokejový obránce.\n\nHrál za LTC Praha, se kterým získal pět ligových titulů. Československo reprezentoval na Mistrovství světa 1947, kde byl členem vítězného mužstva, a na Zimních olympijských hrách 1948, odkud si přivezl stříbrnou medaili. Zemřel při letecké nehodě při letu československého reprezentačního mužstva z Paříže do Londýna nad Lamanšským průlivem.\n"}
{"id": "337329", "url": "https://cs.wikipedia.org/wiki?curid=337329", "title": "Nováček", "text": "Nováček\n\nNováček je české příjmení, jenž původně znamená nového, neokoukaného či neznámého člověka. Nosí jej více různých osobností:\n\n\n\n"}
{"id": "337330", "url": "https://cs.wikipedia.org/wiki?curid=337330", "title": "Jiřina Čermáková", "text": "Jiřina Čermáková\n\nJiřina Čermáková (17. listopadu 1944 – 17. listopadu 2019) byla československá pozemní hokejistka, držitelka stříbrné medaile z olympiády v Moskvě z roku 1980. Svoji sportovní kariéru spojila s klubem Slavoj Vyšehrad, kde po skončení aktivní kariéry působila jako trenérka.\n\nJejí manžel, Petr Čermák, byl členem bronzové osmiveslice na olympiádě v Tokiu v roce 1964.\n"}
{"id": "337332", "url": "https://cs.wikipedia.org/wiki?curid=337332", "title": "Projekt 1134A", "text": "Projekt 1134A\n\nProjekt 1134A Berkut-A (v kódu NATO třída Kresta II) byla s deseti loďmi vůbec nejpočetnější třída raketových křižníků sovětského námořnictva z doby studené války. Třída byla modifikací Projektu 1134 (\"Kresta I\"), určenou především pro boj proti ponorkám. Oproti lodím třídy \"Kresta I\" měla tato plavidla o 2,8 m prodloužený trup, jiné elektronické systémy, sonary a také pozměněnou výzbroj (místo protilodních nesla protiponorkové střely).\n\nCelkem bylo v letech 1966–1977 postaveno 10 jednotek této třídy.\n\nJednotky projektu 1134A:\n\nNa přídi lodi byly dva dvanáctihlavňové vrhače raketových hlubinných pum RBU-6000 Smerč-2, za nimi bylo dvojnásobné odpalovací zařízení protiletadlových řízených střel M-11 Štorm (v kódu NATO SA-N-3 Goblet). Druhé se nacházelo na zádi před hangárem, přičemž celková zásoba činila 44 střel. Na bocích nástavby se nacházely dva čtyřnásobné odpalovací kontejnery raketových torpéd RPK-3 Metel (v kódu NATO SS-N-14) o doletu 46 km. Za nimi byly po stranách hlavního stěžně čtyři rotační šestihlavňové 30mm kanóny AK-630. Na zádi se dále nacházely dvě dvouhlavňové věže s 57mm kanóny AK-725, druhý protiletadlový raketový komplet M-11 Štorm a dva vrhače raketových hlubinných pum RBU-1000 Smerč-3. Palubní vrtulník byl tentokrát typu Kamov Ka-25A.\n\nPohonný systém měl výkon 90 000 hp. Tvořily jej parní turbíny TV-12-1 a čtyři kotle KVN-98/64. Nejvyšší rychlost dosahovala 32,5 uzlu. Dosah byl 4700 námořních mil při rychlosti 18 uzlů.\n\nPravděpodobně k jedinému bojovému nasazení lodi této třídy došlo ve dnech 11.–12. února 1976, kdy \"Admiral Makarov\" v souvislosti s občanskou válkou v Angole několikrát vystřelil na přístavy Lobito a Benguela, aby podpořil jednotky MPLA. Všechny křižníky byly vyřazeny počátkem 90. let 20. století.\n\n"}
{"id": "337333", "url": "https://cs.wikipedia.org/wiki?curid=337333", "title": "1,2-dichlorethan", "text": "1,2-dichlorethan\n\n1,2-dichlorethan (DCE, funkční název ethylendichlorid (EDC)) je karcinogenní chlor<nowiki>ovaná</nowiki> organická látka, řazená mezi těkavé organické látky (VOC).\n\nZa běžných podmínek jde o čirou, bezbarvou kapalinu s nasládlou vůní. Její teplota varu je 84,1 °C a teplota tání −35,7 °C. Dobře se rozpouští v organických rozpouštědlech.\n\nPoužívá se hlavně pro výrobu vinylchloridu, což je surovina pro výrobu PVC.\n\nVyužívá se jako rozpouštědlo pro tuky, lepidla, pryskyřice, vosky atd. V minulosti byl používán jako přísada automobilových benzínů, tzv. vynašeč olova a v některých zemích třetího světa se stále používá.\n\nV ovzduší je poměrně stabilní látkou, přispívá ke vzniku fotochemického smogu a může být transportován na větší vzdálenosti. V půdě se rozkládá velmi pomalu.\n\nPři proniknutí do těla kůží nebo vdechnutím poškozuje dýchací cesty a způsobuje, nevolnost, zvracení, závratě, bolest hlavy, ztrátu paměti, poruchy soustředění, poškození jater či ledvin. Podle IARC jsou z pokusů na zvířatech dostatečné důkazy o karcinogenitě DCE.\n\n"}
{"id": "337338", "url": "https://cs.wikipedia.org/wiki?curid=337338", "title": "Vlčkovce", "text": "Vlčkovce\n\nVlčkovce jsou slovenská obec v okrese Trnava. Žije zde obyvatel.\n\nVe středověku ležely na důležité obchodní cestě. Do roku 1948 se obec jmenovala Farkašín. Nachází se zde moderní římskokatolický kostel svaté Terezie z Lisieux.\n\n"}
{"id": "337345", "url": "https://cs.wikipedia.org/wiki?curid=337345", "title": "Jiřina Hájková", "text": "Jiřina Hájková\n\nJiřina Hájková (* 31. ledna 1954) je bývalá československá pozemní hokejistka, držitelka stříbrné medaile z olympiády v Moskvě z roku 1980. V československém reprezentačním mužstvu nastoupila v 92 utkáních. V roce 1984 emigrovala do Německa.\n"}
{"id": "337346", "url": "https://cs.wikipedia.org/wiki?curid=337346", "title": "Academia (rozcestník)", "text": "Academia (rozcestník)\n\nAcademia může být:\n\n"}
{"id": "337347", "url": "https://cs.wikipedia.org/wiki?curid=337347", "title": "Berta Hrubá", "text": "Berta Hrubá\n\nBerta Hrubá (8. dubna 1946 Praha – 24. července 1998 tamtéž) byla československá pozemní hokejistka, kapitánka stříbrného týmu na olympiádě v Moskvě v roce 1980.\n"}
{"id": "337361", "url": "https://cs.wikipedia.org/wiki?curid=337361", "title": "Ida Hubáčková", "text": "Ida Hubáčková\n\nIda Hubáčková (* 1. října 1954 Praha, Československo) je bývalá československá pozemní hokejistka, držitelka stříbrné medaile z olympiády v Moskvě z roku 1980. Začínala v klubu TJ Hostivař, odkud přestoupila do Slavie Praha se kterou v letech 1974 až 1980 vybojovala titul mistryň Československa. V letech 1975 až 1978 se se Slávií probojovala do finálové skupiny Poháru mistrů Evropských zemí, ve kterém v roce 1976 obsadily 3. místo. Aktivní sportovní kariéru ukončila krátce po olympijských hrách z důvodu zranění zad a kolene. Ve Slavii Praha pak vedla přípravu dívek.\n"}
{"id": "337362", "url": "https://cs.wikipedia.org/wiki?curid=337362", "title": "Melafon", "text": "Melafon\n\nMelafon je žesťový dechový nástroj, který lze charakterizovat jako kříženec trubky, lesního rohu a trombonu. Jedná se o nástroj zřídka používaný, laděný v F, s tónovým rozsahem H-f. Jeho notace používá houslový klíč obdobně jako je tomu u jako lesního rohu. Je opatřen třemi pístovými ventily a zakončen rozměrným ozvučníkem o průměru 26 cm.\n\nNástroj se vyrábí v různých provedeních. V Česku je nejčastěji používán \"rovný model\" (který lze občas zahlédnout jako přiznávkový nástroj v některých jihočeských a moravských kapelách), v USA se naopak používá \"pochodový model\" (vypadá jako basová trubka, ale je zakončen nepochopitelně velkým ozvučníkem), a existuje i melafon ve tvaru \"lesního rohu\". Nátrubek je však přibližně stejné velikosti a tvaru jako u klasické B trubky, a nemá nic společného s nátrubkem lesního rohu.\n\nTón melafonu je prazvláštní. Kombinuje v sobě temnost lesního rohu, průraznost trubky a sílu trombonu. Každopádně má sklon být dosti řvavý a poměrně choulostivý na ladění. Existují i ironické muzikantské poučky, že melafon nikdy neladí.\nPřesto jde o velice krásný nástroj, zejména pro sólové použití např. v jazzu nebo přednesové hudbě.\n"}
{"id": "337363", "url": "https://cs.wikipedia.org/wiki?curid=337363", "title": "Roy Orbison at the Rock House", "text": "Roy Orbison at the Rock House\n\nRoy Orbison at the Rock House je první studiové album Roye Orbisona. Vydalo je v roce 1961 hudební vydavatelství Sun Records v době, kdy Orbison přešel k vydavatelství Monument, kde ale zatím ještě nevydal žádné album. Majitel Sun Records Sam Phillips vydal kolekci písní, které u firmy Orbison natočil mezi roky 1956 a 1958.\n\nVětšinu písní na albu napsal Phillips a jsou ve stylu rockabilly, jímž byl label Sun známý. Význačnými výjimkami jsou kompozice dalších umělců spolupracujících se Sunem Harolda Jenkinse (známého jako \"Conway Twitty\") a Johnnyho Cashe.\n\n"}
{"id": "337365", "url": "https://cs.wikipedia.org/wiki?curid=337365", "title": "Karosa D 4", "text": "Karosa D 4\n\nKarosa D 4 je autobusový přívěs, který byl na přelomu 40. a 50. let 20. století vyráběn národním podnikem Karosa Vysoké Mýto.\n\nKarosa D 4 je dvounápravový autobusový vlečný vůz (přívěs). Jeho samonosná karoserie byla celokovová, vyrobená z lisovaných, vzájemné svařených ocelových profilů. Jako výplň mezi nimi posloužily dřevěné desky, které usnadnily montáž vnitřního sololitového obložení. Exteriér vozu byl oplechován. Nápravy přívěsu byly zavěšeny na nosníky spodního roštu karoserie. Přední náprava byla řiditelná. V interiéru byly čalouněné sedačky umístěny podélně, v čelech se pak nacházela jedna sedačka po směru (zadní čelo) nebo proti směru jízdy (přední čelo). Vstup a výstup cestujících zajišťovaly jedny mechanické, tzv. bouchací (ovládané ručně klikou) dveře, umístěné přibližně uprostřed délky vozu.\n\n\nPřívěs D 4 byly vyráběn v letech 1949 až 1952 (podle jiných pramenů již od roku 1946). Byly používány po celém bývalém Československu. V některých městech (Pardubice, Plzeň, České Budějovice, Opava a další) byly tyto přívěsy zapřahovány též za trolejbusy. Vzhledem k bezproblémovému provozu byly poslední vleky D 4 vyřazovány až v polovině 70. let 20. století.\n\n\n\n"}
{"id": "337368", "url": "https://cs.wikipedia.org/wiki?curid=337368", "title": "Obležení Waco", "text": "Obležení Waco\n\nJako obležení Waco (někdy též Masakr ve Waco, \"Waco Siege\", \"Waco Massacre\") je známa událost, která se odehrála mezi 28. únorem a 19. dubnem 1993 na kopci zvaném \"Mt. Carmel\" asi 14 km severovýchodně od města Waco v americkém státě Texas mezi členy sekty \"Branch Davidians\" (Davidiáni) vedené Davidem Koreshem a agenty amerického státního úřadu pro alkohol, tabák a střelné zbraně (\"United States Bureau of Alcohol, Tobacco, and Firearms\", ATF) a později i FBI a národní gardou USA.\n\nBranch Davidians je odnož adventistů sedmého dne, která vznikla v Los Angeles v 30. letech 20. století. V roce 1992 se členové této sekty rozdělili, část putovala do Palestiny, a část následovala svého vůdce Vernona Waynea Howella, lépe známého podle jeho pozdějšího jména – David Koresh, na kopec Mt. Carmel, kde si vybudovali sídlo (Mt. Carmel Center), žili v komunitě, studovali Bibli. Částečně se stranili okolního života, především se vyhýbali některým výdobytkům civilizace, které považovali za zkažené. Z Bible se zabývali zejména pasážemi z knihy Zjevení, konkrétně oddílům o Sedmi pečetích a druhém příchodu Krista na Zem. David Koresh sám sebe považoval za mentora své komunity, jíž prostřednictvím Bible „ukazoval cestu“. Přesto v něm někteří viděli vůdce sekty.\n\nKoresh a někteří ostatní Davidiáni v centru na Mt. Carmel shromažďovali desítky zbraní. Na některých z nich byly posléze zjištěny nelegální úpravy (např. zvýšení kadence). Sám Koresh se několikrát kladně vyjádřil ohledně práva Texasanů nosit zbraň, často navštěvoval veletrhy jim věnované, kde si udělal několik kontaktů s prodejci, od nichž je začal nakupovat a později v menší míře i prodávat. Druhé podezření pramenilo ze zvěstí o Koreshově polygamních sňatcích s některými dívkami z komunity, z nichž nejmladším bylo 14 let.\n\nSložky ATF plánovaly v Mt. Carmel Center razii spojenou s kontrolou zbraní, tabáku a alkoholu původně na 1. března 1993. Místní noviny Waco Tribune-Herald ale již 27. února vytiskly článek o Koreshovi – \"„Hříšný Mesiáš“\", a ATF se proto rozhodlo razii podniknout již následující den. Zapojeno bylo 76 ozbrojených agentů ATF v neprůstřelných vestách a tři vrtulníky národní gardy. Akce byla nazvána „Showtime“ (\"Čas na show\") a bylo na ni přizváno několik zpravodajských štábů. Moment překvapení byl zmařen únikem informací jednoho z reportérů, který se ptal na cestu k Mt. Carmel Center poštovního doručovatele, jímž byl shodou okolností švagr Davida Koreshe. Ten jej kontaktoval a Koresh s ostatními muži vzali zbraně a na razii se připravili, zatímco ženy s dětmi se schovaly v obytné části komplexu. Velitel operace ATF se o úniku informací dověděl, ale poručil pokračovat v operaci, přestože její úspěch závisel na momentu překvapení. V 9:45 začali agenti ATF lézt po žebřících do komplexu Mt. Carmel Center. V tento čas byla zahájena palba mezi oběma stranami. To, kdo střelbu skutečně začal, bylo jedním z hlavních aspektů pozdějšího slyšení před Kongresem. 3 kamerové záznamy začátku razie, pořizované ATF, se ztratily. Řádově minuty po zahájení přestřelky volal jeden z Davidiánů, Wayne Martin, linku 911, kde operátorovi sděluje, že ATF po nich začalo střílet (agenti, o chvíli později i z vrtulníků) a žádá je, aby se spojil s někým, kdo je schopen to zastavit. Operátor zjišťuje, že s agenty u Mt. Carmel se v tu chvíli není možné telefonicky spojit (této skutečnosti nasvědčuje i fakt, že kolegové zraněných agentů ATF přivolávali sanitku přes jednoho kameramana z místního zpravodajského štábu).\n\nStřelba utichla až v 11:30, přestože pár výstřelů padlo ještě během odpoledne toho dne. ATF se rozhodla stáhnout. Oficiálně udávaným důvodem bylo to, že jim došla munice. Davidiáni v tento moment mohli na ustupující agenty střílet, ale nerozhodli se tak.\n\nBilancí razie bylo 19 zraněných a čtyři mrtví na straně ATF a minimálně tři ranění a pět mrtvých na straně Davidiánů. Šestý byl zabit kolem páté hodiny odpoledne střelou do hlavy, když se vracel do Mt. Carmel Center z práce. Minimálně jeden Davidián byl zastřelen členy národní gardy z vrtulníku. David Koresh byl postřelen do boku; jednalo se o bolestivé zranění, které ho však neohrožovalo na životě.\n\nObléhání trvalo 51 dní. Celý případ velmi brzy po razii převzala FBI a taktéž byli povoláni muži a technika z národní gardy. Komplex na Mt. Carmel byl obklíčen a aktivita v něm monitorována. Novináři mohli místo natáčet jen od určité vzdálenosti. Na obou stranách hory byla zřízena stanoviště pro odstřelovače.\n\nVedení obou agentur se shodlo na použití PSYOPS technik na obyvatele Mt. Carmel Center. To v praxi znamenalo, že každou noc přes komplex přebíhaly kužely silných světelných reflektorů a Davidiánům byly pouštěny hlasité zvuky (např. zvířat v džungli), aby se nemohli vyspat a tak byla podlomena jejich morálka.\n\nNěkteří Davidiáni v průběhu obléhání komplex opustili. Byly to převážně matky s dětmi. FBI se obávala, že ostatní jsou Koreshem drženi jako rukojmí. Devátý den obléhání ale dostala nahrávku na videokazetě, která ukazovala, že tomu tak není. Každý, kdo se rozhodl Mt. Carmel v té době opustit, byl ihned vzat do vazby. Ostatní stáli za Davidem Koreshem a jeho rozhodnutím, co dál.\n\nKoresh během prvních pár dnů od razie odmítal ustoupit. Během fáze obléhání pronesl prohlášení v místní radiové stanici, měl možnost (jak Koresh i několik dalších Davidiánů) několikrát telefonicky mluvit s místním šerifem, a v několika případech i s vládními agenty řídícími průběh celé operace. Jedna z otázek, kterou agenti položili, se dotazovala na počet hasicích přístrojů v komplexu. Dostalo se jim odpovědi, že v celém Mt. Carmel Center je pouze jeden.\n\nV průběhu dalších dnů Koresh „hledal odpověď u Boha.“ 14. dubna nabyl dojmu, že vyvrcholením jejich bezvýchodné situace bude společnosti „nastaveno zrcadlo“ – ať už její výsledek bude jakýkoli. Tuto myšlenku začal psát do dokumentu, který o pět dnů později jeden z Davidiánů zachránil z hořícího komplexu.\n\nFBI se obávala, že by přibližně stočlenná komunita Davidiánů mohla spáchat hromadnou sebevraždu. Nově jmenovaná státní zástupkyně, Janet Reno, schválila ozbrojený úder na Mt. Carmel Center. Protože v něm Davidiáni měli velké množství zbraní, použila zbraně ráže .50, speciální obrněná vozidla a slzný plyn. Útok začal 19. dubna 1993 v brzkých ranních hodinách.\nV 5:50 byli Davidiáni telefonicky varováni, že proti jejich komplexu budou použity tanky. O pět minut později do areálu Mt. Carmel Center přijely dva ženijní tanky M728 s možností vypouštění slzného plynu upravenou hlavní, které zaujaly postavení na levé a pravé straně komplexu. V 6:00 tato obrněná vozidla dostala rozkaz začít injektovat slzný plyn do budov komplexu. Od 6:04 do 6:31 tyto tanky najížděly do jednotlivých dřevěných nebo cihlových budov, zanechávajíce za sebou díry od několika decimetrů do 3 metrů. Následně do nich vstřikovaly slzný plyn. Během tohoto manévru tank, operující na jihozápadní straně, narážel do některých zemědělských zařízení a přejel část osobního vozu, zaparkovaného před komplexem. Je možné, že část země v bezprostředním okolí komplexu mohla nasáknout vytékajícím benzínem, popř. vzduch jeho výpary. V 6:47 agenti FBI vstřelili několik projektilů se slzným plynem do centrální části komplexu. V 7:30 se tanky vrátily a vstřikování slzného plynu a nabourávání stěn komplexu pokračovalo. Činnost tanků pokračovala až do poledne. Během ní byly zaznamenány výstřely některých Davidiánů proti tankům (které na ně však neměly žádný účinek). O tom, co dělal druhý tank, operující za budovami komplexu, existuje málo videozáznamů (videa zpravodajců a amatérů existují jen ze strany od města Waco). Nad komplexem však létal letoun národní gardy Britten-Norman Defender, který průběh finálního útoku natáčel na kameru s infračerveným senzorem. Tanky postupovaly dál do středu komplexu a ke konci své činnosti (mezi 11:43 a 12:03) zbořily několik málo zdí a podlaží komplexu.\n\nMezi 12:07 a 12:09 byly poprvé spatřeny plameny. Požár vypukl na několika místech současně a začal se komplexem většinou z dřevěných budov velmi rychle šířit, sycen středně silným větrem, profukujícím mezi otvory, které do komplexu nadělaly tanky. Ve 12:12 byli zavoláni hasiči. Ti přijeli o 10 minut později, ale na vstupu, stráženém FBI, byli zastaveni a vpuštěni byli až ve 12:43. Před 13. hodinou začíná požár uhasínat – celý komplex Mt. Carmel Center je srovnán se zemí. V 15:45 zdroj blízký složkám činným v trestním řízení konstatuje smrt Davida Koreshe.\n\nBěhem finálního úderu zemřelo 76 Davidiánů (včetně 21 dětí a dvou těhotných žen). Na straně ATF zemřelo 6 agentů, FBI a národní garda nezaznamenaly žádné ztráty.\n\nMinimálně jedno z těl bylo přejeto tankem, jiná měla roztříštěnou lebku následkem zavalení betonových základů, v nichž se skrývali, na některých obětech byly znát následky silných křečí způsobených slzným plynem (opistotonus), těla 20 Davidiánů měla na sobě střelná zranění. Za důvody pro tato zranění byla v následném procesu uvažována sebevražda, postřelení blízkou osobou, „střela z milosti“ nebo postřelení členy národní gardy nebo agenty FBI, kteří prováděli finální útok.\n\nCelá událost byla vyšetřována před Kongresem Spojených států. Hlavními svědky byli dva Davidiáni (shodou okolností měli oba právnické vzdělání), kteří přežili razii i finální útok. Klíčové otázky byly:\nVelitel zásahu uvedl, že jak tanky, tak jiné jednotky během finálního úderu na Davidiány nestřílely a jedinou použitou zbraní byl slzný plyn. Součástí vyšetřování byl i záznam z letounu, nahraný v infračerveném spektru, na kterém soudní znalec identifikoval výbuchy v jedné části budovy řádově sekundy před začátkem požáru, střelbu osádky tanku (který operoval na odvrácené straně komplexu) a střelbu dvou mužů směrem k té budově s betonovými základy, kde se před ohněm ukrývala většina Davidiánů.\n\nVětšina přeživších Davidiánů byla uznána vinnými, většinou za přestupky nebo trestné činy spojené se střelnými zbraněmi. Pochybení na straně ATF, FBI nebo národní gardy nebyla shledána. V Mt. Carmel Center bylo nalezeno cca 150 zbraní a 8000 kusů munice.\n\nMt. Carmel Center byl několik dní po razii srovnán se zemí. Na místě původního komplexu nyní stojí menší dřevěná kaplička.\n\n\n"}
{"id": "337369", "url": "https://cs.wikipedia.org/wiki?curid=337369", "title": "SIG Sauer P239", "text": "SIG Sauer P239\n\nSIG P239 je poloautomatická pistole navržena a vyráběná německou společností Sig Sauer GmbH a později americkou společností Sig Sauer, Exeter, NH . Výroba P239 byla v roce 2018 ukončena. Pistole byla nabízena v kalibrech 9 mm Luger, .357 SIG a .40 S&W.\n\nCelková délka zbraně činí 168 mm, délka samotné hlavně dosahuje 91 mm. Váha se pohybuje od 710–770 gramů podle ráže. Zbraň má zásobník buď na 8 nábojů v ráži 9 mm Luger nebo 7 nábojů v ráži .357 SIG nebo .40 S&W. Pistole může být v systému \"double action only (DAO)\" – pouze dvojčinný systém nebo \"double/single action (DA/SA)\" – dvojčinný nebo jednočinný systém.\n\nNavržena byla jako malá pistole určená pro skryté nošení. Zbraň je typickou ukázkou skvělé pověsti firmy SIG Sauer a uspokojí i náročné uživatele. Je však poměrně drahá.\n\n"}
{"id": "337370", "url": "https://cs.wikipedia.org/wiki?curid=337370", "title": "Jiřina Kadlecová", "text": "Jiřina Kadlecová\n\nJiřina Kadlecová (* 1. června 1948 Praha, Československo) je bývalá československá pozemní hokejistka, držitelka stříbrné medaile z olympiády v Moskvě z roku 1980. Hrála za Slavoj Vyšehrad, se kterým se v roce 1970 stala mistryní Československa.\n"}
{"id": "337371", "url": "https://cs.wikipedia.org/wiki?curid=337371", "title": "Ráchel", "text": "Ráchel\n\nRáchel ( , doslova \"„ovce“\") je druhá žena biblického patriarchy Jákoba a matka Josefa a Benjamína. Její příběh vypráví kniha Genesis. \n\nRáchel byla mladší dcerou Lábana, bratra Jákobovy matky Rebeky, a tedy Jákobova sestřenice. Poprvé ji potkal u studny, kde jako pastýřka napájela stádo. Když přišel do Lábanova domu, do Ráchel se zamiloval a zavázal se Lábanovi sloužit sedm let, aby mu Ráchel dal za ženu. Lában jej však obelstil a dal mu místo ní její starší sestru Leu. Ráchel pak dostal jako druhou ženu za dalších sedm let služby.\n\nBůh způsobil plodnost nemilované Ley, ale Ráchel zůstávala bez dětí. Žárlivě to vyčítala Jákobovi a dala mu (podobně jako jeho babička Sára Abrahámovi) svou otrokyni Bilhu, aby jí porodila syny, které pojmenovala Dan a Neftali. Nakonec však Bůh Ráchel požehnal a porodila Jákobovi oba nejmladší syny.\n\nRáchel zemřela na cestě při porodu nejmladšího Benjamína. Byla pohřbena na cestě do Efraty (Betléma) a Jákob nad jejím hrobem zbudoval pomník v podobě sloupu. Místem pohřbení je podle staré tradice Ráchelin hrob v Betlémě, který je posvátným místem židů, křesťanů i muslimů. Je nad ním zbudována kamenná stavba s kupolí, v posledních letech je oddělena betonovou zdí palestinského cheque-pointu. S ohledem na zmínku v knize Samuelově existují ale i tradice a teorie o umístění jejího hrobu na území kmene Benjamín severně od Jeruzaléma.\n\nProroka Jeremjáš zmiňuje Ráchelin nářek nad jejími syny (tj. potomky) odcházejícími do babylonského zajetí po dobytí Jeruzaléma a zboření Chrámu. Židovská tradice uvádí, že zásluhou Ráchel a její obětavosti a trpělivosti byl zmírněn boží soud nad židovským národem..\n\nPodle Matoušova evangelia je Ráchelin nářek předobrazem vraždění nevinných dětí, kterým se chtěl Herodes zbavit narozeného Ježíše.\n\n"}
{"id": "337373", "url": "https://cs.wikipedia.org/wiki?curid=337373", "title": "Krivasoo", "text": "Krivasoo\n\nKrivasoo (\"Krivský močál\") je močál v Alutaguské nížině v estonském kraji Ida-Virumaa. Jeho část je dnes zaplavena vzdutím Narvské přehrady. \n\nMočál je významný jako dějiště bojů v letech 1919 a 1944. V roce 1919 se zde odehrávala bitva o Krivasoo, jedna z velkých bitev Estonské osvobozenecké války, v roce 1944 zde probíhaly těžké boje během obsazování Estonska Rudou armádou.\n"}
{"id": "337376", "url": "https://cs.wikipedia.org/wiki?curid=337376", "title": "Krivasoo (vesnice)", "text": "Krivasoo (vesnice)\n\nKrivasoo je zaniklá vesnice v estonském kraji Ida-Virumaa na území obce Vaivara. Vesnice ležela v centrální části močálu Krivasoo, ovšem v roce 1955 ji zaplavily vody Narevské přehrady.\n\nVe vesnici od roku 1902 pracovala hydrologická stanice, která mimo jiné měřila průtok řeky Narvy, zprvu s cílem nasbírat data potřebná pro plánovánou výstavbu vodní cesty mezi Pskovem, Narvou a Tarbatem, později v rámci plánování stavby vodní elektrárny na řece Narvě. Stanice byla zrušena v roce 1955 při zániku vesnice.\n\nV listopadu a prosinci roku 1919 se ve vesnici a v okolních močálech odehrávaly boje bitvy o Krivasoo v rámci Estonské osvobozenecké války. Na památku padlých byl roku 1936 ve vesnici vztyčen pomník, který ovšem už v roce 1940 zničili sovětští okupanti. Zbytky pomníku zůstaly na místě až do roku 1955, kdy je pohltilo vzdutí Narevské přehrady.\n"}
{"id": "337377", "url": "https://cs.wikipedia.org/wiki?curid=337377", "title": "Jižní magnetický pól", "text": "Jižní magnetický pól\n\nJižní magnetický pól je pohybující se místo na Zemi, které se v mapách obvykle nachází na jižní polokouli. Pokud bychom se na něj postavili s kompasem v ruce, střelka by se snažila ukazovat přímo nahoru. Z magnetického pólu na jižní polokouli totiž vystupují indukční čáry geomagnetického pole po svislici (kolmo vzhledem k zemskému povrchu), proto někteří odborníci zastávají názor, že by se tento pól měl technicky vzato označovat jako severní magnetický pól, jelikož se chová jako severní pól magnetu. (U tyčového magnetu směřují indukční čáry magnetického pole od severního pólu k jižnímu.) Analogicky by se tedy měl jižní magnetický pól nacházet na severní polokouli, neboť do něj indukční čáry geomagnetického pole pod úhlem 90° směřují. (Také severní pól magnetické střelky kompasu ukazuje k severu, protože je přitahován jižním pólem zemského magnetu.)\n\nJelikož není geomagnetické pole přesným dipólem, magnetické póly Země nejsou totožné s geomagnetickými póly, které se nacházejí v místech, kde pomyslná osa geomagnetického pole protíná zemský povrch. Tam je magnetické pole nejsilnější.\n\nMagnetický pól na jižní polokouli se neustále posunuje, což je dáno změnami v zemském magnetickém poli. V roce 2005 byla jeho poloha odhadnuta na 64°32′ jižní šířky a 137°52′ východní délky. Za rok se jeho poloha posune o cca 10-15 km na severovýchod.\n\n\n"}
{"id": "337378", "url": "https://cs.wikipedia.org/wiki?curid=337378", "title": "Petr Nováček", "text": "Petr Nováček\n\nPetr Nováček (* 15. července 1946 Velký Šenov) je český historik, novinář a politický komentátor. \n\nVystudoval historii na Filozofické fakultě Univerzity Karlovy. Počátkem 90. let 20. století pracoval v deníku \"Mladá fronta DNES\". Rozhovory s hosty vedl ve dvojici s kolegou Jiřím Leschtinou. Pracuje jako vnitropolitický komentátor veřejnoprávního Českého rozhlasu. Jeho politické komentáře a analýzy vysílají především stanice Radiožurnál a Plus. Komentáře pravidelně publikuje také v \"Týdeníku Rozhlas\". \n\nRoku 2000 mu byla společně s novinářem Alexandrem Mitrofanovem udělena Cena Ferdinanda Peroutky. V roce 2015 se pak stal laureátem novinářské ceny Opus Vitae, udělované Nadací Český literární fond, a to za celoživotní tvorbu. \n\n"}
{"id": "337381", "url": "https://cs.wikipedia.org/wiki?curid=337381", "title": "Jana Lahodová", "text": "Jana Lahodová\n\nJana Lahodová provdaná Vudmasková (4. června 1957 Hradec Králové – 15. října 2010) byla československá pozemní hokejistka, držitelka stříbrné medaile z olympiády v Moskvě z roku 1980. Jana byla dcerou Heleny a Jaroslava Lahodových – zakladatelů pozemního hokeje v Hradci Králové. Byla vynikající dlouholetou hráčkou hradecké a poté i pražské Slavie, se kterou sbírala úspěchy na Pohárech mistrů evropských zemí. Byla také oporou reprezentačního družstva juniorek i žen a účastnicí několika mistrovství Evropy i světa. Jako jediná v historii hradeckého hokeje reprezentovala naši zemi na Letních olympijských hrách 1980 v Moskvě, a získala stříbrnou olympijskou medaili. V zápase s Polskem, který rozhodoval o zisku medailí pro náš tým, střelkyně rozhodujícího (a jediného) gólu utkání. Začínala ve Slávii Hradec Králové, odkud v polovině 70. let přišla do Slavie Praha. Po ukončení aktivní hráčské kariéry, pokračovala u pozemního hokeje jako rozhodčí a to i na mezinárodní úrovni. Dále pracovala v oddíle Sokola Kbely jako trenérka nejmenších dětí, které dovedla v roce 2010 k získání mistrovského titulu ČR.\n\nDne 15. října 2010 zemřela ve věku 53 let po dlouhé vážné nemoci.\n\n"}
{"id": "337382", "url": "https://cs.wikipedia.org/wiki?curid=337382", "title": "Chronofotografie", "text": "Chronofotografie\n\nChronofotografie (z lat. \"chronicus\" - časový) nebo vysokorychlostní fotografie je obor fotografie, který se zabývá fotografickým záznamem rychlých pohybů, například pohybem zvířat a lidí, střelou v okamžiku nárazu do překážky, balónku v okamžiku prasknutí atp. Cílem je „zmrazit“ pohyb v jednotlivých jeho fázích, aby byl pozorovatelný pro lidské oko. Snímky zachycující letící střelu se pořizují za pomoci iniciačního zařízení synchronizujícího chod fotoaparátu a zábleskového zařízení, které disponuje speciálním čidlem reagujícím na pohyb či zvuk střely.\n\nPionýři chronofotografie vyvinuli nové metody sériového snímání, aby mohli zkoumat jednotlivé fáze pohybu. Eadweardu Muybridgovi se začal o pohyb zajímat v roce 1873 a roku 1878 se mu podařilo dokázat, že kůň v klusu má všechny 4 nohy ve vzduchu. V dřevěné budově postavil 24 fotografických přístrojů, na jeden okraj závodiště zavěsil bílý horizont a na druhý umístil v pravidelných intervalech řadu fotoaparátů. Přes dráhu položil provázky, které v okamžiku, kdy je běžící kůň přetrhl, postupně uvolnily pružinové závěrky fotoaparátů. Již tenkrát Muybridge použil expoziční doby až 1/6000 sekundy. Většinu snímků exponoval 1/1000 sekundy, na tu dobu také velmi krátkým expozičním časem.\n\nChronofotografie a její znázornění pohybu lidského těla inspirovalo Marcela Duchampa k vytvoření obrazu \"Akt sestupující se schodů\". Ten všechny fáze pohybu shrnuje do jediného estetického celku vyjadřujícího komplexnost pohybů lidského těla.\n\nV roce 1931 vyvinul americký inženýr Harold Eugene Edgerton elektronické výbojkové světlo, se kterým vyrobil blesky o 1/500 000 sekundy, které mu umožnily vyfotografovat kulku v letu.\n\nTyto historické série sekvenčních obrázků byly důležitým impulsem k rozvoji „pohyblivých obrazů“ kinofilmu.\n\nDíky technickému rozvoji závěrky fotoaparátu a filmových materiálů se rychle zlepšovaly možnosti záznamu rychlých motivů a pohybu u běžně dostupných fotoaparátů. Rychlost závěrky okolo 1/4000 sekundy jsou dnes obvyklé u klasických i digitálních zrcadlovek. Fotografujeme-li ještě kratším časem než 1/4000 sekundy, pak hovoříme o \"fotografii s velmi krátkým časem\".\nVětšina moderních fotoaparátů umožňuje expozice s rychlostmi závěrky až do 1/1 000 sekundy. Kratší čas expozice může být docílen osvícením předmětu krátkým světelným bleskem. S pomocí stroboskopových světel lze na podobném principu zaznamenávat pohybové fáze, jedná se o tzv. vícenásobné osvícení. Použitím takové řady blesků mohou být postupná stádia pohybu objektu, jakým je například letící pták, zaznamenána na jedno filmové políčko. Synchronizace blesku a pohybujícího se objektu se dosahuje použitím fotobuňky na spoušť výbojkového světla. Fotobuňka je nastavena tak, aby byla osvětlena paprskem světla, jež je přerušeno rychle se pohybujícím objektem, jakmile se tento dostane do zorného pole fotopřístroje.\n\nDříve byly vyvíjeny vysokorychlostní elektrooptické a magnetooptické závěrky, které umožňovaly dobu expozice snížit až na několik miliardtin sekundy. Oba typy závěrek využívaly faktu, že polarizační rovina polarizovaného světla je v určitých materiálech otočena pod vlivem elektrického nebo magnetického pole. Magnetooptická závěrka je sestavena ze skleněného válce umístěného uvnitř cívky. Polarizační filtr je vložen na každou stranu skleněného válce. Oba filtry jsou překříženy a světlo prošlé prvním filtrem se zpolarizuje a je zastaveno filtrem druhým. Pokud cívkou projde krátký elektrický puls, polarizační rovina světla ve skleněném válci se otočí a světlo může systémem proniknout.\n\nElektrooptická závěrka, vyrobená podobným způsobem, se skládá z buňky se dvěma elektrodami, která je naplněna nitrobenzenem a umístěná mezi zkřížené polarizační filtry. Polarizační rovina uvnitř kapaliny je otáčena krátkým elektrickým pulsem na elektrodách. Elektrooptické závěrky byly například použity při fotografování posloupnosti událostí během výbuchu atomové bomby.\n\nVelmi rychlý pohyb může být studován i rychloběžnou kinematografií. Běžné techniky, ve kterých jednotlivé statické fotografie vytvářejí rychlou sekvenci, umožňují maximální rychlost 500 okének za sekundu. Pokud film zůstane stacionární a použije se vysokorotační (až 5 000 otáček za sekundu) zrcadlový sektor, který pohybuje obrázky nad filmem v sekvenčním sledu, mohou být dosaženy rychlosti milion obrázků za sekundu. Pro extrémně vysoké rychlosti jako miliarda obrázků za sekundu se upouští od klasických optických technik a pro expozice se použijí katodové paprskové trubice.\n\nVysokorychlostního snímání se využívá ve sportovní cílové fotografii, kde digitální fotoaparáty dosahují časů v rozmezí od 1/2500 s do 1/10000 s.\n\n\n\n\n\nGalerie:\n"}
{"id": "337383", "url": "https://cs.wikipedia.org/wiki?curid=337383", "title": "Květoslava Petříčková", "text": "Květoslava Petříčková\n\nKvětoslava Petříčková (* 17. července 1952 Praha, Československo) je bývalá československá pozemní hokejistka, hrající na brankářském postu. V letech 1968 až 1982 československá reprezentantka, držitelka stříbrné medaile z olympiády v Moskvě z roku 1980. Za reprezentační tým poprvé nastoupila v roce 1968, odehrála 89 utkání v nichž vstřelila 13 branek. Aktivní kariéru ukončila v roce 1984 po 1. mistrovství Evropy ve francouzském Lille, kde československé reprezentantky obsadily 9. místo.\n\nPetříčková byla hráčkou pražských Bohemians, se kterými se pětkrát stala mistryní Československa.\n"}
{"id": "337386", "url": "https://cs.wikipedia.org/wiki?curid=337386", "title": "Viera Podhányiová", "text": "Viera Podhányiová\n\nViera Podhanyiová provdaná Jakabová (* 19. září 1960 Zlaté Moravce, Československo) je slovenská pozemní hokejistka, hrající na brankářském postu. Hráčka Calexu Zlaté Moravce, československá reprezentantka, držitelka stříbrné medaile z olympiády v Moskvě z roku 1980.\n"}
{"id": "337388", "url": "https://cs.wikipedia.org/wiki?curid=337388", "title": "Viridis Visconti", "text": "Viridis Visconti\n\nViridis Visconti (1350 – 1. března 1414, Milán) byla rakouská, štýrská, kraňská a korutanská vévodkyně, tyrolská hraběnka, manželka vévody Leopolda III. z rodu Habsburků, dcera milánského vévody Bernaba Viscontiho.\n\nV roce 1365 byla Viridis provdaná za stejně starého štýrského vévodu Leopolda. Svatbu zařizoval ženichův nejstarší bratr Rudolf IV. Hrála významnou úlohu v jeho mocenských ambicích a politických machinacích. Z téměř dvacetiletého manželství se narodilo sedm dětí. Leopold, zakladatel leopoldské linie habsburské dynastie, zemřel v bitvě u Sempachu roku 1386. Viridis jej přežila o mnoho let a byla pohřbena v kraňském cisterciáckém klášteře Stična, jehož byla dobrodějkou. Společně s manželem je zobrazena v pokorné pozici donátorů na zadní straně otevíracího oltáře z hradu Tirol, jenž je v současnosti v mobiliáři zemského muzea v Innsbrucku. Anovelo da Imbonate pro ni sepsal Tacuinum sanitatis (BNF, nuov. Acq. 1673).\n\n"}
{"id": "337389", "url": "https://cs.wikipedia.org/wiki?curid=337389", "title": "Marie Sýkorová", "text": "Marie Sýkorová\n\nMarie Sýkorová (18. listopadu 1952 České Budějovice, Československo – 2018) byla československá pozemní hokejistka, držitelka stříbrné medaile z olympiády v Moskvě z roku 1980. V 80. letech 20. století patřila k hlavním oporám budějovického Meteoru. V letech 1986, 1987 a 1988 vyhlášena nejlepší pozemkářkou Československa.\n"}
{"id": "337390", "url": "https://cs.wikipedia.org/wiki?curid=337390", "title": "Karamazovi", "text": "Karamazovi\n\nKaramazovi je film režiséra Petra Zelenky natočený v česko-polské koprodukci v roce 2008. Jádro filmu tvoří představení Dejvického divadla \"Bratři Karamazovi\" (román F. M. Dostojevského v dramatizaci Evalda Schorma), které je zasazeno do netradičního prostředí polských oceláren, navíc se souběžně odehrává další dějová linie týkající se herců a přihlížejících dělníků.\n\nNatáčení probíhalo v areálu železáren v Hrádku u Rokycan.\n\nNa 43. MFF Karlovy Vary snímek získal cenu poroty FIPRESCI.\n\nFilm byl nominován do soutěže Evropské filmové ceny 2008.\n\nZ celkem osmi nominací získal dva České lvy za nejlepší film a režii. Už předtím na nominačním večeru získal cenu filmových kritiků za nejlepší hraný film a též ocenění za nejlepší filmový plakát.\n\n"}
{"id": "337392", "url": "https://cs.wikipedia.org/wiki?curid=337392", "title": "Henri Fabre", "text": "Henri Fabre\n\nHenri Fabre (29. listopadu 1882 – 30. června 1984) byl francouzský průkopník letectví a vynálezce prvního hydroplánu na světě, nazývaného Le Canard (\"Kachna\"), se kterým také jako první člověk na světě vzlétl.\nHenri Fabre se narodil v prominentní rejdařské rodině v Marseille. Vzdělání se mu dostalo na jezuitské koleji, kde se hlouběji zabýval i studiem hydrodynamiky. Poté se intenzivně zabýval designem letadel a vrtulí. V roce 1909 začal se stavbou prvního prototypu hydroplánu. Investoval mnoho času do konstrukce plováků. Protože měl ale motor prototypu jen slabý motor o výkonu 25 koní, stroj nelétal. Později postavil nový stroj poháněný sedmiválcovým rotačním motorem Gnôme Omega s výkonem 37 kW (50 koní), jehož vrtule byla tlačná. Stroj nazval \"Hydravion\".\nAčkoliv neměl s létáním žádné praktické zkušenosti, první úspěšný start svého letadla z vody uskutečnil Fabre z hladiny zálivu Étang de Berre 28. března 1910. Toho dne uskutečnil celkem čtyři lety, první měřil 457 metrů, nejdelší z nich byl více než 600 metrů dlouhý. V následujících dnech zaletěl i na vzdálenost kolem šesti kilometrů. Fabreho brzy po prvních letech kontaktovali Glenn Curtiss a Gabriel Voisin, kteří využili jeho konstrukci a techniku k vývoji vlastních hydroplánů.\n\nFiligránský Hydravion se ukázal jako velmi stabilní. Po jednom nevydařeném přistání byl letoun přepracován. V dubnu 1911 s novou verzí odstartoval pilot Jean Bécue v Monaku. Stroj však vlnobití zničilo. Fabre, který neměl žádnou finanční rezervu, musel zastavit výrobu nového stroje a nadále se zabýval už jen výrobou plováků, například pro firmu Voisin.\n\nBěhem první světové války, Fabre založil a vedl firmu s 200 zaměstnanci, která se specializovala na výrobu hydroplánů.\n\nHenri Fabre zemřel ve věku 101 let, jako jeden z posledních průkopníků letectví.\n\nHydravion je vystaven v Musée de l'air et de l'espace v Le Bourget.\n\n\n"}
{"id": "337396", "url": "https://cs.wikipedia.org/wiki?curid=337396", "title": "Iveta Šranková", "text": "Iveta Šranková\n\nIveta Šranková (* 1. října 1963 Zlaté Moravce, Československo) je bývalá slovenská pozemní hokejistka, hráčka Calexu Zlaté Moravce, československá reprezentantka, nejmladší členka stříbrného týmu na olympiádě v Moskvě v roce 1980.\n"}
{"id": "337397", "url": "https://cs.wikipedia.org/wiki?curid=337397", "title": "Vaivara (obec)", "text": "Vaivara (obec)\n\nObec Vaivara (estonsky Vaivara vald) je samosprávná jednotka estonského kraje Ida-Virumaa.\n\nV obci žijí necelé dva tisíce obyvatel, z toho přibližně polovina ve dvou městečkách (Sinimäe a Olgina) a zbytek v osmnácti vesnicích (Arumäe, Auvere, Hiiemetsa, Hundinurga, Laagna, Kudruküla, Meriküla, Mustanina, Peeterristi, Perjatsi, Pimestiku, Puhkova, Soldina, Sõtke, Tõrvajõe, Udria, Vaivara a Vodava). Správním centrem obce je městečko Sinimäe.\n\nNa území obce se nachází též množství opuštěných sídel. Dílem se jedná o vesnice zničené během bojů v roce 1944, dílem o vesnice zaplavené vzdutím Narevské přehrady v roce 1955, celkem o 33 zaniklých vesnic: Auga, Hoovi, Härmamäe, Jaama, Joala, Kannuka, Kirjkuküla, Krivasoo, Kulgu, Kärekonna, Lapiotsa, Metsküla, Mudajõe, Mustajõe, Mõisaküla, Müdiküla, Orujõe, Põlendiku, Pähklimäe, Reidepõllu, Riigiküla, Udria ridaküla, Uhekonna, Saarevälja, Sininõmme, Sirgala, Sooküla, Sundja, Tuleviku, Tuulukse, Vanaküla, Vepsküla a Viivikonna.\n\n"}
{"id": "337399", "url": "https://cs.wikipedia.org/wiki?curid=337399", "title": "Voisin", "text": "Voisin\n\nVoisin je francouzské příjmení znamenající \"soused\", nesly nebo jej nesou:\n\n"}
{"id": "337403", "url": "https://cs.wikipedia.org/wiki?curid=337403", "title": "Kyklopské zdivo", "text": "Kyklopské zdivo\n\nKyklopské zdivo je zdivo z nepravidelných kamenů. S tímto označením se setkáváme ve dvojím významu:\n\nKyklopské zdivo bylo typem kamenného zdiva používaného v mykénské architektuře. Tvořily jej velké vápencové balvany poskládané k sobě tak, aby mezi sebou měly minimální odstup. Na rozdíl od kvádrového zdiva nebyly spojovány maltou. Tyto balvany byly neopracované, pouze v některých případech byly zběžně osekány kladivem. Mezery mezi nimi bývaly vyplněny menšími vápencovými kameny.\n\nNejznámější příklady kyklopského zdiva je možné spatřit ve zdech starověkých Mykén nebo Tíryntu. Tento stavební postup je charakteristický pro mykénské fortifikace. Podobné postupy lze spatřit také u jiných kultur.\n\nTermín vznikl na základě domněnek starověkých Řeků, že pouze mýtičtí Kyklopové měli dostatek sil k postavení takových zdí.\n\nKyklopské zdivo se v současnosti využívá pro opěrné zdi u mostů, tunelů, nábřežní stěny a stěny ve svahu. Jedná se o pohledové zdivo. Zdí se z kamenů, které se opracují do 5-8 úhelníků podle drátěné šablony. Spáry mají šířku 20-40 mm, v jednom místě se mohou stýkat maximálně 3 spáry, a to pouze v tupých úhlech. Zdivo se neomítá, pouze se po vyzdění spáruje.\n\nDílo Howarda Phillipse Lovecrafta, jenž byl velkým znalcem a obdivovatelem starověkého Řecka, je známé četnými odkazy na kyklopské zdivo a brilantními popisy kyklopských budov, které často doprovázelo užití prvků daleko překračující možnosti architektury lidstva, jako využití nových vědeckých poznatků v bizarních oblastech geometrie, jako je neeuklidovská geometrie a další nové oblasti. Stavitelé prastarých měst v Lovecraftových příbězích nebyli lidé, ale zástupci dávných mimozemských návštěvníků. Nejznámější příklad takové stavby je asi potopené město R'lyeh, které bylo ovlivněno některými myšlenkami teozofie, představami o potopených městech včetně známé Atlantidy a třeba též slavnými ruinami oceánského města Nan Madol. Lovecraft tak zkombinoval své bohaté vědecké znalosti se znalostmi architektury a historie, které studoval od dětství po celý život.\n\n"}
{"id": "337405", "url": "https://cs.wikipedia.org/wiki?curid=337405", "title": "Lonely and Blue", "text": "Lonely and Blue\n\nLonely and Blue je první studiové album, které vydal Roy Orbison u hudebního vydavatelství Monument.\n\n\n"}
{"id": "337408", "url": "https://cs.wikipedia.org/wiki?curid=337408", "title": "Vaivara", "text": "Vaivara\n\nVaivara (německy \"Waiwara\") je vesnice v estonském kraji Ida-Virumaa, patřící ke stejnojmenné obci Vaivara.\n"}
{"id": "337410", "url": "https://cs.wikipedia.org/wiki?curid=337410", "title": "Velká cena USA silničních motocyklů 2007", "text": "Velká cena USA silničních motocyklů 2007\n\nVelká cena USA se uskutečnila od 20.–22. července, 2007 na okruhu Mazda Raceway Laguna Seca.\n\nTýden po Velké ceně Německa se třída MotoGP přesunula na americký okruh Laguna Seca,kde poslední dva roky nevyhrál nikdo jiný než domácí favorit Nicky Hayden.Ten byl po úspěších v závodech v Nizozemsku a Německu nabuzen na úspěch i v Laguna Seca.Velkou podporu tu měl i Colin Edwards.\n\nPotvrdila se zpráva o pořádání Velké ceny Indianapolisu od roku 2008.Okruh ztratil formuli 1 a přivítal MotoGP.První závod ve staré cihelně byl určen na 14. září 2008.\n\nNa divokou kartu startoval Roger Lee Hayden,nejmladší bratr Nickyho Haydena.Domácí závod absolvoval na třetím motocyklu týmu awasaki.Nebyl ale jedinou novou tváří v Laguna Seca.Místo zraněného Toniho Eliase nastoupil kanadský rodák a veterán amerických superbiků Miguel Duhamel.\n\nLoris Capirossi se dohodl na přestupu do týmu Suzuki pro rok 2008.Nahradí tak do Kawasaki odcházejícího Johna Hopkinse.\n\nV 1.volném tréninku se srazily motocykly Alexe Hofmanna a Sylvaina Guintoliho.Právě němec to odnesl velmi špatně,a to zlomeninou ruky.V závodě ho nahradil Chaz Davies,pro něhož to je debut v královské třídě.Alex Hofmann by se měl na motorku vrátit za 4 týdny v Brně.\n\nPořadí po prvním kole:Stoner,Pedrosa,Vermeulen,Rossi,Edwards,Melandri.\n\nMakoto Tamada si dojel pro letos nejlepší umístění(8.místo).\n\nKawasaki vůbec poprvé měla tři své piloty v elitní desítce.\n"}
{"id": "337411", "url": "https://cs.wikipedia.org/wiki?curid=337411", "title": "Tsooru", "text": "Tsooru\n\nTsooru je vesnice v estonském kraji Võrumaa, samosprávně patřící do obce Antsla.\n"}
{"id": "337412", "url": "https://cs.wikipedia.org/wiki?curid=337412", "title": "Savilöövi", "text": "Savilöövi\n\nSavilöövi je vesnice v estonském kraji Võrumaa, samosprávně patřící do obce Antsla.\n"}
{"id": "337414", "url": "https://cs.wikipedia.org/wiki?curid=337414", "title": "Úřad pro zastupování státu ve věcech majetkových", "text": "Úřad pro zastupování státu ve věcech majetkových\n\nÚřad pro zastupování státu ve věcech majetkových (ÚZSVM) je úřad státní správy České republiky a organizační složka státu, která spravuje majetek patřící státu a zastupuje v těchto věcech stát, resp. jiné jeho organizační složky, které nakládají se státním majetkem, před soudy, rozhodci nebo stálými rozhodčími soudy, jinými správními úřady a dalšími orgány. Sídlí v Praze v budově Všeobecného penzijního ústavu. Odborný dohled nad ním vykonává Ministerstvo financí České republiky, jemu také úřad zasílá na vědomí všechna svá právní stanoviska. Příjmy a výdaje úřadu jsou obsaženy v rozpočtu kapitoly Ministerstva financí. V čele Úřadu je generální ředitel, který svou funkci vykonává v pracovním poměru a kterého jmenuje a odvolává ministr financí. Organizační řád úřadu schvaluje ministr financí.\n\nVznikl k 1. 7. 2002 na základě zákona č. 201/2002 Sb. v souvislosti se zánikem okresních úřadů (1. 1. 2003) v podstatě z nutnosti, aby po nich převzal kompetence v oblasti správy státního majetku, protože ostatní agenda přešla na krajské a obecní úřady, což jsou orgány samosprávy a se státním majetkem nenakládají. Zpravidla se jednalo o zaměstnance finančních referátů bývalých okresních úřadů, kteří měli stejnou agendu a zůstali ve stejných budovách.\n\nGenerální ředitelkou je od 28. ledna 2015 Mgr. Ing. Kateřina Arajmu.\n\n\nÚZSVM je organizován podle územních krajů. Kromě svého pražského ústředí tak má územní pracoviště ve městech:\n\n\n\n"}
{"id": "337418", "url": "https://cs.wikipedia.org/wiki?curid=337418", "title": "Rexair LLC", "text": "Rexair LLC\n\nRexair LLC je americká firma na výrobu vysavačů Rainbow. Sídlí v Troy ve státě Michigan.\n\nVýrobní závody jsou i v městech Cadillac v Michiganu a Toledo v Ohiu.\n\nSpolečnost založil v roce 1929 John W. Newcombe, který uvedl na trh bezsáčkový vysavač. V roce 1936 představila firma čisticí stroj se separačním systémem zvaný Rexair. Systém Rainbow byl uveden v roce 1955 a zůstal vlajkovou lodí v produkci společnosti dodnes.\n"}
{"id": "337420", "url": "https://cs.wikipedia.org/wiki?curid=337420", "title": "Citroën C4", "text": "Citroën C4\n\nCitroën C4 je malý rodinný vůz (coupé nebo hatchback) vytvořený jako nástupce Citroën Xsara, poprvé uvedený na trh na podzim 2004, v ČR v listopadu 2005.\n\nK dispozici jsou třídveřové coupé a pětidveřový hatchback s benzinovým nebo naftovým motorem. Na některých trzích se vyrábí a prodává i sedan (např. Čína, Argentina, Maďarsko,…). Kupé je o 13 mm delší a má o 6 litrů menší objem zavazadlového prostoru než hatchback (320 l).\n\nMezi interiérovou výbavu patří volant s pevným středem, moderní palubní desku s automatickou regulací podsvícení středového displeje či integrovaný osvěžovač vzduchu. Z bezpečnostních prvků nabízí mimo jiné i bi-xenonové světlomety, tempomat s omezovačem rychlosti nebo systém AFIL, upozorňující na neúmyslné opuštění jízdního pruhu.\n\nV roce 2006 byla představena sedmimístná verze Grand C4 Picasso. Později přibyla menší pětimístná C4 Picasso.\n\nVůz vyniká nadprůměrně dobrými jízdními vlastnostmi, přestože zadní náprava je klasické konstrukce s vlečenými rameny a stabilizátorem. Náklon v zatáčkách je minimální. Další kladnou vlastností vozu je dobré odhlučnění interiéru.\n\nCitroën C4 vyhrál Design of the Year v roce 2006.\nCena pro technologie budoucnosti za svůj inovativní hybridní systém Hybrid Air využívající benzínový motor a stlačený vzduch, který představuje klíčovou etapu směrem k vývoji vozu se spotřebou 2 l / 100 km.\nFleet World Honours cena za inovace.\nEngine Technology Development Of The Year udělováno partnerům skupiny Bosch.\n\nCitroën C4 WRC se účastní šampionátu od roku 2007. Sébastien Loeb s ním získal tituly mistra světa v letech 2007, 2008, 2009 a 2010. V letech 2008, 2009 a 2010 zvítězil Citroën Sport mezi týmy. C4 WRC se tak stal kvalitním nástupcem Xsary WRC. Jeho vývoj začal již v roce 2004. Vzhledem k nejasné budoucnosti byl však projekt zastaven a tovární Citroën ohlásil po Mistrovství světa v rallye 2005 odchod z mistrovství. Automobilka se do soutěží vrátila až v roce 2007 s novým typem.\n\nMotor měl objem 1998 cm³ a výkon 234 kW. Používal pneumatiky Michelin. Pro asfaltové soutěže se používala osmnáctipalcová a pro šotolinové patnáctipalcová kola.\n\nRozměry:\n"}
{"id": "337423", "url": "https://cs.wikipedia.org/wiki?curid=337423", "title": "Ohm Square", "text": "Ohm Square\n\nOhm Square je česká hudební skupina hrající breakbeat a Drum and Bass. Jejich hudba se objevuje v mnoha českých filmech (Samotáři, Divoké včely, Děvčátko...).\n\n\n"}
{"id": "337425", "url": "https://cs.wikipedia.org/wiki?curid=337425", "title": "Noa", "text": "Noa\n\nNoa má více významů:\n\n\n"}
{"id": "337426", "url": "https://cs.wikipedia.org/wiki?curid=337426", "title": "UAZ-469", "text": "UAZ-469\n\nUAZ-469 je osobní terénní dvounápravový automobil s pohonem všech kol, s karosérií s odnímatelnou střechou a se sklopnou zadní stěnou vyráběný ruskou automobilkou UAZ. Je určený k prepravě osob a nákladu po pozemních komunikacích i v terénu, při čemž za něj lze připojit přívěs. Byl používán hlavně v armádě bývalého SSSR. V Rusku a zemích bývalého Východního bloku slouží dodnes.\n\nProdukce UAZu započala v roce 1971, když měl nahradit zastaralý model GAZ 69, který byl vyráběn ve stejném závodě od roku 1953. První kusy opustily výrobní linku Uljanovského automobilového závodu v Uljanovsku koncem roku 1972 a od počátku roku 1973 byla postupně zahájena jejich hromadná výroba, která skončila v roce 1985. Od tohoto roku procházel UAZ modernizačním programem a jeho výroba pokračovala pod označením \"UAZ-3151\". Vzhledově se však nijak zvlášť neliší od svého předchůdce UAZu-469, má však silnější motor, lepší pružení a ergonometrii a od roku 1996 nedělené přední sklo (označení UAZ-31512). V současnosti je již připraven k výrobě nový model UAZ-3172, ale v důsledku nedostatku finančních prostředku v ruské armádě k tomu dosud nedošlo. Ve stejnou dobu byly UAZy vyráběny pod označením Beijing 212 v Číně.\n\nVe všech směrech modernizovaný UAZ Hunter je nástupcem klasického UAZu-469, stále je na výběr mezi verzí hard-top a soft-top. V nabídce pro český trh jsou jak motory benzínové, tak naftové, splňující Euro-5. Některé z nich lze potkat v AČR, jiné u českých firem i offroad nadšenců.\n\nUAZ-469 je pětidveřový, sedmimístný otevřený terénní vůz, který má motor umístěn vpředu, pohon zadních kol a zapínatelný pohon 4x4. Řadový čtyřválec GAZ s rozvodem OHV má objem 2445 cm³, vrtání i zdvih 92 mm, kompresi 6,7, karburátor K126 a výkon 55 kW (75 koní) při 4000 ot/min. Je vybaven čtyřstupňovou převodovkou s redukcí. Má rozvor 2380 mm, rozchod kol 1442/1442 mm, vnější rozměry 4025 × 1805 × 2020 mm, hmotnost 1600 kg. Maximální rychlost, které může dosáhnout je 100 km/h.\n\nBěhem roku 1974 byly UAZy-469 nakupovány pro potřeby ČSLA převážně v modifikacích B a BI (bez redukcí v kolech oproti základnímu typu UAZ-469) a postupně nahrazovaly u útvarů legendární \"Gaziky\". Československá armáda UAZy zařadila u všech útvarů po celém území státu, kde plnily roli všestranného automobilu s dobrou průchodností a spolehlivostí v terénu. Tuto roli stále plní i v dnešní Armádě České republiky, neboť jejich nahrazování terénním vozem Land Rover Defender pokračuje velmi pozvolna. Slovenská armáda jejich nahrazování ještě vůbec nezačala. Jako speciální nástavba je v české armádě používána chemická průzkumná verze UAZ-469 CH a UAZ-469 TEP (technická pozorovatelna).\n\nV některých cizích armádách slouží tento terénní osobní automobil jako nosič lehkých zbraňových systémů včetně velkorážných kulometů, bezzákluzových kanónů, nebo lehkých raketometů. UAZ-469 se rozšířil téměř do všech koutů světa. V Evropě se nachází ve všech státech bývalé Varšavské smlouvy mimo Rumunska a dále ho najdeme v Chorvatsku, Srbsku (speciální policejní jednotky) a Finsku. Blízký východ rovněž brázdí značné množství v armádách Sýrie, Iráku, Íránu, Egypta a Jemenu. Další státy jsou Afghánistán, Mongolsko, Vietnam, Laos, Kambodža, KLDR, Etiopie, Angola, Mosambik, Kuba a Nikaragua.\n\nUAZ-469 - automobil pro speciální účely s odrušeným elektrickým příslušenstvím a s hnacími nápravami se stálou redukcí v kolech\n\nUAZ-469 B - automobil pro všechny účely s hnacími nápravami bez stálých redukcí v kolech, bez vyššího stupně odrušení a bez hledacího světlometu\n\nUAZ-469 BI a BIE - automobil pro všechny účely s hnacími nápravami bez stálých redukcí v kolech, s vyšším stupněm odrušení elektrické výstroje a s hledacím světlometem, od roku 1978 s teleskopickými tlumiči pérování\n\nUAZ-469 B, BI a BIE - terénní automobil se zvýšenou průchodivosti, dvounápravový s oběma nápravami hnacími. Povolené zatížení je 2 osoby a 600 kg nákladu, nebo 7 osob a 100 kg nákladu. Je univerzální.\n\n\n"}
{"id": "337427", "url": "https://cs.wikipedia.org/wiki?curid=337427", "title": "Durhamská katedrála", "text": "Durhamská katedrála\n\nDurhamská katedrála, oficiálně \"Katedrální kostel Ježíše Krista, blahoslavené Panny Marie a Svatého Cuthberta z Durhamu\" (\"Cathedral Church of Christ, Blessed Mary the Virgin and St Cuthbert of Durham\") v anglickém městě Durhamu je trojlodní románská a gotická stavba se dvěma věžemi v průčelí a mohutnou věží nad křížením. Je sídlem biskupa Durhamské diecéze Anglikánské církve. Současná 143 m dlouhá stavba vznikla v letech 1093-1130 a je centrem křesťanských bohoslužeb do současné doby. Je považována za jeden z nejkrásnějších příkladů normanského slohu v Evropě a je spolu s Durhamským hradem součástí Světového dědictví UNESCO.\n\nRoku 995 si skupina mnichů z Lindisfarne vybrala kopcovitý poloostrov jako místo stavby kostela, do nějž uložili ostatky svatého Cuthberta. Podle legendy je sem přivedla dojička, které se zatoulala kráva a našla ji na tomto místě odpočívat. Hlavním důvodem výběru tohoto místa byla však zřejmě jeho výhodná poloha, která umožňovala dobrou obranu před útočníky.\n\nPůvodně zde vznikla pouze přechodná dřevěná stavba sloužící k úschově ostatků svatého Cuthberta. Ty byly později přemístěny do masivnější, zřejmě také dřevěné stavby známé jako Bílý kostel. Roku 998 byl tento kostel nahrazen kamennou stavbou, z níž byla nedostavěná v roce 1018 pouze západní věž. Se vzrůstajícím kultem svatého Cuthberta se Durham brzy stal cílem mnoha poutníku. Jedním z prvních byl i král Knut I. Veliký, který Durhamu udělil mnohá privilegia a věnoval rozsáhlé pozemky.\n\nStavba první katedrály byla zahájena roku 1093. Je mimo jiné pozoruhodná žebrovaným stropem střechy hlavní chrámové lodi, jejíž oblouky jsou podpírány relativně štíhlými pilíři. Tyto prvky jsou předchůdci gotické architektury, která se objevuje v severní Francii o několik desetiletí později. Dovedné využití lomených oblouků a žebrovaného stropu umožnilo zastřešení daleko strukturovanější plochy než u předchozích staveb.\n\nVe 12. století byla přistavěna Kaple Panny Marie, kde jsou uschovány ostatky Bedy Ctihodného a biskupa Lengleyho, jehož hrobka se nachází u západního vstupu do katedrály. Ve 13. století nahradila románský chór příčně postavená Kaple devíti oltářů, před západním průčelím vznikla v letech 1175-1189 Galilejská kaple pro poutníky. Hlavní věž z té doby byla roku 1429 zničena úderem blesku, takže současná 66 m vysoká věž byla dokončena roku 1455.\n\nCuthbertova hrobka byla na příkaz Jindřicha VIII. roku 1538 zničena a dochoval se pouze skromný kamenný podstavec. O dva roky později, roku 1540, byl benediktinský klášter zrušen a jeho poslední převor se stal prvním děkanem katedrály.\n\nV roce 1650 byla katedrála použita Cromwellovým vojskem jako vězení pro skotské zajatce po Bitvě u Dunbaru 3. září 1650. Odhaduje se, že zde zemřelo asi 3 000 vězňů, kteří zde byli drženi v nelidských podmínkách, většinou bez jídla a vody.\n\nRoku 1986 byla katedrála a hrad zařazeny na seznam světového dědictví.\n\n"}
{"id": "337430", "url": "https://cs.wikipedia.org/wiki?curid=337430", "title": "Svojanov (rozcestník)", "text": "Svojanov (rozcestník)\n\nNázev Svojanov má více sídel:\n\n"}
{"id": "337433", "url": "https://cs.wikipedia.org/wiki?curid=337433", "title": "Donington Park", "text": "Donington Park\n\nDonington Park je závodní okruh poblíž obce Castle Donington v Severozápadním Leicestershiru v Anglii. Vlastní jej společnost Donington Ventures Leisure Ltd. Pořádají se zde také hudební festivaly. Pravidelně se zde konají závody mistrovství světa silničních motocyklů a od roku 2010 se zde měly opět pořádat závody mistrovství světa vozů Formule 1, ale přípravy pořadatelé nestihli.\n\nPůvodní Doningtonský okruh byl otevřen již v roce 1931 a zpočátku se využíval pro závody motocyklů, v průběhu 30. let sem ovšem zavítaly i automobilové závody. V roce 1939 byl okruh uzavřen kvůli 2. světové válce, stal se skladištěm armádních vozidel. Počátkem 70. let došlo k zakoupení zdejšího areálu Tomem Wheatcroftem, který finančně pokryl přestavbu trati, která byla znovu otevřena 27. května 1977.\n\nNa okruhu se v roce 1993 konala Velká cena Evropy vozů Formule 1, tento závod byl silně ovlivněn deštěm.\n\n4. července 2008 Bernie Ecclestone oznámil, že Donington Park bude od roku 2010 po dobu 10 let pořádat Velkou cenu Velké Británie. 7. prosince 2009 se však rozhodlo, že GP Velké Británie se pojede na dalších 17 let v Silverstonu.\n\nDonington Park má velkou historii co se týče pořádání rockových hudebních festivalů. V letech 1980-1996 se zde konal každoroční obrovský festival Monsters of Rock. Koncertovaly zde např. kapely jako AC/DC a Metallica, které zde měly hlavní slovo hned třikrát. Absolutní rekord však drží britská legenda Iron Maiden, která je zde měla dokonce čtyřikrát.\n\nO roku 2003 se zde pravidelně koná Download festival.\n"}
{"id": "337434", "url": "https://cs.wikipedia.org/wiki?curid=337434", "title": "Lenka Kořínková", "text": "Lenka Kořínková\n\nLenka Holas Kořínková (* 2. března 1956 Opava) je česká herečka, zpěvačka a autorka knih o zdravé výživě. Její manžel byl David Holas a v roce 2012 se rozvedli. Pochází z umělecké rodiny, po studiích na hudebním oddělení pražské konzervatoře vystupovala jako zpěvačka, mimo jiné také v Divadle Semafor či v Divadle E. F. Buriana. Její osobní dívčí půvab a také komediální talent způsobily, že byla od počátku své profesionální kariéry často obsazována ve filmu a v televizi především do komediálních rolí. Úspěšná byla i jako zpěvačka popmusic. V roce 1981 emigrovala společně se svým manželem do Austrálie. V Austrálii se živila jako zpěvačka v barech a restauracích, později jako prodavačka. V 90. letech 20. století po sametové revoluci se vrátila do vlasti. Pokoušela se opět prosadit, ale v nových společenských podmínkách to bylo obtížné. Hrála v několika českých filmech, nicméně společně s různými osobními a existenčními těžkostmi se dostavily také problémy s alkoholismem. V současné době působí coby autorka různých knih o dietách a o zdravé výživě.\n\n\n"}
{"id": "337435", "url": "https://cs.wikipedia.org/wiki?curid=337435", "title": "SIMAP", "text": "SIMAP\n\nSimilarity Matrix of Proteins nebo častěji SIMAP je BOINC projekt, který slouží k výzkumu funkcí proteinů. Aplikace simap hledá pomocí FASTA heuristiky (jejíž výsledky jsou zpřesněny pomocí Smith-Watermanova algoritmu) podobnosti v primární struktuře proteinů, aplikace hmmer využívající skryté Markovovy modely (Hidden Markov Models) lokalizuje v proteinu jednotlivé domény. Zdroje dat pro SIMAP@home představují veřejně přístupné vědecké databáze jako UniProt, RCSB PDB, GenBank nebo RefSeq shromažďující informace o struktuře a funkci dosud objevených proteinů. Pro odhad proteinových domén se využívá informací o známých doménách a sekvenčních vzorech z databáze InterPro. Výsledky výpočtů se ukládají do veřejně přístupné vědecké databáze.\n\nStudium proteinů je základem pro pochopení biologických procesů v živých organismech. Má uplatnění v medicíně a farmaceutickém průmyslu, molekulární biologii, biochemii, genetice, bioinženýrství, nanotechnologiích, atd. Počet každoročně objevených proteinů velmi rychle roste, avšak jen u zlomku z nich je známo jejich působení v organismu. Experimentální ověřování funkcí proteinů je zdlouhavé a velmi nákladné. Velké množství proteinů má však podobné funkce. SIMAP@home vytváří databázi, v které jsou uloženy informace o vzájemné podobnosti známých i nově objevených proteinů. Tato databáze pak slouží jako základ k dalšímu výzkumu.\n\nProteiny (bílkoviny) jsou základní stavební jednotkou organismu. Jsou tvořeny řetězci aminokyselin (tj. molekul obsahující funkční skupiny -NH a -COOH) spojených navzájem peptidickou vazbou. V organismu plní důležité funkce, mimo jiné:\n\nproteinů je tvořena pořadím aminokyselin, které protein tvoří. Pořadí aminokyselin je zakódováno v DNA. SIMAP@home se snaží pomocí shody v pořadí aminokyselin (=sekvenční shoda) u proteinů najít tzv.homologní proteiny. Sekvence jsou homologní, jestliže jsou odvozeny od stejné původní sekvence. Například pokud se nějaká linie živočichů v průběhu evoluce rozdělí na dvě vývojové větve, bude každá vývojová větev zprvu obsahovat podobné geny kódující podobné proteiny s podobnou nebo stejnou funkcí.Pokud je sekvenční shoda dvou proteinů vyšší než 45 %, lze předpokládat, že proteiny budou mít podobnou i prostorovou strukturu a funkci.\n\nSekundární struktura proteinů vzniká lokálním \"sbalením\" částí proteinů v důsledku vytváření vodíkových můstků mezi karbonylovými a imidovými skupinami v proteinu. Je určena typickým tvarem částí proteinů, nejčastěji:\n\nTerciární strukturu proteinů v SIMAP@home počítá aplikace hmmer. Rozlišují se supersekundární struktura a proteinové domény.\n\nvzniká když je protein tvořen dvěma nebo více polypeptidickými řetězci, které jsou spojeny nekovalentními vazbami. Příkladem může být hemoglobin, který je tvořen čtyřmi vlákny (viz obrázek - otevře se po kliknutí na odkaz u hemoglobinu).\n\nDatabáze obsahovala v roce 2007 více než 17 milionů proteinů. Databáze SIMAP je aktualizována každý měsíc, a proto jsou nové jednotky pro SIMAP@home připraveny obvykle vždy k začátku nového měsíce. V současnosti má projekt dostatečnou počítačovou kapacitu, avšak potřeba výpočetního času (především pro aplikaci hmmer) se postupně stále zvyšuje.\n\nAplikace SIMAP@home běží pod systémy Windows, Macintosh a Linux.\n"}
{"id": "337445", "url": "https://cs.wikipedia.org/wiki?curid=337445", "title": "Vana-Antsla", "text": "Vana-Antsla\n\nVana-Antsla („Stará Antsla“, německy \"Alt-Anzen\") je městečko v estonském kraji Võrumaa, samosprávně patřící do obce Antsla. Městečko leží přibližně 5 km severně od Antsly.\n"}
{"id": "337446", "url": "https://cs.wikipedia.org/wiki?curid=337446", "title": "Mähkli", "text": "Mähkli\n\nMähkli je vesnice v estonském kraji Võrumaa, samosprávně patřící do obce Antsla.\n\n"}
{"id": "337447", "url": "https://cs.wikipedia.org/wiki?curid=337447", "title": "Anikatsi", "text": "Anikatsi\n\nAnikatsi () je vesnice v estonském kraji Viljandimaa, samosprávně patřící do obce Tarvastu. Nachází se asi 35 km jihojihovýchodně od města Viljandi a 3 km západně od vesnice Kärstna. V roce 2011 zde žilo 102 obyvatel.\n\nVes je poprvé zmiňována německy jako \"Anikatz\". Dalšími variantami jména jsou \"Hannikaste\" (1624), \"Hannikast\" (1638) a \"Annikats\" (1797). \n"}
{"id": "337448", "url": "https://cs.wikipedia.org/wiki?curid=337448", "title": "Ämmuste", "text": "Ämmuste\n\nÄmmuste je vesnice v estonském kraji Viljandimaa, samosprávně patřící do obce Tarvastu.\n"}
{"id": "337451", "url": "https://cs.wikipedia.org/wiki?curid=337451", "title": "Hepatosplenomegalie", "text": "Hepatosplenomegalie\n\nHepatosplenomegalie je současné abnormální zvětšení jater (hepatomegalie) a sleziny (splenomegalie). Může se vyskytovat u řady onemocnění člověka jako je leukémie, hepatitidy nebo infekční choroby.\n"}
{"id": "337454", "url": "https://cs.wikipedia.org/wiki?curid=337454", "title": "Zkřížená reakce", "text": "Zkřížená reakce\n\nZkřížená reakce je běžný jev v imunologii, kdy nepříbuzné antigeny sdílejí stejné antigenní determinanty (epitopy) a dochází k tomu, že specifické protilátky organismu reagují s různými antigeny. Tento fenomén komplikuje sérologickou diagnostiku, na druhou stranu díky zkřížená reakci je člověk chráněn před některými infekčními nemocemi. Např. některé druhy virů mohou být pro člověka patogenní, jiné jim blízce příbuzné viry naopak neškodné. Setká-li se jedinec během svého života s nepatogenním virem, vytvoří se v jeho těle specifické protilátky, které ho poté ochrání před příbuzným ale patogenním virem. \nZkřížená reakce hraje rovněž významnou roli při vzniku některých autoimunitních onemocnění (alergií).\n"}
{"id": "337455", "url": "https://cs.wikipedia.org/wiki?curid=337455", "title": "Sooviku", "text": "Sooviku\n\nSooviku (dříve též Kaarli) je vesnice v estonském kraji Harjumaa, samosprávně patřící do obce Tarvastu. V katastru vesnice se nachází zřícenina hradu Tarvastu.\n"}
{"id": "337457", "url": "https://cs.wikipedia.org/wiki?curid=337457", "title": "Pahuvere", "text": "Pahuvere\n\nPahuvere (německy \"Willust\") je vesnice v estonském kraji Harjumaa, samosprávně patřící do obce Tarvastu.\n"}
{"id": "337461", "url": "https://cs.wikipedia.org/wiki?curid=337461", "title": "Raassilla", "text": "Raassilla\n\nRaassilla (dříve též Koni nebo Raasilla) je vesnice v estonském kraji Harjumaa, samosprávně patřící do obce Tarvastu.\n\nVe vsi se narodil v roce 1891 estonský botanik Jaan Port.\n"}
{"id": "337464", "url": "https://cs.wikipedia.org/wiki?curid=337464", "title": "Ottokar Nováček", "text": "Ottokar Nováček\n\nOttokar Eugen Nováček (13. května 1866 Fehertemplom, Uhersko – 3. února 1900 New York, USA) byl houslista, violista a skladatel českého původu.\n\nByl synem českého dirigenta a hudebního pedagoga Martina Josefa Nováčka. Studoval hudbu u svého otce a poté v letech 1880 až 1883 ve Vídni u Jakoba Donta a následně na konzervatoři v Lipsku. V roce 1885 zde získal Mendelssohnovu cenu. Hrál v lipském \"Gewandhausorchester\", potom druhé housle a později violu v \"Brodsky Quartet\". Později se přestěhoval do USA, kde se stal členem \"Bostonského symfonického orchestru\" (1891) a později vedoucím skupiny viol v \"Damrosch Orchestra\" v New Yorku (1892 až 1893).\n\nV roce 1899 ukončil ze zdravotních důvodů aktivní hraní a soustředil se na komponování. Jeho patrně nejznámějším dílem je capriccio pro housle a klavír \"„Perpetuum mobile“ (Perpetual Motion)\" z cyklu \"8 koncertních capriccií, opus 5\". Jeho klavírní koncert při premiéře provedl Ferruccio Busoni).\n\nJeho tři bratři: Rudolf Nováček, Karl Nováček a Victor Nováček byli rovněž známými hudebníky.\n\n\n\n"}
{"id": "337465", "url": "https://cs.wikipedia.org/wiki?curid=337465", "title": "Dědici ze zákona", "text": "Dědici ze zákona\n\nDědici ze zákona (čili \"zákonní dědici\") jsou fyzické osoby, které se stanou dědici po zůstaviteli (ledaže by ovšem odmítli dědictví) na základě splnění podmínek stanovených objektivním právem (zejména pro svůj příbuzenský vztah k zůstaviteli), aniž by je zůstavitel jako své dědice výslovně ustanovil v závěti.\n\nDědici ze zákona se zpravidla dělí (na rozdíl od závětních dědiců) do dědických skupin nebo tříd. Okruh dědiců ze zákona je dán právní úpravou účinnou v den smrti zůstavitele.\n\nJako dědici ze zákona podle současného českého práva dědí:\n\nV první třídě dědiců dědí zůstavitelovy děti a jeho manžel, každý z nich stejným dílem. Nedědí-li některé dítě (například proto, že odmítlo dědictví, je nezpůsobilé dědit, nedožilo se zůstavitelovy smrti nebo je neznámého pobytu), nabývají jeho dědický podíl stejným dílem jeho děti (tj. zůstavitelova vnoučata); totéž platí o vzdálenějších potomcích téhož předka. Obdobně se postupuje, jestliže nedědí další potomci (vnoučata atd.). Tento způsob dělení dědických podílů se nazývá \"in stirpes\" (podle kmenů).\n\nJestliže některý ze zůstavitelových potomků dědí (např. zůstavitelovo dítě), nemohou dědit jeho potomci (např. zůstavitelova vnoučata; potomci jiných zůstavitelových dětí však dědit mohou). Manžel nemůže v první třídě dědiců dědit sám.\n\nPředpokladem pro dědění ve druhé třídě dědiců je, že nedědí žádný ze zůstavitelových potomků.\n\nVe druhé třídě dědiců dědí manžel nebo partner, zůstavitelovi rodiče a tzv. spolužijící osoba. Dědicové ve druhé třídě dědiců dědí rovným dílem, manželu nebo partnerovi však připadá nejméně polovina dědictví. Pokud tedy manžel nebo partner dědí ve druhé třídě sám, připadne mu celé dědictví, jinak dědí polovinu dědictví a druhá polovina dědictví se rozdělí rovným dílem mezi ostatní dědice druhé třídy dědiců. Tzv. spolužijící osoba nemůže ve druhé třídě dědit sama.\n\nPředpokladem pro dědění ve třetí třídě dědiců je, že nedědí žádný ze zůstavitelových potomků, zůstavitelův manžel nebo partner ani žádný ze zůstavitelových rodičů.\n\nVe třetí třídě dědiců dědí zůstavitelovi sourozenci a tzv. spolužijící osoba, všichni rovným dílem. Pokud některý z sourozenců nedědí (například proto, že odmítl dědictví, je nezpůsobilý dědit, nedožil se zůstavitelovy smrti nebo je neznámého pobytu), nabývají jeho dědického podílu \"in stirpes\" jeho děti (tj. zůstavitelovi synovci a neteře); pokud však sourozenec, který nedědí, žádné dětí nemá, přiroste jeho dědický podíl ostatním dědicům. Na další potomky zůstavitelých sourozenců (například na prasynovce a praneteře) však už dědický podíl nepřechází, ani kdyby žádný ze zůstavitelých sourozenců nedědil.\n\nPředpokladem pro dědění ve čtvrté třídě dědiců je, že nedědí žádný ze zůstavitelových potomků, zůstavitelův manžel nebo partner, žádný ze zůstavitelových rodičů, sourozenců, synovců a neteří ani tzv. spolužijící osoba.\n\nVe čtvrté dědické skupině dědí stejným dílem zůstavitelovi prarodiče.\n\nPředpokladem pro dědění v páté třídě dědiců je, že nedědí nikdo z předchozích tříd.\n\nV páté dědické třídě dědí prarodiče rodičů zůstavitele, tzn. zůstavitelovi praprarodiče, a to tak, že prarodičům matky zůstavitele připadne polovina pozůstalosti a prarodičům otce zůstavitele druhá polovina. Tato polovina se následně rozdělí rovným dílem mezi dvojice, tzn. jednu čtvrtinu rodiče zůstavitelovi babičky z matčiny strany, druhou čtvrtinu rodiče zůstavitelova dědečka z matčiny strany atd., celkově tak na každého připadne jedna osmina zůstavitelovi pozůstalosti.\n\nPokud jeden z dvojice praprarodičů nedědí, připadne celý podíl druhému z dvojice, tzn. pokud prapradědeček už nežije, připadne celá čtvrtina praprabababičce. Pokud nedědí celá dvojice, připadne jejich čtvrtina druhé dvojici z téže strany, tzn. pokud rodiče dědečka z matčiny strany nedědí, připadne jejich čtvrtina rodičům babičky z matčiny strany. Pokud by nedědila ani tato dvojice, rozdělí se celá tato polovina mezi prarodiče druhého z rodičů, tzn. pokud nedědí rodiče dědečka ani babičky z matčiny strany, připadne tato polovina pozůstalosti rodičům babičky a dědečka z otcovy strany, a to ve stejném poměru, v jakém jim připadla pozůstalost z \"jejich\" poloviny.\n\nPředpokladem pro dědění v šesté třídě dědiců je, že nedědí nikdo z předchozích tříd.\n\nV šesté třídě dědiců dědí rovným dílem děti dětí sourozenců zůstavitele (tj. prasynovci a praneteře) a děti prarodičů zůstavitele (tj. strýcové a tety).\n\nVšeobecný zákoník občanský rozděloval dědice do čtyř tříd:\n\nJestliže zde nebyl žádný dědic v první třídě, dědilo se ve druhé třídě, pokud nebyli žádní dědici ve druhé třídě, dědilo se ve třetí třídě atd.\n\nPozůstalý manžel nedědil v žádné dědické třídě, nýbrž mimo ni, a to čtvrtinu pozůstalosti vedle dědiců první třídy a polovinu pozůstalosti vedle dědiců druhé třídy. Jestliže se dědilo ve třetí dědické třídě, obdržel manžel polovinu dědictví, přičemž z druhé poloviny dostali svůj podíl zůstavitelovi prarodiče; pokud však některý z prarodičů nedědil (například proto, že se nedožil smrti zůstavitele), připadl jeho podíl pozůstalému manželovi (vedle jeho poloviny). Nebyl-li zde žádný dědic první nebo druhé třídy ani nedědil žádný ze zůstavitelových prarodičů, připadla celá pozůstalost pozůstalému manželovi.\n\nKromě svého dědického podílu dědil manžel také movité věci patřící k manželské domácnosti; v případě, že spolu s ním dědili také zůstavitelovi potomci, však z těchto věcí dědil jen to, co bylo nutné pro jeho vlastní potřebu.\n\nDědění v první a druhé dědické skupině se od právní úpravy účinné do 31. prosince 2013 lišilo tím, že dědicem nebyl partner. Pokud některý ze zůstavitelových rodičů nedědil, připadl jeho podíl rovným dílem jeho dětem, a nebylo-li jich, jeho rodičům (šlo tedy o dělení \"in stirpes\" – podle kmenů). Třetí ani čtvrtá dědická skupina neexistovala.\n\nPozůstalý manžel, který žil se zůstavitelem v době jeho smrti ve společné domácnosti, dědil vedle svého dědického podílu také nedoplatky zůstavitelovy odměny za práci a opětujících se důchodů, jakož i zůstavitelovo obvyklé domácí zařízení.\n\nDědění v první a druhé dědické skupině se od právní úpravy účinné do 31. prosince 2013 lišilo jen tím, že dědicem nebyl partner. Ve třetí dědické skupině dědili jen zůstavitelovi sourozenci a tzv. spolužijící osoba; synovci a neteře nedědili. Čtvrtá dědická skupina neexistovala.\n\nPrávní úprava se lišila od právní úpravy účinné do 31. prosince 2013 jen tím, že dědicem nebyl partner.\n\nJako dědici ze zákona podle českého práva účinného do 31. prosince 2013 dědili:\n\nV první dědické skupině dědily zůstavitelovy děti a manžel nebo partner, každý rovným dílem. Pokud některé z dětí nedědilo (například proto, že odmítlo dědictví, bylo nezpůsobilé dědit, nedožilo se zůstavitelovy smrti nebo bylo neznámého pobytu), nabývaly jeho dědického podílu jeho děti (tj. zůstavitelova vnoučata); pokud však dítě, které nedědilo, žádné děti nemá, přirostl jeho dědický podíl ostatním dědicům. Obdobně se postupovalo, jestliže nedědili další potomci (vnoučata atd.). Tento způsob dělení dědických podílů se nazývá \"in stirpes\" (podle kmenů).\n\nJestliže některý ze zůstavitelových potomků dědil (např. zůstavitelovo dítě), nemohli dědit jeho potomci (např. zůstavitelova vnoučata; potomci jiných zůstavitelových dětí však dědit mohli). Manžel ani partner nemohl v první dědické skupině dědit sám.\n\nPředpokladem pro dědění ve druhé dědické skupině bylo, že nedědil žádný ze zůstavitelových potomků.\n\nVe druhé dědické skupině dědil manžel nebo partner, zůstavitelovi rodiče a tzv. spolužijící osoba. Dědicové ve druhé dědické skupině dědili rovným dílem, manžel nebo partner však nejméně polovinu dědictví. Pokud tedy manžel nebo partner dědil ve druhé skupině sám, připadne mu celé dědictví, jinak dědí polovinu dědictví a druhá polovina dědictví se rozdělí rovným dílem mezi ostatní dědice druhé dědické skupiny. Tzv. spolužijící osoba nemohla ve druhé skupině dědit sama.\n\nPředpokladem pro dědění ve třetí dědické skupině je, že nedědil žádný ze zůstavitelových potomků, zůstavitelův manžel nebo partner ani žádný ze zůstavitelových rodičů.\n\nVe třetí dědické skupině dědili zůstavitelovi sourozenci a tzv. spolužijící osoba, všichni rovným dílem. Pokud některý z sourozenců nedědil (například proto, že odmítl dědictví, byl nezpůsobilý dědit, nedožil se zůstavitelovy smrti nebo byl neznámého pobytu), nabývaly jeho dědického podílu \"in stirpes\" jeho děti (tj. zůstavitelovi synovci a neteře); pokud však sourozenec, který nedědí, žádné dětí nemá, přiroste jeho dědický podíl ostatním dědicům. Na další potomky zůstavitelých sourozenců (například na bratrance a sestřenice) však už dědický podíl nepřecházel, ani kdyby žádný ze zůstavitelých sourozenců nedědil.\n\nPředpokladem pro dědění ve čtvrté dědické skupině bylo, že nedědil žádný ze zůstavitelových potomků, zůstavitelův manžel nebo partner, žádný ze zůstavitelových rodičů, sourozenců, synovců a neteří ani tzv. spolužijící osoba.\n\nVe čtvrté dědické skupině dědili stejným dílem zůstavitelovi prarodiče; nedědil-li žádný z nich (tj. žádný z rodičů zůstavitelova otce ani žádný z rodičů zůstavitelovy matky), dědily rovným dílem jejich děti, tj. zůstavitelovi strýcové a tety.\nV případě, kdy by určitá osoba byla ve více příbuzenských vztazích se zůstavitelem, svědčí ji dědické právo z každého z těchto vztahů.\n\nPříklad: \"Zůstavitel a jeho dcera spolu zplodili potomka, dcera se nedožila smrti svého otce – \"V tomto případě zdědí jejich potomek polovinu zůstavitelova majetku na základě svého práva jako zůstavitelovo dítě v první třídě dědiců. Druhá polovina majetku by měla připadnou zůstavitelově dceři jako druhému dítěti, protože ale dcera nedědí, nastupuje do jejího dědického práva její dítě, jímž je společný potomek zůstavitele a jeho dcery. Tento potomek tak zdědí celý majetek zůstavitelův, a to na základě dvou příbuzenských vztahů.\nJako spolužijící osoba se zkráceně označuje ten, kdo žil se zůstavitelem nejméně po dobu jednoho roku před jeho smrtí ve společné domácnosti a kdo z tohoto důvodu pečoval o společnou domácnost nebo byl odkázán výživou na zůstavitele. Pojem byl v českém právním řádu zaveden s účinností od 1. ledna 1951; až do 31. března 1964 musela dotyčná osoba navíc splňovat podmínku, že ve společné domácnosti žila se zůstavitelem nejméně po dobu jednoho roku před jeho smrtí \"jako člen rodiny\".\n\nSlovenská právní úprava dědění ze zákona je shodná s českou právní úpravou účinnou v období od 1. ledna 1992 do 30. června 2006.\n\nZanechal-li polský zůstavitel potomky, dědí v první dědické skupině zůstavitelovy děti a manžel, a to rovným dílem, manžel však nejméně čtvrtinu dědictví. Jestliže se některé z dětí smrti zůstavitele nedožilo, rozdělí se jeho dědický podíl mezi jeho potomky \"in stirpes\".\n\nJestliže zůstavitel nezanechal žádné potomky, dědí ve druhé dědické skupině zůstavitelův manžel, rodiče a sourozenci (popřípadě potomci zůstavitelových sourozenců). Pokud zůstavitel nezanechal rodiče ani sourozence či jejich potomky, připadá celé dědictví manželovi, jinak připadne zůstavitelovu manželovi polovina dědictví a druhá polovina se rozdělí mezi zůstavitelovy rodiče a sourozence (popřípadě jejich potomky). Pokud zůstavitel nezanechal manžela, rozdělí se dědictví mezi zůstavitelovy rodiče a sourozence (popřípadě jejich potomky).\n\nMezi zůstavitelovy rodiče a sourozence (popřípadě jejich potomky) se dědictví (nedědí-li zůstavitel manžela) nebo jeho polovina na ně připadající (jestliže druhou polovinu dědí zůstavitelův manžel) dělí tak, že každému z rodičů připadne jedna čtvrtina a o zbytek se rozdělí rovným dílem sourozenci zůstavitele (popřípadě jejich potomci); jestliže se však některý z rodičů smrti zůstavitele nedožil, připadne polovina podílu na něj připadající druhému rodiči a druhá polovina zůstavitelovým sourozencům (popřípadě jejich potomkům). Nedožije-li se zůstavitelovy smrti ani jeden z jeho rodičů, rozdělí se o dědictví nebo polovinu dědictví připadající na zůstavitelovy rodiče a sourozence (či jejich potomky) rovným dílem zůstavitelovi sourozenci, popřípadě jejich potomci. Pokud se některý ze zůstavitelových sourozenců nedožil smrti zůstavitele, nabývají jeho dědického podílu jeho potomci (nikoliv pouze děti), mezi něž se jeho dědický podíl rozdělí \"in stirpes\".\n\nDědicem ze zákona však není manžel, jestliže bylo manželství zůstavitele rozloučeno. Vztahu mezi rodičem a dítětem je naroveň postaven vztah založený osvojením, přičemž osvojením současně zaniká dědické právo mezi osvojencem a jeho původními rodiči (z tohoto pravidla však existují některé výjimky).\n\nNezanechal-li zůstavitel potomky, manžela, rodiče, sourozence ani potomky svých sourozenců, připadne dědictví po zůstaviteli gmině (obci), ve které měl zůstavitel své poslední bydliště (není-li možné poslední bydliště zjistit nebo nachází-li se mimo území Polska, tak státu), a to jako dědici ze zákona.\n\nPodle právní úpravy v australském státě Queensland účinné od 1. května 1998 jsou dědici ze zákona v první řadě děti a manžel. Stejné právní postavení jako manžel má také \"de facto spouse\", tj. osoba, která žila se zůstavitelem v soužití obdobném manželskému (tj. byla jeho druhem či družkou) nejméně po dobu pěti let před jeho smrtí anebo nejméně po dobu pěti let v období posledních šesti let před zůstavitelovou smrtí a současně i v době jeho úmrtí.\n\nZanechal-li zůstavitel manžela, připadne manželovi prvních 150 000 dolarů a vybavení domácnosti (tj. nábytek, záclony, závěsy, koberce, ložní prádlo, porcelán, skleněné nádobí, dekorační předměty, domácí spotřebiče a náčiní, zahradní náčiní a spotřebiče a jiný movitý majetek užívaný v řádné domácnosti nebo dekorační předměty, lihoviny, víno, poživatelné zásoby a domácí zvířata patřící zůstaviteli v době jeho smrti, nikoliv však motorová vozidla, plavidla, letadla, závodní zvířata, originální umělecká díla, trofeje, oblečení, šperky a jiné věci osobní potřeby). Zbývající část dědictví nabývají zůstavitelovy děti a manžel, a to rovným dílem, manžel však nejvýše třetinu dědictví. Jestliže se některé z dětí smrti zůstavitele nedožilo, rozdělí se jeho dědický podíl mezi jeho potomky \"in stirpes\".\n\nJestliže zůstavitel nezanechal žádné potomky ani manžela, dědí postupně:\n\n"}
{"id": "337473", "url": "https://cs.wikipedia.org/wiki?curid=337473", "title": "Retikulární formace", "text": "Retikulární formace\n\nRetikulární formace \"(lat. Formatio reticularis, zkráceně RF\") je šedá hmota mozková, kterou tvoří více než 50 mozkových jader umístěných v mozkovém kmeni, tj. prodloužené míše, mostu, středním mozku, ale i v thalamu. Jedná se o polysynaptický a multisenzorický systém, který přijímá vzruchy ze všech specifických nervových drah. Funkčně podléhá vlivům vyšších i nižších pater centrální nervové soustavy.\n\nRF je fylogeneticky velmi starou strukturou nervstva, která je tvořená mnoha malými neurony nahromaděnými v nestejně velikých jádrech propojených velkým množstvím spojů. Tím vzniká multisynaptická síť, která vede vzruchy přes několik interneuronů, čímž se vedení vzruchu zpomaluje. \n\nV RF je centrum řízení dýchání, regulace krevního tlaku, činnosti srdce a dalších vegetativních funkcí endokrinního a trávicího systému. Účinky má jak \"nespecifické\" – tlumivé a aktivační, tak \"specifické\" na konkrétní orgány.\n\nRF dělíme do skupin jader:\n\n\"Ascendentní\" spoje RF (vzestupné) jsou pospojovány řetězovitě od jednoho jádra k druhému, \"descendentní\" spoje (sestupné) jsou pak obecně delší. \n\nFunkčně lze RF členit na:\n\nSe nachází v předostřední (ventromediální), pontobulbární části RF. Při podráždění této oblasti dojde k útlumu monosynaptických i multisynaptických míšních reflexů s následným omezením pohybů. Tato oblast je stimulována mozkovou kůrou, zejména z jejích supresorových oblastí (\"4s\"), dále z mozečku a bazálních ganglií.\n\nJe uložen v zadopostranní (dorzolaterální) části prodloužené míchy a Varolově mostu. Hlavní část se ale nachází ve středním mozku a zasahuje až do thalamu. Při podráždění této oblasti dojde k zesílení míšních reflexů. Tento oddíl totiž odpovídá za řízení ϒ-motoneuronů, které inervují intrafuzální vlákna svalových vřetének. Systém je spouštěn stimuly z vestibulárních a mozečkových jader (zejména nc. fastigii). Při funkční převaze tohoto systému v celé RF se projeví decerebrační rigidita organizmu.\n\nJe zastoupen v celém mozkovém kmenu a prochází až do aktivační nespecifické části hypothalamu a thalamu. Tento systém je odpovědný za probouzení ze spánku a udržování bdělého stavu. Experimentální elektrická stimulace zvířete navodí jeho probuzení ze spánku – probouzecí reakce (\"arousal reaction\"). V EEG je v průběhu tohoto procesu viditelná desynchronizace. Stejný obraz jako při elektrické stimulaci registrujeme u různých podnětů – sluchových, zrakových, dotekových. Při potlačení aktivity této oblasti (např. léky) nelze probouzecí reakci navodit a organizmus nepřejde do bdělého stavu.\n\nJe zastoupen zejména v oblasti mostu mozkového kmene. Jehož aktivace např. příčným přerušením kmene vyvolá trvalou bdělost, kdy nedochází k navození spánku.\n\n\nVzniká přetětím míchy ve výši C-C. Celý mozek je potom intaktní (nepostižený), avšak oddělený od míchy. Preparát střídá spánek a bdělost, reaguje na dostředivé podněty sluchové, zrakové a kožní v oblasti hlavy. Oči má otevřené, zvíře hýbe jazykem a boltci. Na EEG je typický obraz pro bdění (rychlá aktivita s nízkou amplitudou). Díky přerušení spojení mezi mozkovými dechovými centry a motoneurony dýchacích svalů v míše je zastaveno spontánní dýchání zvířete, které je nahrazeno respirační pumpou.\n\nNastane při přerušení mozkového kmene mezi \"colliculi superiores a colliculi inferiores\". Tím dojde k oddělení koncového mozku (telencephalon) od zbylých oddílů mozku. Zvíře pak má zavřené oči, miózu zornic, nereaguje na podněty a hluboce spí. V EEG se objeví pomalé vlny o vysoké amplitudě, které jsou střídány za spánková vřetena. Dýchání zůstává spontánní, ale nastupuje obraz decerebrační rigidity. Pokud se podaří prodloužit tento pokus déle (\"chemický cerveau isolé\"), pak se objeví i bdělá EEG aktivita způsobená aferentními stimuly do center nad místem přetětí.\n\n"}
{"id": "337474", "url": "https://cs.wikipedia.org/wiki?curid=337474", "title": "Obléhání íránské ambasády", "text": "Obléhání íránské ambasády\n\nK obléhání íránské ambasády v Londýně teroristy došlo v roce 1980. Ukončeno bylo poté, co britské speciální jednotky Special Air Service (SAS) zaútočily na budovu při operaci nazvané Nimrod. Tento incident přivedl SAS do popředí světového zájmu, protože celá tato akce byla přehrávána v médiích.\n\nDne 30. dubna 1980 v 11:30 obsadil šestičlenný teroristický tým, který se nazýval „Demokratické revoluční hnutí za osvobození Arabistánu“ (DRMLA), budovu Prince’s Gate v Jižním Kensigtonu v centrálním Londýně.\n\nTeroristé nejprve požadovali autonomii regionů bohatých na ropu nacházejících se na jihu Íránu známých také jako Chúzistán; později požadovali propuštění devadesáti jedna svých druhů, údajných politických vězňů Irácké vlády, kteří byli drženi v íránských věznicích.\n\nDvacet šest rukojmích bylo zadrženo (včetně Trevora Locka, policejního konstábla, jehož úkolem bylo střežení hlavního vchodu a jednoho novináře rádia BBC), když teroristé poprvé zaútočili na budovu, ale pět jich bylo propuštěno během několika následujících dní. Policejní vyjednavači se pokusili uklidnit radikály pomocí dodávek jídla a cigaret, a třetího dne bylo na BBC odvysíláno prohlášení teroristů, které obsahovalo hrozbu zabití rukojmí. Irácký vůdce této teroristické jednotky své skupině slíbil, že Jordánský velvyslanec zasáhne v jejich prospěch a zajistí jim bezpečný odchod. Když začalo být jasné, že se tak nestane, situace na ambasádě se zhoršila.\n\nŠestého dne obléhání zabili teroristé jednoho z rukojmích, tiskového atašé Abbase Lavasaniho, a vyhodili jeho tělo ven. To znamenalo vyhrocení situace a premiérka Margaret Thatcherová byla nucena přijmout opatření pro uskutečnění záchranné operace. Příkaz k sestavení Protirevoluční válečné jednotky (CRW), jež je odnoží SAS byl vydán již během několika prvních hodin obléhání. Když byl zastřelen první rukojmí, komisař metropolitní policie David McNee poslal na Ministerstvo obrany zprávu, sdělující, že tohle je nyní „vojenská operace“.\n\nZástupci médií se od začátku obléhání utábořili u kasáren SAS v Stirling Lines v Herefordu. CRW tým se ale v té době nacházel mimo základnu na cvičení a v terénu zůstal dokud nebyl povolán. Zástupci médií tudíž nemohli následovat jednotky SAS při cestě na ambasádu.\n\nZpravodajské týmy se ale nacházely také v okolí ambasády. Zpravodajské jednotce organizace ITN se za pomoci nedávno představené ENG kamery podařilo nasnímat zadní část ambasády. Byly to záběry z tohoto výhodného postavení, které na televizních obrazovkách živě ukázaly útok jednotek SAS na budovu poté, co jeden z televizních zpravodajů „dostal tip“.\n\nJako příprava na útok na budovu byly sníženy přistávací dráhy letadel na letišti Heathrow a British Gas zahájila hlučné vrtání v sousedící ulici, aby poskytli jednotkám SAS krytí při jejich přesunu na pozice. Před samotným útokem byli teroristé a rukojmí pozorováni pomocí optických sond, které se podařilo do budovy dostat přes společnou zeď sousedící budovy. Pro odposlech byly použity mikrofony instalované ve vedlejší budově. Útok byl dopředu nacvičen v maketě budovy, která byla postavena v nedalekých kasárnách v centrálním Londýně.\n\nÚtok začal 5. května 1980 v 19:23 (pondělí, státní svátek) detonací nálože na schodišti v zadní části budovy, dvacet tři minut poté, co bylo z budovy vyhozeno mrtvé rukojmí. Zároveň byla odstřižena dodávka elektrické energie do budovy. Někteří z vojáků SAS vnikli do ambasády přes střechu za pomocí výbušných zařízení, kterými odpálili střešní rámy. Pro zmatení teroristů během útoku byly použity omračující granáty a vojáci SAS byli ozbrojeni automatickými samopaly Heckler & Koch MP5.\n\nPět ze šesti teroristů bylo zabito a devatenáct rukojmích bylo zachráněno. Později se zjistilo, že jeden z teroristů byl zasažen 27 střelami. Jeden z rukojmích byl během útoku zabit teroristy. Jeden z příslušníků SAS, štábní seržant z Fiji, „Tak“ Takavesi, zůstal uvězněn ve své slaňovací výstroji při pokusu o vstup do budovy. Oheň, který vypukl po útoku omračujícími granáty, se k němu dostal dříve než se mu podařilo odříznout se, a Takavesi utrpěl lehké popáleniny. Ale i navzdory svým zraněním pokračoval Takavesi dál v operaci.\n\nPo ukončení útoku se poslední přeživší ozbrojenec pokusil skrýt jako jeden z rukojmí, ale jeden ze skutečných rukojmí jej identifikoval. Jeden z příslušníků SAS jej chtěl vzít zpět do budovy, pravděpodobně aby jej zastřelil, ale zabránila mu v tom skutečnost, že celou záležitost sledovala média z celého světa.\n\nObjevily se kontroverzní názory na zabití několika teroristů, zvláště Shaie a Makkiho. Tito dva hlídali íránská rukojmí a před koncem útoku se rukojmím podařilo přesvědčit je, aby se vzdali. Svědkové potvrdili, že zahodili své zbraně a sedli si na podlahu s rukama za hlavou (záběry z venkovních videokamer ukázaly zbraně vyhozené z okna a vyvěšení bílé vlajky).\n\nDadgar, jeden z tehdejších rukojmí řekl následující (a dva další rukojmí to potvrdili):\n\n„Poté ty dva teroristy zvedli, přitlačili je ke zdi a zastřelili je.“ ...[možná] něco měli ve svých kapsách, ale rozhodně v tu chvíli neměli žádné zbraně v rukou.“\n\nPo ohledání mrtvol byli příslušníci SAS očištěni před porotou. Jeden z vojáků řekl, že si myslel, že Makki sahá po zbrani, a druhý řekl, že si myslel, že Shai má granát, a proto jej střelil zezadu do krku.\n\nMargaret Thatcherová a její manžel Denis navštívili po incidentu vojáky SAS v kasárnách v Regent's Parku, aby jim poděkovali. „Tom“, jeden z přítomných vojáků SAS, později o setkání s Denisem Thatcherem řekl:\n\n„Měl široký úsměv na tváři a řekl nám: ‘Nechali jste jednoho z těch bastardů žít’. V tomhle ohledu jsme zklamali.“\n\nFowzi Nejad byl usvědčen za účast na obléhání a byl odsouzen k doživotí. Byl oprávněn požádat o podmínečné propuštění v roce 2005. Když se blížil čas jeho podmínečného propuštění, komentátoři případu zaznamenali, že jej britská vláda nejspíše nebude moci deportovat do Íránu po jeho propuštění, protože by tam mohl čelit mučení nebo popravě, a dost možná bude nucena poskytnout mu politický azyl. Policejní komisař Trevor, který byl na stráži, když byla ambasáda obsazena, to ostře odsoudil, ale jeden z rukojmí se pro BBC vyjádřil takto:\n„Ano, já osobně mu odpouštím. Myslím si, že byl potrestán, a to dostatečně.“\n\nZpravodajské vysílání postavilo do středu pozornosti reportérku Kate Adieovou. Byl to všeobecně velký průlom pro ženy – novinářky, protože do té doby byly válečné zóny a ostatní vyhrocené oblasti výlučnou záležitostí mužských reportérů. Jako hlavní odpolední reportér BBC byla Adieová prvním na místě, když jednotky SAS zaútočily na ambasádu. BBC přerušila vysílání z Mistrovství světa ve snookeru a Adieová se hlásila živě a improvizovaně před jedním z největších publik v dějinách zpráv, a přitom se krčila za dveřmi od auta. Při délce čtyřiceti pěti minut se v té době jednalo o nejdelší „bleskovou zprávu“ na britské televizi.\n"}
{"id": "337478", "url": "https://cs.wikipedia.org/wiki?curid=337478", "title": "Manas (přítok jezera Manas)", "text": "Manas (přítok jezera Manas)\n\nManas je řeka v autonomní oblasti Sin-ťiang na západě ČLR. Je 402 km dlouhá.\n\nPramení z ledovců a sněžných polí v masívu Iren-Chabyrga. Je to nejvýznamnější řeka na severním svahu Východního Ťan-šanu. V horách protéká v hluboké a úzké dolině. Na středním a dolním toku teče Džungarskou rovinou. Ústí do jezera Manas (\"Iche-Chak\"). Do 40. let 20. století řeka ústila do jezera Ajranköl.\nPrůměrný dlouhodobý průtok vody v podhorské rovině činí 34 m³/s. V létě má vyšší stav vody.\n\nVyužívá se na zavlažování. Část vody je převáděna na západ do sousedních povodí s malým množstvím vody (Chorgos aj.).\n"}
{"id": "337479", "url": "https://cs.wikipedia.org/wiki?curid=337479", "title": "Namaština", "text": "Namaština\n\nNamaština (nama), známá též jako khoe-khoe nebo khoekhoegowab, dříve nesprávně (nama je jen jedním z hotentotských jazyků) též jako hotentotština, je jazykem hotentotské národnosti Nama (Namaqua) rozšířené zejména v jihoafrickém státě Namibie (asi 192 000 mluvčích včetně dialektu Haiǁom), dále pak v Jižní Africe (asi 56 000 mluvčích) a Botswaně (1500 mluvčích).\n\nNamaština patří spolu s koranštinou (kora, \"!\"ora) k hotentotské (kojkojské) větvi kojsanských jazyků. Typologicky se řadí k jazykům izolačním s polysyntetickými prvky.\n\nSlovní zásoba je z velké části původní s výpůjčkami z okolních jazyků bantuských a angličtiny.\n\nNamaština se zapisuje upravenou latinkou doplněnou o zvláštní znaky pro mlaskavé hlásky (mlaskavky) \"!\", \"|\", \"ǁ\" nebo \"#\", nosové hlásky (nazály) apod.\n\n"}
{"id": "337482", "url": "https://cs.wikipedia.org/wiki?curid=337482", "title": "Design Web Format", "text": "Design Web Format\n\nDesign Web Format (DWF) je bezpečný souborový formát vyvinutý firmou Autodesk. Je určen pro efektivní distribuci a komunikaci 2D a 3D návrhových dat pro všechny, kdo chtějí prohlížet, připomínkovat, odměřovat a tisknout CAD soubory. DWF soubory obsahují komprimovaná grafická data a jsou tak podstatně menší a rychleji přenositelné než originální CAD výkresy a modely s různými externími referencemi a závislostmi). DWF soubory jsou \"elektronické výkresy\" obsahující veškeré výkresové styly, měřítka a výkresové listy - lze je tak snadno tisknout na jakémkoliv výstupním zařízení.\n\nVarianta formátu DWF - DWFx - je založena na XPS specifikaci postavené na XML. DWFx je přímo podporován v operačním systému Windows (s .Net Framework 3.x) - lze jej tedy zobrazovat bez prohlížeče.\n\nSoubory formátu DWF a DWFx lze přímo publikovat ze všech aplikací firmy Autodesk - z programů AutoCAD, Inventor, Revit atd. Pomocí bezplatné Windows aplikace (virtuálního ovladače) \"Autodesk DWF Writer\" lze DWF vytvářet i z libovolných dalších Windows aplikací.\n\nK prohlížení, odměřování, připomínkování a tisku 2D a 3D dat DWF a DWFx souborů slouží bezplatný prohlížeč \"Autodesk Design Review\". Soubory DWFx lze prohlížet a tisknout i nativně, bez prohlížeče, přímo prostředky operačního systému Windows Vista nebo Windows XP s MSIE7.\n\nDWF soubory lze zobrazovat i pomocí online služby \"Autodesk Freewheel\" . Ta převádí DWF data na rastrový obrázek, se kterým lze pomocí Ajax web aplikace interaktivně pracovat.\n\nOproti formátu PDF má formát DWF řadu výhod pro návrhová data - vyšší přesnost, úspornost, dostupnost, snazší použití v CAD aplikacích. Přehled výhod a nevýhod viz např. Srovnání formátů DWF a PDF.\n\n\n"}
{"id": "337484", "url": "https://cs.wikipedia.org/wiki?curid=337484", "title": "M551 Sheridan", "text": "M551 Sheridan\n\nM551 Sheridan byl americký lehký tank (v americké armádě zaveden jako průzkumné vozidlo) z období studené války. Jméno nese po americkém generálovi z doby americké občanské války – Philipu Sheridanovi. Tank, který byl vyvinut jako náhrada lehkého tanku M41 Walker Bulldog, je především díky své netradiční výzbroji považován za jeden z nejkontroverznějších amerických moderních tanků. Tank, vyrobený v počtu 1662 kusů, byl bojově nasazen ve vietnamské válce, invazi do Panamy a válce v Zálivu.\n\nVývoj tanku byl firmě General Motors zadán v roce 1960. Byl požadován lehký tank, schopný vysazení na padácích, chráněný proti chemickým, biologickým i jaderným zbraním a schopný operovat v noci. Celkem bylo postaveno dvacet prototypů XM551.\n\nNízká svařovaná ocelová věž nesla hlavní zbraň tanku, kterou byl 152mm kanón M81 umožňující vypouštění protitankových řízených střel MGM-51 Shillelagh. Vedle něj byl instalován kulomet ráže 7,62 mm. Před kupolí velitele byl instalován protiletadlový kulomet M2 Browning ráže 12,7 mm. Zásoba munice činila osm střel Shillelagh a 20 dělostřeleckých nábojů. Na věži bylo osm zadýmovacích granátometů.\n\nPancíř korby byl hliníkový. Tank poháněl kapalinou chlazený motor General Motors 6V53T s turbodmychadlem o výkonu 300 hp, který dával lehkému stroji dobrou obratnost a akceleraci. Dojezd tanku byl 600 km. Podvozek tanku tvoří na každé straně pět pojezdových kol s hnacím a napínacím kolem. Tank bylo původně možné vysadit na třech padácích, později byl vysazován z nízké výšky na speciální plošině, tlumící náraz při přistání. S použitím speciálního teleskopického boxu byl tank také schopen plavat. Posádku tvořil velitel, nabíječ, střelec a řidič.\n\nZkoušky prototypů ukázaly řadu dětských nemocí tanku, nejzávažnější problémy však byly s dělostřeleckou munící, jež se vlekly po celou dobu provozu tanku a do určité míry ho znehodnocovaly. Munice byla vyvinuta s celospalitelnou nábojnicí. V suchém prostředí vše fungovalo, nábojnice však byly velice citlivé na vlhkost a v případě navlhnutí mohly v hlavni po výstřelu zůstat žhavé zbytky nábojnice a stalo se i, že takové zbytky přivedly k výbuchu další náboj, což zničilo celý tank.\n\nPřes všechny nedostatky typu bylo v roce 1965 rozhodnuto o sériové výrobě M551 a řešení nedostatků tanku během provozu. V letech 1966–1970 bylo vyrobeno celkem 1662 kusů.\n\nModernizovaná verze M551A byla nad hlavní kanónu vybavena laserovým dálkoměrem Hughes AN VVG-1. Později byl přidán i přístroj pro noční vidění AN/VSG-2B.\n\nTank byl poté testován v náročných podmínkách v Austrálii, Panamě či na Aljašce. Výsledky nebyly příliš pozitivní, především potvrdily potíže s municí. Velení armády se přesto rozhodlo otestovat typ v bojových podmínkách ve vietnamské válce. V roce 1969 tam bylo odesláno prvních 65 kusů, jež jednotlivé jednotky nepřijímaly jednoznačně. V roce 1970 už bylo v zemi 200 Sheridanů. Kromě problémové munice budilo nedůvěru osádek především lehké pancéřování tanku. Na rozdíl od středních tanků M48 Patton mohl například výbuch miny prorazit korbu tanku a ohrozit tak jeho posádku. Ve Vietnamu Sheridany operovaly až do konce americké intervence a byla jich ztracena přibližně stovka.\n\nU obrněných jednotek byly tyto tanky provozovány až do konce 70. let, kdy byly pro opotřebení a nedostatek náhradních dílů postupně vyřazovány. V 80. letech je provozovala už jen 82. výsadková divize. V roce 1989 byly nasazeny při invazi do Panamy a posledním nasazením typu M551 byla válka v Zálivu v letech 1990–1991. Sheridany představovaly první americké tanky v oblasti a 82 výsadková divize s nimi prošla operacemi Pouštní štít a Pouštní bouře až do vítězství. Poté byl typ vyřazen. Nový lehký výsadkový tank, který by ho nahradil už nebyl vyvinut.\n\nZde je třeba připomenout americkou zkušenost z Vietnamu. Tam se osvědčily jinak nepříliš úspěšné lehké tanky M551 Sheridan, které ze svého dvojúčelového kanonu ráže 155 mm vystřelovaly šipkové granáty proti útočníkům, kteří se ukrývali v džungli kolem komunikace. Šipky na rozdíl od pušek M14 a M16 prorážely i kmeny palem, které tak neposkytovaly dostatečný kryt a tanky M551 se staly prakticky nejúspěšnějšími obránci zásobovacích konvojů. \n\n"}
{"id": "337486", "url": "https://cs.wikipedia.org/wiki?curid=337486", "title": "Lita Ford", "text": "Lita Ford\n\nLita Ford, rodným jménem Carmelita Rosanna Ford (* 19. září 1958 Londýn) je rocková kytaristka a zpěvačka, populární hlavně v 80. letech.\n\nNarodila se v Londýně, v rodině anglického armádního veterána Harryho Leonarda a jeho ženy Lisy mexicko-italského původu. Když byly Litě 4 roky, přestěhovala se s rodinou do Kalifornie, v 11 letech začala hrát na kytaru a jako sedmnáctiletá se stala členkou dívčí rockové skupiny The Runaways, a po rozpadu v roce 1979 začala její sólová dráha. První dvě alba, která vydala, dosáhla průměrného úspěchu.\n\nV roce 1988 s Ozzy Osbournem nazpívala hitový duet \"Close My Eyes Forever\".\n\n\n\n"}
{"id": "337487", "url": "https://cs.wikipedia.org/wiki?curid=337487", "title": "Decerebrační rigidita", "text": "Decerebrační rigidita\n\nDecerebrační rigidita nastává při přerušení mozkového kmene nad úrovní vestibulárních jader. Projevuje se extenčními křečemi horních i dolních končetin. Je prognosticky závažným příznakem například u mozkových herniací, trombóze bazilární tepny (a. bazilaris) atd. \n\nDecerebrační rigidita je navozena funkční převahou descendentního facilitačního systému retikulární formace (RF), při které dochází k vyřazení inhibičního systému RF. Řez vedený na úrovni interkolikulární linie mezi \"colliculi superiores\" a \"colliculi inferiores\", nebo níže až ke hranici mezi středním mozkem a mostem, přetne vlákna pyramidové a mimopyramidové dráhy hybnosti vedoucí z mozkové kůry, bazálních ganglií a mezimozku. Všechny oddíly, které se nacházejí pod místem přetětí jsou tak zbaveny regulačního tlumivého účinku vyšších nervových center. De facto se jedná o projev desinhibice, kdy zesílené propriorecepční reflexy zvýší svalové napětí. Tento nárůst svalového tonu je způsoben zastavením působení tlumivých pyramidových, ale zejména mimopyramidových vlivů na míšní neurony. Tyto míšní neurony jsou ovlivňovány i vestibulárními jádry (skrze vestibulospinální dráhy), které aktivují motoneurony natahovačů (svalových extenzorů). \n\nPři decerebrační rigiditě dochází k poruše koordinace mezi RF, mozečkem, bazálními ganglii a retikulo-, rubro- a vestibulospinálními systémy. Rigidita je zesílena díky vyšší dráždivosti vestibulárních jader a naopak jí oslabuje stimulace mozečku (s výjimkou archicerebella). Také přetětí šlach svalů rigiditu omezí a oslabí skrze vyřazení tlumivých vlivů ze šlachových receptorů.\n\nPoprvé byla decerebrační rigidita popsána nositelem Nobelovy ceny za fyziologii a lékařství Charlesem Scottem Sherringtonem.\n\nNa zvířatech je znatelná ztuhlost kosterního svalstva, což způsobí protažení končetin s hlavou zvrácenou dozadu, hřbetem vyklenutým vzhůru, zdviženým ocasem a zaťatými zuby. \n\nU člověka k ní dochází např. při poškozeních středního mozku v oblasti čtverhrbolí (lamina quadrigemina) po krvácení, nádoru, úrazu atd. Dolní končetiny jsou nataženy a stočeny dovnitř, horní končetiny jsou natažené také a drženy v pronačním postavení. Záda jsou prohnutá a hlava zvrácená dozadu (\"opistotonus\").\n\nV průběhu decerebrační rigidity významně převažuje vliv parasympatiku, tzn. zpomaluje se srdeční činnost, naopak narůstá slinění - aktivita slinných žláz, a žláz nosní sliznice, motilita trávicího traktu i sekrece žaludečních žláz. Při poškození \"aktivačního systému RF\" může dojít až ke komatózním stavům v kombinaci s decerebrační rigiditou. Zvýšená ospalost se vyskytuje i po mozkových zánětech.\n\n\n"}
{"id": "337488", "url": "https://cs.wikipedia.org/wiki?curid=337488", "title": "Alive!", "text": "Alive!\n\nAlive! je první živé album skupiny Kiss, které je považováno za jejich průlomové, zároveň je všeobecně považováno za mezník ve vydávaní živých alb. Byl vydáno 10. září 1975 jako dvojalbum s koncertními verzemi některých skladeb, které vyšly na jejich prvních třech studiových albech, \"Kiss\", \"Hotter Than Hell\", a \"Dressed to Kill\". Nahrávky pocházejí z pěti vystoupení: v Clevelandu (Ohio), v Detroitu (Michigan), v Tri-Cities , ve Wildwoodu (New Jersey) a v Springfieldu (Illinois).\n\nV žebříčku alb Billboard 200 se dostalo na devátou pozici a udrželo se v ní 110 týdnů, což byl největší úspěch v historii diskografie skupiny Kiss. 4. prosince 1975 získalo od RIAA zlato za prodej 500 000 nosičů; koncem ledna 1976 se mělo stát platinovým. V roce 2007 dal časopis Rolling Stone Alive! na druhé místo mezi nejlepšími koncertními alby všech dob.\n\nSkupina Kiss byla známá svými vystoupeními, která byla teatrálními show s explozemi, kouřící kytarou, pliváním ohně, či krve. I když byla tato vystoupení známá, neodráželo se to v prodeji jejich hudebních nosičů. Skupina Kiss po finanční stránce víceméně jen přežívala a situace se začala komplikovat po tom jak se jejich vydavatel Casablanca Records dostal do finančních problémů z realizace dvojalba monologů Johnnyho Carsona. I když byl tento projekt propadákem, vydavatelství tehdy dalo předčasně udělat milióny výlisků alba. O úspěchu dvojalba \"Alive!\" vzhledem na prodej předcházejících studiových alb mělo vydavatelství Casablanca Records také pochybnosti. Argumentem byla i cena, protože se jednalo o dvojalbum, jehož součástí byla i knížka s fotografiemi, která ale zároveň naznačila trend dávat fandům víc než u alb jiných skupin.\n\nPár let po vydaní Alive! kytarista Paul Stanley a basista Gene Simmons potvrdili, že po vydaní \"Alive!\" úměrně stoupla i návštěvnost jejich koncertů. V dokumentárním filmu \"Kiss: X-treme Close Up\" vzpomíná, \"\"že na jednom koncertě v Daytonu v Ohiu bylo tolik lidí napěchovaných na jednom místě, že další jeden by se tam dostal jen pomocí obušku\"\".\n\n"}
{"id": "337490", "url": "https://cs.wikipedia.org/wiki?curid=337490", "title": "The Fat of the Land", "text": "The Fat of the Land\n\nThe Fat of the Land je třetí studiové album elektronické skupiny Prodigy, které vyšlo 1. července 1997 na XL Recordings.\n\nAlbum se zapsalo do Guinnessovy knihy rekordů jako nejrychleji se prodávající britské album roku 1999. Bylo nominováno na Grammy i Mercury Prize a zařazeno do knihy \"100 alb která musíte slyšet než zemřete\". Pozornost na sebe strhla kontroverzní videa „Smack My Bitch Up“ a „Firestarter“, písně z této desky byly použity v mnoha filmech (viz níže).\n\nSkladba „Mindfields“ zazněla ve filmu \"Matrix\", „Smack My Bitch Up“ ve filmu \"Charlieho andílci\" a \"Closer\". „Funky Shit“ byla použita ve filmu \"Horizont události\". Dále bylo několik skladeb z tohoto alba použito jako soundtrack ve hře Earth 2140. Skladba „Serial Thrilla“ obsahuje riff, který používají Skunk Anansie. V písni „Funky Shit“ se objevuje motiv použitý v písni „Root Down“ od Beastie Boys, „Fuel My Fire“ je cover verzí jedné písně z alba \"Hungry for Stink\" skupiny L7. Motiv ve skladbě „Smack My Bitch Up“ je částečně převzatý z písně „Give the Drummer Some“ pocházející od Ultramagnetic MCs. Některé samply z alba byly použity ve zvukové stopě korejského filmu 원더풀 데이즈 (\"Wonderful Days\", \"Zkáza Ecobanu\").\n\n\n\n"}
{"id": "337492", "url": "https://cs.wikipedia.org/wiki?curid=337492", "title": "Mořské národy", "text": "Mořské národy\n\nMořské národy je souhrnný název pro národy neznámého původu, které v průběhu 2. tisíciletí př. n. l. útočily na bohaté starověké civilizace nacházející se na březích Středozemního moře, jako byla egyptská, mykénská, chetitská a další. Některé z těchto kultur se jim povedlo vyvrátit.\n\nMezi tyto národy bývají zahrnováni Etruskové (usadili se v Itálii), Lýkové, Dórové, Frýgové a Thrákové (pocházející z dnešního Bulharska), Féničané, Pelištejci a pozdější obyvatelé Sardinie a Sicílie. Egypťané se ve svých písemných zprávách zmiňují o mořských národech jako o kmenech, které přišly z moře nebo ze středomořských ostrovů.\n\nKolem roku 1200 př. n. l. dobyly pobřeží Malé Asie, Sýrie, Palestiny a Egypta. Jejich útok z Egejského moře a z maloasijského pobřeží způsobil zánik novochetitské říše v Malé Asii. Další útok podnikly na Egypt za vlády Ramesse III. Byly sice odraženy, ale Egyptská říše poté na určitou dobu omezila svou rozpínavost pouze na africký kontinent. Do tohoto útoku byli zapojeni i Filištíni.\n\nPodle jedné z hypotéz vědců z Bulharského národního muzea vedených D. Ovčarovem archeologické nálezy v oblasti západní Malé Asie a dnešního Bulharska mimo jiné dokládají, že tyto národy pravděpodobně stojí za zničením tzv. Homérovy Tróje někdy kolem roku 1190 př. n. l. Podle jiných teorií je sled, příčinnost (řetězec) událostí a jejich souvislost či spojitost s „mořskými národy“, odlišný, resp. opačný (kritizovaný a odmítaný autor Eberhard Zangger v knize Nový boj o Troju uvádí jejich přehled).\n\nPůvod části „národů z moře“ se na základě archeologických nálezů hledá na sever od východního Středomoří – na Balkáně a zčásti v Karpatské kotlině, v prostředí kultur popelnicových polí.\n"}
{"id": "337495", "url": "https://cs.wikipedia.org/wiki?curid=337495", "title": "Achájové", "text": "Achájové\n\nAchájové ( , \"Achaioi\") byli jedním ze starořeckých kmenů. Někdy jsou označování jako Mykénové, protože byli nositeli mykénské kultury. Okolní kmeny je nazývaly Danajové (\"Δαναοί\", \"Danaoi\").\n\nZpočátku, v průběhu středního helladského období (1900–1600 př. n. l.) měla na achájské kmeny vliv mínojská kultura. Postupně však Achájci vybudovali specifickou kulturu, nazvanou podle mocenského centra Mykén (1600–1200 př. n. l.). Toto pozdně helladské období se vyznačovalo, mimo jiné, stavbou opevněných paláců, které podle řecké mytologie vystavěli bájní obři Kyklópové. Jejich paláce najdeme například v Mykénách (vchází se do něj slavnou Lví bránou), Tíryntu, Thébách, Nestorově paláci v Pylu a na mnoha jiných místech.\n\nAchájové byli zruční tkalci, hrnčíři a mořeplavci. Jejich látky a keramika se dovážely do zemí celého Středomoří. Texty zapisovali tzv. lineárním písmem B. Uctívali Vládkyni koní a mnoho božstev, která známe i z pozdějšího řeckého náboženství (olympští bohové). Homér označil v Iliadě Acháje krále Agamemnóna za vyvratitele Tróje. Doložit to ovšem nelze.\n\nOd 13. století př. n. l. dochází k pronikání tzv. mořských národů a pravděpodobně za přispění sucha a vnitřních rozbrojů k pádu mykénské kultury. Na několik staletí nastal „temný věk“.\n\nNástupci Achájů byly další řecké kmeny: Dórové, Aiolové a Iónové.\n\n\n"}
{"id": "337496", "url": "https://cs.wikipedia.org/wiki?curid=337496", "title": "MGM-51 Shillelagh", "text": "MGM-51 Shillelagh\n\nPhilco Ford MGM-51 Shillelagh (česky: kyj) byla americká protitanková řízená střela vyvinutá pro odpalování z konvenčního tankového kanónu M81 ráže 152 mm. Byla vyvíjena od roku 1958 a její sériová výroba začala v roce 1964. Střela byla hlavní výzbrojí amerických tanků M 551 Sheridan a M60A2.\n\nStřela MGM-51A byla jednostupňová, poháněl ji raketový motor na tuhé pohonné hmoty. Po výstřelu letěla rychlostí přibližně 300 m/s. Za letu byla stabilizována čtyřmi stabilizačními křídly, která se rozevřela po opuštění hlavně. Za letu byla naváděna střelcem pomocí infračerveného povelového systému. Řízena byla pomocí čtyř vychylovatelných trysek raketového motoru. minimální vzdálenost cíle pro přesný zásah byla 1000 m a maximální dosah zbraně byl 4000 m. Při střelbě na větší vzdálenosti se jednalo o velmi přesnou zbraň.\n\n"}
{"id": "337502", "url": "https://cs.wikipedia.org/wiki?curid=337502", "title": "Dolné Lovčice", "text": "Dolné Lovčice\n\nDolné Lovčice jsou obec na Slovensku v okresu Trnava. V roce 2013 zde žilo 745 obyvatel.\n\nSoučasný název Dolné Lovčice je datován od roku 1920. Obec leží na východním okraji Trnavské pahorkatiny. První zmínka o obci pochází z roku 1292, kdy ji Michal, syn komese Bacha, daroval Nitrianské kapitule.\nZachovala se pečeť s nápisem SIGILLUM PAGI INFERI LOVSCZIC z roku 1633 jako důkaz o existenci vlastní obecní správy.\n\n"}
{"id": "337507", "url": "https://cs.wikipedia.org/wiki?curid=337507", "title": "Dingo", "text": "Dingo\n\nDingo (\"Canis dingo\", syn. \"Canis lupus dingo,\" syn. \"Canis familiaris dingo\", syn. \"Canis familiaris\"), také pes dingo, je psovitá šelma obývající Austrálii a některé oblasti jihovýchodní Asie. Taxonomie druhu je sporná, zvažuje se zařazení druhu pod samostatnou hlavičkou, jako poddruh vlka obecného či jako zdivočelou formu psa domácího. Přestože dingové jsou divoce žijící zvířata, v Austrálii je možné najít i domestikované jedince nebo jejich křížence s domácími psy.\n\nPes dingo byl poprvé popsán německým zoologem Friedrichem Meyerem v roce 1793 jako \"Canis antarcticus\". Od roku 1793 se binomické jméno několikrát měnilo, ve 20. století byl například používán název \"Canis familiaris dingo\", tudíž dingové byli bráni jako poddruh psa domácího.\n\nDingo pochází z jihovýchodní Asie, do Austrálie se dostal asi před 5000 lety. Zde žil v izolaci, kterou narušil až příchod Evropanů. Mimo Austrálii, kde je dingo největší a jedinou nezavlečenou suchozemskou šelmou, byl prokázán výskyt dingů v Thajsku a na Sulawesi. Jako místa výskytu bývají uváděny i Kambodža, Čína, Indie, Indonésie mimo Sulawesi, Laos, Malajsie, Barma, Papua-Nová Guinea, Filipíny a Vietnam, existence populací v těchto oblastech je však nejistá. Dingo obývá veškeré biotopy včetně pouští a polopouští s přístupem k vodě. Žije v opuštěných a rozšířených králičích norách nebo podobných podzemních prostorách v blízkosti zdrojů vody.\n\nVáží mezi 11 a 22 kg (výjimečně i více). V kohoutku měří mezi 47 až 67 cm. Délka těla dosahuje 70 až 111 cm. Nejběžnější viděnou barvou je žlutá až oranžová. Samci se od samic liší vzrůstem: jsou vyšší, mohutnější i těžší. Jedinci z Austrálie jsou větší než jedinci z Asie.\n\nDingo je převážně noční zvíře. Jedinci mezi sebou komunikují, podobně jako jiné psovité šelmy, mimikou obličeje i těla. Součástí stravy je přes 170 různých druhů zvířat, od hmyzu až po buvoly domácí. Častou kořistí bývají některé druhy klokanů, vombati nebo australské druhy krys. Dingové tvoří několikačlenné smečky, které si zaberou vlastní teritorium. Celou smečku vede alfa pár – samec a samice. Pokud se v teritoriu smečky objeví mladší samec a alfa samce porazí, přebírá jeho místo ve smečce a starý vůdce teritorium opustí. Dingové se v zajetí dožívají až 24 let, avšak ve volné přírodě je to méně.\n\nDle IUCN má pes dingo status zranitelný (VU). Za snižování jejich populace mohou i lidé, například jen v roce 1985 bylo v Thajsku týdně zabito přes 200 dingů na maso. Farmáři většinou vybíjí dingy v blízkém okolí farmy, aby nepřicházeli o dobytek a ovce. Jsou známy i případy, kdy farmáři zabili přes dvacet dingů během několika dní. Dalším vážným ohrožením je neustále rostoucí počet kříženců. Podle odhadů bylo v roce 1980 pouze 17 % populace australských dingů čistokrevných.\n\nDingo hraje významnou roli v kultuře domorodých Australanů (Austrálců). Vystupuje například jako aktér v řadě příběhů. Jeho vyobrazení najdeme na skalních rytinách i jeskynních malbách. Pravděpodobně stojí za vyhynutím vakovlků tasmánských (\"Thylacinus cynocephalus\") na australské pevnině před 2000 lety, ačkoli studie z roku 2008 tento názor zpochybňuje.\n\nPro dinga jsou používána různá označení, jak v odborné literatuře, tak v beletrii. V Austrálii je široce používán i termín „wild dog“ (\"divoký pes\"), ten však označuje jak divoké dingy, tak i jejich křížence. Samotný název „dingo“ má pravděpodobně původ v období rané kolonizace Nového Jižního Walesu, kdy slovo „tingo“ označovalo táborové psy.\n\nDomorodí Australané, Aboridžinci, tyto divoké psy nazývají různými jmény, v závislosti na určitém jazyce, například \"joogong\", \"mirigung\", \"noggum\", \"boolomo\", \"papa-inura\", \"wantibirri\", \"maliki\", \"kal\", \"dwer-da\", \"kurpany\", \"aringka\", \"palangamwari\", \"repeti\" nebo \"warrigal.\" Některé kmeny též rozlišují dingy na dva typy: ti, co s nimi žijí, \"walaku\", a divocí \"ngurakin\".\n\nOd prvního popisu a zoologické klasifikace Friedrichem Albrechtem Antonem Meyerem v roce 1793, kdy byl dingo popsán jako \"Canis dingo\", byl vědecký název několikrát změněn. Ale již rok před Meyerem popsal psa dinga Kerr jako \"Canis antarticus\", nicméně, tento odborný název se shodoval se jménem psa bojovného a na základě toho vydalo ICZN výnos, ve které upřednostňuje Meyerův popis. Samotný popis byl založen na nekvalitní kresbě a stručném popisu z časopisu australského prvního koloniálního guvernéra Arthura Phillipa. Neexistuje tedy z té doby žádný vzorek, který by bylo možné porovnat se současnými dingy. Taxonomie, která se používala po většinu 20. století, popisovala dinga jako \"Canis familiaris dingo\". Ta tedy předpokládala, že pes domácí je samostatný živočišný druh odlišný od vlka obecného a naopak dingo je poddruh psa domácího.\n\nTaxonomie počátku 21. století označovala dinga latinským názvem \"Canis lupus dingo\", tedy jako poddruh vlka obecného, paralelně vedle domestikovaného psa (\"Canis lupus familiaris\"). Studie z roku 2014 pak zvažuje dinga jako samostatný druh. Vychází z popisů typových exemplářů z 19. století a starších a prokázala, že ovlivnění křížením je nepravděpodobné. Ke křížení mezi dingy a psy domácími sice docházelo a stále dochází často, avšak čistokrevní dingové se od psů liší například ve větší šířce patra nebo kratší lebce. Ani klasifikace dinga pod hlavičkou samostatného poddruhu ale není jistá, například mammalog W. Christopher Wozencraft své studii z roku 2005 založené na mitochondriální DNA uvádí dinga jako poddruh vlka obecného. Jeho práce je mezi ostatními mammalogy široce diskutovaná. Genetický, morfologický a ekologický výzkum publikovaný v roce 2017 doporučuje dinga (a taktéž dinga pralesního) uvádět jako zdivočelou formu psa domácího, tedy jen jako \"Canis familiaris.\"\n\nBlízkým příbuzným dinga je i dingo pralesní, též zvaný novoguinejský zpívající pes. Ten obývá Novou Guineu a jeho taxonomické zařazení je sporné. Výzkum ukázal, že lebky dingů pralesních se shodují s lebkami kříženců dingů. Též studie mitochondriální DNA prokázaly podobnost s dingy, ale odlišnost od vlků.\n\nNa základě fosilních a antropologických nálezů lze určit, že v minulosti zahrnoval areál výskytů dingů ještě větší plochu, než je tomu v současné době. Díky testům mitochondriální DNA bylo zjištěno, že tyto psovité šelmy pocházejí z jižní Asie, kde se vyvinuli z místních domestikovaných psů, kteří žili ve společnosti kočovných lovců a sběračů. Švédský vědec Peter Savolainen, který stál za zrodem tohoto výzkumu, využil velké množství genetického materiálu; 211 dingů z Austrálie, 676 psů ze všech kontinentů, 38 vlků eurasijských a 19 fosílií psů z Polynésie.\n\nPřed přibližně 5000 lety se dingové dostali do Austrálie a na některé ostrovy Asie a Tichomoří. V Austrálii žili v izolaci od ostatních psovitých, než začala kolonizace Austrálie Evropany, kteří s sebou přivezli psy domácí. Na základě nalezených fosílií se předpokládá, že se dingové v Austrálii vyskytují pouze 3000 až 5000 let.\n\nDomestikovaní psi z jihu Asie sdílí mnoho fyzických vlastností s australskými dingy. Samotní dingové jsou také podobní některým plemenům asijských špiců.\n\nDingové mají poměrně širokou hlavu, špičatý a krátký čenich a vztyčené ušní boltce. Barva očí se pohybuje od žluté přes oranžovou až po hnědou. Špičáky jsou dlouhé a ostré. Ocas je dlouhý, hustě osrstěný. Čistokrevní jedinci mají na tlapách a ocase bílé chlupy. Právě ocas při dorozumívání s jinými zvířaty, nejčastěji jinými dingy nebo psy, hraje důležitou roli. V porovnání se stejně velkými domestikovanými psy mají dingové delší čenichy, větší špičáky a plošší lebky s výraznější šíjovou linkou.\n\nPsi (samci) jsou obvykle větší a těžší než feny stejného věku: průměrná délka těla australských dingů je 914 mm (rozptyl 835–1110 mm při vzorku 51 kusů) a hmotnost se pohybuje mezi 12 až 22 kg. Feny váží 11 až 17 kg a průměrná délka jejich těla je 883 mm (813–1010 mm při vzorku 38 kusů). Thajští dingové jsou poněkud menší: hmotnost samců kolísá mezi 7 až 17 kg při délce 750 až 917 mm (21 kusů ve vzorku) a samic mezi 8 až 14 kg při délce 703 až 810 mm (16 kusů ve vzorku). Kohoutková výška dingů se pohybuje mezi 47 až 67 cm. Ocas měří 20 až 37 cm. Existují i záznamy o jedincích, kteří vážili až 27 kg. Dingové ze severní a severozápadní Austrálie jsou obvykle větší než ti z jihu. Jedinci z Austrálie bývají téměř vždy větší než dingové v Asii. Dingové mají dlouhé, dobře osvalené končetiny zakončené kulatými a mohutnými tlapkami s černými, nezatažitelnými drápy. Na zadních nohách chybí paspárky. Dingové mívají ocas šavlovitého tvaru, který v klidu nosí pod hřbetní linií, pokud ale zbystří, vztyčí se vysoko nad ni.\n\nDospělí jedinci mají srst krátkou a měkkou, hustou na ocase. V závislosti na klimatu může být hustší nebo mírně delší. Barva srsti je většinou písečná až červenavě hnědá, avšak existují i výjimky, například černá nebo čistě bílá. Jednolitě černí dingové a dingové se zbarvením černá s pálením (black and tan) bývali v Austrálii poměrně běžní, v současné době jsou však vzácní, běžněji je lze potkat v Asii. Existují i bíle zbarvení dingové (nikoliv albíni). Na hrudi, tlamě, nohách a tlapkách mohou být malé bílé znaky.\n\nProkazatelně dingové obývají pouze Austrálii, Thajsko a Sulawesi. Běžně bývá uváděna i Kambodža, Čína, Indie, Indonésie (mimo Sulawesi), Laos, Malajsie, Barma, Papua-Nová Guinea, Filipíny nebo Vietnam, avšak existence populací v těchto oblastech je sporná. Na Nové Guineji a Filipínách již pravděpodobně dingové vyhynuli, naopak populace v Indii zůstává otázkou. Dingové se nikdy nevyskytovali v Tasmánii.\n\nAustralští dingové obývají především severní, centrální a severozápadní část kontinentu, dle IUCN jsou zdejší populace oproti zbytku Austrálie hojné. V jižní a severovýchodní Austrálii jsou vzácní. Na jihovýchodě kontinentu (v oblasti oddělené od zbytku kontinentu plotem Dingo Fence) již pravděpodobně vyhynuli. Existují sice zprávy o výskytu dingů v Novém Jižním Walesu nebo dokonce Victorii, avšak není jasné, zda se jedná o skutečné dingy nebo zdivočelé psy.\n\nJediný ostrov Indonésie, na kterém se dingové prokazatelně vyskytují, je Sulawesi, situace ve zbytku Indonésie je neznámá. V Koreji a Japonsku již dingové vyhynuli nebo zde žijí pouze kříženci s převahou psích genů.\n\nExistence čistokrevných dingů v Thajsku byla prokázána díky porovnání lebek místních psů s australskými dingy. Právě v Thajsku je zvýšená koncentrace skutečně čistokrevných dingů. Dingové obývají severní a centrální část Thajska, jen výjimečně je možné vidět je na jihu.\n\nDingové využívají všechny typy vegetace, které lze v Austrálii nalézt. Primárně vyhledávají sušší nezalesněné oblasti v blízkosti zdrojů vody, například okraje lesů nebo pláně. Mimo jiné ale mohou žít i v tropických alpinských vřesovištích. Dokáží žít i v pouštích centrální Austrálie.\n\nDingové jsou převážně noční zvířata, chování se však může lišit i dle klimatu, například jedinci z Indie mohou být více aktivní ve dne než v noci. Přesto je jejich hlavním obdobím činnosti soumrak a svítání. Období aktivity jsou krátká (často méně než jedna hodina) s krátkými dobami odpočinku. Obecně se uvádí, že mají dva typy pohybu: pohyb vyhledávací (zřejmě spojený s lovem) a pohyb průzkumný (pravděpodobně pro kontakt a komunikaci s ostatními psy). Psovité šelmy, tedy i dingové, mezi sebou komunikují mimikou obličeje a pohyby těla a jednotlivé postoje jsou stejné jako například u psa domácího; pokud je dingo napnutý, má ocas nad hřbetní linií a uši natočené dopředu, většinou to značí nepřátelství. Dingové štěkají, avšak ne tak, jako psi domácí a častěji se vyjadřují vytím. Dokáže ale vydávat až 19 různých zvuků.\n\nDingové jsou většinou vůči lidem plaší, nicméně existují zprávy o jedincích, kteří byli nalezeni v okolí táborů, na předměstích nebo sídlištích. Podle studií z Queenslandu se divocí kříženci dingů volně pohybují v noci přes městské oblasti.\n\nJako součást stravy dingů bylo identifikováno přes 170 druhů zvířat, od hmyzu až po buvoly domácí. Obecně platí, že hospodářská zvířata tvoří jen malou součást jejich potravy. Většina studií na téma strava dingů se týká pouze Austrálie, o potravě dingů v Thajsku nebo jinde máme jen málo informací. Obecně se tvrdí, že asijští dingové se živí více komenzálně, jejich strava se tedy skládá především z potravin a jídel běžně konzumovanými lidmi. Mimo to se živí i hmyzem a ještěrkami. Při výzkumu australských dingů vyšlo najevo, že 80 % stravy divokých psů tvořilo těchto 10 živočišných druhů: klokan rudý (\"Macropus rufus\"), klokan bažinný (\"Wallabia bicolor\"), tur domácí (\"Bos primigenius\" f. \"taurus\"), krysa \"Rattus colletti\", husovec strakatý (\"Anseranas semipalmata\"), kusu liščí (\"Trichosurus vulpecula)\", krysa \"Rattus villosissimus\", klokan hbitý (\"Macropus agilis)\", králík divoký (\"Oryctolagus cuniculus\") a vombat obecný (\"Vombatus ursinus\"). Zřídka dingové loví i velké ještěry. V žaludcích některých zabitých dingů bylo nalezeno i maso lišek nebo psů domácích a fotopast v centrální Austrálii v roce 2009 zachytila skupinku dingů požírat dva mrtvé dingy.\nSložení jídelníčku záleží na klimatu; v oblasti Carpentarského zálivu a Queenslandu se dingové specializují na divoká prasata a klokany hbité, v deštných pralesích na severu kontinentu jsou nejčastější kořistí husovci strakatí, hlodavci a klokani hbití. V jižních oblastech Severního teritoria tvoří jídelníček divocí králíci, hlodavci, ještěrky a klokani rudí, to se týká především pouště Tanami. V centrální Austrálii se živí především hlodavci, ještěrkami, klokany rudými a dobytkem. Na jídelníčku dingů ze západu se objevují především vombati. Na některých místech či ostrovech často loví i ryby. Je jim přičítáno snížení populace divokých prasat i králíků, což je pro místní farmáře přínosem.\n\nDingové většinou vypijí jeden litr vody za den v létě a asi půl litru v zimě. I v době sucha se stává jen málokdy, aby kojící fena neměla dostatek živin. Dingové dokáží zužitkovat tekutiny i z kořisti, především krev, kojící fena navíc konzumuje i moč a výkaly svých štěňat, takže udržuje doupě v čistotě a navíc si doplňuje tekutiny, aniž by musela štěňata opouštět. Existují záznamy o několika dinzích, kteří v zimě přežili 22 dní bez vody.\n\nStrategie lovu dingů většinou závisí na dobrém načasování a rychlosti, málokdy zde hraje roli úkryt. Své lovecké strategie přizpůsobují tak, aby vyhovovaly okolnostem. Pro větší a potenciálně nebezpečnou kořist jsou zapotřebí dva nebo více jedinců, při lovu králíků a hlodavců loví sami. Téměř všechny jejich útoky, ať už se jedná o útoky na buvoly, nebo klokany, se soustřeďují na mláďata a staré jedince, kteří nejsou dostatečně rychlí a vytrvalí. Při lovu buvola spíše než taktiku uhnání zvířete využívají svých zubů a hbitosti. Skupinka psů běží společně s buvolem a střídavě jej kousají do nohou, dokud není buvol úplně vysílený nebo neschopen běhu. Tato taktika je ale pro lovce nebezpečná v tom, že buvol může kdykoliv vykopnout. Dingové svoji kořist zabijí protržením krční tepny, podobně jako například vlci. Ptáky loví dingové pouze výjimečně.\n\nSpolečenské chování dingů je nápadně podobné chování vlků nebo divokých psů. Zatímco mladí samci častěji cestují z místa na místo, dospělí samci se usadí v jednom rozsáhlém teritoriu s několika fenami. Velikost takové smečky většinou odpovídá velikosti a nebezpečnosti kořisti, kterou loví, běžně čítá jedna smečka tři až dvanáct jedinců. Nicméně, smečka není tak stmelená jako je tomu u vlků. Je běžné, že ji jedinec na několik dní opustí a později se znovu přidá. Ve smečce funguje hierarchická pyramida. Na vrchu je alfa pár, samec a samice, přičemž samec bývá obvykle dominantnější. Součástí smečky jsou i nová štěňata a běžně i vrh z předchozího roku. Obecně platí, že při ulovení kořisti se první nají alfa samec, pak alfa samice, následuje zbytek smečky a poslední na řadě jsou štěňata. Poznat alfa samce je jednoduché; při jeho příchodu všichni podřízení jedinci klopí uši a stahují ocas mezi nohy, často mu také olizují pysky, aby tak dali najevo svoji podřízenost. To samé dělají i štěňata, která si tím způsobem také vymáhají potravu.\n\nDingové jsou monogamní zvířata. Feny mohou mít štěňata jen jednou ročně, i v případě, že by u nich během roku nastal estrální cyklus dvakrát. Hárají běžně v období od ledna do července. Samci jsou připraveni k rozmnožování po celý rok, ale v době, kdy necítí estrogen, mají produkci spermií výrazně nižší. Samotné páření obvykle probíhá mezi březnem a květnem (podle jiných zdrojů v období od dubna do června). V jihovýchodní Asii k páření dochází mezi srpnem a zářím. Během této doby samci pečlivě stráží své partnerky i teritoria. Případné cizince zaženou alfa samci vrčením a vytím, pokud se tak ale nestane, rozpoutá se rvačka. V případě, že cizí pes vyhraje, poražený alfa samec buď zemře nebo odejde z teritoria a přenechá samice novému alfa samci. Pokud by to bylo naopak, souboj vyhrál alfa samec, pak cizinec utíká a hledá jiné teritorium, které by mohl zabrat.\n\nFeny jsou pohlavně vyspělé ve dvou letech života, samci jsou připraveni na rozmnožování v období od jednoho do tří let, závisí na jedinci.\n\nObecně platí, že ze smečky se rozmnožuje pouze alfa pár (alfa samec a samice) a zbytek smečky se stará o štěňata. Nemusí tomu tak vždy být, ovšem v případě, když se mláďata narodí podřízené samici, je obvyklé, že je alfa samice zabije.\n\nBřezost trvá 61 až 69 dní a velikost vrhu se pohybuje v rozmezí od jednoho do deseti štěňat (průměrně pět), přičemž počet narozených samců bývá vyšší, než počet narozených fen. Ve věku tří týdnů štěňata poprvé opouští doupě, avšak až do věku přibližně dvou měsíců je fena kojí. Běžně se štěňata pohybují ve vzdálenosti maximálně 3 km od doupěte, na delší vzdálenost je doprovázejí dospělí členové smečky. Mladí dingové se obvykle stávají nezávislými ve věku tří až šesti měsíců, ve smečce nejpozději ve věku 12 měsíců, kdy začíná další období páření.\n\nDingové obvykle zůstávají v jedné oblasti a nepodnikají sezónní migraci. Nicméně v době hladu cestují blíže k farmám a lidem, kde se mohou přiživit na ovcích nebo dobytku. Nejdelší doložená migrační cesta dinga měřila přibližně 250 km, což bylo zjištěno z čipu, který měl umístěný na krku.\n\nV přírodě se dingové dožívají okolo 7 až 8 let.\n\nMezi hlavní příčiny úmrtí dingů patří vyhladovění nebo dehydratace v obdobích sucha nebo po rozsáhlých požárech buší, dále také uštknutí hadem a úmrtí jako následek zranění buvoly nebo skotem.\n\nDingové jsou vnímaví k podobným onemocněním jako psi domácí. Jsou hostiteli až 38 druhů různých patogenů a parazitů, převážná většina těchto druhů ale nemá na životnost psů žádný vliv. Mezi nejvýznamnější mikrobiální a parazitární původce schopné snížit stav populace patří virus psinky, měchovec psí (\"Ancylostoma caninum\") a vlasovec psí (\"Dirofilaria immitis\"). Dingové jsou důležitým rezervoárem vlasovců, kteří jsou přenášeni komáry na domácí psy. Figurují rovněž jako definitivní hostitelé kokcidie \"Neospora caninum\", jež způsobuje potraty u skotu a volně žijících přežvýkavců. Ve vztahu ke člověku má zásadní význam fakt, že dingo je jedním z hlavních hostitelů měchožila zhoubného (\"Echinococcus granulosus\") v Austrálii. Infekce tasemnicí \"E. granulosus\" je pro psy dingo neškodná, u dobytka a u člověka však způsobuje nebezpečnou nemoc echinokokózu. Riziko představuje především trus dingů s vajíčky tasemnic.\n\nV roce 2008 proběhlo pozorování několikačlenné rodiny dingů, kdy zemřelo štěně staré tři týdny. I přesto jej matka přenášela společně s dalšími štěňaty po dobu několika dní a vždy se pohybovala v jeho blízkosti.\n\nJedná se o poměrně plachá zvířata, ve většině případů se od lidských obydlí drží v dostatečné vzdálenosti a pokud není jedinec přímo ohrožen, před možným nepřítelem prchá. Až na několik výjimek se většina případů pokousání dingem odehrála na ostrově Fraser, kde žila a stále žije největší čistokrevná populace tohoto druhu, proto je na ostrov zakázán přístup domestikovaných psů. Samotné útoky si ve většině případů způsobují lidé sami, a to krmením dingů nebo jejich provokací.\n\nPravděpodobně nejznámějším případem napadení člověka dingem mimo ostrov Fraser je kauza z roku 1980. Dne 17. srpna 1980 se devítitýdenní dívka Azaria Chamberlainová ztratila na rodinném výletě poblíž Uluru (Ayers Rock). Kolem tábora byly nalezeny stopy dingů, nejprve proto přišel v úvahu únos zvířaty, poté však byla obviněna matka. 29. října 1982 ji soud shledal vinnou, ve vězení strávila tři roky. Propuštěna byla na základě bundy nalezené v blízkosti doupěte dingů. Tělo Azarie nikdy nebylo nalezeno.\n\nMezi známé incidenty z ostrovu Fraser patří například případ z dubna roku 1998, kdy dingo pokousal a poškrábal tříletou dívku. Další případ se odehrál 30. dubna 2001, kdy byl devítiletý Clinton Gage napaden a zabit dvěma dingy. Incident způsobil utracení více než 31 dingů a vyústil v pobouření obyvatel ostrova Fraser.\n\nKvůli četným útokům dingů na hospodářská zvířata byla v některých oblastech a farmách zavedena různá ochranná opatření, která dingy mají odradit. Obzvláště farmáři často žádají o finanční náhrady za zardoušené ovce. Nejčastějším opatřením bývá věšení zabitých dingů na ploty, což má údajně hladové psy odpudit. Účinnost není prokázána. Další možností, kterou hospodáři využívají, jsou hlídací zvířata. Nejen psi bývají k tomuto účelu používání, oblíbené jsou i lamy nebo osli.\n\nMezi další opatření patří jedy. Strychnin je používán v celé Austrálii, především pro svoji účinnost i v malém množství (0,3 mg na kg). Zvíře, kterému se jed dostane do těla, umírá ve křečích.\n\nStavba plotu, později známého jako \"Dingo Fence\", začala i skončila v 80. letech 19. století. Stavba probíhala za finanční podpory vlády. Původním účelem bylo ochránění jihovýchodní části kontinentu od králičího moru, avšak plot svůj účel nesplnil a chátral. Počátkem 20. století však začal být opravován, aby sloužil jako ochrana před dingy. Je to jedna z nejdelších staveb na světě a oficiálně také nejdelší plot na světě. Jeho délka činí 5 614 km a táhne se od města Jimbour (Queensland) až po Velký australský záliv. Samotný plot má dva metry na výšku a je z pletiva.\n\nZa útoky dingů na lidi pravděpodobně stojí jejich krmení, ať už úmyslné, či naopak. Dingové tak ztrácejí přirozenou ostražitost. Čím více budou lidmi krmení, tím větší je pravděpodobnost, že se k nim budou chovat agresivně. Pokud také dingo najde jiné zdroje potravy, například popelnice, pak může případné lidi brát jako konkurenci, která jej chce o jídlo připravit, a proto útočí.\n\nNěkteré útoky v minulosti byly způsobeny i špatnými reakcemi lidí, kteří si nedokáží správně vyložit mimiku a pohyby těla dingů. Dr. Bradley Smith uvádí, že ostrov Fraser má problém s lidmi, nikoliv s dingy. Také uvádí, že psi, kteří byli označováni jako agresivní, se jen chovali přirozeně.\n\nOchrana dingů se liší v každé spolkové zemi Austrálie. V Severním teritoriu je dingo chráněn, avšak v případě ohrožení člověka či dobytka je možné jej beztrestně zabít. Naopak v Západní Austrálii není dingo nijak chráněn a jako domácí mazlíčci mohou být tato zvířata držena pouze za určitých podmínek. Pro lov dingů v chráněných oblastech si lidé musí obstarat povolení. V Jižní Austrálii se dingové a jejich kříženci dělí na dvě skupiny: ty za oplocením \"Dingo Fence\" a ty v něm. Dingové uvnitř oplocené oblasti jsou považováni za škůdce a chovat je mohou pouze autorizované zoologické zahrady a přírodní parky. Vně plotu nejsou sice dingové chráněni, avšak návnady a pasti na ně jsou zakázané. Také v Queenslandu jsou dingové a kříženci bráni jako škůdci. Každý zemědělec je povinen snižovat počty dingů na svých pozemcích. V Novém Jižním Walesu jsou dingové pod ochranou jen v případě, že se nacházejí na území chráněných oblastí nebo parků. V západní části NJW je zakázán i chov dingů jako domácích mazlíčků, chovat je člověk může jen v případě, že má soudní povolení. V jiných částech země je možné dingy beztrestně chovat i v domácnostech. V Teritoriu hlavního města jsou dingové chránění, zabít je je možné pouze na vlastním pozemku. Ve Victorii mají zemědělci povinnost snižovat stavy dingů na svých pozemcích, podobně jako v Queenslandu.\n\nV roce 2013 byla na ostrově Fraser provedena studie, jejímž účelem bylo přijít na vhodný způsob snížení útoků dingů na lidi a zároveň udržení populace těchto savců. Jako nejvhodnější řešení se jevil plot. Podle této studie by také měli lidé i turisté být více informováni o tom, jak nebezpečné je krmení dingů. Autoři také navrhli poplatek pro všechny turisty, kteří by chtěli Fraser navštívit. Na základě tohoto výzkumu jsou dingové čipováni a byla zavedena elektronická evidence.\n\nEvropští domácí psi se v Austrálii poprvé objevili během její kolonizace Evropany. Tito psi zdivočeli a docházelo tak ke křížení původně domestikovaných psů s divokými dingy. Jejich křížence v současné době lze najít v mnoha domácnostech v Austrálii. Podle některých zdrojů křížení dokonce probíhalo tak intenzivně, že již dnes téměř není možné najít čistokrevného dinga bez příměsi psí krve. I přesto pravděpodobně existuje čistokrevná populace na ostrově Fraser a další takové dingy je možné najít v Thajsku.\n\nPro rozeznání čistokrevných dingů od kříženců je nejspolehlivějším faktorem barva srsti. Kříženci mohou mít různé barvy, zatímco dingové jsou převážně píseční, výjimečně i jednolitě černí nebo bílí. Kříženci také umí štěkat, feny ve většině případů mohou mít štěňata až dvakrát ročně a stavba lebky kříženců je taktéž odlišná. Právě na základě výzkumu tvaru lebek se zjistilo, že počet čistokrevných dingů klesl mezi lety 1960 až 1980 z 49 na 17 %. Aktuální počet kříženců není známý. Vědci se obvykle v této problematice dělí dva tábory; jedni prosazují zachování čistokrevných dingů prostřednictvím přísných kontrol a druzí jsou toho názoru, že se lidé musí smířit s jejich nenávratným vymizením. Nebezpečí pro tento druh představuje právě křížení s domácími psy.\n\nV minulosti nebyly téměř žádné snahy o udržení čistokrevné populace dingů, na velký podíl kříženců se přišlo až ve 21. století. Právě kvůli tomu roku 2004 Mezinárodní svaz ochrany přírody přiřadil druhu pes dingo status zranitelný (VU).\n\nPsí plemeno australský honácký pes údajně vzniklo na základě křížení domestikovaných psů s dingy.\n\nDingové tradičně zaujímají významné místo v kultuře domorodých Austrálců, kde pravděpodobně převzali roli vyhubených vakovlků. Austrálci dingy v minulosti běžně chovali a využívali především jako hlídače, strážce pastvin a stejně tak i jako zdroj masa v případě hladu. Lze je najít i na starých jeskynních malbách. Jednu ze zachovalých maleb lze najít v Národním parku Namadgi, konkrétně v Yankee Hat (obrázek vpravo). Malba stará nejméně 800 let zobrazuje dinga, klokana, emu a člověka.\n\nDochovalo se mnoho příběhů, jejichž hlavními aktéři jsou psi dingové. Ty se přenášejí většinou ústně mezi Austrálci. Na většině starých děl jsou vyobrazeni jako nadpřirození hlídací psi varující před zlými silami. Existují důkazy, které popisují i pohřbívání psů s jejich majiteli (podobně tomu bylo například u indiánů, kteří byli pohřbívání se svými koňmi).\n\nV době kolonizace Austrálie je Evropané nejdříve považovali za inteligentní a mrštná zvířata, avšak postupem času, když zjistili, že mají na svědomí úbytky ovcí a dobytka, nazývali je zbabělci, kteří místo boje utíkají do buše. Začali být oceňováni lovci, kteří dinga ulovili.\n\nV Asii a Oceánii je maso psů, tedy i dingů, považováno za delikatesu a běžně jsou zde dingové zabíjeni kvůli lidským potřebám. Jen v severovýchodním Thajsku byla k roku 1985 situace taková, že za týden bylo zabito a na trzích prodáno přes 200 dingů pro maso.\n\nDingo je širokou veřejností označován za ikonu Austrálie a má i velký vliv na její faunu. Přestože farmáři dingy považují za škůdce, kteří jim dáví ovce a zabíjí dobytek, existence dingů přináší spíše výhody. Jednou z nich je redukce přemnožených králíků, kteří ničí úrodu, nebo také to, že část jejich stravy tvoří mršiny. Na druhou stranu, dingové jsou hlavními predátory některých druhů klokanů, například klokana uzdičkového (\"Onychogalea fraenata\"), který je považován za ohroženého. Podobná situace je i u vombatů severních (\"Lasiorhinus krefftii\"). Roku 1971 byl vytvořen pro vombaty severní Národní park Epping, který měl zajistit navýšení jejich populace. Ta již byla tak nízká, že roku 1983 napočítali ochránci přírody jen 36 kusů. Během následujících let, kdy byla z parku vyhnána veškerá stáda dobytka, jejich populace pomalu narůstala. Roku 2000 ale do rezervace vnikli dingové a zabili asi 15–20 vombatů, což při celkovém počtu kolem 100 jedinců byla velká ztráta. Po tomto útoku byla rezervace obehnána dvacetikilometrovým plotem. Dingové také pravděpodobně stojí za vyhynutím vakovlků tasmánských (\"Thylacinus cynocephalus\") na australské pevnině před 2000 lety, ačkoli studie z roku 2008 tento názor zpochybňuje.\n\nV roce 2013 byla provedena studie zkoumající vliv dingů na populaci a chov ovcí domácích. Ta zjistila, že rozsah chovu ovcí v roce 2010 je oproti 20. století výrazně menší. Například ještě v roce 1978 se ovce pásly i v severní části jižní Austrálie, k roku 2016 se zde ale chová převážně skot. Právě skot v mnohých oblastech nahrazuje ovce, jelikož pro farmáře je to finančně výhodnější. Závěrem studie je ale také fakt, že nejen predace dingů stojí za poklesem populace ovcí domácích. Nicméně, autoři výzkumu Allen a West také zmiňují, že pokud nebudou mít ovce a kozy domácí ochranu, dingové je dříve či později skutečně vyhubí.\n\nNěkteří Australané, i přes zjevnou divokost a neochočitelnost dingů, se rozhodli je chovat v zajetí. Obecně se odborníci dělí na dva tábory; první je považuje za nezkrotné a divoké psy, kteří se nehodí pro chov v zajetí, zatím co druhý tábor prosazuje názor, že se nijak neliší od psů domácích. Tento názor ale kritizuje například Barrie Oakman, prezident Asociace ochrany dingů, který tvrdí, že dingové jako domácí mazlíčci jsou nebezpeční. Většina chovatelů také tvrdí, že tím, že budou dingové chováni lidmi, se křížení s domácími psy nezabrání, spíše naopak.\n\nSamotní dingové si na lidi dokáží zvyknout velmi rychle, pokud s nimi přijdou do kontaktu již v útlém věku. Obecně jsou to dobře cvičitelná zvířata, ale těžko se u nich potlačují jejich přirozené pudy. Alfred Brehm popsal případy, kdy byli dingové krotcí stejně jako domácí psi a jeden byl dokonce využíván jako honácký pes. Stejně tak ale připouštěl existencí jedinců, kteří byli plaší a nervózní. Brehm také zdůrazňoval, že dingo musí být v kontaktu s člověkem již od štěněcího věku.\n\nZe strany Mezinárodní kynologické federace (FCI) se jedná o neuznané plemeno.\n\nZ českých zoologických zahrad vlastní několik dingů pouze zoo v Plzni. Zde se poprvé objevili v roce 2012, když sem byli přivezeni z berlínské zoo. V prosinci 2013 se zde pak narodila čtyři štěňata, dvě fenky a dva psi, všechna typického pískového zbarvení.\n\nObecně jsou dingové v evropských zoologických zahradách spíše vzácností, nalézt je je možné například v berlínské zoo, v zoologické zahradě ve Wingst v Dolním Sasku a dříve též v sättelstädtském parku, který již ale nefunguje. Naopak v australských zoo jsou poměrně běžní, několik dingů se nachází například v zoologické zahradě v Perthu nebo v Beerwah a Healesville. Ze severoamerických zoologických zahrad má dingy například clevelandská zoo nebo dětská zoo ve Fort Wayne v Indianě.\n\n\n\n"}
{"id": "337511", "url": "https://cs.wikipedia.org/wiki?curid=337511", "title": "Marta Urbanová", "text": "Marta Urbanová\n\nMarta Urbanová, provdaná Daňhelová (* 14. října 1960 České Budějovice, Československo), je bývalá česká pozemní hokejistka, členka stříbrného československého družstva na olympiádě v Moskvě v roce 1980. V 80. letech 20. století patřila k hlavním oporám budějovického Meteoru.\n"}
{"id": "337513", "url": "https://cs.wikipedia.org/wiki?curid=337513", "title": "Lenka Vymazalová", "text": "Lenka Vymazalová\n\nLenka Vymazalová (* 15. června 1959 Litoměřice, Československo) je bývalá československá pozemní hokejistka, držitelka stříbrné medaile z olympiády v Moskvě z roku 1980. Za reprezentaci nastoupila celkem v 18 utkáních. Hráčka Slavoje Vyšehrad, se kterým v letech 1985 a 1987 vybojovala ligový titul.\n"}
{"id": "337515", "url": "https://cs.wikipedia.org/wiki?curid=337515", "title": "Urban (příjmení)", "text": "Urban (příjmení)\n\nPříjmení Urban či Urbanová mělo v roce 2011 v Česku 15 693 osob. Vyskytuje se o něco více v Čechách než na Moravě. Podobné příjmení \"Urbánek\" nebo \"Urbánková\" má 7 403 osob.\n\nZnámí nositelé tohoto příjmení:\n\n\n\n"}
{"id": "337519", "url": "https://cs.wikipedia.org/wiki?curid=337519", "title": "Epizootologie", "text": "Epizootologie\n\nEpizootologie je nauka o infekčních nemocech zvířat. Studuje problematiku vzniku, šíření a zániku infekčních chorob v populacích zvířat, analyzuje faktory a zákonitosti vycházející ze zjištěných infekcí zvířat a zároveň odhaduje a předpovídá průběh hromadných infekčních onemocnění v populacích. \n\nPočátky epizootologie souvisí se vznikem veterinární služby. Ta byla založena armádami v devatenáctém století a měla za úkol udržet jezdectvo bojeschopné. Tou dobou kosily koně nemoci jako vozhřivka. Základní metodou bylo nemocného koně najít, zastřelit, zdravé koně izolovat. Vojenští veterináři vnímali epizootologii jako válku, kde na jedné straně je nepřítel (patogen), na druhé obránce (hostitel), mezi nimi prostředí (bitevní pole). Toto pojetí se nazývá „triáda“ (viz kauzalita (epidemiologie)).(Pfeiffer: str.25)\n\nMezi základní epidemiologické pojmy patří „study population“, což je ta skupina, kterou lze daným testem efektivně studovat. Epizootologové tento pojem neznají, mohou otestovat jakoukoli skupinu zvířat, výsledky vydávat za objektivní. Například připouští testovat nemoci jako je paratuberkulóza u mladých zvířat a považuje tyto výsledky za průkazné, přestože má inkubační dobu 3 roky. Epidemiologové uznávají testy až u zvířat nad 2 roky stáří.\n\nEpidemiologové nehledají patogen (to dělají jiné obory), riziko nikdy nemůže být patogen! (John Snow)<br>Epizootologové hledají patogen, válčí s ním, likvidují jej. Místo odhalení konkrétních rizik používají obecné postupy prevence, nejčastěji desinfekci, desinsekci, deratizaci.<br>Epidemiologie má své počátky ve Velké Británii, vyučuje se na světových universitách pro humánní i veterinární medicínu, je uznávaná OSN. Epizootologie vznikla v ČSSR, vyučuje se pouze na dvou školách: VFU Brno, UVLF Košice.\n\n\n\n"}
{"id": "337520", "url": "https://cs.wikipedia.org/wiki?curid=337520", "title": "Brucella canis", "text": "Brucella canis\n\nBrucella canis je druh gramnegativních bakterií z čeledi Brucellaceae způsobující brucelózu psů. Jedná se o tyčinky nebo koky, nepohyblivé, kataláza pozitivní. Vnímavý k bakterii je pes a všechny volně žijící šelmy z čeledi psovitých. K infekci je vnímavý i člověk. Bakterie \"B. canis\" byla poprvé popsána v roce 1968 v USA, kde byla příčinou hromadných potratů chovaných bíglů.. \n"}
{"id": "337522", "url": "https://cs.wikipedia.org/wiki?curid=337522", "title": "Brucella neotomae", "text": "Brucella neotomae\n\nBrucella neotomae je gramnegativní kokovitá bakterie z rodu Brucella. K infekci \"B. neotomae\" jsou vnímaví pouze hlodavci, na člověka a ostatní zvířata není přenosná. Jedná se o nepohyblivou, striktně aerobní, kataláza pozitivní, fuchsin negativní bakterii. Poprvé byla izolována u myší na pouštích v Utahu.\n"}
{"id": "337524", "url": "https://cs.wikipedia.org/wiki?curid=337524", "title": "Brucella pinnipediae", "text": "Brucella pinnipediae\n\nBrucella pinnipediae je gramnegativní kokovitá bakterie z rodu Brucella. Jedná se o nepohyblivé, striktně aerobní, kataláza pozitivní bakterie. Je původcem brucelózy u mořských savců, zejména u delfínů, velryb, tuleňů a lachtanů. Možnost přenosu na člověka není dostatečně známa, nicméně v roce 1999 byl zdokumentován první případ infekce jednoho laboratorního pracovníka v Anglii, který se nakazil při manipulaci s bakteriemi Brucella spp. izolovaných z tuleňů.\n"}
{"id": "337526", "url": "https://cs.wikipedia.org/wiki?curid=337526", "title": "Józef Warszawski", "text": "Józef Warszawski\n\nHarcmistr major Józef Warszawski (9. března 1903, Hamburk – 1. listopadu 1997, Varšava) byl polský jezuitský kněz, filosof, kazatel, pedagog, spisovatel, publicista, harcer, voják a odbojář. Používal krycí jméno Ojciec Paweł.\n\nVystudoval městské gymnázium ve městě Ostrów Wielkopolski, které udával jako své rodiště. Od roku 1995 je jeho čestným občanem a má v něm i svoji ulici. Účastnil se rusko-polské války. V roce 1939 byl kaplanem ve varšavské městské části Mokotów.\n\nByl jednou z vůdčích osobností polského protinacistického odboje, Pořádal slavné „\"rekolekcje narodowe\"” a publikoval řadu článků v regulérním i odbojovém katolickém tisku, často za účelem obhajoby Pia XII., a byl kaplanem odbojových skupin \"Konfederacja Narodu\", \"Sztuka i Naród\" a Zemská armáda. Zúčastnil se varšavského povstání jako polní kaplan skupiny Radosław, s níž prošel krutými ústupovými boji po trase Wola-Stare Miasto-Czerniaków. 12. srpna 1944 jmenován členem Vrchního velení Zemské armády.\n\nPo druhé světové válce žil nejprve ve Velké Británii a působil jako kaplan polské exilové komunity a harcerského exilu v Německu a Velké Británii. Od roku 1950 žil v Římě, byl vedoucím polské sekce Radia Vatikán a profesorem na Gregoriánské univerzitě. V roce 1994 se vrátil do Varšavy.\n\n\n\n\n\n"}
{"id": "337527", "url": "https://cs.wikipedia.org/wiki?curid=337527", "title": "Kořínek", "text": "Kořínek\n\nČeské příjmení Kořínek původně znamená malý kořen a nese jej více různých osobností:\n\n\n"}
{"id": "337528", "url": "https://cs.wikipedia.org/wiki?curid=337528", "title": "Svatojánská kolej - vyšší odborná škola pedagogická", "text": "Svatojánská kolej - vyšší odborná škola pedagogická\n\nSvatojánská kolej – vyšší odborná škola pedagogická je katolická vyšší odborná škola založená v roce 1995 pražským arcibiskupstvím. Nachází se v historické budově bývalého benediktinského kláštera v obci Svatý Jan pod Skalou a navazuje na tradici učitelského ústavu, který zde byl v letech 1915 – 1942 a vychoval přes tisíc učitelů. V současnosti škola nabízí pomaturitní studium tříleté denní a čtyřleté dálkové v oborech samostatný učitel mateřské školy a samostatný pedagog volného času. Česká školní inspekce hodnotí školu jako lepší než průměr, která si dlouhodobě udržuje vysoký standard.\n\nV sousedství Svatojánské koleje se nachází Ekocentrum Kavyl, se kterým škola úzce spolupracuje. Studenti i návštěvníci se mohou v praxi seznámit s péčí o domácí zvířata, zpracováváním zvířecích produktů, využitím přírodních materiálů ve výuce i soukromém životě a přihlásit se na některé z mnoha programů, které ekocentrum nabízí. Škola velmi dbá na ekologické a přírodovědné dimenze výchovy a jejich propojení s křesťanskou výchovou, v roce 2004 vydala \"Ekolístky - Metodické listy Svatojánské koleje\" Kateřiny Jančaříkové, které mají sloužit jako pomůcka při výuce dětí.\n\nDíky mimořádně zajímavému okolí nabízí Svatojánská kolej v době víkendů a školních prázdnin ubytovací kapacity a prostor pro rekreaci, svatby, školení, team-building a další soukromé či firemní aktivity.\n\n"}
{"id": "337529", "url": "https://cs.wikipedia.org/wiki?curid=337529", "title": "Bisnovat R-4", "text": "Bisnovat R-4\n\nBisnovat R-4 (K-80) byla sovětská řízená střela typu vzduchu-vzduch vyvinutá jako výzbroj těžkého stíhacího letounu Tupolev Tu-128.\n\nPůvodně byla střela označena K-80 a teprve později přeznačena na R-4. V kódu NATO byla označena AA-5 Ash. Střela existovala ve verzi R-4R s poloaktivní radarovou hlavicí a verzi R-4T s infračervenou naváděcí soustavou. Později byly vyvinuty modernizované verze R-4RM a R-4TM s větším dosahem.\n\n"}
{"id": "337530", "url": "https://cs.wikipedia.org/wiki?curid=337530", "title": "Cévní zásobení mozku", "text": "Cévní zásobení mozku\n\nCévní zásobení mozku zajišťuje přívod okysličené krve do mozku a tím i jeho výživu a správnou funkci. Mozková tkáň je vůbec jednou z nejcitlivějších na dodávky kyslíku a již po několikaminutové zástavě krevního oběhu dochází k odumírání neuronů.\n\nKrev je do mozku vedena dvěma \"vnitřními karotickými tepnami\" (\"arteria carotis interna sin. et dx.\") a dvěma \"páteřními tepnami\" (\"aa. vertebrales\"), které jsou vedeny páteří. Vertebrální tepny se na úrovni mozkového kmene spojí v \"bazilární tepnu\" (\"a. basilaris\"), která vytváří hlavní větve:\n\nZadní tepenné anastomózy se spolupodílejí na vzniku Willisova tepenného okruhu (\"circulus arteriosus Willisi\"), tím že propojují tok krve přicházející vertebrálními tepnami s krevním prouděním přicházejícím do mozku z vnitřních karotid, které se větví do předních mozkových tepen. Tím je zajištěn vícečetný přívod krve k mozkové tkáni pro případ např. ucpání (embolizace) jedné z větví tepen.\n\nWillisův okruh byl pojmenován po anglickém lékaři 17. století Thomasi Willisovi (1621-1673).\n\nZ Willisova okruhu vycházejí tři páry (pravé a levé) hlavních mozkových tepen vyživující mozek:\n\nHmotnost mozku tvoří cca \"2% tělesné váhy\", zatímco průtok krve představuje v mozku až \"12-14 % celkového minutového objemu\" a je velmi stálý. Mozkový objem, stejně jako množství krve a mozkomíšního moku jsou téměř konstantní, protože samotný mozek i tekutiny v dutině lebeční jsou nestlačitelné (\"doktrína Monroa-Kellieho\"). \n\nV klidu proteče mozkovými polokoulemi \"48-53 ml/100 g/min\". Průměrný průtok šedou hmotou, kde je více kapilár činí \"69 ml/100 g/min\", kdežto bílou hmotou jen\" 28 ml/100 g/min\".\n\nPři iontovém selhání se nevratně poškozuje mozková tkáň, nejvíce mozková jádra s nejvyšším metabolismem. Do 3-4 hodin dochází k ireperabilním dějům s odumíráním neuronů. Při sníženém prokrvení při průtoku (\"15-18 ml až 10ml/100 g/min\") dojde k funkčním výpadkům při zachování stálosti vnitřního prostředí (homeostázy). Periferní zóna tkáně ložiskového nedokrvení (\"fokální ischémie\") se označuje jako \"„ischemická penumbra“\". Selhání transportu iontů Na a K zvýší extracelulární koncentraci K, což má za následek membránovou depolarizaci a otevření napěťově řízených Ca kanálů, které umožní proudění kalciových iontů dovnitř buněk. Ca se hromadí v mitochondriích a zvyšuje se aktivita \"fosfolipáz A\" a \"C\", které z membránových lipidů uvolňují mastné kyseliny, čímž stoupá propustnost membrán.\n\n"}
{"id": "337531", "url": "https://cs.wikipedia.org/wiki?curid=337531", "title": "Zośka", "text": "Zośka\n\nZośka (český ekvivalent: \"Žofka\") je v polštině primárně zdrobnělina ženského jména Zofia (Žofie). Má však i jiné významy:\n\n"}
{"id": "337532", "url": "https://cs.wikipedia.org/wiki?curid=337532", "title": "Illuka (obec)", "text": "Illuka (obec)\n\nObec Illuka (estonsky Illuka vald) je samosprávná jednotka estonského kraje Ida-Virumaa.\n\nV obci žije přibližně tisíc obyvatel v devatenácti vesnicích Agusalu, Edivere, Illuka, Jaama, Kaatermu, Kaidma, Kamarna, Karoli, Kuremäe, Kivinõmme, Konsu, Kuningaküla, Kurtna, Ohakvere, Ongassaare, Permisküla, Puhatu, Rausvere a Vasavere. Administrativním centrem obce je vesnice Illuka.\n\n"}
{"id": "337535", "url": "https://cs.wikipedia.org/wiki?curid=337535", "title": "Illuka", "text": "Illuka\n\nIlluka (německy \"Illuck\") je vesnice v estonském kraji Ida-Virumaa, patřící ke stejnojmenné obci, jejímž je též administrativním centrem.\n\n"}
{"id": "337539", "url": "https://cs.wikipedia.org/wiki?curid=337539", "title": "Elyská katedrála", "text": "Elyská katedrála\n\nElyská katedrála, oficiálně \"Katedrální kostel Nejsvětější trojice v Ely\" (Cathedral Church of the Holy and Undivided Trinity of Ely) je hlavním chrámem Elyské diecéze a sídlem biskupa Anglikánské církve z Ely. Katedrála pochází z roku 1083 a bývá zařazována mezi nejpůsobivější stavby středověku.\n\nPrvní křesťanskou stavbu na místě dnešní katedrály nechala postavit Etheldreda, dcera anglosaské královny Anny, která se narodila roku 630. Po rozpadu svého druhého manželství založila roku 673 a řídila klášter v Ely a po její smrti zde byly uloženy její ostatky. Předpokládá se, že klášter byl zbořen po invazi Vikingů v 9. století. Zachoval se jen kostel, který zde existoval až do jeho přestavby v 10. století.\n\nNový benediktýnský klášter byl na tomto místě postaven v době obnovy klášterů roku 970, kdy byly obnoveny i kláštery v Peterboroughu a Ramsey.\n\nStavba současné katedrály byla zahájena roku 1083. Původní anglosaský kostel byl zbořen a do nové katedrály byly přeneseny jen ostatky jeho zakladatelů. Nejstarší částí budovy je příčná chrámová loď, křižující hlavní chrámovou loď pod hlavní věží. Západní věž postavená v románském slohu, vysoká 66 m, byla vybudována v letech 1174 až 1197 s dostavbou přístřešku v letech 1198 až 1215. Unikátní osmiboká \"Lantern Tower\", široká 23 m a vysoká 52 m, byla postavena na počátku 14. století a nahradila původní věž, která se zřítila.\n\nKatedrála je postavená z kamene dovezeného z Barnacku v Northamptonshire. Celková délka stavby je 172,2 m a délka hlavní lodi je 75 m, což ji činí nejdelší ve Velké Británii.\n\nRoku 1539 v době rušení anglických klášterů za vlády Jindřicha VIII., neutrpěla katedrála vážné škody, byla ale zničena hrobka Etheldredy a poškozeny sochy v její kapli. Katedrála byla brzy, roku 1541, znovu obnovena.\n\nV 17. století byly na severní straně katedrály instalovány gotické dveře, jejichž autorem je Christopher Wren.\n\nKatedrála je používána i v současné době a obsahuje například sbírku barevného skla z období od 13. století až do současnosti.\n\n"}
{"id": "337540", "url": "https://cs.wikipedia.org/wiki?curid=337540", "title": "Zelená linie", "text": "Zelená linie\n\nZelená linie má několik významů:\n"}
{"id": "337541", "url": "https://cs.wikipedia.org/wiki?curid=337541", "title": "Skunk Anansie", "text": "Skunk Anansie\n\nSkunk Anansie je londýnská hudební skupina, kterou tvoří zpěvačka Skin (Deborah Dyer), Cass (Richard Lewis), Ace (Martin Kent) a Mark Richardson. Vydali tři studiová alba, v roce 2001 se rozešli, zpěvačka Skin vydala dvě sólová alba. V roce 2008 oznámili vydání \"Best Of Skunk Anansie\" a návrat na pódia. Dvojkoncert 2. a 3. dubna 2009 konaný v londýnské Monto Water Rats byl vyprodaný během 20 minut. V turné kapela pokračovala na podzim (Leeds, Manchester, Londýn), kdy vyšla i výběrová deska shrnující dosavadní tvorbu obohacená o tři nové písně. V roce 2010 výběrovou desku následovalo čtvrté studiové album Wonderlustre. V roce 2012 přišla skupina s již pátou deskou Black Traffic, kterou navazuje na svou předchozí úspěšnou tvorbu .\n\n\n"}
{"id": "337544", "url": "https://cs.wikipedia.org/wiki?curid=337544", "title": "Mlaskavka", "text": "Mlaskavka\n\nMlaskavka (angl. \"click consonant\") je nepulmonická hláska vytvářená bez účasti hlasivek vdechovaným proudem vzduchu, kterému je v mluvidlech vytvořena překážka (závěr), nejčastěji rty, jazykem, hrtanem nebo vnitřními stranami líc.\n\nPři artikulaci se vytvořená překážka náhlým pohybem posune dozadu, čímž se v prostoru před překážkou vytvoří podtlak a přetlakem zvnějšku se do ústní dutiny nažene vzduch. Tak vznikne zvuk podobný našemu mlasknutí (odtud název).\n\nMlaskavky se dělí na\n\nMlaskavky jsou typické pro některé africké jazyky, zejména pro jazyky kojsanské (tedy hotentotské a křovácké, např. namaština, koranština, \"!\"xũ, Juǀʼhoan), a některé jazyky bantuské (např. jazyky xhosa nebo sotho). Mlaskavky se vyskytují pouze v jazycích Afriky, jediný jazyk s mlaskavkou mimo Afriku je damin, kterým se mluví v Austrálii a který nemá žádné rodilé mluvčí, používá se pouze jako jazyk spirituální.\n\nS artikulací základních mlaskavek v namaštině se lze seznámit na videu zde (v angličtině).\n"}
{"id": "337547", "url": "https://cs.wikipedia.org/wiki?curid=337547", "title": "Livets Ord", "text": "Livets Ord\n\nLivets Ord (jinak také Word of Life, doslova \"Slovo života\") je největší církev švédského hnutí víry, založená v roce 1983 v Uppsale Ulfem Ekmanem. Církev je zástupcem švédské letniční charismatické obnovy, blíže spjaté s hnutím víry.\n\nPrimární záměr Livets Ord je pomáhat věřícím vstoupit do praxe slov Bible. Víra, uzdravení, modlitby a odpovědí na modlitby, společně s přesvědčením, že Bůh je dobrý, jsou centrálním tématem kázání v Livets Ord.\n\nCírkev Livets Ord byla založena 24. května 1983 Ulfem Ekmanem v Uppsale. Ulf Ekman sloužil jako vedoucí církve do roku 2000. Ekman v tomto roce předal vedení místního sboru v Uppsale Robertu Ekhovi a začal se věnovat rozšíření církevní práce na mezinárodním poli. V roce 2013 se hlavním pastorem stal Joakim Lundqvist. Ulf Ekman poté roku 2014 konvertoval ke katolické církvi.\n\nKromě církve provozuje hnutí také školy pro všechny věkové kategorie a Biblické školy. Vysílá misionáře do Ruska, Ukrajiny, Arménie, Ázerbájdžánu, Tádžikistánu, Afghánistánu, Izraele a Indie.\n\nV roce 2007 bylo Livets Ord s účastí přes 3000 lidí považováno za megasbor. V roce 2016 pak účast přesahuje 4000 lidí.\n\nOd roku 1994 do roku 2014 měla církev svou vlastní instituci vyššího vzdělání, \"Teologický seminář Livets Ord\", který byl napojený na americkou instituci Oral Roberts University v Tulse v Oklahomě, jednu z největších křesťanských charismatických univerzit na světě. Teologický seminář Livets Ord nabízel americký bakalářský titul a magisterský titul z novozákonních studií, historie, vzdělávání a dalších oblastí pod záštitou Oral Roberts University. Seminář však nikdy nebyl akreditován švédským vzdělávacím systémem.\n\nCírkev Slovo života je velmi silně misijně zaměřena a působí v mnoha zemích především střední a východní Evropy a Asie. Hlavní centra Slova života se dnes nachází ve švédské Uppsale, v Moskvě a Jerevanu. Tyto a další církve jsou společně sdruženy v organizaci Word of Life International.\n\nV České republice a bývalém Československu měli švédští misionáři ze Slova života vliv například na pražskou církev Voda života a další české křesťanské sbory, které jsou v České republice od roku 2010 oficiálně registrovány jako Církev Slovo života.\n\nV 90. letech byla s podporou ze Švédska v Praze a následně v Brně provozována formou jednoročního denního studia biblická škola. V roce 2014 pak byla tato škola obnovena a od té doby funguje formou dálkového internetového studia. Škola funguje pouze jako soukromá organizace a není akreditována MŠMT.\n\n"}
{"id": "337549", "url": "https://cs.wikipedia.org/wiki?curid=337549", "title": "Music for the Jilted Generation", "text": "Music for the Jilted Generation\n\nMusic for the Jilted Generation je druhé studiové album elektronické skupiny Prodigy, které vyšlo 4. července 1994 na XL Recordings. V roce 2008 vyšla re-edice této desky s názvem \"More Music for the Jilted Generation\", jejíž součástí jsou remixy a bonusové tracky.\n\nAlbum bylo odpovědí na nový zákon \"Criminal Justice and Public Order Act 1994\", který zakazoval volně organizované parties typické pro subkulturu zvanou rave. V písni „Their Law“ se objevuje všeříkající text: „Fuck 'em and their law“. Původní stopáž byla tak dlouhá, že by se všechny skladby nevešly na CD, a proto se musely editovat písně „One Love“ a „The Heat (The Energy)“. Skladba „We Eat Rhythm“ byla dokonce úplně vypuštěna, objevila se však na kompilaci \"Select Future Tracks\" magazínu Select v říjnu 1994.\n\nVše napsal Liam Howlett, krom uvedených výjimek.\n\n\n"}
{"id": "337552", "url": "https://cs.wikipedia.org/wiki?curid=337552", "title": "Chotan (řeka)", "text": "Chotan (řeka)\n\nChotan ( , ) je řeka v Kašgarsku v autonomní oblasti Sin-ťiang na západě ČLR. Je 1035 km dlouhá od pramene delší zdrojnice Karakaš. Povodí má rozlohu 43 600 km².\n\nVzniká soutokem řek Karakaš a Jurunkaš, které pramení na Západním Kchun-lunu. Protéká přes poušť Taklamakan v široké dolině, která je porostlá řídkým lužním lesem. Je pravým přítokem Tarimu.\n\nPřes poušť Taklamakan se koryto naplňuje vodou jen v období vysokých vodních stavů od července do srpna. V suchých letech řeka do Tarimu nedotéká..\n\nVyužívá se převážně na zavlažování v Chotanské oáze. Část vody je převáděna na západ do sousedních povodí s malým množstvím vody (Chorgos aj.).\n"}
{"id": "337553", "url": "https://cs.wikipedia.org/wiki?curid=337553", "title": "Schiller", "text": "Schiller\n\nPříjmení Schiller má více nositelů:\n\n, jiné významy:\n"}
{"id": "337558", "url": "https://cs.wikipedia.org/wiki?curid=337558", "title": "Cinišpánové z Heršláku", "text": "Cinišpánové z Heršláku\n\nCinišpánové z Heršláku ( ) je jméno staré rakouské měšťanské rodiny, která pocházela z Cáhlova, kde poskytovali především finanční služby šlechtě.\n\nKolem roku 1440 koupili hrad Heršlák (Český Heršlák), odkud mají predikát. Počátkem 16. století jsou příslušníci rodu ve službách pánů z Rožmberka (například hejtmanem v Třeboni či purkrabím krumlovským). Posledním známým příslušníkem rodu byla Alžběta. Ještě roku 1590 je majitelkou Heršláku.\n\nJejich erb byl štít s rukou držící tři cínové pruty nad přilbicí, klenotem je poprsí člověka s pozdviženou rukou.\n\n"}
{"id": "337559", "url": "https://cs.wikipedia.org/wiki?curid=337559", "title": "Horná Lehota (okres Dolný Kubín)", "text": "Horná Lehota (okres Dolný Kubín)\n\nHorná Lehota je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1420.\n\nObec leží na břehu řeky Orava ve výšce 534 m n. m. a její katastr má výměru 15,337 km². K 31. prosinci roku 2016 měla obec 552 obyvatel.\n\nPřes obec prochází železniční trať Kraľovany – Trstená.\n\n\n"}
{"id": "337561", "url": "https://cs.wikipedia.org/wiki?curid=337561", "title": "Severovská dynastie", "text": "Severovská dynastie\n\nSeverovská dynastie či Severovci byla římská císařská dynastie, kterou založil panonský místodržitel Septimius Severus v roce 193. Její příslušníci vládli – s ročním přerušením v letech 217–218 – až do roku 235, kdy byl zavražděn poslední příbuzný zakladatele, Alexander Severus, na vojenské výpravě proti Germánům.\n\nEpocha Severovců je dobou hlubokých vnitropolitických proměn, především v oblasti vojenství (posílení role armády), správy (vzestup nižšího stavu jezdců na úkor senátorů) a stylu vlády (utužení panovnické moci). Vyznačuje se i změnami v římském sousedství, u potenciálních protivníků impéria. Na západě se germánské kmeny sdružily do větších a silnějších celků, tzv. kmenových svazů, na východě pak oslabenou parthskou dynastii Arsakovců vystřídali výbojní Sásánovci. Nestabilní závěr severovského vládnutí připravil půdu pro dosud největší krizi v římských dějinách, krizi 3. století, trvající pět desetiletí.\n\nSeptimius Severus se dostal k moci vítězstvím ve dvou občanských válkách, probíhajících v letech 193–197. Protože to byla armáda, která mu vzestup umožnila, viděl v ní zákonitě svou hlavní oporu a začal s jejím výrazným protežováním, jež bylo charakteristické pro celou severovskou éru. Tradiční druhá mocenská složka v Římě – senát – stála v opozici vůči novému panovníkovi a mnoho jejích členů bylo diskriminováno, většinou za stranění Severovým rivalům.\n\nNově nastolená stabilita (Severus se pokusil i o ofenzivní postup vůči nepřátelům za hranicemi) byla v posledních letech zakladatelovy vlády narušována hašteřivostí uvnitř dynastie, především mezi mladými syny císaře, Caracallou a Getou. Ideologicky se Severus snažil navázat na dědictví adoptivních císařů, jmenovitě Marka Aurelia, za jehož syna se prohlásil. Jeho tvrdý a energický styl vládnutí byl populární hlavně u nižších vrstev římské společnosti a zčásti i u provinciálů.\n\nZ hospodářského hlediska zažívaly některé provincie období rozkvětu (např. severní Afrika), přesto však nastalo ponenáhlé zhoršování měny, způsobené výdaji na armádu a rozbujelou státní administrativu.\n\nPo smrti Septimia Severa (211) převzali moc bez potíží jeho dva synové, Caracalla a Geta. Oba byli léta znesvářeni a napětí mezi nimi rychle vzalo podobu boje \"kdo s koho\" – až nakonec Caracalla Getu zavraždil. Následná vláda Caracallova v řadě ohledů dále posílila císařskou autokracii i vojenský charakter režimu; opozice byla mocensky eliminována. Z fiskálních důvodů udělil císař římské občanství prakticky všem svobodným obyvatelům říše (\"Constitutio Antoniniana\"), což spolu s podporou nižších stavů umožnilo společenský vzestup dalším skupinám populace.\n\nV hospodářské oblasti došlo k dalšímu zatížení státních financí (zvýšení žoldu vojákům) a bylo nutné provést částečnou měnovou reformu (zavedení stříbrných antoniniánů). Vůči \"zahraničí\" dosáhl Caracalla několika přechodných úspěchů (boje s Alamany na západě, tlak na parthskou říši).\n\nCaracallovo zavraždění (217) vyneslo na římský trůn prefekta pretoriánů Marka Opellia Macrina, prvního císaře z jezdeckého stavu a zároveň muže, který nebyl se Severovci nijak spřízněn. Macrinovi se během zhruba roční vlády nepodařilo přesvědčit část veřejnosti ani o svých vojenských schopnostech, ani o účinnosti své fiskální politiky. Na jaře 218 proto vypuklo na východě říše povstání legií, jež vyústilo v Macrinovo zavraždění a proklamování Varia Avita Bassiana, prasynovce Severovy manželky, za císaře. Oficiálně byl Bassianus vydáván za Caracallova syna, neboť jeho příbuzenství s rodem zakladatele bylo jen vzdálené.\n\nBassianus převzal jako císař jméno Marcus Aurelius Antoninus, do dějin však vstoupil pod přezdívkou Heliogabalus, podle boha \"Elá-gabála\", jehož byl vyznavačem. Přes počáteční příznivé přijetí se za něj se zvýšilo politické napětí v centru, vyvolané zejména necitlivým zaváděním východních obyčejů a náboženských zvyklostí. Armáda Heliogabala dlouho podporovala (což souviselo s popularitou Caracally, jeho oficiálního otce, mezi vojáky), ale nakonec ani ona nemohla přehlížet některé excesy a postavila se na stranu jeho bratrance Alexandra Severa, který byl prohlášen císařem. Heliogabalus přišel během nepokojů o život (222).\n\nMladý Alexander stál po celou dobu své třináctileté vlády pod vlivem své matky a jeho politika dorozumění se senátem narážela na odpor v řadách armády, kde vypuklo několik revolt. Finanční situace říše nebyla příznivá ani její zahraničněpolitické vyhlídky. Obě války, které Alexander vedl (s perskými Sásánovci a Germány), vyzněly nejednoznačně – bylo patrné, že Římané se ocitli v defenzívě. Za těchto okolností neměla armáda zájem na dalším pokračování Alexandrovy vlády a povolala na trůn energického vojevůdce Maximina Thráka, prvního z dlouhé řady vojenských císařů. Alexander byl i s matkou zavražděn. Až do nástupu Diocletiana (284) nezažila římská říše delší období stability, všechny trendy patrné za Severovců se jen zvýraznily.\n\n\n\n"}
{"id": "337564", "url": "https://cs.wikipedia.org/wiki?curid=337564", "title": "Chlebnice", "text": "Chlebnice\n\nChlebnice jsou obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1556. V obci je římskokatolický kostel Nanebevzetí Panny Marie.\n\nObec leží ve výšce 594 m n. m. a její katastr má výměru 25,301 km². K 31. prosinci roku 2016 měla obec 1 628 obyvatel.\n\n\n"}
{"id": "337567", "url": "https://cs.wikipedia.org/wiki?curid=337567", "title": "Istebné", "text": "Istebné\n\nIstebné je obec na Slovensku na Oravě, v okrese Dolný Kubín. V obci žije obyvatel.\n\nPodle archeologických nálezů bylo na katasru obce opevněné halštatslé šídliště. První písemná zmínka o obci pochází z roku 1272. V obci je dřevěný artikulární kostel.\n\nNad kostelem se nachází zvonice z přelomu 18. a 19. století. Na štíhlé zděné části je postaveno přesahující dřevěné zvonové patro.\n\nObec leží na styku výběžků Malé Fatry a Oravské vrchoviny ve Veličanské kotlině. Nadmořská výška se pohybuje v rozmezí 455 m n. m., střed obce je ve výšce 501 m n. m. a její katastr má výměru 11,292 km². Přes obec prochází železniční trať Kraľovany – Trstená.\n\n"}
{"id": "337568", "url": "https://cs.wikipedia.org/wiki?curid=337568", "title": "Lucy Duff-Gordonová", "text": "Lucy Duff-Gordonová\n\nLucy, Lady Duff-Gordonová (rozená Lucy Christiana Sutherlandová, 13. června 1863 Londýn – 21. dubna 1935 Putney) byla britská módní návrhářka konce 19. a počátku 20. století. Její podnik nesl název \"Lucile\". Se svým manželem patřili mezi pasažéry lodi Titanic, kteří přežili její ztroskotání.\n\nNarodila se 13. června 1863, jako dcera torontského inženýra Douglase Sutherlanda. Její sestrou byla Elinor Glynová, slavná spisovatelka. Později, ve své autobiografii „Discretions and Indiscretions“ napsala, že byla pokřtěna “Lucy Christiana,” ale “všichni mí blízcí přátelé mi říkali Christiana.” Ve věku osmnácti let byla provdána za Jamese Stuarta Wallace, se kterým měla dceru Esmé. Po rozvodu v roce 1888 zůstala Lucy prakticky bez peněz. Aby si vydělala nějaké peníze pro sebe a své dítě, založila dámské krejčovství. V roce 1894 si pronajala obchod a pracovní prostory v čísle 24 na Old Burlington street v Londýně, mezi Bond Street a Regent Street. “Maison Lucile” byl úspěšný a osobitost “Luciliných” šatů se stala okamžitě populární. Každé navržené šaty byly jedinečné, což zvyšovalo poptávku. V roce 1897 koupila větší prostory na Hanover Square 17. Kolem roku 1900 byla firma jedním z největších módních domů Londýna pod jménem „The Maison Lucile“. Mezi její zákaznice patřili Margot Asquithová a královna Marie. V roce 1910 otevřela pobočku Lucile Ltd. v New Yorku. Další salón byl zřízen v roce 1912 v Paříži, a pobočka v Chicagu, otevřena v roce 1915, rozšířila impérium.\n\nNa svou dobu byla velmi pokroková a proslula zejména „emotivními šaty“ a svůdným prádlem. Prosazovala šaty s výstřihy namísto vysokých vyztužených límců obepínajících krk, pohodlnější korsety a svoje modelky neoblékala do dlouhých spodniček.\n\nV roce 1900 se provdala za skotského aristokrata a sportovce sira Cosmo Duff-Gordona. Žili spolu však jen vzácně, protože Lucy svoji práci nadevše milovala.\n\nProslavila se také tím, že přežila potopení parníku White Star Line, Titanic. Cestovala na společný lístek se svou sekretářkou Laurou Mabel Francatelliovou (lístek číslo 17485, stál 56 Liber, 18 Šilinků a 7 Pencí). Lucy obývala kajutu A-20, Laura Francatelliová E-36. Její manžel cestoval v kajutě A-20. Aby se vyhnuli pozornosti novinářů, cestovali pod jménem Morgan a Morganová.\n\nVšichni tři se zachránili v pohotovostním kutru číslo 1 poté, co Lucy odmítla opustit svého muže. A protože poblíž na palubě nebyly žádné ženy, důstojník Murdoch povolil vstup i Cosmovi. A člun s kapacitou 40 osob byl spuštěn pouze se dvanácti osobami na palubě.\n\nLady Duff-Gordonová si tu noc, jak ironické, na svém oblečení nedala záležet. Přes noční košili si přehodila pouze lehké hedvábné kimono od Mariana Fortunyho, koupené v zimě 1911 v Itálii, a kožešinový kabát (podle tvrzení její sekretářky byl z krtčí kožešiny, podle Lucy samotné byl z veverek) a kolem hlavy si jako turban omotala šálu. Na nohou bez punčoch měla pouze trepky se soukenným nártem a s sebou si nesla malou sametovou kabelku se šperky. Většinu šperků však měla uloženou v lodím trezoru, a tak se potopil například její perlový náhrdelník za 50 000 dolarů (nepojištěný), či smaragdové náušnice, které dostala od svého manžela a které byly rodinné dědictví.\n\nCestující první třídy, herečka Irene \"René\" Harrisová později prohlásila, že si s sebou do člunu vzali i kufry, protože na Carpathii byli viděni v různém oblečení, které však dostali, podobně jako ostatní zachránění z Titanicu, od cestujících Carpathie. Irene Harrisová to později v jednom z rozhovorů řekla z toho důvodu, že Lucy Duff-Gordonová ve svých pamětech Discretions and Indiscretions uvedla: \"...I v tuto strašlivou chvíli jsem byla udivena americkými ženami, které své manžele opouštěly bez jakýchkoliv námitek, žalu nebo rozloučení. Přivedly rytířský kult ve Spojených státech na takovou úroveň, že to vypadalo, jako by se druhou přirozeností mužů stalo obětovat se, a žen nechat je to udělat.\" Protože paní Harisová byla Američanka, cítila se tímto uražená, a s Lucy Duff-Gordonovou se kvůli tomu pohádaly, navzdory jejich dlouholetému přátelství.\n\nNa palubě Carpathie došlo ještě k jednomu menšímu incidentu, když chtěli Duff-Gordonovi pořídit snímek s ostatními zachráněnými z jejich člunu v záchranných vestách. Někteří ze zachráněných, jejichž vzpomínky na potopení byly stále ještě příliš živé, začali při pohledu na cestující v záchranných vestách na člunové palubě panikařit, avšak byli okamžitě posádkou Carpathie uklidněni.\n\nVe dvacátých letech prodala Lucile Ltd. (podle jejích vlastních slov se jí móda 20. let nelíbila) a v roce 1932 vydala paměti \"Discretions and Indiscretions\".\n\nZemřela 21. dubna 1935 v pečovatelském domě v Putney na rakovinu prsu zhoršenou zápalem plic. Byla pohřbena po boku manžela v Brookwoodu.\n\nProtože nezanechala poslední vůli, po její smrti se na její pozůstalost vrhli přátelé, které její rodina ani neznala. A tak zmizela například její záchranná vesta z Titanicu, kterou si tehdy nechala podepsat od všech osob z jejího záchranného člunu. Záchrannou vestu si nechala podepsat i Laua Francatelliová – ta se dochovala, a 16. května 2007 byla prodána aukční síni Sotheby's.\n\n\nčlánek \"Lady Duff Gordon, Style Expert, Dies\" otištěný v pondělí 22. dubna 1935 v \"The New York Times\"\n\n"}
{"id": "337569", "url": "https://cs.wikipedia.org/wiki?curid=337569", "title": "Jasenová", "text": "Jasenová\n\nJasenová je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1320. V obci je evangelický kostel z roku 1836.\n\nObec leží ve výšce 537 m n. m. a její katastr má výměru 11,936 km. K 31. prosinci roku 2016 měla obec 416 obyvatel.\n\nObec se rozkládá mezi pohořími Oravská Magura na severu a Chočskými vrchy na jihu na soutoku několika potoků. Obcí vede silnice I/59 (E 77) mezi Dolným Kubínem (5 km severně) a Ružomberkem (11 km jižně).\n\n\n\n"}
{"id": "337571", "url": "https://cs.wikipedia.org/wiki?curid=337571", "title": "Ethylenoxid", "text": "Ethylenoxid\n\nEthylenoxid (též oxiran, sumární vzorec CHO) je organická sloučenina s trojčlennou heterocyklickou strukturou, která v cyklu obsahuje atom kyslíku. Je to nejjednodušší epoxid a má rozsáhlé využití v průmyslu.\n\nZa běžných podmínek bezbarvý hořlavý plyn příjemné sladké vůně, teplota varu 10,7 °C (bezbarvá kapalina), teplota tání −113 °C. Vlivem velkého pnutí v trojčlenném cyklu velmi reaktivní látka, dobře rozpustná ve vodě i v organických rozpouštědlech.\n\nVzniká jako meziprodukt při výrobě nemrznoucích směsí, lepidel, rozpouštědel, léčiv, plastů a textilu. Ve směsi s plynným dusíkem nebo oxidem uhličitým se užívá ke sterilizaci potravin nebo lékařského vybavení (injekční stříkačky, nástroje, obvazy atd.). Používá se také jako součást paliva v raketách. Při hydrolýze ethylenoxidu vodou nebo zředěnou kyselinou sírovou vzniká ethylenglykol.\n\nOxiran má, stejně jako jiné jednoduché ethery, schopnost snadno přejít od deflagrace v detonaci. Proto exploze jeho par bývají velmi ničivé. Tohoto je využíváno v palivo-vzdušných zbraních (FAE).\n\nEthylenoxid je velmi toxická, karcinogenní a mutagenní látka. Způsobuje podráždění nosu a dýchacích cest a může vést k bolesti hlavy, zvracení, únavě atd. Chronická působení vyvolává poškození mozku, snižuje citlivost prstů, narušuje koordinace pohybů, způsobuje poškození jater a ledvin.\n"}
{"id": "337572", "url": "https://cs.wikipedia.org/wiki?curid=337572", "title": "Leštiny", "text": "Leštiny\n\nLeštiny jsou obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1325.\n\nObec leží ve výšce 586 m n. m. a její katastr má výměru 6,939 km². K 31. prosinci roku 2017 měla obec 267 obyvatel.\n\n\n\n"}
{"id": "337574", "url": "https://cs.wikipedia.org/wiki?curid=337574", "title": "SIG P210", "text": "SIG P210\n\nSIG P210 (Podle značení švýcarské armády Pistole 49) je poloautomatická pistole, anglicky Semi - automatic pistol navržená a vyráběná společností Swiss Arms AG dnes SIG Sauer ve městě Neuhausen am Rheinfall v kantonu Schaffhausen, Švýcarsko. Byla užívána od roku 1949 do roku 1975 v ozbrojených silách Švýcarska, od roku 1951 v německé policii a nejslavnějším uživatelem těchto pistolí byla Dánská královská armáda. V těchto zemích byla pistole nahrazena modelem SIG P220 (Podle značení švýcarské armády Pistole 75). Přes své nahrazení modelem P220 je stále model P210 považován za nejzdařilejší a jeho současná cena na sběratelském trhu je kolem 2000 €.\n\nPistole je vyrobena celá z oceli a existuje v rážích 9 mm Luger, 7,65 mm Luger a .22 Long Rifle. Zásobník má kapacitu 8 nábojů. Celková délka pistole je 215 mm a délka samotné hlavně je 120 mm. Pistole má manuální pojistku spouště, ale nelze ji nosit zároveň nataženou a zajištěnou. Toto je typický znak pistolí SIG Sauer. Samotná pistole je vyrobena z vysoce kvalitní oceli, ale je značně drahá.\n\nPistole byla vyráběna v mnoha variantách. Celkem bylo vyrobeno více než 350 000 kusů této zbraně. Je známo asi 11 variant, které se liší svojí ráží a zpracováním. Pistole nesou sériové označení začínající buď na P určené pro civilní trh, A pro švýcarskou armádu a D pro Spolkovou ochranu hranic. Existují i série pro Dánsko a Německo, které mají své speciální značení.\n\n\n\n"}
{"id": "337576", "url": "https://cs.wikipedia.org/wiki?curid=337576", "title": "Jaffové", "text": "Jaffové\n\nJaffa (pl. Jaffové) jsou fiktivní mimozemskou rasou v seriálu Hvězdná brána.\n\nJaffa je fyziologicky upravený člověk využívaný jako voják a jako živý inkubátor pro nedospělé symbionty Goa'uldů. Jelikož i mladé larvy mají léčivé schopnosti, využili Goa'uldé lidí k populační explozi symbiontů. Goa´uldi je začali využívat pro lepší vývoj osobnosti symbiontů, protože před tím byla šance na úspěšně spojení s hostitelem 50%. Neúspěšné spojení většinou vedlo ke smrti symbionta a hostitele. Břišní dutina Jaffy je upravena – vnitřnosti jsou přeskupeny a je vytvořen břišní vak, ve kterém larva dospívá několik let. Po dospění larvy je nutné symbionta vyměnit za mladého, neboť ten dospělý začne do těla Jaffy vypuzovat látky, které ho odmítají. Sám Jaffa nemůže bez symbionta přežít, protože symbiont mu nahrazuje imunitní systém – tak si Goa'uldi pojistili podrobení Jaffů. Avšak symbiont se dá nahradit Tretoninem, což je mimozemská lékařská látka založená na goa'uldských symbiontech a má stejné léčivé účinky jako symbiont, od šesté řady seriálu je používán Teal'cem a jeho mistrem Bra'tacem. Po porážce Goa´uldů se naprostá většina Jaffů zbavila svých symbiontů a začala užívat Tretonin.\n\n"}
{"id": "337577", "url": "https://cs.wikipedia.org/wiki?curid=337577", "title": "Malatiná", "text": "Malatiná\n\nMalatiná je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1313. V obci se nachází římskokatolický kostel Všech svatých.\n\nObec leží ve výšce 803 m n. m. a její katastr má výměru 19,141 km². K 31. prosinci roku 2016 měla obec 815 obyvatel.\n\n\n"}
{"id": "337582", "url": "https://cs.wikipedia.org/wiki?curid=337582", "title": "Medzibrodie nad Oravou", "text": "Medzibrodie nad Oravou\n\nMedzibrodie nad Oravou je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1408.\n\nObec leží ve výšce 514 m n. m. a její katastr má výměru 6,576 km². K 31. prosinci roku 2016 měla obec 525 obyvatel.\n\nPřes obec prochází železniční trať Kraľovany – Trstená.\n\n"}
{"id": "337584", "url": "https://cs.wikipedia.org/wiki?curid=337584", "title": "Hexachlorbutadien", "text": "Hexachlorbutadien\n\nHexachlorbutadien (HCBD) je významná průmyslová chemická látka, toxická a karcinogenní.\n\nZa běžných podmínek je to bezbarvá olejovitá kapalina s teplotou varu 215 °C a teplotou tání kolem -20 °C, málo rozpustná ve vodě , dobře v organických rozpouštědlech. Je to látka nehořlavá s mírným „terpentýnovým“ zápachem (pachový práh je 12 mg/m). Jedná se o syntetickou látku vyráběnou a používanou pouze člověkem.\n\nDobře rozpuští chlor (2,17 mol/l při 0 °C) a mnoho jeho sloučenin.\nVyužívá se k výrobě maziv, v plastikářském a gumárenském průmyslu, ale také jako teplonosná nebo hydraulická kapalina. Bývá kapalnou náplní gyroskopů.\n\nJde o toxickou a karcinogenní látku, která poškozuje dýchací cesty, jater, ledvin a funkce štítné žlázy. Může způsobit podrážděnost, třes nevratné poškození pokožky. Jde o látku bioakumulativní.\n"}
{"id": "337585", "url": "https://cs.wikipedia.org/wiki?curid=337585", "title": "Laura Francatelliová", "text": "Laura Francatelliová\n\nLaura Mabel Francatelliová (1881, Londýn – 2. června 1967, tamtéž) byla jednou z pasažérek, které se zachránily z Titanicu. \n\nPracovala jako sekretářka slavné módní návrhářky Lucy Duff-Gordonové, kterou doprovázela na Titanicu. Obývala kajutu číslo 36 na palubě E a obě se zachránily v záchranném člunu číslo 1. Později bylo prošetřováno, proč byl tento člun jen z poloviny zaplněn. Manžel Lucy Duff-Gordonové, sir Cosmo Duff-Gordon, byl podezřelý, že podplatil posádku, aby se nevracela pro další trosečníky. Francatelliová v čestném prohlášení pro vyšetřovatele uvedla, že v člunu bylo pět pasažérů a sedm členů posádky a připustila, že neuvažovali o návratu pro další přeživší. Cosmo Duff-Gordon nechal později vyplatit každému členu posádky z člunu pět liber, Francatelliová na tuto částku vystavila účet.\n\nJejí sestra Dorothy Francatelliová pracovala pro Lucy Duff-Gordonovou jako manekýna pod jménem Phyllis.\n\nProvdala se za hoteliéra Maxe Haeringa a po nějakou dobu žila ve Švýcarsku.\n\nOriginální záchranná vesta, kterou měla na sobě tu noc, co se Titanic potopil, byla 16. května 2007 vydražena aukční síní Sotheby's společně s dopisem, který odeslala několik dní po potopení z hotelu Waldorf-Astoria v New Yorku. Čestné prohlášení se prodalo za 20 000 liber v roce 2010.\n\n"}
{"id": "337586", "url": "https://cs.wikipedia.org/wiki?curid=337586", "title": "Deià", "text": "Deià\n\nDeià je malá pobřežní vesnice v severní části španělského ostrova Mallorca. Nachází se nedaleko města Valldemossa a proslavili ji hlavně slavní spisovatelé a hudebníci, kteří zde žili.\n\nJeho idylické okolí pomerančových a olivových hájů na strmých útesech s výhledem na Středozemní moře sloužilo jako útočiště anglickým a americkým umělcům v dobách první světové války. Anglický básník, badatel a romanopisec Robert Graves byl jedním z prvních cizinců, kteří se ve vesnici usadili. Spolupracoval zde s Laurou Ridingovou, se kterou zřídili Seizin Press (malé vydavatelství). Graves se sem po válce vrátil a zůstal zde až do své smrti, používajíc městečka jako kulis pro mnoho svých příběhů, včetně historického románu \"Hercules my Shipmate\". Spisovatelka Anaïs Nin navštívila vesnici ve dvacátých letech dvacátého století a napsala krátký příběh odehrávající se na zdejší pláži.\n\n"}
{"id": "337587", "url": "https://cs.wikipedia.org/wiki?curid=337587", "title": "Chlebíčky", "text": "Chlebíčky\n\nChlebíčky (2008) je čtvrté řadové album folkové skupiny Bratři Ebenové.\nNahráli ho Marek, Kryštof a David Ebenové opět s hosty ze skupiny Etc... (Pavel Skála, Jiří Veselý, Jiří Zelenka) a s kontrabasistou Jaromírem Honzákem. Obsahuje 12 písní Marka Ebena. \"Zprava dobrý\" a \"XL\" již vyšly na DVD \"Ebeni v zahradě\" (2004), píseň \"Sloni\" vyšla na sampleru pro děti \"Havěť všelijaká\" (2005). \"Poslední valčík\" složil Marek Eben pro finále první řady pořadu StarDance ...když hvězdy tančí. V písni \"Houston\" hostuje Jaroslava Kretschmerová.\n\n\n\nV prosinci 2008 vyšlo album na speciálním flash-disku v podobě chlebíčku. Flash-disk obsahuje skladby z alba ve formátu mp3, booklet v pdf a také klip k písničce \"Folkloreček\", který měl premiéru v říjnu. Kromě kapely v něm vystupuje také Jiří Schmitzer, Jiří Bartoška, Jan Žamboch, Jiří Pavlica, Petr Fiala, Radek Pastrňák a Leoš Mareš. Scénář napsal a klip režíroval Jan Bártek. Klip byl oceněn Andělem.\n\nAlbum bylo oceněno Andělem v kategorii Folk & Country.\n"}
{"id": "337590", "url": "https://cs.wikipedia.org/wiki?curid=337590", "title": "SIG Sauer P220", "text": "SIG Sauer P220\n\nSIG P220 je poloautomatická pistole navržená a vyráběná společností Swiss Arms AG známou jako SIG Sauer, Švýcarsko. Pistole je vyráběna ve městě Eckernforde, Německo, společností J.P. Sauer und Sohn GmbH. Základní model a model R má hliníkové tělo pokryté ocelí. Ostatní modely bývají celoocelové. Pistole je nabízena v ráži 9 mm Luger, .38 Super a .45 ACP. V současnosti je vyráběna pouze verze s ráží .45 ACP.\n\nPistole byla založena na Browningově principu, jehož funkce ověřila již druhá světová válka. Ve švýcarské armádě je pistole známa jako Pistole 75 ( P75 ). První zemí, která zavedla tuto pistoli do výzbroje bylo Švýcarsko v roce 1975. Zavedlo ji také Japonsko a Dánsko. Později ji nahradila v těchto zemích pistole SIG P226.\n\nCelková délka pistole je 198 mm a délka samotné hlavně je 112 mm. Hmotnost pistole je 800 gramů v normálním a 1130 gramů v ocelovém provedení. Ráže zbraně jsou 9 mm Luger, .38 Super a .45 ACP a zásobníky mají kapacitu 7, 8 nebo 9 nábojů v ráži .45 ACP nebo 9 nábojů v ostatních rážích.\n\nPistole je vyráběna ve více variantách, které jsou rozděleny na civilní využití a využití v ozbrojených silách.\n\n\n"}
{"id": "337592", "url": "https://cs.wikipedia.org/wiki?curid=337592", "title": "Kohtla (obec)", "text": "Kohtla (obec)\n\nObec Kohtla (estonsky Kohtla vald) je samosprávná jednotka estonského kraje Ida-Virumaa.\n\nV obci žije přibližně půldruhého tisíce obyvatel v sedmnácti vesnicích Amula, Järve, Kaasikaia, Kaasikvälja, Kabelimetsa, Kohtla, Kukruse, Mõisamaa, Ontika, Paate, Peeri, Roodu, Saka, Servaääre, Täkumetsa, Valaste a Vitsiku. Správním centrem obce je vesnice Järve.\n\nNa území obce se nachází Valastský vodopád, nejvyšší vodopád v Estonsku.\n\n"}
{"id": "337593", "url": "https://cs.wikipedia.org/wiki?curid=337593", "title": "Kohtla", "text": "Kohtla\n\nKohtla (německy \"Kochtel\") je vesnice v estonském kraji Ida-Virumaa, patřící ke stejnojmenné obci.\n\n\n"}
{"id": "337597", "url": "https://cs.wikipedia.org/wiki?curid=337597", "title": "Pentachlorfenol", "text": "Pentachlorfenol\n\nPentachlorfenol (též PCF) je chlorovaná organická sloučenina používaná jako pesticid. Vyrábí se od 30. let 20. století pod mnoha obchodními názvy. Vyskytuje se ve dvou formách: jako samotný PCF a jako sodná sůl, která se lépe rozpouští ve vodě. V minulosti se PCF používal jako herbicid, insekticid, fungicid, algicid, dezinficiens a jako složka nátěrů proti tvorbě povrchových nánosů. Aplikoval se na semena rostlin (pro nepotravinářské použití), kůži, zdivo, dřevo, do vody pro chladicí věže, do systémů pro spřádání lan a pro papírny. Jeho použití bylo významně omezeno kvůli vysoké toxicitě a pomalé biodegradaci.\n\nExistují dvě hlavní metody pro ochranu dřeva pomocí PCF. Tlakový proces zahrnuje umístění dřeva do tlakové nádoby, kde je ponořeno do PCF a vystaveno tlaku. Při beztlakovém procesu se PCF nanáší postřikem, nátěrem nebo namáčením do lázně. Ochrana dřeva znamená významnou úsporu nákladů, protože například ošetřené dřevěné sloupy vydrží cca 35 let, kdežto neošetřené jen asi 7 let.\n\nV celé Evropské unii je dodávání biocidních přípravků na trh obsahujích PCF zakázáno s účinkem od 1.9. 2006 (v souladu s čl. 4 odst. 2 nařízení Komise (ES) č. 2032/2003).\n\nZa běžných podmínek těkavá šedá krystalická látka, s teplotou tání 190 °C, teplota varu 310 °C, dobře rozpustný v organických rozpouštědlech, tucích a olejích.\n\nZejména jako fungicid k ochraně dřeva nebo biocid ve zdivu či ve speciálním textilu. Jeho užívání jako herbicidu bylo zakázáno.\n\nMůže způsobit podráždění pokožky a dýchacích cest, poškození jater a ledvin, bolesti břicha. Je považován za karcinogen a látku toxickou pro reprodukci.\n\n"}
{"id": "337600", "url": "https://cs.wikipedia.org/wiki?curid=337600", "title": "Järve", "text": "Järve\n\nJärve (česky přibližně \"Jezerní\", \"Jezeří\") je jméno nebo složka jména několika estonských sídel:\n\n"}
{"id": "337605", "url": "https://cs.wikipedia.org/wiki?curid=337605", "title": "Nesnesitelná lehkost bytí (film)", "text": "Nesnesitelná lehkost bytí (film)\n\nNesnesitelná lehkost bytí je americká filmová adaptace Kunderova stejnojmenného románu z roku 1988. Režíroval ji Philip Kaufman, hlavní role obsadili evropští herci a většina natáčení proběhla ve Francii.\n\nDílo bylo pozitivně přijato kritiky a diváky, autor knižní předlohy s ním však spokojený nebyl. Od té doby nepovoluje žádné adaptace svých děl - filmové, divadelní ani televizní.\n"}
{"id": "337615", "url": "https://cs.wikipedia.org/wiki?curid=337615", "title": "Iulia Domna", "text": "Iulia Domna\n\nIulia Domna (1. století – 217 Antakya) byla římská císařovna, druhou manželka římského císaře Septimia Severa a matkou císařů Gety a Caracally. Někdy je zařazována mezi tzv. syrské císařovny.\n\nPocházela z města Emesy, dnešního Homsu. Jejím otcem byl Iulius Bassianus, velekněz místního boha Slunce, jehož hodnost přecházela v rodině z otce na syna. Za vlády svého muže byla považována za skutečnou držitelku moci. Její čestná titulatura se blížila titulatuře císařské, získala i tituly \"Augusta\" a \"Mater castrorum\" (matka táborů). Soustavně pracovala na tom, aby udržela císařskou hodnost ve své rodině. Zajímala se rovněž o duchovní otázky.\n\nPo zavraždění svého syna Caracally a poté co slyšela o vzpouře se rozhodla spáchat sebevraždu. Možná její rozhodnutí uspíšilo i vědění, že trpí rakovinou prsu. Její tělo bylo přeneseno do Říma a pochováno v Augustově mauzoleu. Později byly její ostatky přemístěny do Hadriánova mauzolea. \n"}
{"id": "337616", "url": "https://cs.wikipedia.org/wiki?curid=337616", "title": "Rakety Thor", "text": "Rakety Thor\n\nRakety Thor byly první balistické rakety v arzenálu USA, spadaly pod velení USAF. Jejich název je odvozen od severského boha hromu Thóra. Mezi lety 1959 - 1963 byly rozmístěny na základnách ve Velké Británii, jako rakety středního doletu a byly vybaveny termonukleárními hlavicemi. Později byly přestavěny na nosné rakety a posloužily jako základ pro další generaci nosných systémů - Rakety Delta. V současné době již řada raket Thor není v aktivní službě, její první stupeň je však stále využíván v raketách Delta II.\n\nJednostupňová balistická raketa Thor byla první spolehlivější raketa středního doletu vyvinutá v USA. Byla vybavena motorem MB 3. Motor měl tah 700 kN, pohonnými látkami byl kapalný kyslík a RP-1 (kerosen). Postupně byla modernizována, výkon motoru se zvyšoval až na 912 kN (typ RS-27) a zvětšovaly se i nádrže KPH. Základní stupeň byl kombinován se stupni dalšími.\n\nNa první stupeň Thor byl připojen druhý stupeň Able s motorem AJ-10, převzatý z rakety Vanguard. Třetí stupeň byl převzat z rakety Scout. Thor Able byla schopná vynést na nízkou oběžnou dráhu Země těleso o hmotnosti 130 kg (někde je uváděno 120 kg), pro únikovou dráhu 45 kg. Startovala celkem šestnáctkrát a šestkrát selhala, tři selhání byly zapříčiněny třetím stupněm Altair. Sloužila jako nosný systém v programu Pioneer.\nVerze\n\nK prvnímu stupni Thor byl použit zmodernizovaný druhý stupeň Thor Able. Raketa měla větší nádrže a její motor mohl být jednou restartován. Na oběžnou dráhu Země mohla vynést 230 kg.\n\nK prvnímu stupni Thor byl připojen rekonstruovaný druhý stupeň Agena. Rekonstrukce spočívala ve zvýšení výkonu motoru až na 770 kN, změně pohonných látek, později byl první stupeň doplněn třemi pomocnými startovacími motory. Raketu využívaly zejména americké ozbrojené síly a CIA, pro vynášení špionážních družic programu CORONA. 29. září 1962 vynesla Thor Agena B první Kanadskou družici Alouette 1. Vyráběla se ve třech verzích: Thor-Agena-A, Thor-Agena-B a Thor-Agena-D. První start se konal 21. ledna 1959 a naposledy odstartovala 17. ledna 1968.\n\nPrvní stupeň byla prodloužená verze rakety Thor, převzatá z programu Delta a druhý stupeň Agena-D byl používán již v programu Thor-Agena. Jako pomocné rakety se používaly tři rakety Castor. Mezi lety 1966 až 1972 se uskutečnilo celkem 43 startů, dvakrát došlo k selhání a jednou se nepodařilo dopravit satelit na správnou dráhu. Náklad většinou tvořily špionážní a navigační družice pro armádu, ke konci projektu bylo na orbitu dopraveno i několik vědeckých a meteorologických družic.\n\nVznikla další modernizací stupně Able a používala se i v trojstupňové verzi. Byla schopná vynést na nízkou oběžnou dráhu Země 2 100 kg, na dráhu stacionární 475 kg. Měla celou řadu pomocných motorů.\n\nTato varianta se příliš často nepoužívala, k základnímu stupni Thor byl připojen druhý a třetí stupeň Burner, později Burner II (používaný i na raketách Delta a někdy označován jako Star-37), první verze Thor-Burner používala druhý stupeň Altair 3(později označovaný jako Burner I). Mezi lety 1965 - 1976 vykonala 24 letů, přičemž dvakrát selhala. Mohla vynést 150 kg (Thor-Burner) až 513 kg (Thor-Burner IIA) na nízkou oběžnou dráhu. Jejím hlavním posláním byla doprava vojenských meteorologických družic programu Defense Meteorological Satellite Program (DMSP).\n\nVerze\n\n"}
{"id": "337617", "url": "https://cs.wikipedia.org/wiki?curid=337617", "title": "Vincentky", "text": "Vincentky\n\nVicentky je hovorové označení pro řeholnice z řeholních společenství náležících do tzv. vincentiniánské rodiny, tj. skupiny řeholí odvolávajích se k řeholní tradici založené sv. Vincentem de Paul.\n\nDo rodiny patří následující kongregace a společenství:\n\n"}
{"id": "337621", "url": "https://cs.wikipedia.org/wiki?curid=337621", "title": "Eric Johnson", "text": "Eric Johnson\n\nEric Johnson (* 17. srpna, 1954) je kytarista, zpěvák a pianista z Austinu v Texasu. Nejčastěji spojuje prvky jazzu, fusion, New Age, country and western.\n\nČasopis Guitar Player ho nazývá \"Jedním z nejrespektovanějších kytaristů planety.\" Jeho skladby nejsou jen čistě instrumentální, ale obsahují i zpěv a hru na piano.\n\nDíky své pestrosti hry a technické zručnosti se mu dostalo uznání od takových muzikantů jako Carlos Santana, Eric Clapton, Allan Holdsworth, Larry Carlton, Steve Morse, Billy Gibbons, Johnny Winter, Jeff Baxter, Prince, B. B. King, Rusty Burns, Joe Satriani a později i Stevie Ray Vaughan. Za singl \"Cliffs of Dover z alba \"Ah Via Musicom\" obdržel cenu Grammy (for Best Rock Instrumental Performance).\n"}
{"id": "337623", "url": "https://cs.wikipedia.org/wiki?curid=337623", "title": "Merak", "text": "Merak\n\nMerak (β UMa) je jméno hvězdy v souhvězdí Velké medvědice. Merak tvoří spolu s  Dubhe zadní kola Velkého vozu, jejichž prodloužení ukazuje směr k Polárce. Merak má zdánlivou hvězdnou velikost +2,4 a patří ke spektrální třídě A<nowiki>1</nowiki>. Jeho vzdálenost od Slunce je 79 světelných let.\n\nJméno hvězdy vzniklo z arabského \"Al-Maráq\" bedro medvěda.\n"}
{"id": "337624", "url": "https://cs.wikipedia.org/wiki?curid=337624", "title": "Harcer", "text": "Harcer\n\nHarcer (harceř) / harcerka () je v širším významu každý člen harcerského hnutí, v užším pak ten člen harcerského hnutí, který náleží k určité věkové skupině, jejíž vymezení se v rámci různých harcerských organizací liší. \n\nSlovo má původ ve slově \"harcownik\" (česky harcovník), což např. býval rytíř pohybující se před hlavním tělesem armády a vyhledávající samostatné souboje s nepřátelskými oponenty, ještě před zahájením hlavní bitvy.\n\nV ZHR jsou harcery v užším slova smyslu členové ve věku 10-16 let:\n\n"}
{"id": "337630", "url": "https://cs.wikipedia.org/wiki?curid=337630", "title": "František Chvalovský", "text": "František Chvalovský\n\nFrantišek Chvalovský (*  Žatec) je český fotbalový funkcionář a podnikatel.\n\nZačínal v 70. letech jako brankář ve vesnickém fotbalovém klubu FK Chmel Blšany. V 80. letech už působil Ing. Chvalovský jako funkcionář, stále jako brankář tohoto klubu. V 90. letech se propracoval do vedení českého fotbalu. Podílel se na vzestupu klubu FK Chmel Blšany z okresního přeboru, přes I. B a I. A třídu, do krajské soutěže, a dále do krajského přeboru přes divizi, třetí a druhou ligu až do první ligy. Kariéru brankáře v FK Chmel Blšany odstartoval v r. 1973 a ukončil v r. 1993. V letech 1990 až 2001 byl předsedou Českomoravského fotbalového svazu (ČMFS) a stal se členem výkonného výboru Evropské fotbalové unie UEFA. V UEFA pracoval od 1992 až do r. 2002.\n\nJeho bilance za dobu vedení českého fotbalu.  \n\nNástup do funkce dne 27. 1. 1990, ukončení funkce odvoláním na VH ČMFS dne 17. 6. 2001. Od r. 1992 do r. 1998 člen komise UEFA pro přípravu ME, od r. 1996 do r. 2002 – člen VV UEFA.  \n\n1)      Počet mezistátních zápasů „A“ mužstva ČR celkem, které vedl jako šéf reprezentace \n\na)     Během působení Dušana Uhrina –         27 vítězství – 10 remíz – 11 porážek\n\nb)     Během působení Jozefa Chovance -        19 vítězství – 4 remízy – 4 porážky\n\nc)      Celkem 1994 – 2000                                   46 vítězství – 14 remíz – 15 porážek\n\n2)       Z toho mistrovských\n\nKvalifikace i turnaje ME, MS, FIFA pohár      30 vítězství – 9 remíz – 12 remíz\n\n3)     Další úspěchy \n\na)     „A“ mužstvo ČR - 2. místo – stříbrná medaile – ME 1996 – Euro 96\n\nb)     „A“ mužstvo ČR - 3. místo – bronzová medaile – Konfederační pohár FIFA 1997 – Pohár FIFA 97\n\nc)      „A“ mužstvo ČR – kvalifikace na ME 2000 – vítěz skupiny kvalifikace bez ztráty bodu (prvně v historii ME)\n\nd)     ČR 21 – stříbrná medaile - ME 2000 a kvalifikace na ME 2002, kde mužstvo vyhrálo\n\ne)     ČR 20 - účast na MS 2001\n\nf)       ČR 18 – stříbrná medaile na ME 2000\n\ng)      ČR 16 – stříbrná medaile na ME 2000\n\n4)      Postavení českého fotbalu na žebříčku FIFA (červen každého roku) v době jeho šéfování českému fotbalu \n\n1994:    34.\n\n1995:    14.\n\n1996:    5.\n\n1997:    3.\n\n1998:    8.\n\n1999:    2.\n\n2000:    5. \n\n5)      Postavení českého klubového fotbalu \n\nSlavia Praha byla v roce 1996 v semifinále Poháru UEFA, Sparta Praha postoupila v roce 1997 poprvé do skupinové fáze Ligy mistrů.\n\nPohárový koeficient ČR - 1998 – 9., 1999. – 10. a 2000 – 8. místo\n\n6)      K jeho hlavním zásluhám patří \n\na)     Zasloužil se o vznik samostatného Českého fotbalového svazu po pádu komunismu – 27. 1. 1990\n\nb)     Byl klíčovou osobou při vzniku samostatného českého fotbalu a rozdělení ČSFA – po rozpadu ČSFR od 1. 1. 1993\n\nc)      Vedení týmu RCS (Reprezentation of Czechs and Slovaks) – 92 a 93 po smrti Václava Jíry XI/92; ze ztracené pozice RCS bojovala do poslední chvíle o postup na MS 94 v USA\n\nd)     Zasloužil se o rychlé zařazení českého fotbalu do struktur FIFA a UEFA a jejich soutěží – 1993 a 1994\n\ne)     Jeho zásluhou byly vybudovány struktury a systém profesionálního fotbalu v ČR (STES, televizní práva, licenční řízení, projekt stadiony, mládežnické programy atd.) - 1993\n\nf)       Stál u zrodu první české státní reprezentace a u vstupu do první kvalifikace o EURO 1996.\n\ng)      Díky jeho konekcím a zkušenostem se podařilo vytvoření systému sponzorského poolu nad českým fotbalem – 1995 - 2000\n\nh)     Prodej 75.000 ks replik dresů národního týmu v r. 2000\n\ni) český fotbal byl v době jeho vedení českého fotbalu s odstupem nejúspěšnější fotbalovou zemí zemí východní a střední Evropy\n\n27. února 2001 byl zatčen na ruzyňském letišti před odletem českého národního fotbalového týmu do Makedonie a obviněn z úvěrového podvodu ve výši 640 milionů korun. Nakonec se celková výše zdokumentovaných machinací dosáhla na 1,5 miliardy Kč. Chvalovský byl podezřelý, že ve funkci generálního ředitele a předsedy správní rady Českomoravské agrární společnosti použil úvěry, které poskytla Komerční banka, jiným způsobem a peníze nevrátil. V souvislosti s touto kauzou bylo obviněno několik manažerů Komerční banky. Jejich případ skončil v září roku 2012 mírnými podmíněnými tresty odnětí svobody, neboť se jednalo o skutky z roku 1998, řízení nepřineslo nové důkazy a časová působnost se vymkla konvenci evropských právních zvyklostí.\n\nO jeho kauze vznikla kniha \"Z královské lóže do pankrácké cely\", jejímž autorem je novinář Pavel Skramlík. Vyšla koncem roku 2001 v době, kdy byl František Chvalovský ve vazbě.\n\nFunkce předsedy ČMFS byl valnou hromadou zbaven 17. června 2001, v době kdy byl ve vazební věznici. Z vazby byl propuštěn v prosinci 2001. Za podvod hrozilo Chvalovskému dvanáct let vězení, ale nový trestní zákoník z roku 2010 snížil sazbu na deset let. Městský a Vrchní soud v Praze vrátily žalobu na Chvalovského několikrát k došetření. V březnu 2009 vrátil případ žalobcům k došetření Nejvyšší soud. Městský soud v Praze uložil Chvalovskému v roce 2011 nepravomocně maximální možný trest ve výši deseti let a uhradit škodu v řádech stovek milionů korun. Všichni obžalovaní se proti rozsudku odvolali. Vrchní soud v Praze jejich odvolání v září roku 2012 vyhověl a rozsudky v plném rozsahu zrušil. Na kauzu se potom vztahovala amnestie prezidenta Václava Klause z 1. ledna 2013.Amnestijní rozhodnutí potvrdil Nejvyšší soud ČR. Chvalovský se dále věnuje podnikání formou pomoci své rodině. Likvidace společnosti SATRAPA a.s., která působila v uzenářském průmyslu a zahrnovala jako holding řadu masokombinátů (mj. Masna Studená, Masokombinát Písnice, Maso Planá, Masokombinát Klatovy, Hroznětín atd.) dosud neskončila, Chvalovský je stále předsedou dozorčí rady firmy.\n\n"}
{"id": "337633", "url": "https://cs.wikipedia.org/wiki?curid=337633", "title": "Jorge Lorenzo", "text": "Jorge Lorenzo\n\nJorge Lorenzo Guerrero (*4. května 1987 Palma de Mallorca, Baleárské ostrovy, Španělsko) je španělský profesionální motocyklový závodník, pravidelný účastník mistrovství světa silničních motocyklů. V letech 2006 a 2007 se stal mistrem světa třídy do 250 cm³, v letech 2010 , 2012 a 2015 pak triumfoval i v nejprestižnější kategorii MotoGP.\n\nJorge Lorenzo v seriálu mistrovství světa debutoval v den svých 15. narozenin, v druhý kvalifikační den na Velkou cenu Španělska v roce 2002, při čemž se nemohl účastnit pátečních tréninků, protože ještě neměl odpovídající věk, závodil v kubatuře do 125 cm³. V roce 2006 se stal mistrem světa třídy do 250 cm³, o rok později toto umístění zopakoval poté, co celý rok v celém seriálu s přehledem dominoval. Jeho vítězství v Misanu bylo jeho 16. v kariéře v kubatuře do 250 cm³, tím se v této kubatuře stal historicky nejúspěšnějším španělským jezdcem, překonal tím rekord Daniho Pedrosy a Sito Ponse.\n\nPro rok 2008 byl spojován s Yamahou do královské třídy MotoGP, 25. července 2007 byl potvrzen jako týmový kolega Valentina Rossiho pro sezonu 2008. Lorenzo předvedl mimořádně úspěšný start do nové sezony v královské třídě, hned v prvním závodě, který se navíc konal za umělého osvětlení v noci, v Kataru se umístil na 2. místě. Následovala pole position a 3. místo při závodě v Jerezu ve Španělsku a celé to vyvrcholilo pole position a následným vítězstvím při závodě v portugalském Estorilu. Tím se stal nejmladším jezdcem v historii, který v nejsilnější kubatuře dosáhl v prvních třech závodech pódiového umístění. Lorenzo tak ve své premiérové sezoně v MotoGP ukázal velkou rychlost, ale zároveň i určitou nováčkovskou nevyrovnanost a nakonec se musel spokojit \"až\" se čtvrtým místem celkově.\n\nV sezoně 2009 Lorenzo regulérně bojoval s Valentinem Rossim o titul mistra světa. Ve známost vešly např. jejich souboje v Katalánsku, kde Rossi Lorenza předjel v poslední zatáčce, nebo v Brně, kde Lorenzo nakonec spadl 5 kol před cílem. Kvůli několika výpadkům se Lorenzo nakonec musel spokojit celkově až s druhým místem, svůj zatím poslední titul mistra světa získal Rossi.\n\nLorenzův čas konečně nadešel v sezoně 2010. Rossi při čtvrtém závodě sezony v italském Mugellu spadl v tréninku, zlomil si pravou holeň a byl na čtyři závody mimo hru. Lorenzovi tak odpadl nejvážnější soupeř a své výhody naplno využil. V prvních devíti závodech sezony dojel pouze buď na prvním nebo druhém místě a i díky své neuvěřitelné konzistenci - jako jediný jezdec v poli dokončil všechny závody - mohl být tři závody před koncem sezony poprvé ve své kariéře korunován mistrem světa v nejvyšší kategorii MotoGP.\n\nV roce 2011 se musel Lorenzo sklonit před uměním podle svých vlastních slov \"nadpřirozeně talentovaného\" Caseyho Stonera, který po čtyřech letech opustil Ducati a podepsal dvouletý kontrakt s Hondou. Lorenzo se navíc ve warm-upu Velké ceny Austrálie zranil, přišel o kus prstu a do konce sezony již nenastoupil. I tak mu jeho výkony stačily k druhému místu celkově a tedy i neoficiálnímu titulu vicemistra. Sezona byla poznamenána tragickým úmrtím Marka Simoncelliho v Sepangu - malajsijský závod byl kvůli tomu zrušen. Valentino Rossi nebyl po nástupu k Ducati tuto ani následující sezonu pro Lorenza vážným soupeřem.\n\nNávrat na výsluní čekal Lorenza v roce 2012. Nejvážnějším soupeřem pro něj tentokrát byl jeho španělský kolega Dani Pedrosa, Stoner byl po pádu v kvalifikaci na Velkou ceny Indianapolis na tři závody mimo hru a tudíž nemohl vážněji zasáhnout do boje o titul. Při závodě v Assenu sestřelil Lorenza v první zatáčce Álvaro Bautista, podobnou smůlu však měl i Pedrosa, kterého v Misanu srazil Héctor Barberá. Nakonec o titulu rozhodl Pedrosův pád v Austrálii. Lorenzo tak jeden závod před koncem sezony mohl slavit zisk svého druhého titulu mistra světa v kategorii MotoGP.\n\nV sezoně 2013 čelil Lorenzo poprvé talentovanému nováčkovi Marku Márquezovi, jenž u tovární Hondy nahradil Caseyho Stonera, který ve svých 27 letech ukončil kariéru. Lorenzo začal sezonu úspěšně, zvítězil v úvodním závodě v Kataru a i dále se mu dařilo. Pak ale přišel pád v deštivém čtvrtečním tréninku na Velkou cenu Nizozemska v Assenu, při kterém si zlomil klíční kost. V sobotním závodě ale podal Lorenzo heroický výkon a i přes své zranění dojel na pátém místě. Jenže potom přišel další pád hned o následujícím závodním víkendu na Sachsenringu, kde si Lorenzo v tréninku obnovil své zranění z Assenu a pro tentokrát musel už definitivně závod vynechat. Poprvé v sezoně se do celkového vedení dostal Márquez. Ten pak vítězil i v dalších závodech a už se zdálo, že si pro titul dojede bez větších problémů, ale potom přišla Velká cena Austrálie na Phillip Islandu, kde Lorenzo v chaotickém závodě zvítězil, zatímco Márquez byl diskvalifikován. Tím se Lorenzo na Márqueze opět dotáhl a měl stále šanci bojovat o celkový triumf. O titulu se nakonec rozhodovalo až v posledním závodě ve Valencii. Lorenzo od začátku kontroloval celý závod s obrovskou převahou, ale ani to mu k titulu nestačilo, protože Márquez dojel na třetím místě, o čtyři body celkově Lorenza porazil a získal tak svůj první titul mistra světa ve třídě MotoGP. Lorenzo tedy potřetí v kariéře skončil celkově druhý.\n\nŠanci na reparát měl Lorenzo v sezoně následující, jenže do té vstoupil špatně. V úvodním závodě v Kataru spadl a v následujícím závodě v americkém Austinu předčasně vystartoval a byl penalizován průjezdem boxy, což ho posunulo až na desáté místo v cíli. I v dalších závodech byly jeho výkony nevyrovnané a v deštivém Assenu dojel dokonce až na třináctém místě. Márquez byl mezitím zcela dominantní, všechny dosavadní závody vyhrál a v polovině sezony už na něj měl Lorenzo manko 128 bodů. Druhá polovina sezony ale byla v Lorenzově podání výrazně úspěsnější – dočkal se vítězství v Aragonii a v Motegi, navíc i Márquez začal chybovat, ale i tak to Lorenzovi nestačilo na více než na třetí místo, když se musel sklonit nejen před Márquezem, ale i před Rossim, který se opět dostával do své staré formy.\n\n<div style=\"float:left;\">\n"}
{"id": "337636", "url": "https://cs.wikipedia.org/wiki?curid=337636", "title": "Karosa B 40", "text": "Karosa B 40\n\nKarosa B 40 je model autobusového přívěsu, který byl vyráběn v 50. a 60. letech 20. století nejprve národním podnikem Karosa Vysoké Mýto a následně Letňanskými strojírnami v Praze.\n\nKarosa B 40 je dvounápravový autobusový vlečný vůz (přívěs). Vzhled jeho samonosné karoserie vychází z „horských“ autobusů Tatra 500 HB, které Karosa také vyráběla. Koncepčně vycházel vlek B 40 z přívěsu Karosa D 4, který byl produkován na přelomu 40. a 50. let. B 40 měl celokovovou karoserii z ocelových lisovaných profilů, které byly navzájem elektricky svařeny. Exteriér vozu byl oplechován, interiér byl obložen dřevovláknitými deskami. Nápravy přívěsu byly zavěšeny na nosníky spodního roštu karoserie. Přední náprava byla řiditelná. Sedačky pro cestující byly rozmístěny různě. Vozy vyrobené v Karose měly podélné lavice s jednou příčnou sedačkou v každém čele přívěsu. Vleky pocházející z Letňan (byly označeny jako B 40 A) měly sedačky umístěny příčně. Pro výstup a nástup byly určeny jedny manuálně ovládané, tzv. bouchací dveře v pravé bočnici.\n\n\nVlečné vozy typu B 40 byly ve Vysokém Mýtě vyráběny v letech 1953 až 1957, podle jiných zdrojů až do roku 1959. Přesun výroby do pražských Letňan byl realizován zřejmě v souvislosti se zahájením sériové výroby autobusů Škoda 706 RTO v Karose. V Letňanských strojírnách pak nadále probíhala výroba přívěsu B 40 až do roku 1962, či až do roku 1964. Vlečné vozy B 40 byly hojně využívány na linkách ČSAD v průmyslových oblastech, na kterých byly zapřahovány za autobusy ve špičkách pracovních dnů. Přívěsy se také uplatnily v městské dopravě, i když spíš v menším množství. V některých městech (Ostrava, Pardubice, Plzeň a Zlín) byly dokonce na nejvytíženějších linkách spřahovány s trolejbusy. V běžném provozu se vleky B 40 udržely až do 70. let.\n\n\nSoukromé sbírky :\n\nPolsko :\n\n\n \n"}
{"id": "337639", "url": "https://cs.wikipedia.org/wiki?curid=337639", "title": "Jana Adámková (rozhodčí)", "text": "Jana Adámková (rozhodčí)\n\nJana Adámková (* 27. ledna 1978) je česká fotbalová rozhodčí.\n\nOd roku 2007 je zapsána jako asistentka pro české mužské ligové soutěže a zároveň jako hlavní rozhodčí pro soutěže žen na listině UEFA. Premiéru v mužských soutěžích si odbyla ve stejném roce v druhé lize, kde asistovala utkání mezi Jihlavou a 1. HFK Olomouc. V Gambrinus lize pak taktéž v roce 2007 utkání Slovan Liberec – FC Tescoma Zlín.\n\nNa mezinárodní úrovni odpískala jako hlavní rozhodčí například dva zápasy na Mistrovství Evropy žen do 19 let.\n\nV roce 2018 pískala jako hlavní rozhodčí utkání 8. kola Fortuna národní ligy mezi Jihlavou a Hradcem Králové (0:1). \n"}
{"id": "337642", "url": "https://cs.wikipedia.org/wiki?curid=337642", "title": "Baptisterium", "text": "Baptisterium\n\nBaptisterium je raně křesťanská kamenná stavba, která sloužila ke křtům. Zpravidla šlo o stavební typ centrály na půdorysu osmiúhelníka, šestiúhelníka, kruhu nebo řeckého rovnoramenného kříže, první typy byly odvozeny z frigidaria antických římských lázní.\n\nBaptisterium stálo buď nezávisle nebo vedle kostela. Uvnitř se zpravidla uprostřed nacházel křestní bazén (latinsky \"piscina\"), přístupný po stupních a napojený na vodní zdroj. Druhou možností (v místech bez vodovodu) bylo umístění kamenné křestní vany, z níž se později vyvinula křtitelnice. Nad křestním prostorem bývá někdy na sloupech vztyčen ciboriový baldachýn\n\nPrvní stavby baptisterií se objevují již v době císaře Konstantina Velikého po roce 315. Za stavební vzor platilo baptisterium při bazilice sv. Jana v Lateráně v Římě. Baptisteria byla zpravidla zasvěcena sv.Janu Křtiteli.\n\nOd doby raně křesťanské po období románské se do studené vody baptisteria ponořovaly křtěné osoby celé (tzv. křest imerzí), často dospělé. Nepokřtěný člověk nesměl vstoupit do kostela, který je svou podstatou Božím příbytkem, nepokřtěný jedinec by jej znesvětil již svou přítomností. Křest zprvu směl provádět pouze biskup příslušné diecéze.\nOd doby gotické křest prováděl a dodnes provádí kněz každého farního chrámu symbolickým pokropením křtěného (tzv. imerzí) k tomu účelu vysvěcenou vodou v křestním prostoru či křestní kapli kostela. Stavby baptisterií od renesance postupně zanikaly.\n\nBaptisteria jsou také běžnou součástí protestantských kostelů a modliteben. Především u baptistů jsou tato baptisteria zpravidla velmi výraznou součástí interiéru kostela či modlitebny.\n\nNejvýznamnější baptisteria se dochovala na území římské říše ve Středomoří v Itálii, Francii, Španělsku,Portugalsku, v severní Africe, byzantského původu jsou v Malé Asii, zejména v Izraeli, v Sýrii, Arménii, ale například také v Persii.\n\n\n\n\n\n\n\n\n\n\n\n"}
{"id": "337644", "url": "https://cs.wikipedia.org/wiki?curid=337644", "title": "Oravský Podzámok", "text": "Oravský Podzámok\n\nOravský Podzámok je obec na Slovensku na Oravě, v okrese Dolný Kubín.\n\nVznik obce Oravský Podzámok je nerozlučně spjatý s existencí Oravského hradu. Oravský hrad i s celým územím Oravy byl střídavě majetkem krále a bohatých zeměpánů. Prvními písemně doloženými majiteli hradu byli příslušníci rodiny Bašovcov ze Zvolena. Hrad je zmiňován už v polovině 13. století, ale obec v podhradí vznikla pravděpodobně později. První písemná zmínka o obci pochází z roku 1559. Vyvinula se z hradního Majer, který založili Thurzovci v polovině 16. století. Zachovalý rozsáhlý hrad se tyčí na strmém vápencovém brale přímo nad obcí ve výši 112 m nad hladinou řeky Orava. Hrad je národní kulturní památkou.\n\nObec leží ve výšce 511 m n. m. a její katastr má výměru 35,248 km². K 31. prosinci roku 2016 měla obec 1 372 obyvatel.\n\nPřes obec prochází železniční trať Kraľovany – Trstená.\n\n\n\n\n"}
{"id": "337645", "url": "https://cs.wikipedia.org/wiki?curid=337645", "title": "Program Helios", "text": "Program Helios\n\nProgram Helios byl kosmický program, vyvinutý v Německé spolkové republice s americkou pomocí v letech 1974 – 1976.\n\nCelý program byl určen k průzkumu meziplanetárního prostoru poblíž Slunce. Navázal na předchozí výzkumné sondy NASA: Pioneer 5 a Explorer 49. Byly vypuštěny dvě sondy, které měly v programu řadu amerických a německých experimentů. Obě družice byly stabilizovány pomalou rotací, z 50% byl jejich povrch pokryt slunečními bateriemi a druhých 50% ploškami odrážejícími dopadající záření. To proto, že poblíž Slunce bylo reálné nebezpečí přehřátí tělesa sondy. Sondy byly o hmotnosti 370 kg.\n\nObě byly uvedeny na dráhu pomocí tehdy nové rakety Titan 3E Centaur D1T.\n\n\nProtože start obou družic se vydařil a také let vč. předávání výsledků měření na Zemi, byl program úspěšný. S oběma sondami bylo časem ztraceno spojení. Sonda Helios 1 byla světovou rekordmankou Země v rychlosti umělého tělesa, letěla při průletu kolem Slunce až 64,7 km/s.\n"}
{"id": "337646", "url": "https://cs.wikipedia.org/wiki?curid=337646", "title": "Nonylfenol", "text": "Nonylfenol\n\nNonylfenol je výraz pro skupinu organických, aromatických sloučenin patřících mezi alkylfenoly. Jedno z jejich hlavních využití bylo v průmyslových čisticích prostředcích.\n\nVyskytuje se obvykle jako směs isomerů (závisí na rozvětvení či nerozvětvení nonylové skupiny, kterým uhlíkem je připojena k benzenovému jádru a její poloze vzhledem k hydroxylu), která má podobu žluté kapaliny s fenolovým zápachem. Její bod tání je −10 °C, bod varu 295 – 320 °C. Málo rozpustný je ve vodě, lépe v alkoholech.\n\nNonylfenol se používá k výrobě nonylfenol ethoxylátů, které se slouží jako změkčovadla či antioxidanty pro plasty. Jsou to povrchově aktivní látky užívané jako průmyslové detergenty, pro povrchovou úpravu kovů či při těžbě ropy. Jsou složkou mazacích olejů a kosmetiky.\n\nEvropská unie použití nonylfenol ethoxylátů v detergentech zakázala, protože v prostředí rozkládají špatně a navíc jsou produkty degradace ještě toxičtější. Nonylfenol vykazuje schopnost bioakumulace ve vodních organismech, je pro ně toxický a ovlivňuje jejich reprodukci. Snižuje růst řas a dalších vodních rostlin, zpomaluje dospívání ryb a ovlivňuje jejich reprodukci a hormonální rovnováhu. Nonylfenol a jeho deriváty jsou vypouštěny do povrchových vod, vyskytují i v čistírenských kalech, kumulují v sedimentech, ale i v tkáních ryb a jiných organismů.\n\nJsou to xenoestrogeny a endokrinní disruptory. Mezi jejich další účinky patří např. poškození DNA v lidských lymfocytech.\nNonylfenol uniká do řek, přičemž nejvyšší koncentrace překračující povolené limity byly zaznamenány u čistíren odpadních vod, které podle organizace Greenpeace neplní svou zákonnou povinnost hlásit úniky nonylfenolu do Integrovaného registru znečištění.\n"}
{"id": "337647", "url": "https://cs.wikipedia.org/wiki?curid=337647", "title": "Tondo", "text": "Tondo\n\nTondo je termín pro malbu nebo sochařské dílo (reliéf) kruhového tvaru, především z období antiky, renesance či klasicismu, popř. i jiných slohů. Svůj původ má v italském slově \"rotondo\" („kulatý“ – srovnej i rotunda). Ve starověkém Řecku byla tonda v souvislosti s rozvojem vázového malířství malována také na dna nádob, zejména na kyliky.\n\nSvého největšího uplatnění tonda dosáhla v 15. století ve Florencii v tvorbě italských umělců Sandra Botticelliho, Michelangela Buonarrotiho a Raffaela Santiho.\n\nKaždé tondo obsahuje centrální motiv, většinou s jednou nebo více postavami. Jejich pozadí je nevýrazné a bez jakýchkoli dekorací.\n"}
{"id": "337649", "url": "https://cs.wikipedia.org/wiki?curid=337649", "title": "Osádka", "text": "Osádka\n\nOsádka je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1381.\n\nObec leží ve výšce 670 m n. m. a její katastr má výměru 4,079 km². K 31. prosinci roku 2016 měla obec 157 obyvatel.\n\n"}
{"id": "337650", "url": "https://cs.wikipedia.org/wiki?curid=337650", "title": "Evanna Lynchová", "text": "Evanna Lynchová\n\nEvanna Meghan Naomi Lynch (* 16. srpna 1991, Termonfeckin, Irsko) je irská herečka, která je známa pro svou roli Lenky Láskorádové ve filmech o Harrym Potterovi (od 5. filmu).\n\nEvanna žije v Irsku se svým otcem Donalem, matkou Marguerite, staršími sestrami Máiréad a Emily a s mladším bratrem Patrickem. Je studentkou školy Our Lady’s College – dívčí katolické školy ve městě Drogheda. Během natáčení Harryho Pottera do školy nechodila. Jako základní školu navštěvovala Cartownovu státní školu. Navštěvovala také CTYI (Centrum talentované mládeže Irska) a dokončila kurz Spekulativní fikce.\n\nJejí otec s ní letěl do Londýna na casting na roli Lenky Láskorádové. Na tuto roli se hlásilo téměř 15 000 dívek. Nicméně Evanna byla špinavá blondýnka, takže pro roli Lenky ji museli odbarvit na světlý blond. Spřátelila se s herečkami Bonnie Wright (Ginny Weasleyová), Katie Leung (Cho Changová) a s Afshan Azad (Padma Patilová). Poprvé se objevila v pátém filmu \"Harry Potter a Fénixův řád\". Za roli v šestém filmu \"Harry Potter a princ dvojí krve\" získala nominaci na ceny Scream Awards a Young Artist Awards. Objevila se i v posledních dvou filmech \"Harry Potter a Relikvie smrti – část 1\" a \"Relikvie smrti – část 2.\" V roce 2012 se připojila k obsazení divadelního sboru StarKid a zahrála si Lenku Láskorádovou ve třetím dílu muzikálu \"A Very Potter Senior Year\". \n\nV roce 2013 si zahrála roli McKenzie Pryce ve filmu \"GBF\". V roce 2015 si zahrála ve dvou filmech \"Danny and the Human Zoo\" a \"My Name Is Emily\". V roce 2018 se stala jedno ze soutěžících americké verze reality show \"Dancing with the Stars\". V roce 2019 si zahrála malou roli Abbie Fox ve filmu \"Madness in the Method\". Ve stejném roce si také zahrála v divadelních hrách \"The Omission of the Family Coleman\" v divadle Theatre Royal ve městečku Bath a \"Games for Lovers\" v divadle The Vaults Theatre v Londýně.\n\nEvanna je obrovským fanouškem Harryho Pottera. Podle její rodiny je jím posedlá. Jako malé dítě psala neustále J. K. Rowlingové. V jednom z dopisů napsala, jak moc by si chtěla zahrát ve filmu o Harrym Potterovi, ale že o tom pochybuje, protože žije „v malé ospalé díře jménem Termonfeckin, kde se nikdy nic neděje“. K jejímu překvapení jí Rowlingová odpověděla: „Nebuď tak přísná na Termonfeckin; má skvělé jméno! A já pocházím z velmi ospalého místa!“\n\nV roce 2003 byla zklamaná z toho, že propásla vydání páté knížky (Harry Potter a Fénixův řád), protože byla v nemocnici. Nicméně ji z nemocnice propustili v den, kdy pro ni místní knihkupectví přijalo výtisk, který byl podepsaný J. K. Rowlingovou.\n\nEvannina slabost pro Harryho Pottera se také projevila, když svoji kočku pojmenovala Luna. Ta měla několik koťat a jedno z nich se jmenovalo Dumbledore (Brumbál). Jiná kočka, která Evanně patřila, zemřela v roce 2006 a jmenovala se Crookshanks (Křivonožka) – po kočce Hermiony Grangerové.\n\n"}
{"id": "337654", "url": "https://cs.wikipedia.org/wiki?curid=337654", "title": "Tributylcín", "text": "Tributylcín\n\nTributylcín je organická sloučenina cínu.\nZa běžných podmínek je to bezbarvá kapalina s teplotou tání 45 °C a teplotou varu 180 °C. Rozpustnost ve vodě je nízká, ovšem lépe se tato látka rozpouští v tucích, alkoholech či halogenuhlovodících. \n\nKomerčně dostupný jako směs s dibutylcínem, tetrabutylcínem a sloučeninami trialkylcínu. Přidává se například do lodních nátěrů, konzervantů dřeva nebo pesticidů. Používá se proti plísním v chladicích systémech a věžích elektráren, papíren, textilek nebo pivovarů. Slouží jako aditivum v PVC, inhibitor koroze, přípravek k hubení, dezinfekce v nemocnicích či na sportovištích.\n\nSloučeniny tributylcínu jsou toxické látky ohrožující vodní ekosystémy. Kumulují se v sedimentech, kde je pomalu degradují. Mohou se hromadit v tukových tkáních organismů (bioakumulace). Jejich toxicita pro ryby velice kolísá, pro ústřice, škeble a korýše je vysoká. U některých měkkýšů způsobují tributylcíny vývoj samčích znaků u samic tím, že ovlivňují hladinu některých hormonů.\n\nJe toxický pro ledviny a nervovou soustavu. Nová studie ukazuje, že výskyt tributylcínu v životním prostředí může souviset i s prudkým nárůstem případů obezity v posledních desetiletích. Japonští vědci zjistili, že tributylcín i ve velice nízkých koncentracích aktivuje buněčné receptory RXRs (retinoid X receptors), které stimulují růst tukových buněk. Experimenty ukázaly u myší, že vystavení tributylcínu v době nitroděložného vývoje vede k abnormálně velkému množství tukové tkáně v pozdějším životě.\n\n"}
{"id": "337657", "url": "https://cs.wikipedia.org/wiki?curid=337657", "title": "Diskontní míra", "text": "Diskontní míra\n\nDiskontní míra je procentní sazba, kterou se diskontují (přepočítávají) budoucí výnosy (zisky/peníze/peněžní toky) nebo náklady v jednotlivých obdobích na současnou hodnotu (\"Present value\"). \n\nPokud při diskontní míře 1% očekávám za rok určitý výnos (nebo výdaj) např. 1000 Kč, je v současné době hodnota budoucího výnosu o 1% vyšší, protože bych jej mohl investovat a tím nejméně o 1% zhodnotit. U budoucího výdaje je tomu naopak, protože dnes bych si musel částku vypůjčit a zaplatit úrok.\n\nVnitřní výnosová míra (Vnitřní výnosové procento), anglicky \"Internal Rate of Return\" (IRR) nebo ERR (\"Economical Rate of Return\") je jednou  z nejčastěji využívaných metod  pro hodnocení a výběr investic. Každá investice se vyznačuje tím, že na počátku vynaložíme určitý kapitálový výdaj, který bude průběžně v čase přinášet určité výnosy (cash flow). Pokud bychom investici hodnotili pouze na základě nominálních nákladů a výnosů, tak by Vnitřní výnosová míra vlastně nebyla vůbec potřeba. Pravdou však je, že na výnosy v čase působí celá řada faktorů (např inflace, rizika, náklady obětované příležitosti, požadovaná výnosnost vlastníka, atp), která výnosnost snižuje do té míry, že tyto výnosy nemusejí převyšovat počáteční investici a tím pádem je investice ztrátová. \n\nTato metoda nám říká, jak vysoká je výnosnost, kterou má investiční projekt během své životnosti, vyjádřeno čísly by se metoda vnitřního výnosového procenta rovnala takové diskontní sazbě, pro kterou je čistá současná hodnota rovna nule (odvození viz dále). \n\nČistá současná hodnota je definována jako:\n\nformula_1\n\nKde:\n\n\nPokud je Vnitřní výnosová míra taková míra, při které je čistá současná hodnota rovna 0 pak platí, že:\n\nformula_2\n\nkde IRR...Vnitřní výnosová míra\n\nIRR se vypočítá metodou lineární interpolace.\n\nProjekty pomocí této metody nejčastěji vyhodnotíme tak, že:\n\n\nPřijmutí daného investičního projektu je tedy vhodné v případě, že jeho vnitřní výnosové procento bude vyšší než diskontní sazba (nebo WACC). Pokud tomu tak nebude, je evidentní, že projekt by byl pro firmu z ekonomického hlediska nevýhodný. Čím je vnitřní výnosové procento vyšší, tím je volba investičního projektu pro firmu výhodnější. Může se ale dokonce stát, že při posuzování dvou projektů zjistíme, že z hlediska čisté současné hodnoty je vhodnější zvolit první projekt a z hlediska vnitřního výnosového procenta je vhodnější zvolit druhý projekt. Poté je na uvážení firmy, který projekt je pro ni výhodnější. Za přijatelné jsou také považovány ty projekty, které vyjadřují vyšší úrok než požadovaná minimální výnosnost projektu.\n\nNedostatkem této metody je skutečnost, že tuto metodu lze použít pouze v případě, kdy peněžní toky záporné jsou na začátku projektu (například doba výstavby daného projektu) a pak následují peněžní toky kladné (například provozní období). Znaménko souhrnných peněžních toků by se mělo po dobu projektu měnit právě jednou. V jiném případě může dojít k výpočtu více hodnot. V případě, že má firma samé peněžní toky kladné, nemusí zde vnitřní výnosové procento existovat. Tyto informace jsou velmi důležité pro samotný výpočet. Je potřeba oddělit období počátečních investic, kde jsou toky záporné a období ziskové, kdy jsou toky (peněžní) kladné. \n\n\n\n\n"}
{"id": "337658", "url": "https://cs.wikipedia.org/wiki?curid=337658", "title": "Lineární písmo B", "text": "Lineární písmo B\n\nLineární písmo B je písmo užívané ve 14.–12. století př. n. l. pro psaní v pozdní mykénské civilizaci v rané formě řečtiny. Většina tabulek napsaných v lineárním písmu B byla nalezena v Knóssu, Kydonii, Pylu, Thébách a Mykénách. Časově předcházelo řecké alfabetě o několik století, vymizelo s pádem mykénské civilizace a bylo zcela zapomenuto. Není znám žádný důkaz, že by obyvatelé Řecka v období od pádu mykénské kultury až do vzniku alfabety užívali nějakého písma. \n\nLineární písmo B bylo jedno z pěti písem, které v egejské oblasti existovaly před rozšířením řecké abecedy. Nejstarší bylo Krétské hieroglyfické písmo, ze kterého vyšlo lineární písmo A, u kterého se pak vývojová linie rozdvojuje. V západní větvi dochází k přechodu k lineárnímu písmu B, které je doloženo na Krétě i v pevninském Řecku, na Kypru se pak rozvíjí písmo kypersko-mínojské a později kyperské. Stranou celé této vývojové linie stojí disk z paláce ve Faistu, popsaný po obou stranách zvláštním písmem, které nemá nikde jinde obdobu. Lineární písmo B vychází z lineárního písma A, ale je částečně přizpůsobené pro zápis řečtiny.\n\nZáklad písma rozluštil jazykově nadaný architekt se zájmem o egejskou kulturu Michael Ventris v letech 1950–1952. Ventris vytvořil slabičnou mřížku a zjistil, že se jedná o fonetické slabičné písmo. Když v roce 1952 rozluštil první znaky písma, překvapeně zjistil, že se jedná o formu starořečtiny, čímž dokázal Waceovu teorii mykénské expanze na Krétu. Na dalším luštění písma spolupracoval s mladým filologem Johnem Chadwickem v letech 1952–1955. Jejich závěry dešifrování lineárního písma B byly nezávisle potvrzeny americkým archeologem Blegenem na základě výkladu hliněné tabulky nalezené v Pylu, došlo k vytvoření kompletního čtecího klíče pro toto písmo. V Česku byl významným odborníkem a znalcem lineárního písma B profesor Antonín Bartoněk působící na Filozofické fakultě Masarykovy univerzity v Brně.\n\nLineární písmo B se skládá z 87 znaků pro slabiky a mnoha sémantických znaků. Tyto sémantické (významové) znaky (logogramy) zastupují objekty nebo zboží, ale neměly fonetickou podobu a nikdy nebyly užívány jako slova ve větách. Řečtina lineárního písma B je velmi zvláštní, Ventris pro ni užil označení mykénština, protože ač je nepochybně řeckým dialektem, je velmi podobná arkádo-kyperským dialektům, s prvky, které se objevují v pozdějších Homérových dílech.\n\nLineární písmo B bylo používáno pouze pro byrokracii a inventarizaci. Zajímavé je, že na objevených tabulkách (necelých šest tisíc) pracovalo pravděpodobně jen málo písařů, a to 45 v Pylu (západní pobřeží Peloponéského poloostrova, v jižním Řecku) a 66 v Knóssu (na Krétě). Někteří historici z tohoto faktu usuzují, že písmo bylo užíváno nějakým druhem spolku profesionálních písařů, kteří sloužili centrálním palácům. Když byly paláce zničeny, písmo zaniklo.\n\n"}
{"id": "337660", "url": "https://cs.wikipedia.org/wiki?curid=337660", "title": "Horák", "text": "Horák\n\nHorák či Horáková odkazuje na:\n\n\n\n"}
{"id": "337661", "url": "https://cs.wikipedia.org/wiki?curid=337661", "title": "Martin Hofmann", "text": "Martin Hofmann\n\nMartin Hofmann (* 31. března 1978 České Budějovice) je český herec.\n\nČinoherní herectví vystudoval na pražské DAMU (2000) v ročníku profesora Miloše Horanského, Borise Rösnera a Evy Salzmannové.\n\nV době studií začal hostovat v pražském Rokoku, kam nastoupil do angažmá. Po odchodu na volnou nohu následovala spolupráce s Dušanem D. Pařízkem na inscenaci The Bandits, dále hostování v Divadle Bez zábradlí, v Divadle Radka Brzobohatého, ve Viole a v Divadle v Řeznické.\n\nNejvíce spolupracoval s pražským Spolkem Kašpar, kde působí dodnes. V režiích Jakuba Špalka, Filipa Nuckollse a Alexandra V. Minajeva ho diváci mohli vidět jako Dykova Krysaře, Marberova Dona Juana v Soho, Horatia v Hamletovi.\n\nV současném repertoáru pak jako Rostandova Cyrana, Stavrogina v Dostojevského Běsech, Zastavárníka v Něžné téhož autora (představení Něžná je noc – scénický fragment románu Zločin a trest a povídky Něžná, které je výsledkem dlouholeté spolupráce s režisérem Patrikem Hartlem), Tybalta nebo Stoppardova Guildensterna v inscenaci Rosencrantz a Guildenstern jsou mrtvi.\n\nHraje také v Divadle Bolka Polívky představení Mínus dva a v pražské Černé labuti komedii Lordi.\n\nV sezóně 2012/2013 nazkoušel jako host v Národním divadle představení Troilus a Kressida v režii Davida Radoka a vrátil se do Violy coby partner Táni Medvecké v inscenaci Život jako smršť režisérky Lídy Engelové.\n\n\n"}
{"id": "337662", "url": "https://cs.wikipedia.org/wiki?curid=337662", "title": "Franz Lehár", "text": "Franz Lehár\n\nFranz Lehár (30. dubna 1870 – 24. října 1948), v Maďarsku známý jako Lehár Ferenc, byl rakouský hudební skladatel po matce maďarského, po otci českého původu, známý hlavně svými operetami.\n\nLehár se narodil v severní části města Komárom v Rakousko-Uhersku (dnes slovenské Komárno) jako nejstarší syn kapelníka rakousko-uherské armády Franze Lehára (staršího). Jeho pradědeček Jan (*1782) pocházel z Brníčka u Zábřeha na Moravě a v roce 1804 se přiženil do Šumvaldu u Uničova, moravské (českojazyčné) vesnice. Zde se narodil i jeho dědeček Josef (1810) a otec František (1838). Jeho matka Christine rozená Neubrandt byla Maďarka, jejíž otec pocházel z rodiny pomaďarštěných přistěhovalců z Meklenburska. Lehár sám vyrůstal v maďarském prostředí, což ho, spolu s výchovou jeho matky, vedlo k tomu, že se cítil být Maďarem.\n\nStudoval housle a skladbu na pražské konzervatoři, kde mu Antonín Dvořák poradil, aby se věnoval komponování hudby. Po absolutoriu v roce 1899 se připojil k orchestru svého otce ve Vídni, kde působil jako asistent kapelníka. V roce 1902 se stal dirigentem v historickém Vídeňském divadle, kde se ještě v listopadu téhož roku hrála jeho opereta \"Vídeňské ženy\".\n\nJeho nejznámějším a nejúspěšnějším dílem je opereta \"Veselá vdova\" (Die lustige Witwe), ale napsal též sonáty, symfonické poemy, hudební pochody a mnoho valčíků – nejpopulárnějším se stal \"Gold und Silber\" (Zlato a stříbro), složený pro princeznu Metternichovou na ples „Zlato a stříbro“ v lednu 1902, některé z nich byly vybrány z jeho slavných operet.\n\nLehár byl též spojován s operetním tenorem Richardem Tauberem, který zpíval v v mnoha jeho operetách, počínaje \"Frasquitou\" (1922), ve které Lehár znovu objevil poválečný styl. Mezi lety 1925 až 1934 napsal šest operet, určených speciálně pro Tauberův hlas.\n\nV roce 1935 se rozhodl založit svoje vlastní vydavatelství, Glocken-Verlag („Vydavatelství u zvonu“), aby si zajistil maximální kontrolu svých autorských práv.\n\nZemřel v roce 1948 v Bad Ischlu blízko Salzburgu, kde je i pohřben.\n\n\n\n\n\nÚplný seznam prací Franze Lehára je možno nalézt zde\n\n\n"}
{"id": "337663", "url": "https://cs.wikipedia.org/wiki?curid=337663", "title": "Hezké chvilky bez záruky", "text": "Hezké chvilky bez záruky\n\nHezké chvilky bez záruky je český film natočený roku 2006 režisérkou Věrou Chytilovou. Snímek vypráví příběh psycholožky Hany, který je prokládán životními příběhy jejích pacientů. \n\nJiří Brožek získal za střih tohoto filmu Českého lva za rok 2006. \n\n"}
{"id": "337664", "url": "https://cs.wikipedia.org/wiki?curid=337664", "title": "Hora (rozcestník)", "text": "Hora (rozcestník)\n\nHora může být:\n\n\n\n"}
{"id": "337667", "url": "https://cs.wikipedia.org/wiki?curid=337667", "title": "Wrangelův ostrov", "text": "Wrangelův ostrov\n\nWrangelův ostrov () leží v Severním ledovém oceánu asi 140 km od severovýchodního pobřeží Ruska na rozhraní Čukotského a Východosibiřského moře. Dnes je teritoriálním územím Ruské federace, součástí Čukotského autonomního okruhu. Ostrov objevil v letech 1846–1850 anglický mořeplavec Henry Kellett, který využil informace ruského mořeplavce Ferdinanda Wrangela, který na základě domorodých informací polohu tohoto ostrova předpověděl a po němž byl ostrov pojmenován.\n\nWrangelův ostrov je živnou půdou pro lední medvědy, tuleně, mrože, lumíky a polární lišky. V letních měsících je navštěvován mnoha druhy ptáků. Kytovce, jako jsou velryba grónská, velryby šedé a běluhy lze vidět v blízkosti břehů.\n\nWrangelův ostrov je poslední místo na světě, kde přežili již vyhynulí mamuti. Mamuti zde žili až do let 2500–2000 před naším letopočtem, žilo zde tehdy okolo 500–1000 jedinců. V DNA byly nalezeny mutace, které značí špatný stav populace.\n\nOstrov a jeho okolní vody jsou od roku 1976 klasifikovány jako přírodní rezervace. Od roku 2004 je zapsán jako nejsevernější přírodní rezervace do Světového dědictví UNESCO.\n\nOstrov, jehož délka je 125 km, má rozlohu 7 670 km². Nachází se 500 kilometrů severně od polárního kruhu, nedaleko hranice věčného ledu. Nejvyšším bodem ostrova je hora Sovětskaja vysoká 1 096 metrů. Sníh na ostrově zůstává v průměru 260 dní v roce a ledové mořské kry uvolní ostrov jen na několik málo týdnů. Průměrná teplota v lednu dosahuje −39 °C, v červenci 5 °C.\n"}
{"id": "337668", "url": "https://cs.wikipedia.org/wiki?curid=337668", "title": "Gibson Guitar Corporation", "text": "Gibson Guitar Corporation\n\nGibson Brands, Inc. (dříve Gibson Guitar Corporation) je americká firma zabývající se výrobou elektrických kytar a spolu s Fender Musical Instruments Corporation je nejznámější a nejpoužívanější značkou. Vyrábí hlavně typ Les Paul, ale také SG, Flying V, Explorer, baskytary a kytarové příslušenství (struny atd.). Tato firma vynalezla typ snímače humbucker, který konečně vyřešil nežádoucí zvuky (šum, bzukot apod.).\n\nFirmu Gibson velmi proslavil slavný kytarista Les Paul, který ve 40. letech předal firmě Gibson návrh nového typu kytary, která po něm získala své jméno. Zpočátku firma nový typ odmítla, ale nakonec ho dala do výroby a teď jsou kytary Les Paul jejím hlavním produktem.\n\n\n"}
{"id": "337671", "url": "https://cs.wikipedia.org/wiki?curid=337671", "title": "Crying", "text": "Crying\n\nCrying je v pořadí třetí studiové album Roye Orbisona, druhé, které vydal u společnosti Monument Records. Titulní píseň alba \"Crying\" z roku 1961 obdržela v roce 2002 cenu Grammy v kategorii Grammy Hall of Fame. V roce 2004 se umístila v žebříčku 500 nejlepších písní všech dob časopisu \"Rolling Stone\" na 69. místě.\n\n\n\n"}
{"id": "337674", "url": "https://cs.wikipedia.org/wiki?curid=337674", "title": "DCMU", "text": "DCMU\n\nDCMU (chemicky N'-(3,4-dichlorfenyl)-N,N-dimethylmočovina nebo 3-(3,4-dichlorfenyl)-1,1-dimethylkarbonyldiamid) je organická dusíkatá látka užívaná jako pesticid a známá též pod obchodním názvem Diuron.\n\nZa běžných podmínek jde o bílou krystalickou látku, špatně rozpustnou ve vodě, lépe v organických rozpouštědlech. Používá se jako neselektivní herbicid při pěstování obilí, ovoce, cukrové třtina či bavlníku, ale také k omezení růstu plevele na silnicích, železničních kolejích, podél plotů, produktovodů či budov. V České republice se nyní nevyrábí ani není registrován žádný pesticid obsahující DCMU, používají se zde však nátěrové hmoty s touto látkou.\n\nV půdě je středně až vysoce perzistentní. Rozkladový produkt 3,4-dichloranilin je zřejmě ještě toxičtější než DCMU. Z půdy se může vyluhovat do podzemních i povrchových vod a může být transportován vodou na velké vzdálenosti. DCMU je toxický pro ryby i pro bezobratlé, toxicita pro ptáky je relativně nízká.\n\nDráždí oči, kůži a sliznice, způsobuje deformace červených krvinek, zvyšuje počet bílých krvinek. Může způsobovat poškození jater a kostní dřeně. Je hodnocen jako podezřelý karcinogen a teratogen.\n"}
{"id": "337676", "url": "https://cs.wikipedia.org/wiki?curid=337676", "title": "Meuse (departement)", "text": "Meuse (departement)\n\nMeuse je francouzský departement ležící v regionu Grand Est.\n\nTento departement sousedí s departementy Ardennes, Marne, Haute-Marne, Vosges a Meurthe-et-Moselle, a s Belgií.\n\n\n\n"}
{"id": "337677", "url": "https://cs.wikipedia.org/wiki?curid=337677", "title": "Azyl", "text": "Azyl\n\nAzyl (z řec. \"asylon\", útočiště) je právní ochrana uprchlého cizince, který ve státě, jehož je státním občanem nebo kde bydlel (pokud jde o osobu bez státního občanství), má opodstatněné obavy z pronásledování, z rasových, náboženských nebo národnostních důvodů, z důvodů sexuální orientace či zdravotního stavu, kvůli zastávání určitých politických názorů či hlásání těchto názorů, přičemž tyto postoje jsou hodnoceny jako legitimní (např. ne nutně propagace nacismu), pro biologickou příbuznost s nějakou osobou nebo kvůli příslušnosti k určitému sociálnímu agregátu (např. náhodní svědci zločinů proti lidskosti) či sociální skupině, která nemá charakter zločinecké organizace, kvůli svému zvláštnímu tělesnému či jinému znamení, jež by mohlo být spojováno s nebezpečnými předsudky (např. pověry o čarodějnictví v rovníkové Africe), obává se výkonu soudně či jinak uloženého trestu, jenž je hodnocen jako nepřiměřeně přísný, exemplární trest či jako trest nehumánní (např. z pohledu mnoha států trest smrti), nebo možnosti, že takový trest bude uložen, a vzhledem k těmto obavám se nechce nebo nemůže vrátit zpět do svého domovského státu. Právo na azyl neodvisí od toho, zda důvody předjímané perzekuce jsou skutečné, či jen domnělé (např. odsouzení ve vykonstruovaném procesu za účast na smyšlené činnosti neexistující sabotážní skupiny).\n\nČlenské státy Evropské unie musí zabránit situaci, aby žádosti o azyl byly podány stejnou osobou v několika státech současně, přičemž musí spolupracovat v rámci minimálních záruk, jež mají být poskytnuty žadatelům o azyl v případě vyhoštění a v době přezkumu žádosti o azyl nebo odvolání proti rozhodnutí.\n\nAzyl je prastarý nábožensko-právní institut a původně znamená útočiště, místo, kam se pronásledovaný člověk může uchýlit před pronásledovateli, protože ho tam chrání náboženská autorita. Když se tam člověk uchýlil, přestaly se na něj vztahovat světské zákony a poddal se ochraně bohů. Tato místa byla přesně definována, stejně jako to, kterým osobám je možné azyl poskytnout a kterým ne, případně jaké rituály musí žadatel o azyl předem podstoupit (u křesťanů například pokání.) Podle Bible měli mít staří Izraelci „útočištná města“, která však neposkytovala ochranu vrahům (Num 35,11-14; Joz 20,2nn; 1Par 6,42-52). Smysl byl zabránit okamžité pomstě a tak umožnit vyjednávání, případně nenásilné řešení konfliktu. Povinnost poskytovat azyl chápaly staré kultury jako velmi vážnou a Aischylova tragédie „Prosebnice“ líčí konflikt panovníka mezi povinností chránit uprchlice a nebezpečím válečného konfliktu s jejich pronásledovateli. V křesťanských zemích se za útočiště pokládaly všecky chrámy, proto se vraždy v kostele chápaly i jako porušení azylového práva.\n\nOd 19. století je zřetelná snaha vytvářet mezinárodní systém zacházení s uprchlíky, jenž však byl v širším měřítku uplatněn až v roce 1951 v Úmluvě o právním postavení uprchlíků. V souvislosti s uprchlíky má azyl význam práva na ochranu, jež je poskytováno cizímu státnímu příslušníkovi stíhanému z politických nebo rasových důvodů. Azyl takovému člověku zajišťuje, aby nebyl vydán do státu, kde by byl ohrožen.\n\nTeprve se vznikajícím absolutismem raného novověku byl azyl v Evropě zrušen a byl obnoven až s potřebou chránit uprchlíky totalitních režimů ve 20. století.\n\nVzhledem k povaze motivů pronásledování se institut azylu rozdělil na dva zásadní typy.\n\n\"První typ\" azylu je typický pro středověké právo \"územního azylu\". Azyl tedy přesahuje vnitrostátní hranice a rozšiřuje se i k hranicím středověkých států, když nabízí tehdejší šlechtě právo požádat útěkem z vlastní země o ochranu panovníka cizí země. Panovník poté rozhoduje o tom, zda ochranu poskytne, či nikoli. V dalším stadiu se pak zpět v rámci území jediného státu, ovšem již ve formách předurčených rodícím se mezinárodním právem. S tímto pojetím se setkáváme v případě \"diplomatického azylu \"- tedy práva uchýlit se pod ochranu zastupitelského úřadu cizího státu chráněného diplomatickou imunitou. Tento diplomatický azyl byl respektován až do 19. století. Doposud přetrvává v Latinské Americe, jinde však mizí ve prospěch druhého typu, který je otevřen pouze osobám pronásledovaným z důvodů politických.\n\n\"Druhý typ \"azylu se poprvé objevuje v severní Itálii v době válek mezi městskými státy a značí ochranu před pronásledováním politických soupeřů. Pronásledovaní se mohou uchýlit pod ochranu sousedních měst, musí však být připraveni na změnu poměrů ve městě původu. Právě tato podoba azylu jako ochrany osob před stíháním veřejnou mocí země původu z nekriminálních příčin byla posléze přijata rovněž vznikající teorií mezinárodního práva. Na druhé straně začíná vznikat uprchlictví jako kategorie, o které rozhoduje stát poskytující azyl, tím zda uprchlíkovi po právní stránce přizná status uprchlíka. Na rozdíl tedy od azylanta, který je vůlí státu azylantem učiněn, uprchlíkem se člověk stává objektivně.\n\nPodle článku 43 Listiny základních práv a svobod poskytuje Česká republika azyl cizincům pronásledovaným za uplatňování politických práv a svobod. Avšak azyl může být odepřen tomu, kdo jednal v rozporu se základními lidskými právy a svobodami. Této problematice se dále věnuje zákon o azylu, podle kterého rozhoduje Ministerstvo vnitra České republiky o zahájení správního řízení a udělení azylu. Azylový zákon navíc obsahuje možnost udělit azyl i z důvodů humanitárních (zdravotní stav žadatele, vysoký věk, zachování celistvosti rodiny). Dalším zákonem který obecně upravuje podmínky pro vstup a pobyt všech cizinců na našem území je zákon o pobytu cizinců na území České republiky. Další paragrafy tohoto zákona však řeší i možnost poskytnutí azylu osobám, které potřebují dočasnou ochranu. Přesněji řečeno se jedná o ochranu v případě živelní katastrofy na území některého ze sousedních států, kdy jeho občané potřebují dočasné útočiště dokud nejsou následky katastrofy napraveny.\n\nPočty žadatelů o azyl na území ČR.\nAzylový dům je ubytovací zařízení pro osoby bez přístřeší, které by mělo klientům, kteří sem přicházejí motivováni ke změně vlastní situace pomoci s integrací do společnosti. V některých azylových domech proto klienti procházejí integračními stupni, tedy. fázemi pobytu, během nichž si klient klade postupně náročnější cíle. Ve většině azylových domů je délka pobytu klienta omezena na několik měsíců. Výjimkou jsou emauzské domy, v nichž klienti mají povinnost pracovat a z takto vydělaných peněz přispívat na ubytování a stravu. V tomto typu církevního zařízení není na klienta vyvíjen tlak, aby svou životní situaci změnil.\n\nPodle Úmluvy o právním postavení uprchlíků z roku 1951, jež byla v České republice vyhlášena pod číslem 208/1993 Sb., je uprchlík definován jako: Osoba, která se nachází mimo svou vlast a má oprávněné obavy před pronásledováním z důvodů rasových, náboženských nebo národnostních nebo z důvodů příslušnosti k určitým společenským vrstvám nebo i zastávání určitých politických názorů, je schopna přijmout, nebo vzhledem ke shora uvedeným obavám, odmítá ochranu své vlasti; totéž platí pro osobu bez státní příslušnosti, nacházející se mimo zemi svého dosavadního pobytu následkem shora zmíněných událostí, a která vzhledem k výše uvedeným obavám se tam nechce nebo nemůže vrátit.\n\n\n\n"}
{"id": "337678", "url": "https://cs.wikipedia.org/wiki?curid=337678", "title": "Losos obecný", "text": "Losos obecný\n\nLosos obecný či losos atlantský (\"Salmo salar\" Linné, 1758) je dravá tažná ryba z čeledi lososovitých, která žije většinu života v moři. Dospělí jedinci během svého života migrují proti proudu řek hluboko do vnitrozemí kontinentů, aby v rodných řekách vyvedli další generaci. Mladí lososi pak v horních tocích řek tráví začátek života, než se vydají zpět do moře, aby zde rychle dospěli a vydali se zpět do rodných řek.\n\nI když se jedná o rybu, které většinu svého života tráví ve slané vodě, tak není pro jeho přežití potřebná. Losos je schopný dlouhodobě či celoživotně žít ve sladké vodě, aniž by došlo k výraznému poškození či strádání jedince.\n\nLosos obecný obvykle dorůstá 70 až 90 cm, ale byli pozorování i jedinci, kteří dosahovali délky 150 cm u samce a 120 cm u samice. Většinou se dožívá 13 let. V prvním roce života losos dosahuje délky přibližně 50 cm, v následujícím roce 70 až 90 cm, ve třetím roce života již 90 až 105 cm. Průměrná hmotnost ve třetím roce života se pohybuje okolo 8 až 13 kg s maximální zaznamenanou hmotností samce 46,8 kg. Velikost lososa je značně závislá na populaci, ve které se narodil a může být značně rozmanitá. V každé populaci se současně nacházejí i morfologicky odlišní zakrnělí samci, kteří nepodnikají migrační cestu do moře. Tito jedinci se dříve považovali za samostatný druh, ale moderní genetické testy tyto domněnky vyvrátily.\n\nLosos má dlouhé protáhlé tělo se štíhlým ocasním násadcem, na kterém se ve přední části nachází relativně malá hlava začínající malým špičatým rypcem. Na hlavě je umístěna široká tlama, která se táhne až za oči.\n\nTělo je na stranách stříbro-modře zbarveno při pobytu v moři. V době návratu do třecích oblastí jeho tělo postupně tmavne. Hřbet samců začíná být postupně hnědý, bok přechází do namodralé barvy a zespodu je červený. Tělo je pokryto drobnými šupinami, kterých je přibližně 120 až 150 v oblasti postranní čáry a 11 až 15 mezi tukovou ploutvičkou a postranní čárou.\n\nLosos obecný se vyskytuje v oblasti Atlantského oceánu od příbřežních vod až po oblast Bílého moře vymezené 37° až 72° severní šířky a 77° západní délky až 61° východní délky a to převážně ve chladnějších vodách o teplotě od 2 do 9 °C. Obývá oblasti od 0 do 210 metru pod mořskou hladinou.\n\nZ Atlantiku migruje do oblastí po celé Evropě od Islandu, Norska, Švédska, Finska, Dánska, Pobaltí, Polska, Německa, Francie, až po severní Portugalsko. Mimo tato evropská území obývají také oblasti západního Atlantiku, ze kterého se šíří do Severní Ameriky od Quebecu v Kanadě. Vlivem člověka se losos dostal i do oblastí Velkých jezer na hranici USA a Kanady, kde se postupně ustálila jeho populace. Původně se vyskytoval v jezeře Ontario, ale vlivem nadměrného rybolovu v 19. století a poškození jeho přirozeného prostředí zde byla populace zdecimována.\n\nJeho populace se nacházejí současně i v Argentině. Proniká i do části Asie.\n\nDospělí lososi se vždy vracejí do řeky, ve které se narodili. Tento jev je vysvětlován schopností lososa si zapamatovat typické složení (tzv. „vůně“) řeky a na jejím základě ji pak objevit a vydat se k ní. Typickým trdlištěm lososů jsou prudce tekoucí bystřiny, ve kterých se vytírají.\n\nNa území Česka byl losos obecný dočasně vyhuben vlivem přehrazování řek (přehrady, nevhodné jezy) a znečištění. Původně se losos vyskytoval v říční síti, která pokrývala přibližně řeky Labe, Ohři, Orlici, Otavu a Vltavu. Rozhodujícím faktorem pro jeho dočasné vyhubení se stala stavba zdymadla na Labi ve Střekově v Ústí nad Labem v roce 1936, pro zlepšení splavnosti řeky. Tato stavba se stala překážkou, kterou nemohli migrující lososi překonat.\n\nK roku 2008 se na území Česka jednalo o celoročně hájenou rybu, kterou je zakázáno lovit za účelem konzumace. V sezónách 2002 a 2003 se podařilo po 75 letech potvrdit úlovek lososa na území státu. Existují i nepodložené zprávy o úlovku lososa z roku 1947 v Lovosicích a v roce 1953 na Otavě. V současnosti se vzácně vyskytuje v oblasti severních Čech.\n\nV minulosti existovaly dva hlavní tahy lososů na území Česka. První probíhal od března do června a další pak od srpna do března. V tomto druhém tahu se nacházeli větší jedinci než v tahu předchozím.\n\nV současnosti probíhají projekty na jeho návrat na území Česka za pomoci vysazování mladých jedinců do řek. Jedná se například o projekt Losos 2000, který vznikl v roce 1997 za spolupráce Českého rybářského svazu a Německého rybářského svazu. Projekt byl zahájen přípravou programu v roce 1994 německou stranou. Hledal se losos, který by odpovídal původní populaci žijící na Labi. Byl vybrán losos žijící na území Švédska, který byl v počtu 1,4 miliónů kusů plůdku vysazen v Německu. V návaznosti na to v roce 1997 přistoupila k projektu česká strana, kdy byly využity zkušenosti z Německa.\n\nPrvní populace lososa se vysadila v oblasti Hřenské Kamenice, Chřibské Kamenice, Ploučnice, Ještědského potoku, Zdislavského potoku, Ohře a Libovického potoku. Od roku 1997 k roku 2006 bylo celkově na území Česka vysazeno přes 1 841 500 jedinců.\n\nOd roku 2008 probíhá projekt Návrat lososů pod patronací Správy Národního parku České Švýcarsko, zaměřený na podzimní vypouštění odrostlejších, 8 až 10 centimetrů velkých rybiček. V rámci tohoto projektu může každý pomocí zaslaní SMS \"adoptovat\" lososa, který je následně vysazen do řeky Kamenice.\n\nLosos obecný je dravec, který se živí ve sladké vodě larvami hmyzu, korýši a drobnými rybkami. V době života v moři loví výhradně menší ryby, jako jsou například sledi. Čerstvě narozený plůdek se živí larvami jepic, pošvatek, chrostíků či larvami muchniček.\n\nLosos je schopný velmi rychle přibývat na hmotnosti, a to až rychlostí 1 kg/měsíc. To je možné díky hromadění značného množství tuku, jež má za následek zbarvení jejich svaloviny do oranžovočervené barvy. Tuto barvu způsobuje přítomnost xanthofylového barviva astaxanthinu a karotenu, které se do těla lososa dostává potravinovým řetězcem, například přes korýše, díky některým druhům planktonu, jimiž je toto barvivo produkováno. Tichomořské druhy lososa v malé míře obsahují také kanthaxanthin.\n\nBěhem prvních let života jsou lososi často potravou pro jiné říční predátory. Jedná se převážně o pstruhy, kteří zkonzumují až 40 % mladých lososů. Dalšími predátory, pojídající mladé ryby, jsou ptáci a další dravé ryby. Když se mladí lososi dostanou do moře a začnou rychle přibývat na hmotnosti, jsou konzumováni žralokem grónským, rejnoky, treskou a platýzovitými.\n\nV době pohlavní dospělosti začnou lososi táhnout do oblastí rodných vod proti proudu řeky, během které nepřijímají téměř žádnou potravu a žijí z nashromážděných zásob, což se projevuje na šupinách - dochází ke vzniku tzv. „třecích značek“. Na jejich základě se dá určit počet tahů, které jedinec podnikl. Když se lososi dostanou do horních toků řek do míst tření, dochází v době výtěru k fyziologickým změnám ve stavbě samců. Přední čelist se začne protahovat a hákovatět a zvětší se přední zuby. Tento hák vzniká v závislosti na hormonální činnosti a je tvořen vazivem. Při zavřených ústech se vtlačí do prohlubně mezi pohyblivé přední kosti a díky tomu nedochází k poranění patra.\n\nDoba rozmnožování nastává mezi říjnem až prosincem. Na začátku samice vytvoří viditelně očištěnou oblast na dně, kam klade jikry o velikosti 5 až 7 mm do rýhovitých jam. Jedna samice je schopna vyprodukovat 10 až 40 000 jiker. Pohybem jejího těla vzniká několik jam, které následně zaplní vajíčky a zahrabe štěrkem. Poté se samice tře s několika samci Po vytření velká část samců hyne.\n\nZ oplodněných vajíček se vylíhnou mladí lososi, kteří v místě narození žijí 1 až 2 roky pro jižně umístěné řeky a oblast La Manche, v oblastech severní Evropy až 5 let. Těmto mladým lososům se říká „strdlice“. Mláďata mají do velikosti přibližně 15 cm na bocích velké tmavé skvrny s malými červenými tečkami. Po této době jsou mladí lososi připraveni na cestu do moře, kde stráví 1 až 3 roky života (vzácněji i déle), aby se zase mohli v době pohlavní dospělosti vrátit k vytření do rodných vod a tím uzavřít stále se opakující koloběh.\n\nTah lososů začíná nejednotně, což je nejspíše způsobeno rozdílnými vzdálenostmi jednotlivých řek od sebe.\n\nK tomu, aby mohl losos přirozeně migrovat je nutné, aby byly pro něj řeky splavitelné. Pro umožnění migrace se budují často speciální propusti na přehradách či schody, které umožňují rybě se přes umělou bariéru dostat. Lososi jsou známí tím, že jsou schopni vyskočit do značné výšky a tím se dostat přes překážku (např. vodopád).\n\nBěhem migrace jsou schopni urazit vzdálenost až 4000 km a překonat bariéry, které jsou až 3 metry vysoké.\n\n\nV současnosti se v Norsku u lososa obecného objevuje častý parazit \"Gyrodactylus salaris\", který způsobuje velmi vysokou úmrtnost v populacích této ryby. Předpokládá se, že byl do Norska dovezen spolu s lososím potěrem. Má za následek značné decimování sádek a výskytu lososa v oblastech okolí řeky Rauma, Istra, Driva, Usma, Litledelselva a dalších. Při boji proti šíření tohoto parazita v Norsku jsou návštěvníci zasažených oblastí žádáni, aby důkladně očistili a dezinfikovali rybářské náčiní před tím, než se vydají rybařit do další oblasti.\n\nAž do konce 19. století se jednalo na území Labe o významnou rybu, která byla hlavním úlovkem rybolovu na tomto území. Její výlov probíhal 2 krát až 3 krát do roka a to v období února až března, od května do června a dále pak na podzim. Nadměrným rybolovem a přehrazováním řeky ale začínala jeho populace v této oblasti postupně slábnout. Mezi lety 1883 až 1908 byly provedeny pokusy o stabilizaci a udržení jeho populace umělým vysazováním plůdku v oblasti Karlových Varů. Úspěšnost tohoto konání potvrdily zvýšené úlovky v oblasti v následujících letech.\n\nV roce 1915 se upustilo od budování umělých rybích přechodů na vodních dílech, což mělo značný negativní dopad na migrující populace lososa.\n\nLosos je v současnosti hojně loven, a to jak průmyslově, tak i sportovními rybáři. Jeho maso je velmi ceněno a má typickou oranžovočervenou barvu za syrova, která se po uvaření mění dorůžova. Vedle rybolovu v přírodě je značná část lososího masa získávána na lososích farmách, kde jsou jedinci chováni pro maso. Na farmách se někdy k přibarvení masa přidává do potravy barviva, např. kantaxantin.\n\nLosos se servíruje vařený nebo pečený. Velkou oblibu má také uzený losos, ale i tepelně neupravený jako sushi.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v mase lososa.\n\n"}
{"id": "337680", "url": "https://cs.wikipedia.org/wiki?curid=337680", "title": "Fluoranthen", "text": "Fluoranthen\n\nFluoranthen je polyaromatická perzistentní chemická látka. se vzorcem CH.\n\nZa běžných podmínek nažloutlá až nazelenalá krystalická látka, minimálně rozpustná ve vodě, dobře rozpustná v tucích, s teplotou tání 110 °C a teplotou varu 375 °C. Je součástí černouhelného dehtu, asfaltů a motorové nafty.\n\nJe karcinogenní, mutagenní, perzistentní, schopen transportu na velké vzdálenosti, a proto je nalézán i velice daleko od zdrojů znečištění. Může způsobit zrychlení srdeční, arytmií, poškození jater a poruchy dýchání. \n\n\nJe obsažen v černouhelném dehtu a asfaltech. Vyjma laboratorních výzkumů nemá fluoranthen jako takový využití.\n"}
{"id": "337681", "url": "https://cs.wikipedia.org/wiki?curid=337681", "title": "Seznam obcí v departementu Meuse", "text": "Seznam obcí v departementu Meuse\n\nToto je seznam obcí v departementu Meuse ve Francii:\n"}
{"id": "337689", "url": "https://cs.wikipedia.org/wiki?curid=337689", "title": "Kostel svaté Máří Magdaleny (Kamenná Horka)", "text": "Kostel svaté Máří Magdaleny (Kamenná Horka)\n\nKostel sv. Máří Magdalény v Kamenné Horce okr. Svitavy. Původně gotický kostel postaven ve 14. století. V roce 1749 byl barokně přestavěn. Okolo kostela a hřbitova stojí hřbitovní zeď. Součástí hřbitovní zdi je vzácná polozděná hranolová zvonice z 2. poloviny 15 století, která stojí před kostelem. Na vnější straně hřbitovní zdí stojí bývalá fara a vedle márnice.\n\nV roce 2011 byla zahájena oprava kostela, který se do té doby nacházel v dezolátním stavu. Oprava vnější části kostela již byla dokončena.\n\nKamenná deska usazená do vnější zdi kostela svaté Máří Magdaleny. V horní a dolní části desky německo - latinský nápis s daty 1590 a 1597. Uprostřed desky klečí modlící se žena s růžencem v ruce nad erbem před postavou Krista na kříži.\n\nKamenný (pískovcový) náhrobek s reliéfem kalichu, kříže a knihy u zdi kostela svaté Máří Magdaleny na hřbitově faráře Johana Zechy (nar. 18. 10. 1813, zemř. 29. 3. 1879). Částečně poškozený v letech 2006 a 2007.\n"}
{"id": "337690", "url": "https://cs.wikipedia.org/wiki?curid=337690", "title": "Rosa (rozcestník)", "text": "Rosa (rozcestník)\n\nRosa může být:\n\n\n\n\n"}
{"id": "337691", "url": "https://cs.wikipedia.org/wiki?curid=337691", "title": "Atrazin", "text": "Atrazin\n\nAtrazin, 2-chlor-4-ethylamino-6-(isopropylamino)-\"s\"-triazin, je syntetický herbicid.\n\nZa běžných podmínek bezbarvá krystalická látka s teplotou tání 175 – 177 °C. Používá se jako herbicid proti dvouděložným plevelům při pěstování kukuřice, cukrové třtiny, sóji, ale také v lesnictví. V ČR již není registrován a v Evropské unii je zakázán od 1. srpna 2005 na základě rozhodnutí Evropské komise 2004/248/EC. V USA a řadě dalších zemí světa se stále používá v množství desítek tisíc tun ročně. Jako náhrada se používá např. acetochlor.\n\nAtrazin může působit jako endokrinní disruptor u některých obojživelníků, je poměrně perzistentní (poločas rozpadu 2 roky).\n\nPro člověka poměrně málo toxický. Způsobuje podráždění kůže a očí, alergii, nevolnost a zvracení. U zvířat působí toxicky na nervový systém, játra a ledviny. Mezinárodní agentura pro výzkum rakoviny (IARC) ho klasifikuje jako možný lidský karcinogen (kategorie 2B).\n\n"}
{"id": "337692", "url": "https://cs.wikipedia.org/wiki?curid=337692", "title": "Crying (píseň)", "text": "Crying (píseň)\n\nCrying je píseň skladatelů Roye Orbisona a Joe Melsona. Skladba, kterou interpretoval Roy Orbison, vyšla nejprve v roce 1961 na singlu Monument Records (s písní \"Candy Man\" na B straně), později na albu Crying. Píseň obdržela v roce 2002 cenu Grammy v kategorii Grammy Hall of Fame. V roce 2004 se umístila v žebříčku 500 nejlepších písní všech dob časopisu \"Rolling Stone\" na 69. místě. S touto písní také slavil úspěchy Don McLean.\n\nPod názvem „Pláč“ s textem Zdeňka Borovce ji v roce 1981 natočil Karel Gott.\n\n\n"}
{"id": "337696", "url": "https://cs.wikipedia.org/wiki?curid=337696", "title": "Komunistická strana Španělska", "text": "Komunistická strana Španělska\n\nKomunistická strana Španělska (: Partido Comunista de España, PCE) je španělská komunistická politická strana vzniklá roku 1921.\n\nStrana vznikla sloučením dvou komunistických proudů, následně prošla bolševizací (tj. očištěním strany podle sovětského vzoru). Během občanské války se stala vlivnou silou v rámci republikánské vlády. V 60. letech přešla na pozice eurokomunismu, kritizovala například invazi sovětských vojsk do Československa. Dnes je PCE na domácí půdě součástí koalice Jednotná levice, na mezinárodní úrovni je začleněna do Strany evropské levice.Mládežnická organizace strany se nazývá \"Unión de Juventudes Comunistas de España\" (Liga mladých komunistů Španělska). Strana vydává měsíčník \"Mundo Obrero\" (Svět dělníků).\n\nPrvní komunistická strana ve Španělsku, \"Španělská komunistická strana\", byla utvořena v dubnu 1920 členy Federace socialistické mládeže (mládežnického křídla PSOE). Strana vydávala tisk \"El Comunista\".\n\nO rok později byla založena \"Španělská komunistická dělnická strana\". Tuto stranu založilo bývalé komunistické křídlo v rámci Španělské socialistické dělnické strany (tzv. \"terceristas\"), které se předtím pokoušelo neúspěšně ovládnout stranu a vstoupit s ní do Kominterny.\n\nV listopadu 1921 se obě strany sloučily, nová strana přijala název Komunistická strana Španělska a vstoupila do Třetí internacionály. V prvních letech působení se stala PCE terčem represí ze strany diktatury Miguela Primo de Rivery. Zároveň probíhaly vnitřní spory o směřování strany. Po vítězství promoskevského (stalinského) křídla vzniklo více odštěpeneckých útvarů, některé z nich se později spojily do Dělnické strany marxistického sjednocení (POUM). Parlamentní zastoupení získala PCE poprvé v roce 1933 (0,22 % hlasů).\n\nPo důsledné bolševizaci nebyla PCE početnou stranou, přesto se díky těsným kontaktům na Sovětský svaz stala důležitou součástí Lidové fronty. Během občanské války se postavila proti radikálním tendencím anarchistů a POUM (tj. spontánní zabírání půdy a továren, boření kostelů aj.). PCE také stojí za krvavými událostmi v Barceloně v květnu 1937, kdy byli levicoví odpůrci republikánské vlády potlačeni a následně pronásledováni; někteří, jako tajemník POUM Andreu Nin, byli popraveni. Během války vzrostl počet členů z 30 tisíc až na 100 tisíc. V roce 1936 byla rozpuštěna komunistická strana v Katalánsku, splynula spolu s ostatními socialistickými stranami do Sjednocené socialistické strany Katalánska (PSUC) (od té doby nemá PCE katalánskou stranickou organizaci).\n\nI po nastolení diktatury Francisca Franca zůstala strana organizovaná, i když čelila tvrdým represím. Na některých místech země dokonce vedla odpor prostřednictvím guerrillového boje. V pozdějších letech frankistické diktatury změnila taktiku, skrze \"dělnické komise\" se stala součástí politického disentu v zemi. Velká část členů odešla do exilu, většinou do Francie.\n\nV 60. letech se stal vůdcem strany Santiago Carrillo, pod jeho vedením opustila PCE leninistickou linii a přešla k eurokomunismu (ve španělských poměrech to znamenalo respektování liberální demokracie v rámci konstituční monarchie). V roce 1977 byla PCE soudně legalizována. Krátce po legalizaci se ke straně hlásilo 200 000 aktivistů. V prvních dvou svobodných volbách se volební výsledek pohyboval okolo 10 %. Po neúspěchu v roce 1982 (4 %) byl Carrillo vytlačen z vedení strany. V 80. letech ze strany odešla část členů, která nesouhlasila s její eurokomunistickou orientací a založila Komunistickou stranu národů Španělska (PCPE).\n\nV roce 1986 se v rámci protestů proti NATO vytvořila dodnes existující aliance stran nazvaná \"Sjednocená levice\" (IU, Izquierda Unida), v rámci které PCE zaujímala/zaujímá hegemonní postavení a kandiduje ve volbách.\n\n"}
{"id": "337699", "url": "https://cs.wikipedia.org/wiki?curid=337699", "title": "Dějiny Izraele", "text": "Dějiny Izraele\n\nStát Izrael (hebrejsky: , \"Medinat Jisra'el\") byl založen 14. května 1948 po téměř dvou tisících let židovského rozptýlení v diaspoře. Vzestup sionismu, jehož cílem bylo vytvoření židovské národní domoviny v Zemi izraelské, byl uveden do pohybu Theodorem Herzlem na 1. sionistickém kongresu v Basileji ve Švýcarsku.\n\nZemě izraelská, hebrejsky , označovaná také Palestina nebo Země zaslíbená, je pro židovský lid posvátná. Biblické pojetí historie klade počátek národa do časů jeho patriarchů: Abraháma, Izáka a Jákoba. Tradičně se toto období klade do 2. tisíciletí př. n. l. Podle Tóry přislíbil Bůh Židům Zemi izraelskou jako jejich domovinu. V této oblasti se zároveň nacházejí nejsvětější místa judaismu. První z řady izraelských království a jiných státních útvarů se zde, podle tradičních názorů, vyskytují již od 11. století př. n. l. a vládli tomuto území nesouvisle po následující tisíciletí. Podle archeologického vědeckého pojetí dějin první židé (protoizraelci) vznikli na konci doby bronzové v 13. -12. stol. z nejchudších Kanaánců. Pobřežní městské státy byly v rozkladu a byrokracie zabavovala dosud svobodným středním rolníkům půdu. Ti odcházeli z pobřežní nížiny do hor. Též městská chudina, polovzbouřenci a další. V té době na severní pahorkatině žilo asi 5 000 polokočovníků, jižní, více suché hory byly bez obyvatelstva. K žádnému vybíjení nedošlo, došlo k pokojnému usazení, splynutí a k pokusu vytvořit novou, spravedlivější společnost.\n\nV mezidobí od židovských království až po islámskou expanzi na toto území v 7. století n. l. byla Země izraelská pod asyrskou, babylonskou, perskou, řeckou, římskou, sásánovskou a byzantskou nadvládou. Židovská přítomnost v oblasti se začala zmenšovat po neúspěšném protiřímském povstání Bar Kochby v roce 132 n. l. a následném vyhnání Židů. V reakci na protiřímské povstání také došlo ke změně názvu území, kdy římský císař Hadrianus přejmenoval Judsko po úhlavním židovském nepříteli – Pelištějcích. V latině se Pelištejci nazývali \"Philistäa\" (latinská výslovnost \"Palestinae\"), odtud pak pochází nové označení Palestina. Nejmenšího počtu židovského obyvatelstva bylo pravděpodobně dosaženo v letech 628–629 n. l., kdy byzantský císař Herakleios nařídil zmasakrování a vyhnání Židů. Nicméně i přesto zůstala na území Palestiny nepřetržitá židovská přítomnost. Přestože se většina židovské populace přesunula z judské oblasti do Galileje, nejdůležitější židovské náboženské texty, Mišna a část Talmudu, byly sepsány právě v této oblasti. Země izraelská byla dobyta okolo roku 636 při muslimské expanzi. Postupně pak tuto oblast kontrolovali po šest století Umajjovci, Abbásovci a křižáci. Poté v roce 1291 byli z Palestiny vyhnáni poslední křižáci, oblast na několik dalších století připadla pod vládu egyptského mamlúckého sultanátu. V roce 1516 se Země izraelská stala součástí Osmanské říše, která tuto oblast spravovala až do 20. století.\n\nŽidé žijící v diaspoře po dlouhou dobu usilovali o návrat na Sijón a do Země izraelské. Tato naděje a touha byla vyjádřena v Tóře a je ústředním motivem židovských modlitebních knih. Katolická persekuce Židů, která začala ve 12. století, vedla k stálému proudu uprchlíků, kteří se usazovali ve Svaté zemi a toto číslo velmi zesílilo poté, co byli Židé vyhnáni ze Španělska v roce 1492. Během 16. století zapustily velké židovské komunity své kořeny ve čtyřech svatých městech a v druhé polovině 18. století takřka celá chasidská pospolitost přesídlila do Svaté země.\n\nŠíření osvíceneckých ideálů během 19. století v Evropě vedlo k emancipaci Židů napříč kontinentem. Vedlo také ovšem k negativním reakcím spočívajícím ve snahách zabránit Židům získávat občanství těmi Evropany, kteří v Židech viděli nepřítele a neevropskou komunitu. Odpůrci židovských občanských práv sebe sami nazývali antisemity a během 19. století se jejich organizovanost zlepšovala. V carském Rusku byly vládou podporovány pogromy ve snaze odvést zlost a zášť občanů od vlády a zároveň etnicky sjednotit Rusko.\n\nTyto pogromy měly za následek velkou imigrační vlnu, avšak z milionů Židů, kteří opustili Rusko se do Palestiny vydala pouze malá skupina lidí. V roce 1870 byla francouzskou společností \"Alliance Israelite Universelle\" založena Mikve Jisra'el, následovaná Petach Tikva (1878), Rišon le-Cijon (1882) a dalšími zemědělskými komunitami zakládanými členy Bilu a Chovej Sijon. První velká vlna moderní imigrace, známá jako první alija (hebrejsky: ), vypukla po protižidovských pogromech ve východní Evropě v roce 1881. V té době již existovala sionistická myšlenka, avšak až Theodor Herzl dal vzniknout politickému sionismu, hnutí, které usilovalo o založení židovského státu v Zemi izraelské a až Herzlovi se podařilo to, že se židovská otázka začala řešit na mezinárodní diplomatické úrovni. V roce 1896 nabídl Herzl svoje vize budoucího státu ve své knize \"Der Judenstaat\" (Židovský stát) a o rok později předsedal Prvnímu sionistickému kongresu, který svolal do Basileje. Sionistický kongres vyhlásil rozhodnutí \"„ustanovit domov pro židovský lid v Erec Jisra'el pod ochranou práva“\". Hnutí před první světovou válkou učinilo malý politický postup a bylo s nevolí sledováno osmanskými vládci Svaté země.\n\nDruhá alija (1904–1914) vypukla po pogromu v Kišiněvě. Během ní se v Palestině usídlilo na 40 tisíc Židů. Obě tyto alije obsahovaly zejména ortodoxní Židy, ale na druhé aliji bylo důležité i to, že sebou přinesla socialistické pionýry, kteří dali základ kibucnickému hnutí. Během první světové války sepsal tehdejší ministr zahraničí Spojeného království Arthur Balfour deklaraci britské vlády, známou pod názvem Balfourova deklarace, která: \"„...pohlíží příznivě na zřízení národní domoviny židovského lidu v Palestině...\"“ Spojeneckému osvobozování Palestiny z turecké vlády napomáhaly i Židovské legie. Arabský nesouhlas s židovským přistěhovalectvím přerostl v roce 1920 v násilné nepokoje, které vedly ke zformování židovské obranné organizace, která je známá pod názvem Hagana. Od Hagany se později oddělily skupiny Irgun a Lechi.\n\nPo první světové válce a pádu Osmanské říše svěřila Společnost národů na Pařížské mírové konferenci v roce 1917 Mandát pro Palestinu Spojenému království. Vznikl tak protektorát Britský mandát Palestina, mezi jehož hlavní cíle patřila nápomoc provedení Balfourovy deklarace z 2. listopadu 1917, která měla zaručit \"„zřízení národní domoviny pro židovský národ“\". Za podpory agentury britské mandátní správy docházelo k masivnímu přistěhovalectví a vykupování půdy od Arabů, což mělo za následek zrod moderního arabského nacionalismu. Obyvatelstvo této oblasti bylo v té době převážně arabské, avšak Jeruzalém již v tehdejší době byl převážně židovský.\n\nŽidovská imigrace pokračovala i za třetí aliji (1919–1923) a čtvrté aliji (1924–1929), během kterých přišlo do Palestiny více než 100 tisíc Židů. Arabské nepokoje a povstání v Jaffě v počátcích Britského mandátu vedly k tomu, že Britové omezili židovskou imigraci a území pro budoucí židovský omezili na část západně od řeky Jordán. Vzestup nacismu v Evropě ve 30. letech vedl k páté alije a přílivu téměř čtvrt milionu Židů. Tento příliv židovských uprchlíků vedl ve druhé polovině 30. let k arabským násilnostem a povstáním, při kterých Arabové zabrali značnou část mandátu. To vedlo Velkou Británii k přehodnocení vztahu k židovskému přistěhovalectví. V roce 1939 se Velká Británie pokusila revokovat tzv. Bílou knihu, a tím zastavit proud uprchlíků, což však bylo stálým mandátním výborem Společnosti národů odmítnuto. Zavedla však následně kvóty, podle nichž byl limitován příliv židovských přistěhovalců. Tento čin se však tváří v tvář přicházející druhé světové válce a holocaustu ukázal jako fatální rozhodnutí a pro evropskou židovskou populaci jako rozhodnutí katastrofální. I přes toto omezení do Palestiny přijížděli uprchlíci v rámci ilegální aliji, tzv. Aliji Bet. Ke konci druhé světové války tvořili Židé v Palestině 33 % populace, oproti 11 % v roce 1922.\nPo skončení války nehodlala britská správa svou represivní imigrační politiku jakkoli měnit, Velká Británie se totiž obávala, že uvolnění židovského přistěhovalectví by ohrozilo její přístup k arabským ropným zdrojům. Jenže evropští Židé, kteří přežili šo'a se neměli kam vrátit, a byli proto dočasně internováni v táborech pro tzv. \"displaced people\" (doslova „vyhnanci“). V těchto táborech ovšem vládly velmi obtížné podmínky, a navíc po pogromech v Polsku roku 1946 se Židé ani nechtěli vracet do svých původních domovů. Internovaní Židé tak viděli jediné východisko v imigraci do Izraele, ta ovšem musela být kvůli omezením imigrace do britského mandátu ilegální.\n\nBritská neústupnost v otázce židovského přistěhovalectví nakonec způsobila radikalizaci Židů v mandátu. Jednotlivé židovské vojenské frakce (Hagana, Irgun a Lechi) se dohodly koordinovat svou činnost, zintenzivnily své vyzbrojování a začaly napadat britské vojenské a policejní budovy a jednotky. Britové na židovské útoky a sabotáže reagovali v červnu 1946 důkladnými raziemi a pozatýkáním části představenstva Židovské agentury (tzv. „černá sobota“). Hagana se poté rozhodla svůj postup zmírnit; Irgun a Lechi naproti tomu svou činnost zintenzivnili a jejich mnohdy teroristické útoky nakonec vyvrcholily útokem na hotel King David.\nPokračující útoky na cíle britské mandátní správy a neúspěšné hledání východiska nakonec Velkou Británii přiměly předat celou záležitost Organizaci spojených národů, jež v květnu 1947 ustavila zvláštní komisi pro Palestinu (UNSCOP). Tato komise nakonec po několika měsících doporučila zrušení britského mandátu a vytvoření dvou nezávislých států, přičemž Jeruzalém by se dostal pod mezinárodní správu a oba státy by tvořily hospodářskou unii. Valné shromáždění OSN tento návrh 29. listopadu 1947 přijalo.\n\nArabové rozhodnutí OSN důrazně odmítli a ihned zahájili útoky na židovské osady. Britové, kteří se z Palestiny stahovali velmi neochotně sice Araby proti Židům zvýhodňovali (Arabskou legii dokonce vedl britský důstojník), díky ilegálnímu vyzbrojování a malé koordinaci jednotlivých arabských vojenských frakcí se však Židé dokázali těmto útokům nezřídka ubránit. Židé se snažili zejména o ubránění celé oblasti, kterou jim přiřkla rezoluce OSN, v čemž jim pomohly i československé dodávky zbraní v dubnu 1948.\n\nÚspěchy židovských vojáků zejména v Galileji vyděsily arabské obyvatele, již začali masově opouštět své domovy. Část Židů dokonce Araby zastrašovala zcela cíleně, aby je donutila k odchodu z území budoucího židovského státu. Odcházející britská vojska se nijak nesnažila tuto „nevyhlášenou válku“ nějak mírnit, ačkoli při ní docházelo i k masakrům židovského i arabského civilního obyvatelstva.\n\nKdyž 14. května (tedy den před vypršením britského mandátu v Palestině) britští vojáci opustili Jeruzalém, rozhodlo se židovské vedení vyhlásit nezávislost. Slavnostní Prohlášení nezávislosti přečetl v 16 hodin v Tel Avivu David Ben Gurion. Mezinárodního uznání se Státu Izrael vzápětí dostalo od USA i SSSR.\n\nJelikož se Spojené království domnívalo, že by implementace Plánu OSN na rozdělení Palestiny, z jeho strany, poškodila anglo-arabské/muslimské vztahy, rozhodlo se pro stažení se z území Mandátu bez spolupráce podle rezoluce OSN, která požadovala, aby Britové předali pozvolna kontrolu nad Mandátem OSN. Datum stažení bylo naplánováno na srpen 1948, avšak nakonec byla evakuace dokončena již v květnu 1948. Po evakuaci pokračovali Britové v zadržení bojeschopných Židů na ostrově Kypr až do března 1949.\n\nBoje začaly již před britským odchodem. Odhady počtu bojovníků na obou stranách se liší u jednotlivých historiků a nutno dodat, že v počátečních fázích konfliktu byli bojovníci především dobrovolníci. Počet vojáků nebyl z počátku statisticky monitorován, ale s pokračováním konfliktu se tento počet zvyšoval. Neexistují žádné věrohodné údaje o počtu palestinsko-arabských bojovnících, jejichž počet se pravděpodobně pohyboval kolem 10 tisíc. V květnu 1948 se počet bojovníků jišuvu pohyboval okolo 30 tisíc.\n\nPoslední britské jednotky opustily Haifu 14. května 1948 a Židovská národní rada, pod vedením Davida Ben Guriona, vyhlásila v souladu s Plánem OSN na rozdělení OSN, vznik Státu Izrael. Nově vzniklý stát byl bezprostředně uznán americkým prezidentem Harry S. Trumanem, jehož o několik hodin poté následoval sovětský premiér Stalin. Naproti tomu členové Ligy arabských států (Egypt, Zajordánsko, Sýrie, Libanon a Irák) odmítli rozhodnutí plánu OSN a vyhlásili nově vzniklému státu válku. Vyhlásili právo na sebeurčení palestinských Arabů nad celou Palestinou a vyčíslili, že čtvrt milionu Arabů opustilo Palestinu kvůli „sionistické agresi.“ Saúdská Arábie a Jemen rovněž vyslali své jednotky, aby podpořily tuto invazi.\n\nNa severní frontě blokovala syrská armáda Deganiju. Jordánská Arabská legie, vedená britskými důstojníky, se zdržela invaze do vlastního Izraele a zaměřila se na okupování Západního břehu a Východního Jeruzaléma. Iráčané se drželi v oblasti sousedící se současným Západním břehem. Na jižní frontě se silám Hagany podařilo zablokovat invazi egyptských armád v oblasti Ašdodu a jednotky Irgunu zastavily Egypťany v sousedství Jeruzaléma.\n\n29. května 1948 iniciovalo Spojené království rezoluci RB OSN č. 50, která vyhlásila embargo na dovoz zbraní do této oblasti. Toto embargo bylo nicméně porušeno Československem. Tento krok se ukázal jako zásadní v této Válce o nezávislost a umožnil Izraelcům zastavit a posléze odrazit útok nepřátelských armád u mostu Gešer ad Halom.\n\nPočátkem června vyhlásilo OSN měsíční příměří. V tomto období začalo do Izraele přicházet velké množství židovských imigrantů, z nichž mnozí byli veteráni druhé světové války a přeživší Holocaustu, aby se zapojili do nově vzniklých Izraelských obranných sil (IOS). Když došlo k obnovení bojů, Izrael již nad ostatními armádami vedl.\n\nV březnu 1949, po mnoha měsících bojů, bylo uzavřeno trvalé příměří, které určilo vnější izraelské hranice, které vešly ve známost pod názvem Zelená linie. Po vyhlášení příměří propustilo Spojené království více než 2 tisíce Židů internovaných na Kypru a uznala existenci Státu Izrael. Izrael byl, po skončení války 11. května 1949, přijat jako člen OSN.\n\nTato izraelská Válka o nezávislost si vyžádala doposud nejvíce obětí v historii státu. Z celkové židovské populace zhruba 650 tisíc obyvatel, bylo během bojů zabito 6 tisíc mužů a žen, včetně 4 tisíc vojáků armády. Přesné počty arabských ztrát nejsou známy, avšak odhady mluví o 10-15 tisících.\n\nPodle statistik OSN opustilo Izraelem ovládaná území v letech 1948–1949 na 711 tisíc palestinských Arabů. Na základě studií v izraelských archivech zjistil Benny Morris, že hlavní příčinou tohoto exodu byly vojenské útoky Hagany a izraelské armády. Rovněž potvrdil dřívější odhalení, že během prvního příměří pokračovala armáda v rámci operací Dani a Hiram v masivním vyhánění Arabů. Tyto Morrisovy závěry jsou historiky a badateli všeobecně akceptovány. Morris však rovněž dodal, že exodus byl způsoben válkou a ne plány, avšak podle něj stále existuje polemika, zda existoval či neexistovala oficiální nebo neoficiální politika, jež by za tímto vyhánění stála.\n\nJako důsledek této války a vzniku Státu Izrael muselo několik set tisíc Židů opustit arabské země a většina z nich byla repatriována v Izraeli.\n\nNa konci války Egypt anektoval Pásmo Gazy a Jordánsko anektovalo Západní břeh a východní Jeruzalém, včetně Starého města. Jelikož Egypt i Zajordánsko sledovali jiné zájmy, nedošlo ke vzniku samostatného arabsko-palestinského státu, jak se mělo stát podle Plánu OSN na rozdělení Palestiny. Arabští uprchlíci, kteří opustili západní Palestinu a utekli do sousedních arabských států byli ubytováni v uprchlických táborech a bylo jim odmítnuto právo na občanství daných států, v nichž se nacházeli.\n\nPo vyhlášení nezávislosti vznikla Prozatímní státní rada, byla přijata právní kontinuita s mandátní legislativou a zrušena omezení židovské imigrace. Prozatímní rada pod vedením předsedy Chajima Weizmanna začala budovat základní státní instituce: zřídila Nejvyšší soud, měnu, stanovila systém výběru daní, provedla sčítání lidu a vytvořila směrnice pro volby do Ústavodárného shromáždění. Ústavodárné shromáždění se poprvé sešlo v únoru 1949, schválilo přechodnou ústavu a zvolila Weizmanna prezidentem, který pak pověřil Ben Guriona, vůdce vítězné socialistické strany Mapaj, sestavením vlády. Ústavodárné shromáždění ani pozdější kneset ovšem nikdy ústavu nevytvořil, zejména kvůli odporu ortodoxních židů, kteří jako elementární zákon považovali Tóru a Talmud.\n\nStát Izrael se zakládal na principu parlamentní zastupitelské demokracie, jež se však potýkala s množstvím vážných problémů. V novém státě existoval vysoký počet různorodých politických stran, lpějících na stranickém dogmatismu, takže sestavování a udržení vládní koalice se ukázalo jako velmi obtížný úkol. Poměrně vysokého vlivu ve veřejném životě navíc dosahovaly nevládní radikální strany, zejména marxistický a prosovětský Mapam či krajně pravicový protiarabský revizionistický Cherut, jenž se snažil neustále zkompromitovat vládu (vyvolal například hysterii proti Rudolfu Kastnerovi, který byl nakonec roku 1957 dokonce zavražděn). Rozpory v izraelské společnosti se projevovaly také ve státní správě, kde přílišná politizace úředníků negativně ovlivňovala spolupráci mezi jednotlivými úřady. Administrativa navíc v počátcích států nedisponovala dostatečnými zkušenostmi, ani vhodným materiálním zázemím. Izraelské demokracii se ukázala jako nepříznivá také snaha náboženských stran přetvořit stát v teokracii, ačkoli velký podíl obyvatelstva byli sekulárními Židy. Snad nejzásadnější vadou izraelské demokracie představoval fakt, že demokratická práva se v celé své šíři přiznávala jen židovské části izraelského obyvatelstva – arabští obyvatelé byli izraelskou armádou z „bezpečnostních důvodů“ vyháněni ze svých domovů a jen zřídka se dovolali spravedlnosti u Nejvyššího soudu.\n\nRoku 1950 schválil Kneset Zákon o návratu, jenž dal všem Židům právo přistěhovat se do Izraele a stát se jeho občany. Masová imigrace ovšem začala ihned po vyhlášení státu Izrael, takže během let 1948–1953 se počet židovského obyvatelstva v Izraeli zdvojnásobil. Prioritu v přistěhovalecké politice nového státu představoval přesun Židů z internačních táborů v Německu, Rakousku, Itálii a na Kypru, přicházeli však také Židé z Balkánu a Turecka. Krom Židů, kteří přežili holokaust, představovali velkou část imigrantů také Židé z arabských zemí (zejména z Jemenu, Iráku, Libye, Sýrie a Egypta), odkud mnohdy museli prchat před protižidovskými perzekucemi a násilnostmi, jež tam propukly po vyhlášení izraelského státu. V 50. letech orientální Židé tvořili dokonce víc než polovinu židovských imigrantů, což způsobilo dramatickou změnu etnického složení izraelského obyvatelstva a jeho orientalizaci.\nObrovský příliv přistěhovalců vytvářel pro teprve se rodící stát další obtížný úkol. Mnozí Židé se sice usadili v opuštěných arabských vesnicích, tyto kapacity však zdaleka nepostačovaly. Izrael začal budovat přechodné tábory (tzv. ma'abarot) a stavět prefabrikované panelové domy, kromě bytové krize však zapříčiňovala imigrace obrovskou nezaměstnanost. V důsledku pomalé integrace přistěhovalců vypukla roku 1950–1951 v Izraeli ekonomická krize. Stát zavedl přídělový systém, obyvatelstvo začalo demonstrovat a asi 40 tisíc Židů roku 1952 Izrael navždy opustilo. Izraelské hospodářství dokázalo uspokojit sotva čtvrtinu poptávky, takže Izrael musel zboží dovážet, takže dovoz až pětkrát převažoval nad vývozem, což vedlo k hroucení izraelské libry a rozmachu černého trhu. Roku 1952 proto izraelská vláda přistoupila k dočasnému omezení židovské imigrace a provedla ekonomické reformy, takže roku 1953 se izraelská ekonomika začala stabilizovat – také díky německým reparacím a finanční pomoci americké vlády i amerických Židů.\n\nJeště během války za nezávislost se OSN pokusila řešit vznikající problémy. Požadavek repatriace arabských uprchlíků ovšem izraelská vláda striktně odmítala a argumentovala tím, že počet arabských uprchlíků přibližně odpovídá počtu židovských uprchlíků z arabských zemí. OSN nakonec tedy vytvořila úřad pro palestinské uprchlíky (UNRWA), jenž jim měl pomoci začlenit se do společnosti v zemích, do kterých se uchýlili. Arabské vlády však s UNRWA odmítaly spolupracovat, neboť palestinští uprchlíci představovali pro arabské státy vhodný nástroj ideového boje proti Izraeli, takže činnost tohoto úřadu přinesla jen dílčí výsledky.\nNejsmířlivější postoj vůči Izraeli zastával mezi arabskými představiteli jordánský král Abdulláh, jenž však byl na egyptskou objednávku roku 1951 zavražděn. Ostatní arabské státy mírová jednání odmítaly, protože mír by pro ně znamenal uznat porážku v první arabsko-izraelské válce. Napětí mezi Izraelem a jeho sousedy se projevovaly neustálými pohraničními přestřelkami, snahou arabských států odradit africké a asijské státy od diplomatických styků s Izraelem a uškodit již tak slabé izraelské ekonomice bojkotem izraelského zboží.\n\nVe své úporné snaze získat zbraně od kohokoli se Izrael zprvu snažil uplatňovat politiku neutrality. Rostoucí projevy antisemitismu v komunistických zemích (proces se Slánským v Československu či proces s moskevskými lékaři) a zamítání žádostí Židů o povolení k vystěhování z těchto zemí vážně narušily vztahy s komunistickým blokem. Izrael, obklopený ze všech stran nepřátelskými arabskými státy, se proto přiklonil ke Spojeným státům americkým, jehož mezinárodní politiku usilovně podporoval. Odměnou pak izraelskému státu byla americká finanční i vojenská pomoc.\n\nFinanční krize nutila Izrael hledat všemožné finanční zdroje. Když se Izrael rozhodl vznést požadavek reparací vůči Německu, zvedla se v židovském státě vlna odporu proti vyjednávání se státem, který ještě před několika lety vyhlazoval židovský národ. Německý kancléř Konrad Adenauer vyšel izraelské veřejnosti vstříc svým prohlášením o odpovědnosti německého národa za holokaust. Izraelsko-německá vyjednávání tak mohla pokračovat a nakonec je roku 1952 završila lucemburská smlouva, ve které se Německo mimo jiné zavázalo během 14 let zaplatit Izraeli 3 miliardy německých marek.\n\nPolitické změny v Egyptě v letech 1952–1954 přivedly k moci Gamála Násira. Ten se rozhodl vnitřní egyptské problémy řešit únikem k ideologii militantního panarabismu. Izrael si byl vědom rostoucího nebezpečí, roku 1953 proto provedl reorganizaci své armády. Zároveň, po uskutečnění československých dodávek zbraní Egyptu, se Izrael usilovně snažil získat strategického spojence. Partnera nakonec našel ve Francii, jež Izraeli poskytla zbraně i odborníky na jadernou fyziku. Celá záležitost se stávala stále závažnější, zvláště když se do ní zapojil také Sovětský svaz a Velká Británie.\n\nPo Násirově prohlášení, že znárodní Suezský průplav, a po uzavření Tiranské úžiny začala Británie a Francie vypracovávat válečný plán (čtvrtina britského importu procházela právě Suezem), do kterého po jistém váhání zapojily také Izrael. Koncem října 1956 provedla zmobilizovaná izraelská armáda výsadek na Sinajský poloostrov. Když egyptská armáda překročila Suez, poslaly Británie a Francie podle předem připraveného plánu Izraeli a Egyptu nótu, ve které požadovaly stažení vojenských jednotek ze Suezu. Když Násir tento požadavek odmítl, začalo britsko-francouzské letectvo bombardovat egyptské vojenské cíle u Suezu. Sovětský svaz se rozhodl nezasáhnout ve prospěch Egypta, a to na základě dohody se západními mocnostmi, které Sovětům slíbily nezasahovat do záležitosti Maďarského povstání. Když pomoc Egyptu odmítlo také Jordánsko a Sýrie, vydal Násir rozkaz ke stažení jednotek. Britsko-francouzské jednotky pak Suez obsadily, aby je v prosinci 1956 vystřídaly jednotky OSN (UNEF). V lednu 1957 vydalo Valné shromáždění OSN rezoluci, ve které OSN garantovala otevření Tiranské úžiny a požadovala izraelskou evakuaci ze Sinaje. Když se Izrael stáhl, obsadily Sinaj jednotky OSN. Zákaz plavby izraelských plavidel v Suezu nicméně trval dále.\n\nUdálosti spojené se suezskou krizí měly vážné důsledky na izraelské vnitropolitické scéně. Před vypuknutím války rostlo napětí mezi náčelníkem generálního štábu Moše Dajanem a ministrem obrany Pinchasem Lavonem. Dajan záměrně neinformoval Lavona o závažných skutečnostech. Roku 1953 uskutečnil teroristickou akci izraelské rozvědky v Egyptě, která měla vypadat jako akce panarabských radikálů. Operace se však nepovedla a totožnost izraelských agentů se prozradila, což vyvolalo pobouření mezinárodního společenství. Dajan ovšem u soudu veškerou vinu svalil na Lavona, ačkoli ten o akci nebyl předem informován. Lavon byl nakonec donucen k rezignaci. Roku 1960 se objevily dokumenty, jež naznačovaly na jisté rozporuplnosti. Při bližším zkoumání se ukázalo, že vystrnadění Lavona z ministerstva obrany se zakládalo na vykonstruovaných obviněních. Vzniklá Lavonova aféra vedla k prudkému poklesu důvěry v tehdejšího premiéra Ben Guriona, jenž roku 1953 vystřídal Lavona na ministerstvu obrany a jenž se Dajana zastával.\n\nV nastalé krizi se projevil také rozpor mezi generací „stařešinů“ (Levi Eškol, Golda Meirová, Moše Šaret) a mladší ambiciózní generací (Moše Dajan a Šimon Peres, nad nimiž držel ochrannou ruku Ben Gurion). Roku 1963 nakonec Ben Gurionova vláda podala demisi a Mapaj ze svých řad vyloučila Dajana a Perese. Roku 1965 nakonec Ben Gurion ze strany Mapaj odešel a s ním i všichni jeho přívrženci, kteří založili stranu Rafi. Nová strana si kladla za cíl modernizaci státu, opuštění socialismu a snížení vládních zásahů do ekonomiky. Ve stejném roce proběhly volby, ve kterých zvítězil Mapaj. Během následujících tří let se však „stařešinský“ Mapaj zreformoval a rozpory mezi jednotlivými stranami se zmírnily natolik, že roku 1968 došlo ke sjednocení stran Mapaj, Achdut ha-avoda a Rafi do strany Izraelská strana práce (známá také jako Avoda). Záhy se ke vzniklé straně připojil také Mapam.\n\nV polovině 50. let začalo izraelské hospodářství po období krize zažívat vzestup. Zemědělství již bylo schopno produkovat dostatečné množství potravin. Pro jeho další rozvoj však bylo potřeba vyřešit problém se zásobování vodou – do roku 1964 se budoval národní vodní rozvaděč, který zásoboval celou zemi vodou z Galilejského jezera. Otevření Tiranských úžin během Suezské krize umožnilo Izraeli exportovat přes přístav v Ejlatu nerostné suroviny z Negevu. Zlepšovaly se také technologie a marketing. V důsledku rostoucí životní úrovně, opouštění dobrovolnictví a rozvoje kapitalistických mechanismů Izraelci stále více opouštěli ideologii socialismu.\n\nPřekonání ekonomické krize umožnilo přijmout do země další židovské přistěhovalce, zejména ze severní Afriky, Polska, Maďarska a Rumunska. Lepšící se životní podmínky se dotkly také izraelských Arabů, jejichž počet se v letech 1949–1966 díky menší dětské úmrtnosti zdvojnásobil. Arabské obyvatelstvo nicméně nepožívalo rovných práv jako Židé, neměli rovné mzdové podmínky a židovská podezřívavost vůči nim byla stále vysoká. Slyšeli proto na program izraelské komunistické strany Maki. Velké naděje Židé vkládali do rozvoje arabského vzdělávání. Vzdělaní Arabové ovšem brzy začali ve svých textech vyjadřovat nenávist vůči židovskému státu. Nová izraelská generace dokázala nahlížet na arabsko-izraelskou problematiku z jiného úhlu, než jejich otcové. Sionistickou doktrínu mladí Izraelci často již plně nepřijímali a odmítali chápat boj mezi Izraelci a Araby jako na boj mezi dobrem a zlem.\n\nRoku 1960 se izraelskému Mosadu podařilo vypátrat Adolfa Eichmanna, jenž za druhé světové války řídil „konečné řešení židovské otázky“, a unést jej z Argentiny (OSN únos odsoudila jako porušení suverenity Argentiny). Izraelský soud po několika měsících nakonec Eichmanna odsoudil k trestu smrti, který byl vykonán roku 1962 (jednalo se o jediný trest smrti za celou dobu existence Izraele).\n\nProces vedl k prohloubení vztahů s Německém, kterému vládl Konrad Adenauer, jenž se snažil Izraelce přesvědčit o tom, že nové Německo je zcela jiné než Hitlerovo. V praktické rovině se to projevilo tajnými německými dodávkami zbraní Izraeli a navázáním diplomatických styků mezi oběma zeměmi.\n\nI přes prohru v suezské krizi Násirova pozice zůstala silná a proegyptský režim vládl od roku 1958 také v Jordánsku. V Sýrii proběhlo několik převratů, pučisté však neměli příliš silnou podporu obyvatelstva, a tak se ji snažili získávat militantní protiizraelskou rétorikou. Využívali také palestinských uprchlíků, kteří vytvořili roku 1964 Organizaci pro osvobození Palestiny (OOP), jež začala podnikat nájezdy na izraelské území. Prostředky a zbraně získávaly arabské státy zejména od Sovětského svazu.\nV květnu 1967 egyptské vojsko překročilo Suez a vyzvalo jednotky OSN, aby se ze Sinaje stáhly. Protože jednotky OSN výzvu uposlechly, vyhlásil Izrael úplnou mobilizaci. Koncem měsíce vznikl egyptsko-jordánsko-syrsko-irácký vojenský pakt a arabské státy začaly přesouvat k izraelským hranicím své jednotky. 5. června 1967 se proto Izrael rozhodl zaútočit, zničil celé egyptské letectvo a během šesti dnů obsadil Pásmo Gazy, Sinajský poloostrov, Západní břeh Jordánu a Golanské výšiny.\n\nV následujících letech pokračovaly boje mezi izraelskými a egyptskými jednotkami, které se opevnily u Suezu. Tato opotřebovací válka trvala do roku 1970, kdy zesnulého Násira nahradil v čele Egypta Anvar as-Sádát. Sadat zastavil pohraniční boje s Izraelem a roku 1972 vypověděl ze země sovětské vojenské poradce, kteří získávali v jeho zemi přílišný vliv.\n\nDalší operace izraelská armáda prováděla úspěšně proti jednotkám Fatahu na okupovaných územích, odkud se musely stáhnout do palestinských uprchlických táborů v Jordánsku. Po pokusu Fatahu destabilizovat vládu v Jordánsku je jordánská armáda vyhnala do Sýrie a Libanonu, kde si Fatah vybudoval v palestinských uprchlických táborech pevnou základnu. Nejvážnějším teroristickým útokem Fatahu se v následujících letech stala vražda izraelských sportovců na mnichovské olympiádě roku 1972.\n\nNa obsazených územích Izrael zavedl vojenskou správu, která se snažila přesvědčit arabské představitele o výhodnosti spolupráce s izraelskou správou; izraelská správa například poskytovala materiální podporu těm arabským obcím, které byly ochotny spolupracovat. Tato strategie byla úspěšná, takže radikální protiizraelské uskupení nezískala na těchto územích většího vlivu. Izrael na Západním břehu ponechal v platnosti jordánské zákony a dovoloval svobodný pohyb mezi Západním břehem a Jordánskem.\n\nZískání nového území povzbudilo sionistické maximalisty, kteří si přáli Izrael o co největší rozloze, Izrael jehož nedílnou součástí by bylo Judsko a Samaří, srdce historického izraelského národa. Umírnění expanzionisté (například Dajan, který měl jakožto ministr obrany správu obsazených území na starosti) měli na paměti jistá bezpečnostní rizika plynoucí z obsazení čistě arabského území. Východisko proto spatřovali v židovské kolonizaci těchto oblastí. Zejména představitelé izraelské inteligence (spisovatelé Arje Eli'av či Amos Oz, historik Ja'akov Talmon) však upozorňovali na morální rozměr okupace a na práva Arabů.\n\nÚspěchy v šestidenní válce a při integraci okupovaných území vyvolal v Izraeli falešný pocit bezpečí. Váleční hrdinové šestidenní války vstupovali do politiky; důležitým počinem se stalo sjednocení středopravicových stran do Likudu pod vedením generála Ariela Šarona. Samotná armáda však zastarávala a její vedení nabylo jistoty, že Egypt a Sýrie se chystají s pomocí SSSR na novou válku, až ve chvíli, kdy bylo téměř pozdě. Když 6. října 1973 egyptské a syrské vojsko zahájilo útok, Izrael jej zastavil až po několika dnech s velkým vypětím sil a za cenu těžkých ztrát. Nakonec se podařilo pro Izrael nepříznivý vývoj zvrátit a izraelské vojsko začalo pronikat za hranice Sýrie i Egypta. Boje koncem října 1973 utichly a Izrael dokázal uhájit svou existenci, byť za cenu svých obrovských ekonomických škod. Při vyjednávání sehrál zásadní roli americký státní sekretář Henry Kissinger, jenž zprostředkoval egyptsko-izraelskou dohodu i syrsko-izraelskou dohodu o vytvoření nárazníkových pohraničních pásem.\n\nPo válce vznikla komise, jež roku 1974 vydala zprávu, která svalila téměř všechnu odpovědnost za nepřipravenost na válku na armádní důstojníky. Sejmutí odpovědnosti z politiků však vyvolalo pobouření veřejnosti, jež si nakonec vymohla rezignaci premiérky Goldy Meirové. Novým premiérem i předsedou Strany práce se stal Jicchak Rabin.\n\nVýdaje na válku Izrael obrovsky vyčerpaly, bilance zahraničního obchodu se propadla, prudce vzrostl zahraniční dluh a vzrostla také inflace. Vláda reagovala zvýšením daní a omezením státních subvencí, což ovšem vyvolalo vlnu stávek. Tento vývoj aktivizoval palestinské Araby, kteří začali podnikat v Gaze a na Západním břehu bombové útoky proti izraelským cílům. Vzrostla rovněž aktivita Fatahu a LFOP proti izraelským civilistům, na což izraelská armáda odpověděla bombardováním povstaleckých základen v Libanonu. Tyto základny však byly umístěny uvnitř uprchlických táborů, takže při těchto bombardováních zahynulo také mnoho civilistů, což vyvolávalo mezinárodní sympatie vůči OOP, která si stanovila za cíl vytvoření „demokratického světského palestinského státu“. Vůdce OOP Jásir Arafat dokonce mohl vystoupit v OSN, jehož generálním tajemníkem byl tehdy Kurt Waldheim, jenž byl později obviněn z účasti na válečných zločinech během druhé světové války. Roku 1975 OSN vydala rezoluci označující izraelskou správu okupovaných území za „rasistickou“.\n\nNa stranu Izraele se v tomto obtížném mezinárodním postavení jednoznačně postavily Spojené státy, které poskytly Izraeli finanční pomoc. Roku 1975 uzavřelo s Izraelem hospodářskou smlouvu také Evropské hospodářské společenství. Kromě této zahraniční pomoci zvedlo sklíčené izraelské sebevědomí úspěšné osvobození izraelského letadla uneseného palestinskými teroristy roku 1976.\n\nEkonomická krize se však ani ještě několik let po válce nedařilo překonat, státní dluh dále rostl, navíc se množily případy korupce a skandály okolo státních financí. Do jednoho skandálu se zapletl i Rabin, jenž musel roku 1977 rezignovat. Následné předčasné volby přinesly v izraelské politice zásadní obrat – novou vládu sestavil Menachem Begin, vůdce vítězné pravicové strany Likud. Vládní koalici tvořily také náboženské strany, prosazující politiku osadnictví. Begin zprvu prosazoval liberalizaci hospodářství, pokračující ekonomické problémy a obavy z poklesu popularity jej však odvedly od reformnímu úsilí k laciným populistickým opatřením.\n\nJeště před sestavením nové vlády náboženští kolonisté zintenzivnili kolonizaci okupovaných území. Konfiskace arabské půdy nakonec vyvolaly roku 1976 arabskou generální stávku. Nová vláda zaujala vůči arabským projevům odporu na rozdíl od předchozích levicových vlád nekompromisní postoj a tvrdě je potlačovala. Vláda navíc redukovala pomoc arabskému obyvatelstvu, radikálním Arabům upíralo právo studovat na izraelských univerzitách a intenzivně podporovala židovskou kolonizaci okupovaných území. Tento represivní přístup ovšem palestinské obyvatelstvo ještě více radikalizoval.\n\nProhlubující se ekonomická krize a neúspěch válečného řešení problému přivedl egyptského prezidenta Sadata k zintenzivnění snah o uzavření míru s Izraelem. Vyjednávání začala roku 1977 a skončila roku 1979 podepsání mírové smlouvy Sadatem a Beginem v Bílém domě. Izrael se zcela stáhl ze Sinaje a předal jej Egyptu, který na oplátku přiznal Izraeli právo průjezdu Suezským průplavem i Tiranskými úžinami a zavázal se redukovat počet vojáků na polovinu.\n\nPři uzavírání egyptsko-izraelské smlouvy Begin dokázal oddělit problém Sinaje od problému Západního břehu, kde proto mohl dále pokračovat v politice osídlování. Ačkoli proti židovské kolonizaci okupovaných území se ozývaly na vnitropolitické i mezinárodní scéně varovné a kritické hlasy, Beginova vláda od represí vůči Arabům a OOP neustoupila. OOP a další militantní organizace získávaly nyní přívržence nejen v uprchlických táborech v arabských státech, nýbrž také na územích okupovaných Izraelem. Napětí na Západním břehu rostlo, až roku 1982 přerostlo ve vlnu nepokojů a teroristickým útokům ze strany radikálních Arabů i fanatických Židů.\n\nLibanonská maronitská (křesťanská) vláda se kvůli obavy z narušení křehké rovnováhy mezi jednotlivými náboženskými skupinami a strachu z ohrožení své pozice bránila integraci palestinských uprchlíků do libanonské společnosti. Těžko únosné podmínky v uprchlických táborech naklonily mnohé palestinské uprchlíky na stranu OOP, která se snažila zlepšit jejich sociální a pracovní podmínky. OOP nakonec získala na jihu Libanonu takovou moc, že libanonská vláda ztratila nad touto oblastí zcela kontrolu, takže nemohla zabránit ani útočným vpádům Palestinců do Izraele. V polovině 70. let začala situace v jižním Libanonu nabývat charakteru občanské války mezi Palestinci a křesťanskými falangisty, do níž zasáhla také propalestinská Sýrie, jejíž vojska jižní Libanon obsadila. Po izraelské operaci Litani byla sice syrská armáda nahrazena jednotkami OSN (UNIFIL), ani ty však podobně jako libanonská vláda nedokázaly zabránit odpalování palestinských raket na izraelské území, roku 1981 se navíc syrské vojsko do Libanonu vrátilo.\nIzrael se proto snažil rozdrtit pozice OOP a vliv Sýrie v Libanonu. Záminkou k vojenskému útoku se stal útok OOP na izraelského velvyslance v Londýně 3. června 1982. Ministr obrany Ariel Šaron prosadil kromě vzdušného útoku také pozemní invazi, jež rychle vytlačila syrská vojska ze strategických oblasti, takže již 13. června Izraelci dosáhli Bejrútu a začali s jeho masivním ostřelováním a obsazováním. To sice donutilo představitele i vojáky OOP uprchnout do Tuniska, zároveň si však takový způsob boje vyžádal těžké civilní ztráty. Příliš tvrdý postup Beginovy vlády vyvolal nejen pobouření mezinárodní, nýbrž také izraelské veřejnosti – v Tel Avivu demonstrovalo proti pokračování izraelské invaze 100 000 lidí. Šaron ovšem neustoupil, naopak po zavraždění na libanonského prezidenta Bašíra Džamáíla 14. září 1982 přitvrdil – umožnil křesťanským falangistům vstoupit do palestinských táborů Sabra a Šatíla, jež byly obklíčeny izraelskou armádou. Ačkoli Begin i Šaron měli informace o tom, že falangisté provádí v táborech masakr, zasáhli až po několika dnech. Na základě vyšetřování komise, jíž předsedal nejvyšší izraelský soudce, byl nucen Šaron opustit post ministra obrany. Nový ministr Moše Arens pak nařídil stažení izraelských vojsk z některých oblastí, ačkoli palestinské útoky na izraelského území a syrská vojenská přítomnost v Libanonu dále pokračovaly.\n\nInvaze do Libanonu měla na izraelskou společnost dramatický dopad. Dosavadní války chápali Izraelci jako spravedlivé, nyní však byl obraz „hrdinské a humánní armády“ pošramocen. Hospodářská politika Beginovy vlády se navíc dále ukazovala jako neúspěšná, a tak se 15. září 1983, i z důvodu zhroucení po smrti manželky Alizy, Begin rozhodl rezignovat. Své důsledky měl tvrdý postup v Libanonu i na Západním břehu v dřívějších letech také u diasporních Židů, jejichž podpora Izraele (a tím i jejich finanční pomoc) postupně klesala.\n\nNovou vládu sestavil Jicchak Šamir, avšak ani tomu se nedařilo úspěšně bojovat s hospodářskou stagnací a bankovní krizí. Navíc i on se zapletl do masakrů v Sabře a Šatíle a nedokázal vytvořit plán pro vyřešení situace v Libanonu. Tyto okolnosti nakonec vedly k předčasným volbám roku 1984. Vládu však nedokázala sestavit ani Strana práce ani Likud, a tak tyto dvě strany vytvořily vládu národní jednoty, přičemž dva roky zastával funkci premiéra Šimon Peres (Strana práce) a další dva roky Jicchak Šamir (Likud). Za Peresova předsednictví vláda evakuovala vojska z Libanonu a schválila program ekonomických úspor, zavedení nového izraelského šekelu a investice do technologií, aby se izraelské produkty mohly prosadit na mezinárodním trhu. Peres se snažil také konečně vyjednat mír s Jordánskem. Tato snaha sice úspěch nepřinesla, přinesla však zlepšení vztahů se USA i EHS. Za Šamirova předsednictví od roku 1986 tyto iniciativy ustoupily do pozadí, což přineslo zintenzivnění arabských nepokojů.\n\nAčkoli životní úroveň Palestinců se pod izraelskou vládou zlepšovala, podmínky mezi Izraelem a okupovaným územím příliš kontrastoval, což vyvolávalo v Palestincích pocit ponížení. Vyhnání Organizace pro osvobození Palestiny z Libanonu navíc činnost této organizace zcela neochromilo, takže izraelské letectvo muselo bombardovat sídlo OOP v Tunisku, aby znovu utlumilo její aktivity. V této situaci měl představitel OOP Jásir Arafat dosti slabou pozici. Palestinci se proto rozhodli pomoci si sami, roku 1987 založili Hamas. Sociální aktivity Hamasu (výstavbu mešit či škol) izraelská vláda tolerovala, její bezpečnostní služba však podcenila rostoucí náboženský fundamentalismus tohoto uskupení, které v palestinských uprchlických táborech vytvářelo gerilové buňky. Útoky těchto palestinských skupin na izraelské cíle pak podpořil Fatah (frakce OOP) dodávkou zbraní.\n\nVypuknutí první intifády ( „povstání“) se datuje na 8. prosinec 1987. Vyznačovala se útoky na izraelské vojáky, občanskou neposlušností, masovými stávkami, bojkotem izraelského zboží, což zasadilo těžkou ránu izraelské i palestinské ekonomice. Palestinci dokázali dobře využít zahraničních médií, díky nimž získali podporu velké části mezinárodní veřejnosti – média rozšířila obrazy palestinských dětí bojujících pomocí kamenů proti izraelským tankům, ale například lynčováním palestinských proizraelských informátorů se již povstalci nechlubili. Roku 1990 bylo na okupovaných územích nasazeno okolo 10 000 vojáků, kteří prováděli razie a demolice domů, tvrdý postup izraelské armády však opět vyvolal znepokojení izraelské veřejnosti, takže premiér Šamir musel svůj přístup zmírnit. Peres se svou Stranou práce nakonec z vlády národní jednoty odešel s nadějí, že vláda padne a vytvoří se nová umírněnější, Šamir však dokázal vytvořit vládu, v níž se Likud spojil s náboženskými stranami a nacionální pravicí, čímž vznikla ještě radikálnější vláda.\n\nPředseda Strany práce Šimon Peres dostal příležitost sestavit vládu, což se pokusil provést za pomoci náboženských stran. To se mu však nakonec nepovedlo, jelikož rabíni náboženských stran nedoporučili podpořit vládu vedenou Stranou práce. Jicchak Šamir následně vytvořil koaliční vládu vedenou Likudem, v které byly i náboženské a pravicové strany. Jeho vláda nastoupila v červnu 1990. \n\nTéhož roku, 2. srpna, obsadil Irák Saddáma Husajna Kuvajt. Krátce po invazi začala operace Pouštní bouře (), označovaná také jako Válka v Zálivu, při které mezinárodní koalice v čele s USA vytlačila Irák z Kuvajtu. Izrael se však této operace nemohl zúčastnit a musel zůstat pasivní, protože jeho účast by znamenala ztrátu podpory arabských spojenců. Během Války v Zálivu zaútočil Irák na Izrael a vypálil proti němu rakety Scud. Během 18. a 19. ledna 1991 tak dopadlo na oblast Haify a Tel Avivu celkem 14 raket Scud. Šamir chtěl podniknout vlastní úder na vybrané irácké cíle, ale potřeboval souhlas Saúdské Arábie, pro souhlas k přeletu nad jejím územím. Proto situaci konzultoval z tehdejším americkým prezidentem Georgem Bushem. Bush tuto možnost konzultoval se saúdským králem Fahdem, který však žádost zamítl. Bush nakonec Šamira uklidnil tím, že slíbil, že irácké cíle budou zničeny americkým letectvem, Izraeli bude ze strany USA poskytnuta finanční kompenzace a také protiraketový systém Patriot. Tel Aviv zažil celkem 18 raketových útoků z Iráku, poslední pak 25. února. V následujících měsících došlo ke zhoršení vztahů se Spojenými státy a jako projev dobré vůle po usmíření vyjádřil Bush převážně humanitárními gesty. Byl schválen krátkodobý grant ve výši 650 milionů dolarů, což byly prostředky přislíbené za pasivitu během ostřelování Scudy a pomoc při operaci Šalamoun (). Během této operace bylo převezeno takřka celé etiopské židovstvo (14 400 Židů) do Izraele.\n\nOd jara 1991 probíhala jednání amerického ministra zahraničí Jamese Barkera se státy Blízkého východu a po naléhání všechny státy souhlasily s účastí na mezinárodní konferenci. Šamir nabídku přijal, jelikož doufal, že Sýrie nabídku odmítne. Poté, co však Sýrie nabídku účasti na konferenci přijala, nemohl již couvnout. Podmínkou však bylo, aby se konference neúčastnila OOP. Palestinská delegace (bez OOP) se účastnila konference v rámci jordánské delegace. Madridská konference () začala za účasti Sovětského svazu, USA, Jordánska, Libanonu, Sýrie a Izraele, 1. listopadu 1991 v Palacio Parcen v Madridu. V lednu 1992 pak probíhala multilaterální jednání v Moskvě na téma ekonomického rozvoje, životního prostředí, vody a uprchlíků. Celkem mezi Izraelci a Palestinci proběhlo deset kol jednání, avšak bez jakéhokoliv průlomu. Hlavním problémem byly židovské osady na okupovaných územích. Další problém byla platnost izraelského zákona zakazujícího přímý kontakt izraelských občanů s příslušníky OOP.\n\nV říjnu 1991 byly znovu formálně navázány diplomatické styky s Ruskem a lednu 1992 navázaly s Izraelem diplomatické styky Indie a Čína.\n\nPočátkem roku 1992 proběhla v Izraeli vnitřní politická krize. Šamirova koalice se rozpadla, když strany Techija a Moledet vystoupily z Likudu, na protest proti Šamirově zdánlivé ochotě jednat o palestinské autonomii. Šamir tak byl nucen vypsat předčasné volby o 5 měsíců dříve, než by se konaly volby klasické. V předvolebním boji použil nebezpečnou taktiku tvrdých postupů, při níž útočil spíš než na Stranu práce na americkou administrativě. Tu obvinil, že podkopává izraelskou bezpečnost a ekonomii. V následujících volbách však Likud prohrál, a to jak z důvodů ekonomických problémů – téměř 18 % populace bylo pod hranicí chudoby, tak z důvodů zanedbávání bytových a zaměstnaneckých podmínek imigrantů na úkor výstavby osad na Západním břehu.\n\nVe Straně práce se v dubnu 1992 poprvé konaly primárky. V těch byl dosavadní předseda Šimon Peres poražen Jicchakem Rabinem. V následujících volbách do 13. Knesetu, které se konaly 23. června 1992 výrazně vyhrála levice v čele se Stranou práce. Jicchak Rabin oslovil veřejnost jako hrdina Šestidenní války, rázný ministr obrany z 80. let a jako muž, který byl vstřícný mírovým jednáním. Většina veřejnosti totiž chtěla ukončit neustávající násilí. Rabin po volbách sestavil koalici se stranou Merec (skupinou tří středolevých stran) a Šas (ultraortodoxní náboženskou stranou). Koalice zahrnovala podporu arabských a komunistických stran. Premiérem se stal v červnu 1992. Výměna vlády pak měla příznivý vliv na mírová jednání, která se konala v různých evropských městech. Mimo zmíněná jednání probíhaly tajné schůzky v Oslu, za účasti představitelů Izraele a členů Organizace pro osvobození Palestiny OOP. Aby se mohli izraelští zástupci sejít, byl zrušen zákon zakazující setkání se členy OOP.\n\nTyto tajné schůzky vyústili nakonec v roce 1993 v uzavření dohod nazvaných (). Tzv. Mírová dohoda z Osla byla podepsána 13. září 1993 v Bílém domě ve Washingtonu, za izraelskou stranu premiérem Jicchakem Rabinem a za palestinskou stranu, předsedou OOP Jásirem Arafatem. Za uzavření mírové dohody byla Jicchaku Rabinovi i Jásiru Arafatovi udělena Nobelova cena míru. Z mírových dohod vyplývalo, že má být po přechodnou dobu pěti let ustanovena Palestinská samospráva na území Západního břehu a pásma Gazy. Během tohoto období měli obě strany jednat o závěrečných otázkách týkajících se především otázky Jeruzaléma, uprchlíků, židovských osad, hranic a vody. Konečná dohoda měla být uzavřena na základě rezolucí Rady bezpečnosti OSN č. 242 a č. 338. Rozdělení palestinských okupovaných území na zóny A, B, C se datuje právě k podepsání Dohod z Osla. Zóna A pak znamená území pod plnou palestinskou samosprávou, zóna B území pod palestinskou civilní správou a pod izraelskou bezpečnostní správou, zóna C pod plnou izraelskou správou.\n\nDůležitým aspektem Dohod z Osla byly tzv. Dopisy o vzájemném uznání (), což byla korespondence mezi Rabinem a Arafatem. Ty obsahovaly pasáže o uznání práva Státu Izrael na existenci v míru a bezpečí a uznání OOP jako zástupce palestinského lidu.\n\nVšechny dohodnuté fáze měly probíhat formou harmonogramu. Ve větší části palestinského území a ve městě Jericho měla být na přechodnou dobu pěti let ustanovena Palestinská národní samospráva ().\n\nV reakci na podepsání Dohod z Osla vládu následně opustila strana Šas, což vedlo Rabinovu menšinovou vládu, aby se spoléhala na hlasy arabských a komunistických stran. Mírová smlouva tak byla v Knesetu odsouhlasena těsnou většinou 61 hlasů. Před schvalováním Smlouvy v Knesetu Rabin prohlásil:\n\nPodepsání dohod z Osla se, přestože se jednalo o významný krok na cestě k míru, ukázalo jako dosti kontroverzní krok a ukázalo se, že tento mírový proces situaci značně zkomplikoval. Na palestinské politické scéně začala sílit opozice a to zejména Hamasu a Palestinského islámského džihádu, které se proti OOP a Smlouvám z Osla začaly vymezovat. Začaly se stupňovat i teroristické akce. V Izraeli se proti smlouvě vymezila strana Likud a další pravicová uskupení, zejména pak rada židovských osad Ješa a hnutí Guš emunim.\n\nMírový proces se pokusil narušit židovský osadník Baruch Goldstein, když 25. února 1994 v Hebronské svatyni patriarchů postřílel 29 modlících se muslimů. Palestinští radikálové využili tento incident jako záminku k rozpoutání násilí. Novým jevem se staly sebevražedné atentáty, na které Izraelci reagovali vojenskými zásahy a úzávěrami palestinských území. Mírový proces však i přes tyto problémy pokračoval. Po několika měsících Rabin a Arafat podepsali Smlouvu o odchodu izraelských jednotek z Gazy a Jericha (). Prezidentem Palestinské samosprávy se oficiálně stal Jásir Arafat a 1. července 1994 přesunul své sídlo z Tuniska do Gazy.\n\nDošlo i ke zlepšení vztahů mezi Izraelem a Jordánskem, které byly ovlivněny podepsáním Dohod z Osla. Zlom v jednáních nastal při schůzce v Londýně v květnu 1994. Jicchak Rabin se při nich zaručil Jordánsku, že bude mít privilegované postavení v dohledu na svatá místa islámu v Jeruzalémě. Po sérii veřejných i tajných jednání pak byla 26. října 1994 podepsána Izraelsko-jordánská mírová smlouva ().\n\nPokrok ve vztazích nastal i mezi Izraelem a Sýrií, avšak uzavření smlouvy a návrat Golanských výšin se ukázalo jako politicky neprůchodné.\n\nBěhem podzimu roku 1995 přišel další pokrok v izraelsko-palestinských vztazích, když byla 28. září 1995 podepsaná tzv. Přechodná dohoda (), neoficiálně označované jako Oslo II. Smlouva, která se týkala Západního břehu, znamenala stažení izraelské armády z určených palestinských měst, které následně přešly pod palestinskou správu. Po podepsání dohody se na obou stranách opětovně zvedla vlna kritiky. Ta vyvrcholila, když byl Jicchak Rabin 4. listopadu 1995 zavražděn pravicových židovským radikálem Jigalem Amirem na demonstraci na podporu mírového procesu na náměstí Izraelských králů v Tel Avivu.\n\nPo Rabinově smrti se stal znovu premiéremi tehdejší vicepremiér Šimon Peres, který bezodkladně pokračoval v nastolené Rabinově politice, včetně ekonomické liberalizace a implementace izraelských závazků vyplývajících z Dohod z Osla (tj. částečné stažení armády z některých částí Západního břehu a uspořádání historicky prvních palestinských voleb 20. ledna 1996).\n\nAtmosféra v Izraeli po Rabinově smrti velmi nahrávala Peresově Straně práce. Peres se však za těchto příznivých okolností nepokusil vyvolat předčasné volby, ale soustředil se především na mírová jednání se Sýrií. Během jeho vlády se implementovala některá ustanovení dohod z dohod Oslo II. Proběhly také první palestinské volby, ve kterých vyhrála strana Fatah Jásira Arafata. Volby bojkotovaly radikální strany (Hamas a Palestinský islámský džihád), které se následně snažily nově vzniklý demokratický proces v celý mírový proces narušit násilím. V izraelských ulicích začali útočit palestinští sebevražední atentátníci, na což Izrael reagoval ostrými zásahy armádou.\n\nByl učiněn pokus o pokračování mírového procesu Konferencí proti islámskému terorismu, která se konala 13. března v egyptském Šarm aš-Šajchu. Konference se zúčastnili přední představitele většiny arabských států, Izrael a USA. Ve stejný měsíc se Peres vypravil na historicky první návštěvu Ománu a Kataru.\n\nŠimon Peres nakonec nebyl úspěšný v mírových jednání se Sýrií, které byly hlavním důvodem, proč odkládal vyvolání předčasných voleb. Krátce před konáním voleb se objevil další problém, v podobě ostřelování severního Izraele teroristy z hnutí Hizballáh z Libanonu. Peres, který nechtěl mít ve volbách pověst měkkého politika nařídil operaci Hrozny hněvu (). Během operace však zahynulo velké množství civilistů, což jeho popularitě neprospělo.\n\n29. května 1996 se konaly volby do 14. Knesetu, které byly v mnohém netradiční. Přestože v předvolebních průzkumech mírně vedla Strana práce Šimona Perese, ve volbách nakonec zvítězil Benjamin „Bibi“ Netanjahu ze strany Likud. Bylo to dáno tím, že bylo poprvé v parlamentních volbách umožněno voličům dát zároveň hlas i premiérovi. Právě vítěz těchto přímých premiérských voleb pak sestavoval vládu. Netanjahu zvítězil jednak kvůli tomu, že se zaměřil i na voliče charedim, vůči kterým měla levice odstup, (z těchto voleb pochází volební slogan: „Pro Židy je dobrý Netanjahu“ []) a jednak proto, že si Peres operací Hrozny hněvu proti sobě popudil izraelské Araby, kteří ho byli ochotni volit. Místo toho nakonec izraelští Arabové vhlasovali do uren prázdné hlasovací lístky, kterých bylo na 180 tisíc. Celkovým počtem hlasů sice vyhrála Strana práce, Netanjahu však získal jako kandidát na premiéra více hlasů (o pouhých 30 tisíc) a tak mu bylo umožněno sestavit vládu. Na svou stranu Netanjahu také získal hlasy voličů tím, že kritizoval vládní mírovou politiku, která zhoršila bezpečnost Izraele.\n\nPo vítězství Netanjahu sestavil koaliční vládu složenou zejména z pravicových stran, mezi nimiž byly i malé a náboženské strany. Likud, ve spojenectví se stranami Comet a Gešer, tak vytvořil širokou koalici stran zahrnující tři náboženské strany (Národní náboženskou stranu, Šas a Sjednocený judaismus Tóry) a dvě centristické strany Jisra'el be-Alija (strana zastupující zájmy ruských přistěhovalců) a Třetí cesta. Strana Gešer vystoupila z koalice v lednu 1998 poté, co její předseda David Levy odstoupil z pozice Ministra zahraničních věcí.\n\nNová vláda zavedla razantnější kurz v izraelsko-palestinském konfliktu než vláda předešlá a řídila se úslovím: „Když dají, dostanou – když nedají, nedostanou.“ Za jeho vlády byla v čilém dění výstavba židovských osad a osadníkům slíbil, že žádnou izraelskou půdu Arabům nepředá. Za což byl kritizován Spojenými státy. Během jeho vlády proběhlo mnoho kontroverzních událostí, mezi něž patří např. otevření tzv. Hasmonejského tunelu poblíž Zdi nářků, díky čemuž se vyhrotila napjatá situace. Vláda byla kontroverzní i mnoha skandály. Mezi nejzávažnější skandály patří Aféra Bar-On. Mezi fiaska Netanjahovy vlády patří neúspěšný pokus Mosadu zabít v Jordánsku, čelného představitele Hamasu.\n\nI přes rezervovanost k mírovému konfliktu navázal Netanjahu na dřívější mírové dohody a 17. ledna 1997 byl podepsán tzv. Hebronský protokol (), což fakticky znamenalo předání města Hebron palestinské autonomii a stažení izraelských vojenských složek z části tohoto města. V říjnu 1998 byla podepsána důležitá dohoda tzv. Memorandum od Wye River (), které znamenalo postoupení části území Západního břehu (13%) Palestincům a upravení statusu některých oblastí. Byl také dohodnut kompromis týkající se palestinského letiště a přístavu v Gaze, stejně jako možnost volného průchodu Palestincům ze Západního břehu do Gazy. Memorandum také obsahovalo ekonomické garance pomoci Izraeli a Palestině od USA související s mírovým procesem.\n\nÚstupky z dohody od Wye River se však pro Netanjahua staly osudné. Ve vlastní straně Likud proti němu vystoupila opozice a nakonec muselo být memorandum v Knesetu schváleno za podpory opoziční Strany práce. Kvůli zmíněnému politickému vývoji a kvůli politickým aférám byl Netanjahu donucen vyhlásit předčasné volby.\n\nV primárkách Strany práce, které se konaly před parlamentními volbami zvítězil Ehud Barak, který se tak stal hlavním vyzyvatelem Benjamina Netanjahua z Likudu. U izraelské veřejnosti byl populární jako hrdina, který se účastnil řady válek a bojových operací (např. Operace Entebbe) a také jako člověk s politickými zkušenostmi.\n\nPředčasné volby do 15. Knesetu se konaly 17. května 1999. Ve volbách přesvědčivě zvítězil blok kolem Strany práce – Jeden Izrael (). Volba premiéra již nebyla tak jednoznačná a Barak v ní porazil Netanjahua v těsném poměru 56:44. Barak nakonec sestavil „Vládu národního usmíření“, do které byla přizvána i strana Šas. Tím chtěl Barak zmírnit napětí mezi sekulárními a religiózními Izraelci. Jeho myšlenkou bylo prezentovat Izrael jako nejsilnější stát Blízkého východu, nikoliv jako neustále ohrožený stát.\n\nZa Barakův úspěch se pokládá stažení izraelských jednotek z jihu Libanonu. Pokusil se také o mírové jednání se Sýrií o navrácení Golan, avšak jednání opustil z důvodu klesajích preferencí veřejného mínění. Během těchto jednání vnikla rozsáhla kampaň opozice – Národ je s Golany (). V otázce izraelsko-palestinského konfliktu chtěl Barak vyřešit otázku permanentního statusu. Zasadil se také o evakuaci několika židovských osad z palestinských území. Na problematické osady a města na palestinských území však toto vliv nemělo. K budování osad docházelo i za jeho vlády. Nařídil zlikvidovat hrobku Barucha Goldsteina (židovského osadníka, který 25. února 1994 v Hebronské svatyni patriarchů postřílel 29 modlících se muslimů, aby zastavil mírový proces) a tzv. předsunutá stanoviště ().\n\nJednání mezi Izraelci a Palestinci (summit v Camp Davidu) zprostředkoval americký prezident Bill Clinton. Jednání Baraka a Arafata se symbolicky konala v Camp Davidu, za účelem dohody týkající se permanentního statusu. Právě zde se Jimmimu Carterovi v roce 1979 podařilo usmířit zástupce Egypta a Izraele. Obě jednání však nelze porovnávat, jelikož na rozdíl od svých předchůdců neměl ani jeden z vůdců neměl ve své zemi silný mandát. Ehud Barak neměl většinu v Knesetu a nestabilní koalice stran se také ukázala jako problém. Dalším problémem bylo odmítnutí účasti tehdejšího izraelského ministra zahraničí Davida Levyho. Barak učinil doposud největší kompromis, který Izrael předložil. Ten však byl Arafatem odmítnut. Barak na Clintonův návrh přistoupil na rozdělení Starého města mezi Izraelce a Palestince, nabídl evakuaci osad z Pásma Gazy a 91% Západního břehu Jordánu. Problém však byl v otázce uprchlíků, kdy Arafat požadoval návrat všech uprchlíků (tj. přibližně 3,7 milionu) do Izraele a následné odškodnění. Barak přitom nabídl návrat 100 tisícům uprchlíků a jejich odškodnění. Mírová jednání tak trvala po celé dva roky vládní existence a přestože se do Barakovy vlády vkládala v otázce mírových jednání očekávání, tento předpoklad nepslnil.\n\nNeúspěch summitu v Camp Davidu znamenal změny na izraelské politické scéně. Koncem července 2000 se konaly prezidentské volby v nichž proti sobě stáli Šimon Peres a Moše Kacav a překvapivě v nich zvítězil Moše Kacav. Kneset ve stejnou dobu hlasoval o důvěře vlády Ehuda Baraka, který svou pozici velmi těsně obhájil. Dalšího oslabení Barakovy vlády došlo, když odstoupil jeho ministr zahraničí David Levy poté, co Ehud Barak odmítl jeho požadavek na vytvoření nové vlády společně se stranou Likud.\n\nDlouhodobě kulminující napětí mezi Izraelci a Palestinci vyvrcholilo 28. září 2000, kdy se Ariel Šaron, ze strany Likud, za doprovodu více než tisíce policistů, vypravil na Chrámovou horu. Přestože Šaron uváděl, že návštěva byla „poselstvím míru,“ je patrné, že snahou bylo získat popularitu na izraelské politické scéně před blížícími se parlamentními volbami. Šaronova „návštěva“ Chrámové hory se uvádí jako příčina vypuknutí Druhé intifády neboli Intifády al-Aksá. Je nutné ale uvést, že nepokoje byly dlouhodobého charakteru, a pokud by se Šaron nevypravil na Chrámovou horu, je pravděpodobné, že by si Palestinci našli jinou záminku.\n\n12. října 2000 byli v Ramalláhu palestinskou policií zadrženi dva izraelští vojáci v civilním oblečení. Byli zatčeni a odvezeni na policejní stanici, jelikož se policisté domnívali, že jde o agenty Mosadu. Před policejní stanicí se následně vytvořil dav Palestinců, který vtrhl do stanice a oba dva vojáky zlynčoval a umlácené je vyhodil ven z okna (viz Lynčování v Ramalláhu). To vyvolalo silnou izraelskou reakci, která raketami zničila policejní stanici a sídlo palestinského rozhlasu.\n\nEhud Barak následně zajájil novou izraelskou taktiku spočívající v mimosoudní likvidaci teroristů. Ta fakticky znamenala, že byli vybraní palestinští teroristé likvidováni raketami vypálenými z izraelských vrtulníků.\n\nPřes tuto vyhrocenou situaci se tehdejší americký prezident Bill Clinton, kterému již končilo volební období, pokusil obě strany dostat k mírovému jednání, a tak se v egyptském letovisku Šarm aš-Šajch 17. října 2000 sešli Ehud Barak a Jásir Arafat. Jednání však nebyla úspěšná. Mezi další izraelsko-palestinská jednání patří rozhovory v Tabě. Obě strany sice proklamovaly, že jsou blízko dohodě, avšak Barak nakonec z jednání kvůli předčasným izraelským volbám odstoupil.\n\nEhud Barak, který si chtěl upevnit svou pozici premiéra, rezignoval 10. prosince 2000. Důsledkem toho bylo, že se v následujících 60 dnech měly konat nové premiérské volby. Upevnění své pozice chtěl dosáhnout tím, že ve volbách, ve kterých se bude volit pouze premiér nebude moci opoziční strana Likud postavit svého kandidáta s nejlepšími preferencemi, Benjamina Netanjahua kvůli tomu, že není členem Knesetu a tak podle zákona nesmí kandidovat. Proto musel Likud do souboje s Barakem vyslat svého předsedu Ariela Šarona. Jedinou možností, aby mohl kandidovat Netanjahu byly ty, aby se konaly volby i do Knesetu. Toho by šlo dosáhnout tím, že by se Kneset sám rozpustil.\n\n9 dní po Barakově rezignaci – 19. prosince se ve Washingtonu konaly mírové rozhovory. Nejednalo se však na úrovni čelných představitelů. Za Stát Izrael jednal ministr zahraničí Ben Ami a za Palestince ministr informací Rabbú. Sprostředkovatelem rozhovorů byl emisar pro Blízký východ Dennis Ross. Témata rozhovorů byla identická s tématy řešenými v Camp Davidu. Bill Clinton tehdy přišel s návrhem, že se Palestinci vzdají nároků na návrat svých uprchlíků a nebudou požadovat zrušení židovských osad na Západním břehu, za což by na oplátku získali 95% Západního břehu, celé Pásmo Gazy a územní kompenzace za židovské osady.\n\nVe stejný den se Kneset odmítl rozpustit, což v důsledku znamenalo to, že se v premiérských volbách proti sobě utkají Barak a Šaron.\n\nClintonovy návrhy byly 25. prosince Ehudem Barakem přijaty, Jásir Arafat je však odmítl. Clinton se pokusil svolat další kolo jednání o tři dny později, to však již Barak odmítl.\n\nNová vlna násilností označovaná jako druhá intifáda ovlivnila izraelskou politickou scénu. Izraelci při volbě mezi Ehudem Barakem a Arielem „Ariken“ Šaronen hodnotili především činy a představy kandidátů. Vláda Ehuda Baraka neznamenala diametrální změnu ve vzájemných vztazích s Palestinci. Za jeho působení sice došlo ke stažení armády z jihu Libanonu, avšak vnitřní bezpečnost Státu Izrael byla po konci jeho vlády menší než před tím, kdy v roce 1999 nastoupil do jejího čela. Ariel Šaron sice ve svých vizích nenabízel mír, nabízel však bezpečnost. Oba kandidáti byly hrdinové válek a osoby s vojenskou zkušeností. Šaron je hrdinou Jomkipurské války, při které dovedl své tanky vítězně až do Egypta. Izraelci jej však měli v povědomí také jako člověka, který byl znám jako velitel některých tvrdých tažení proti Palestincům. Jeho protivník Barak byl hodností generál a účastník několika válek. Ve volbách, které se konaly 6. února 2001 (17. února 2001) však drtivě zvítězil Ariel Šaron, který vůči Ehudu Barakovi zvítězil v poměru 62,3:37,6.\n\nŠaron sestavil Vládu národní jednoty, která byla sestavena z bloku pravicových stran vedených Likudem a blokem levicových stran vedených Stranou práce. Právě Strana práce se účastí v Šaronově vládě dostala do vážných vnitřních problémů.\nBěhem druhé intifády pokračovala metoda mimosoudních likvidací, kterými Izrael likvidoval nebezpečné teroristy a vůdce teroristických skupin. V roce 2002 se objevil plán mírového procesu, který se nazývá Road map (česky někdy otrocky překládáno jako „Cestovní plán“, „Cestovní mapa“). Jedná se o spolupráci tzv. Blízkovýchodního kvarteta – tj. USA, EU, OSN a Ruska. V rámci plánu Road map by mělo dojít ve třech fázích k ukončení izraelsko-palestinského konfliktu. Na jaře téhož roku došlo k prosazení myšlenky výstavby tzv. Bezpečnostní zdi (), která by měla fyzicky oddělit Západní břeh Jordánu od Státu Izrael. V celé délce však bariéra nemá být klasickou zdí. Na většině délky se jedná o elektronicky střežený drátěný plot s příslušným ochranným pásmem. Betonová bariéra se strážnými věžemi by tak měla být jen na některých úsecích.\n\nV době vystupňovaného palestinského teroru druhé intifády se 28. ledna 2003 konaly předčasné volby. Zvítězila v nich pravicová strana Likud Ariela Šarona. Ve volbách však výrazně propadla Strana práce. Šaron následně sestavil svým složením nacionalističtější vládu sestávající z Národní náboženské strany a strany Šinuj.\n\nBěhem roku 2004 představil Ariel Šaron svůj plán na jednostranné izraelské stažení se z Pásma Gazy (). Pásmo Gazy bylo pro Izrael velkým ekonomickým, bezpečnostním a vojenským břemenem. Tento politický krok vzápětí ocenila americká administrativa George Bushe. Na izraelské politické scéně však tento krok znamenal vyostření napětí. Z vládní koalice odešla Národní náboženská strana, nevole proti plánu se objevila i ve straně Likud. Naopak opoziční Strana práce projevila ochotu se na přijetí tohoto opatření podílet. Byla tak vytvořena Vláda národní jednoty v níž byla vedle strany Likud zastoupena Strana práce. Izrael se plně stáhl z Pásma Gazy v srpnu 2005. 12. září pásmo Gazy opustila poslední jednotka izraelské armády. Odcházející velitel pásma Gazy Aviv Kočavi prohlásil: \n\nŠaron si byl vědom toho, že Likud již není jednotný a že nebude mít pro svou politiku dostatečnou podporu v Knesetu. V listopadu 2005 tak odešel z Likudu a 21. listopadu 2005 společně s některými svými kolegy (Ehud Olmert, Cipi Livni, aj.) založil stranu Kadima („Kupředu“). Politická změna však nenastala pouze v Likudu. Došlo také k rozštěpení Strany práce, ze které také odešlo několik členů a připojili se k nově vzniklé straně. Mezi tyto politiky patří např. Šimon Peres, Dalia Icik, Chajm Ramon, aj.\n\nSoučasně se založením Kadimy Ariel Šaron požádal prezidenta o rozpuštění Knesetu a vypsání předčasných voleb. Ariel Šaron začal stranu Kadima připravovat na předčasné volby, ale po sérii zdravotních problémů utrpěl 4. ledna 2006 vážnou mozkovou mrtvici po níž upadl do kómatu, ze kterého se již neprobral. V lednu 2006 stanul v čele strany tehdejší vicepremiér Ehud Olmert, který se o měsíc později, poté, co byl Ariel Šaron prohlášen za neschopného vykonávat funkci premiéra, ujal funkce premiéra.\n\nEhud Olmert, který převzal po Arielu Šaronovi vedení strany Kadima, vedl stranu do předčasných voleb v březnu 2006. Volby do 17. Knesetu se konaly 28. března 2006 a přestože se mluvilo o historických volbách, volební účast byla nejnižší v historii země. Favorizovaná Kadima nakonec získala méně hlasů, avšak i to ji stačlo pro vítězství. Celkem získala 29 ze 120 křesel (tj. 22%) a stala se tak nejsilnější politickou stranou v zemi.\n\nOlmert sestavil koalici sestávající ze Strany práce, sefardské strany Šas a strany důchodců Gil. Seznam ministrů schválil Kneset 4. května 2006. Vláda měla celkem 25 členů a ministerská křesla byla následovně rozděleny mezi jednotlivé strany: Kadima – 12 křesel, Strana práce – 7 křesel, Šas – 4 křesla a Gil – 2 křesla.\n\nZačátkem téhož roku, 25. ledna, proběhly volby v Palestinské autonomii, které měly vliv na polarizaci palestinské společnosti a vývoj v oblasti. Vítězem se totiž nečekaně stalo radikální hnutí Hamas. Takový výsledek nečekala druhá nejsilnější strana – hnutí Fatah, která se s Hamasem nedohodla na společné vládě. Vyvstal zároveň problém, že státy světa odmítly spolupracovat s teroristickou organizací a rovněž Izrael reagoval tak, že zadržel veškeré celní poplatky na palestinské zboží. To mělo v důsledku za následek, že orgány palestinské autonomie přestaly vyplácet platy svým zaměstnancům, což jednak polarizovalo palestinskou společnost a jednak tím zásadně vzrostla nespokojenost. Posílení pozic Hamasu v Pásmu Gazy jenom vyostřilo napětí mezi Palestinou a Izraelem.\n\nMilitantní větev Hamasu a Palestinský islámský džihád zvýšili počet vystřelených raket Kassám, které každý den odpaluje na jihoizraelské město Sderot. K 23. květnu 2007 dopadlo na Sderot celkem 6 311 raket. Tyto podomácku vyráběné střely, navzdory své velké nepřesnosti, způsobují úmrtí a zranění (mezi lety 2001 a 2007 usmrtily 12 Izraelců), stejně jako závažné škody na budovách a majetku, psychické problémy a emigraci z města. Izraelská vláda instalovala varovný systém „Rudý poplach“ (), který má varovat občany před blížícím se raketovým útokem. Systém dává obyvatelům přibližně 10–15 sekund na ukrytí před tím, než dopadnou rakety. Tyto útoky vyvolávají tvrdé vojenské odvety izraelské armády a podle izraelské nevládní organizace B'Tselem bylo mezi zářím 2005 a červnem 2006 na území Pásma Gazy vypáleno 9000 dělostřeleckých salv.\n\nK vyostření konfliktu došlo 25. června 2006, kdy ozbrojenci z hnutí Hamas zajali desátníka izraelské armády Gilada Šalita. Izraelská armáda v reakci na tento únos zahájila mohutnou vojenskou operaci v Pásmu Gazy. Kromě hledání vojáka však docházelo i k ničení palestinské infrastruktury. Krátce po únosu Šalita zaútočili vojáci Hizballáhu z Libanonu ráno 12. července raketami a minomety na severoizraelské město Šalomi a přilehlé vojenská stanoviště, což stálo život 5 civilistů. Při pozemním útoku na dvě hlídkující izraelské vozidla Hizballáh zabil tři vojáky a dva zajal. Izrael na útoky reagoval slovy, že se jedná o válečný akt a v reakci na tyto útoky podnikl rozsáhlou operací a bombardování jižní části země, které se vyvinuly v Druhou libanonskou válku (). Válka se vyznačovala neustálým bombardováním libanonských cílů. Zároveň byl ze strany Hizballáhu ostřelován sever Izraele, na nějž dopadlo až 4 000 raket. Přibližně 23% z nich zasáhly civilní cíle. Cílem raket Hizballáhu byly hlavně větší izraelská města jako např. Haifa, Chadera, Nazaret, Tiberias, Safed, atp. Izrael byl obviňován, že při bojích použil i kontroverzní zbraně, jako např. kazetové bomby či bílý fosfor. Konflikt trval několik týdnů a z iniciativy OSN bylo nakonec 14. srpna uzavřeno příměří. Za vítěze války se považovaly obě strany. Velká část Libanonu byla po konfliktu zničena a hospodářství utrpělo velké škody. V Izraeli však zaznívaly silné hlasy kritizující neschopnost Ehuda Olmerta a jeho ministra obrany Amira Perece. Jedna z nejkritizovanějších věcí byla, že rozkaz k pozemní invazi byl vydán na samém konci války, namísto na jejím začátku. K prošetření postupů premiéra, ministra obrany a vojenských velitelů byla jmenována Winogradova komise, která zmiňuje nedostatky v organizaci pozemních sil, nesprávnost provedení ofenzivy, kterou však označila za nutnost nebo např. vyzdvihuje úspěchy vzdušných sil. Z nekompetentnosti a neschopnosti vést Izrael obvinil Olmerta předseda Likudu Benjamin Netanjahu.\n\nPo válce přizval Ehud Olmert v listopadu 2006 do vlády krajně pravicovou stranu Jisra'el Bejtejnu („Náš domov Izrael“). To změnilo počet ministerských křesel, které si držely jednotlivé strany. Nově tedy strany získaly: Kadima 11 křesel, Strana práce 6 křesel, Šas 4 křesla, Gil 2 křesla a Jisra'el Bejtejnu 2 křesla. V září 2007 vládu rozšířil nový ministr za Stranu práce. Jisra'el Bejtejnu opustila koalici 16. ledna 2008 na protest proti mírovým rozhovorům s Palestinskou národní autonomií.\n\nZávažným problémem je také nejednota palestinského vedení, kterou zapříčinil střet mezi nacionalistickým hnutím Fatah a islamistickým hnutím Hamas. Na přelomu let 2006 a 2007 probíhaly v Pásmu Gazy tvrdé boje mezi Palestinci, které se svým rozsahem blížily občanské válce. V únoru 2007 pozval zástupce obou stran saúdskoarabský král Abdalláh do Mekky, kde po složitých dohodách dospěli k dohodě o příměří a následně byla vytvořena Vláda národní jednoty. Existují však frakce obou stran, nad nimiž vedení organizace nemá kontrolu a tak v průběhu roku 2007 probíhaly další střety v Pásmu Gazy, které dospěly k převzetí moci Hamasem. Prezident Mahmúd Abbás na tento krok reagoval rozpuštěním vlády národní jednoty a vyhlášením výjimečného stavu. Novým premiérem pak jmenoval Saláma Fajjáda. Jeho jmenování však neuznal Hamas a tak v současné době neexistuje jednotné palestinské vedení a funguje dvojvládí ve kterém Západní břeh Jordánu ovládá hnutí Fatah a Pásmo Gazy hnutí Hamas. Hnutí Fatah je pak proti Hamasu podporováno samotným Státem Izrael.\n\n\n"}
{"id": "337702", "url": "https://cs.wikipedia.org/wiki?curid=337702", "title": "Špilberk", "text": "Špilberk\n\nŠpilberk (německy \"Spielberg\", v hantecu \"Špilas\") je hrad a pevnost tvořící dominantu města Brna. Nachází se na vrcholu stejnojmenného kopce, který leží v městské části Brno-střed, na západě katastrálního území Město Brno.\n\nHrad byl založen ve druhé polovině 13. století moravským markrabětem (a později i českým králem) Přemyslem Otakarem II. a během staletí procházel mnoha výraznými proměnami. Z předního královského hradu na Moravě, vystavěného v gotickém slohu, se ve druhé polovině 17. století stala mohutná barokní pevnost, která byla několikrát bez úspěchu obléhána. Její kasematy byly na konci 18. století upraveny na obávanou věznici. V roce 1962 byl hrad společně s okolním parkem prohlášen národní kulturní památkou. V současnosti patří k objektům Muzea města Brna, které zde sídlí.\n\nHrad byl založen v polovině 13. století na skalnatém vrchu nad historickým centrem města Brna. Jeho zřizovatel, moravský markrabě a český král Přemysl Otakar II., jej koncipoval jako oporu panovnické moci a důstojné sídlo vládců Moravy. Nejstarší písemné záznamy o hradu pocházejí z let 1277–1279. Název získal z původního pojmenování kopce.\n\nAčkoli byl Špilberk původně koncipován jako přední královský hrad na Moravě a pevná opora panovnické moci, čeští panovníci jej navštěvovali spíše jen příležitostně, což platilo i o Karlu IV.; v roce 1337 na hradě pobývala Karlova první manželka, moravská markraběnka (později královna), Blanka z Valois.\n\nTrvalým sídlem moravských markrabat se Špilberk stal v polovině 14. století za vlády markraběte Jana Jindřicha, který vládl v letech 1350–1375. Jan Jindřich byl mladším bratrem císaře Karla IV. Druhým a zároveň posledním vládcem, který na hradě sídlil, byl Jošt Moravský. Jošt byl synem Jana Jindřicha a na Moravě vládl jako moravský markrabě v letech 1375–1411. Roku 1410 byl zvolen římsko-německým králem a Špilberk se tak na krátkou dobu stal sídlem vládce celé Římsko-německé říše. Ovšem tři měsíce po svém zvolení nový král na hradě zemřel, dnes je tento mimořádně úspěšný středověký politik pochován v kryptě kostela svatého Tomáše na Moravském náměstí. Jošt vládl také v Braniborsku z titulu braniborského kurfiřta a v Lucemburském vévodství z titulu lucemburského vévody.\n\nToto období autonomní vlády moravské linie Lucemburků, které trvalo šest desetiletí (1350–1411), tvoří nejvýznamnější kapitolu nejen v dějinách brněnského hradu. Jošt byl ale posledním z této linie moravských markrabat a hrad Špilberk tak natrvalo ztratil svoji funkci rezidenčního hradu. Za vlády Zikmunda a jeho zetě Albrechta Rakouského se dostal do popředí význam Špilberku jako vojenské pevnosti.\n\nNa Špilberku sídlil Viktorín z Poděbrad ve funkci zemského hejtmana (syn krále Jiřího z Poděbrad), uváděný i jako „hejtman na Špilberce“. V roce 1469 však Matyáš Korvín obsadil Špilberk a následně získal i vládu na Moravě. Dodejme, že hrad byl předtím obléhán městem Brnem, které se postavilo na stranu Matyáše Korvína.\n\nOd konce 15. století nastával celkový úpadek a postupné chátrání hradu. Byl opětovně zastavován a dočasní držitelé o jeho údržbu příliš nedbali. Moravští stavové proto v roce 1560 Špilberk i s celým panstvím koupili a vzápětí vlastní hrad prodali městu Brnu. Ve vlastnictví města zůstal Špilberk pouhých 60 let – po bělohorské porážce stavovského povstání v roce 1620 byl císařem Ferdinandem II. městu zkonfiskován. Nejspíše z toho důvodu později hrad se svým okolím tvořil samostatné katastrální území Špilberk.\n\nVýznamný okamžik hradu nastal během třicetileté války spolu s částečnou vojenskou okupací Moravy švédským vojskem a s dvojím přímým ohrožením Brna v letech 1643–1645. Opevnění hradu i města se rychle opravovalo a zdokonalovalo. V roce 1645 pak Brno se Špilberkem pod velením plukovníka Raduita de Souches odolalo tříměsíčnímu dobývání mnohonásobnou švédskou přesilou. Hrad byl pak postupně – do poloviny 18. století – přebudován na nejmohutnější a také nejvýznamnější barokní pevnost na Moravě, tvořící jako citadela s městem jednu pevnostní soustavu. V roce 1742 tak odolal i vojskům pruského krále Fridricha II.\n\nSoučástí pevnosti bylo i vězení. Už po porážce stavovského povstání v roce 1620 byli na Špilberku několik let vězněni jeho přední moravští účastníci. Od poslední čtvrtiny 17. století do počátku 80. let 18. století zde bylo vězněno také několik vojenských osobností, např. rakouští generálové Bonneval a Wallis či proslulý plukovník pandurů Franz Trenck, který na Špilberku zemřel v roce 1749.\n\nRoku 1783 rozhodl císař Josef II. o přeměně na civilní věznici pro nejtěžší zločince (lehčí provinění si vězni odpykávali v káznici na Cejlu). Kromě starší vězeňské budovy bylo přebudováno horní patro severních kasemat (Josefínský trakt). Po dokončení sem byli přesunuti první vězni v červnu 1784. V prosinci 1784 byl pak proveden další císařův příkaz, aby do nejhorších kasemat v dolním patře byli vsazeni zločinci odsouzení na doživotí. Proto zde bylo postupně vytvořeno 29 jednotlivých kobek, sbitých ze silných trámů i prken, k nimž byli vězňové trvale přikováni. Ve druhé polovině roku 1785 bylo na vězení upraveno i horní patro jižních kasemat, které však začal využívat až Josefův nástupce Leopold II. (Leopoldův trakt). Leopold však v květnu 1790 zrušil celé vězení doživotně odsouzených v dolních kasematech včetně trestu přikování a zavedl i další zmírnění pro všechny odsouzence. Horní patro kasemat nadále sloužilo jako vězení až do počátku 30. let 19. století.\n\nOd konce 18. století se v nadzemních prostorách špilberské pevnosti začínají objevovat i „političtí“ vězni, např. francouzský revolucionář Jean-Baptiste Drouet, uherský jakobín a spisovatel Ferenc Kazinczy, později italský vlastenec a básník Silvio Pellico, který svou knihou \"Mé vězení\" proslavil špilberské vězení po celé Evropě.\n\nFrancouzská armáda císaře Napoleona při svém odchodu z okupovaného Brna roku 1809 zničila některé důležité části opevnění.\n\nOd 10. června 1841 do 29. května 1855 byl na Špilberku uvězněn mimo jiné vězeň č. 1042, vlastním jménem Václav Babinský. V roce 1855 pak císař František Josef I. špilberskou věznici zrušil a její prostory se přeměnily na vojenská kasárna, kterými zůstaly dalších sto let.\n\nZa první světové války zde kromě vojáků byli vězněni i civilní odpůrci rakouského režimu. V prvním roce nacistické okupace Československa zde bylo vězněno několik tisíc českých vlastenců, z nichž několik také zemřelo. Německá armáda provedla v letech 1939–1941 na Špilberku rozsáhlé úpravy a vytvořila kasárna v romanticko-historizujícím duchu tehdejší velkoněmecké ideologie.\n\nV roce 1959 opustila Špilberk posádka československé armády a definitivně tak skončila jeho vojenská funkce. Následujícího roku se hrad stal sídlem Muzea města Brna. V současnosti je turistickým lákadlem a zejména v letních měsících se zde konají různé kulturní akce, hudební a divadelní festivaly. Jsou odtud také odpalovány ohňostroje během soutěžní přehlídky Ignis Brunensis.\n\nS proměnami funkcí Špilberku souvisel i jeho stavební vývoj. Z původního gotického hradu 13.–15. století se dochovalo poměrně málo, pouze v jeho východním křídle. Výrazně „gotickou“ podobu celého východního křídla však určila diskutabilní rekonstrukce z let 1995–2000 podle projektu Zdeňka Chudárka.\n\nP. Rochepin\nBarokní pevnostní přestavbu s podílem předních vojenských inženýrů N. Peroniho, L. Rocheta a P. Rochepina i brněnského stavitele M. Grimma, v současnosti připomíná především vnitřní fortifikační systém – hradby s bastiony, zděné příkopy s vestavěnými kasematy z roku 1742, a dále přízemní kasárenské a další objekty přistavěné po obvodu vnější zdi středověkého hradu v polovině 18. století. Součástí pevnostního systému byly i studna (hl. asi 112 m) v západní části nádvoří a přilehlá cisterna.\n\nVětšina dnešních budov – jižní, západní a severní křídlo i střední trakt, rozdělující dřívější velké nádvoří na dvě části – vznikla až rozsáhlou přestavbou pevnosti na věznici ve 30. letech 19. století. Úpravy prováděné německou armádou hrad už spíše jen architektonicky sjednotily a projevily se více v interiérech a historizujících detailech.\n\nŠpilberk je jedním z míst, která každoročně hostí divadelní festival Letní shakespearovské slavnosti. Festival zde probíhá během července a začátku srpna na hlavním nádvoří hradu.\n\nOd roku 2000 se každoročně v srpnu na hlavním nádvoří hradu koná Mezinárodní hudební festival Špilberk, založený Filharmonií Brno.\n\n\n\n"}
{"id": "337704", "url": "https://cs.wikipedia.org/wiki?curid=337704", "title": "Prapor Zośka", "text": "Prapor Zośka\n\nBatalion Zośka (česky \"Prapor Žofka\") byl „harcerský“ prapor polské povstalecké Zemské armády, který vznikl v srpnu 1943 transformací již existujícího útvaru Útočných skupin Šedých řad. Prapor byl elitní jednotkou varšavského povstání a jeho rota „Rudy“ byla velením označena za nejlepší rotu povstalců.\n\nJednotku světově proslavil zejména útok na opevněný Koncentrační tábor Gęsiówka, který provedla na vlastní žádost 5. srpna 1944 poté, co byly dva předchozí útoky jiných jednotek s těžkými ztrátami odraženy a velení se rozhodlo od dalších útoků ustoupit. Osvobodila 383 vězňů, z toho 348 Židů.\n\nPrapor obdržel stříbrný kříž Virtuti Militari a zvláštní poděkování od památníku Jad Vašem.\n\nVětšinu příslušníků praporu tvořili harceři z Útočných skupin, kteří prodělali kadetské kurzy. Jakožto prapor byla jednotka oficiálně založena v srpnu 1943, nicméně její historie jako ucelené skupiny v rámci varšavských Útočných skupin Šedých řad sahá dál, až k roku 1942. Takto šířeji pojatá historie připisuje praporu účast na akcích Arzenál a Pás a zařazuje do jeho řad legendy harcerského protinacistického odboje, jako byly Tadeusz Zawadzki („Zośka“), Jan Bytnar („Rudy“) a Maciej Aleksy Dawidowski („Alek“). Podle prvního byl pojmenován prapor, podle druhého rota a podle třetího četa.\n\nV dobách „předpraporové historie“ jednotky byla součástí stejné části Útočných skupin i zvláštní jednotka Agat, která však z něj byla na přelomu července a srpna vydělena a stala se základem pro další harcerský útvar, prapor zvláštního určení Parasol. Prapor Zośka hrál po svém vzniku klíčovou roli v sabotážních akcích Zemské armády, zejména akcích proti železnici. Krátce před zahájením varšavského povstání byl doplněn na stav, čítající 366 osob rozdělených do rot „Maciek“, „Rudy“ a „Giewont“.\n\nPrapor Zośka byl s celou elitní diverzní brigádou Broda 53, jejíž byl hlavní součástí, při zahájení varšavského povstání zařazen do skupiny Radosław, která byla součástí jednotek Kedywu. Velení povstalců jej používalo jako elitní jednotku nasazovanou k plnění úkolů mimořádného stupně důležitosti, útokům na pozice, jejichž dobytí se ukázalo nad síly běžných jednotek, či na řešení krizových situací, kdy bylo nutné vyztužit obranu klíčového místa, dobýt zpět ztracené klíčové pozice či otevřít uzavřené ústupové a spojovací cesty.\n\nPrapor bojoval postupně v oblastech Wola, Stare Miasto a Śródmieście. Vydržel až do všeobecné kapitulace povstalců, v průběhu bojů utrpěl téměř 80% ztráty a v posledních fázích bitvy byl sloučen s podobně zdecimovaným Parasolem. Oba prapory byly vyznamenány stříbrným křížem Virtuti Militari.\n\n\n\n\nOrganizace praporu Zośka za varšavského povstání. Kříže značí padlé v jeho průběhu. Praporem prošlo za dobu jeho existence asi 770 lidí, konce varšavského povstání se dožilo 160, většinou těžce raněných. Za komunistického režimu byla řada z nich vězněna.\n\n\n"}
{"id": "337714", "url": "https://cs.wikipedia.org/wiki?curid=337714", "title": "Kristián Brunšvický", "text": "Kristián Brunšvický\n\nKristián mladší Brunšvický (20. září 1599 – 16. června 1626), zvaný nebo (zuřivý Kristián), byl halberstadtský luterský biskup, vévoda brunšvicko-wolfenbüttelský. Přestože zemřel v mladém věku proslavil se jako jeden z nejkrutějších vojevůdců ve třicetileté válce.\n\nKristián se narodil v Göringenu jako třetí syn vévody Jindřicha Julia. Roku 1616 byl zvolen biskupem v Halberstadtě, ale tuto volbu nepotvrdil císař. Vedle toho se stal zvolen roku 1617 proboštem v Brunšviku. Po bitvě na Bílé Hoře se dal do služeb Fridricha Falckého, jehož manželku Alžbětu po středověkém způsobu blouznivě zbožňoval, a najal roku 1621 vojsko asi 15 000 mužů, s nímž vytrhl na jih k Falci. Ale protože byl v kurfiřtství mohučském odražen od vojska ligistického, obrátil se proti bohatým vestfálským biskupstvím a strašlivě je zpustošil.\n\nV Paderbornu dal roztavit stříbrné sošky sv. Liboria a 12 apoštolů (s posměšnou narážkou na slova Písma: „Jděte do celého světa“) na peníze, tzv. Pfaffentaler, jež nesou na jedné straně nápis: \"Tout avec Dieu\" na druhé \"Gottes Freundt, der Pfaffen Feindt\". Potom odtáhl na jih, ale byl od Tillyho u Höchstu (20. června 1622) poražen a zachránil se se zbytky svého vojska do Elsasu, kde se spojil s Mansfeldem.\n\nJelikož Fridrich Falcký, který se dal do jednání s císařem, propustil oba ze svých služeb, dali se najmouti od Holanďanů a otevřevše si vítězstvím nad oddílem Španělů u Fleurus (29. srpna) cestu, přitrhli k Mořicovi Oranžskému. V bitvě té přišel Kristián o levou ruku i dal si přidělati stříbrnou. Počátkem roku 1623 opustili oba služby Hollanďanů; Kristián vtrhl s 8000 muži do dolního Saska a složil, aby mohl volněji si počínati, správu biskupství halberstadtského, ale byl 6. srpna 1623 od Tillyho u Stadtlohnu úplně poražen a vstoupil zase na 3 měsíce do služeb holandských. V roce 1624 se z něho stal rytíř Podvazkového řádu.\n\nNedostatek peněz a podpory jej přinutil brzo potom vojsko rozpustit, ale nové pole činnosti se mu otevřelo, když Anglie a Francie rázněji se počaly ujímat věcí německých protestantů. Kristián se proto odebral s Mansfeldem do Anglie a oba se vypravili v únoru 1625 s anglickou podporou a francouzskou Hollandskem do Vestfálska a vstoupili koncem roku 1625 do služeb dánského krále Kristiána IV., jenž právě tou dobou počal ve spolku se stavy dolnosaskými na severu, aby vedli válku proti císaři. Kristián se vrhl s novým úsilím do boje a pronikl dvakrát až do Hessenska, ale namáhání tělesné a rány v bitvách utržené zlomily jeho zdraví. Zemřel v červnu 1626 na vysokou horečkou ve Wolfenbüttelu.\n\nNelze upřít, že v Kristiánovi bylo cosi rytířského ve smyslu středověkém, ale celkem byl až na to, že nezištně a vytrvale šel za jedním cílem, prospěti utiskovaným protestantům, přece jen drsný a divoký voják, jemuž válka stala se řemeslem a jenž bojuje z části jen proto, aby bojoval. Sveřepé řádění, jehož se dopouštěl se svým lidem stejně v krajinách protestantských jako v katolických, zkalilo památku jeho i u souvěrců. A proto přízvisko (zuřivý) není nikterak nepřípadné.\n\nBěhem listopadu 1621 vzkázal Kristián (zvaný též z Halberstadtu) obráncům Amöneburgu: \"Doneslo se nám, že se chystáte postavit na hradby stráž vybavenou dalekohledem, tím holandským vynálezem od ďábla, kterým můžete sledovat pohyb našich vojsk, kdyby se chtěla k vašemu městu přiblížit. Tento váš úmysl považuji za ohrožení bezpečnosti mého vojště, a jestli si ten dalekohled pořídíte, uličníci, vezmu město sichrlišwirkliš útokem.\"\n\nKristián z Halberstadtu nakonec město Amöneburg 2. prosince 1621 dobyl a vyplenil, a ten dalekohled v tom nehrál roli.\n\n"}
{"id": "337715", "url": "https://cs.wikipedia.org/wiki?curid=337715", "title": "Německá ženská fotbalová reprezentace do 19 let", "text": "Německá ženská fotbalová reprezentace do 19 let\n\nTento tým reprezentuje Spolkovou republiku Německo v ženských mládežnických soutěžích týmů do 19 let, zejména na Mistrovství Evropy této věkové kategorie.\n\n\n"}
{"id": "337723", "url": "https://cs.wikipedia.org/wiki?curid=337723", "title": "Kníničky", "text": "Kníničky\n\nNázev Kníničky má více sídel:\n"}
{"id": "337728", "url": "https://cs.wikipedia.org/wiki?curid=337728", "title": "Mayenne (departement)", "text": "Mayenne (departement)\n\nTento departement sousedí s departementy Manche, Orne, Sarthe, Maine-et-Loire a Ille-et-Vilaine.\n\n\n"}
{"id": "337729", "url": "https://cs.wikipedia.org/wiki?curid=337729", "title": "Rakouský šilink", "text": "Rakouský šilink\n\nRakouský šilink byl rakouskou měnou od roku 1924 do roku 1999. Historické období platnosti šilinku se dělí na dvě období – první republika a druhá republika. Po první světové válce byl zaveden šilink místo inflační Rakousko-uherské koruny. Od připojení Rakouska k Třetí říši platila v Rakousku říšská marka. Po druhé světové válce byl opět zaveden oběh šilinku. Šilink se dělil na 100 grošů. Mince a bankovky vydávala Rakouská národní banka \"(Österreichische Nationalbank)\". Vyměňovány za euro byly do 1. března 2012. ISO 4217 kód měny byl ATS.\n\nRakouský šilink byl zaveden měnovou reformou z 1. března 1925 nahradil tehdejší, inflací po první světové válce znehodnocenou, rakousko-uherskou korunu.\n\nMince byly raženy v hodnotách 1, 2, 5, 10, 20, 50 grošů a 1, 2, 5 šilinků. V roce 1929 byly vydány zlaté mince v hodnotě 25 a 100 šilinků.\n\nBankovky byly vydávány v hodnotách 5, 10, 20, 100 a 1000 šilinků. V roce 1929 byla emise doplněna o bankovku 50 šilinků.\n\nPo anšlusu Rakouska Třetí říší byl šilink nahrazen Říšskou markou v nevýhodném kurzu 1 RM = 1,50 S.\n\nByly zavedeny mince v hodnotě 1, 2, 5, 10, 20, 50 grošů a 1, 2, 5, 10 šilinků a také méně užívané 20 a 50 šilinky. Poslední úplná emise oběžných mincí byla vydána v roce 1946. Mince 1 a 20 grošů se brzy přestaly razit z důvodu své neekonomičnosti. Nejnovější mincí byla bimetalická mince s hodnotou 50 šilinků, která byla vydána v roce 1996, připomínala rakouské milénium a obíhala společně s bankovkou téže hodnoty. Na líci všech rakouských mincí byl buď státní znak nebo číslovka nominální hodnoty. Na rubu byl motiv spojený s Rakouskem.\n\nBankovky byly vydávány v hodnotách 20, 50, 100, 500, 1000 a 5000 šilinků. Poslední neúplná emise bankovek byla dána do oběhu v roce 1997, a to jen nominály 500 a 1000 šilinků. Na líci všech rakouských bankovek byly portréty významných Rakušanů:\n\nKurz šilinku k euru při měnové výměně 1. ledna 2002 byl 1S = 0,07267€.\n\n\n"}
{"id": "337730", "url": "https://cs.wikipedia.org/wiki?curid=337730", "title": "Mayenne", "text": "Mayenne\n\nMayenne může být:\n"}
{"id": "337731", "url": "https://cs.wikipedia.org/wiki?curid=337731", "title": "Seznam obcí v departementu Mayenne", "text": "Seznam obcí v departementu Mayenne\n\nToto je seznam obcí v departementu Mayenne ve Francii:\n"}
{"id": "337733", "url": "https://cs.wikipedia.org/wiki?curid=337733", "title": "Relikviář svatého Maura", "text": "Relikviář svatého Maura\n\nRelikviář svatého Maura je významná románská památka pocházející z první třetiny 13. století. Je považován za druhou nejcennější movitou památku v České republice (po českých korunovačních klenotech) a vůbec nejvýznamnější románskou klenotnickou památku uloženou na českém území. Relikviář majitelé zámku a hradu v Bečově nad Teplou ukryli v roce 1939 v hradní kapli. Byl nalezen v roce 1985 a zrestaurován, v roce 1995 prohlášen národní kulturní památkou České republiky. Relikviář je součástí stálé expozice na nedalekém zámku a je trvale vystaven v prostorách modré jídelny. \n\nRelikviář svatého Maura byl vyroben na zakázku člena zámožného rodu Rumigny, který také založil benediktinský klášter v belgickém městě Florennes. Biskup Gérard de Rumigny získal relikvie svatého Jana Křtitele a později svatého Maura z katedrály v Remeši. Právě pro uložení těchto ostatků byl relikviář zhotoven. Ještě později byly do relikviáře uloženy ostatky sv. Timoteje a sv. Apolináře.\n\nPo Francouzské revoluci byl klášter, v jehož majetku se relikviář nacházel, zrušen; relikviář samotný se stal vlastnictvím jiného kostela ve Florennes. Byl však částečně poškozen, a od církevní rady jej roku 1838 zakoupil za 2500 franků šlechtic Alfred de Beaufort-Spontin. Podle církve byl prodej podmíněn tím, že relikviář nikdy neopustí území Florennes.\n\nV polovině 19. století nechal Beufort schránku zrestaurovat nákladem 3 tisíc franků. V roce 1851 byla transakce poprvé napadena u soudu. V roce 1880 byl relikviář převezen na výstavu v Bruselu, v roce 1888 jej Alfred de Beaufort-Spontin přemístil na svůj zámek v Bečově nad Teplou, kde se rodina po odchodu z Belgie usídlila. V Belgii došlo k dalšímu soudnímu sporu o vlastnictví relikviáře, spor skončil v roce 1901 mimosoudním vyrovnáním, Beaufortové zaplatili církvi dalších 20 tisíc franků.\n\nV regionu byl relikviář znám a podrobně publikován i s fotografiemi v tehdejší řadě soupisů uměleckých a historických památek Československa. V roce 1932 vyšel soupis památek areálu hradu a zámku Bečov, ve kterým byl uveden i relikviář včetně jeho fotografií. Beaufortové se pokusili dosáhnout zákazu vydání knihy, v jejím druhém vydání se již relikviář neobjevuje. \n\nV roce 1939 Heinrichem Beaufort-Spontinem se synem Friedrichem relikviář ukryli spolu se 103 láhvemi francouzského koňaku a láhvemi vína pod podlahu hradní kaple Navštívení Panny Marie. Za druhé světové války příslušníci rodu Beaufortů-Spontinů kolaborovali s nacisty. Na konci druhé světové války v roce 1945 Beaufortové ze zámku v Bečově uprchli jen s nejnutnějšími předměty, relikviář si jako velký zlatý předmět netroufli na konci druhé světové války při stěhování do Vídně odvézt. Zámek byl po válce znárodněn.\n\nHeinrich Beaufort v roce 1966 zemřel v Rakousku, o získání relikviáře se nikdy nepokusil. Syn Friedrich neúspěšně žádal po ČSSR vydání rodinného movitého majetku, který byl na základě Benešových dekretů zkonfiskován, cennější kusy byly rozptýleny po zámcích po celém Československu, méně významné byly prodány nebo se ztratily. \n\nJeho syn Christian, ředitel sbírky zbraní Uměleckoprůmysového muzea ve Vídni, chtěl relikviář získat, rád by ho viděl jako ozdobu nějaké stálé expozice. V roce 1982 zchátralý nepřístupný zámek Bečov navštívili jeho teta Elisabeth a její muž Max von Croy a ověřili si, že relikviář byl stále na svém místě.\n\nV roce 1984 Christian oslovil rakousko-amerického obchodníka a lovce pokladů Dannyho Douglase (*1939), aby získal relikviář z ČSSR získat. S plánem souhlasil i Christianům otec Friedrich.\nDanny Douglas (*1939) se narodil v Berlíně židovské matce a americkému otci. Rodina emigrovala do Londýna, kde se otec zapojil do odboje Spojenců, ale během války zemřel, matka roku 1948 zahynula při havárii letadla. Osiřelý Danny odjel do USA a ve službách americké zpravodajské služby se vrátil do Berlína, pracoval jako tlumočník, v 60.letech se usadil ve Vídni, platí za znalce válečných poměrů ve střední Evropě. Proto si jej Beafortové vybrali. Jeho hlavní obchodní činností byla rakouská firma na krmiva pro domácí zvířata.\n\nV červnu roku 1984 Danny Douglas kontaktoval československé úřady a na zastupitelském úřadu ve Vídni začal vyjednávat s československým státem o vývozu blíže neurčené umělecké památky. Vyjednávání pokračovalo v Praze, kde s ním jednali zástupci PZO Artia, který se zabýval dovozem a vývoz kulturních statků. Následných jednání se účastnili také čeští policisté vydávající se za úředníky ministerstev. Dougla sledovali ve Vídni agenti StB, kteří navrhovali Doulgase unést. Po třech schůzkách bylo znění smlouvy dojednáno, podle smlouvy měl být předmět prodán a ČSSR měla obdržet 73 % výtěžku, Douglas pak 27 %. Druhou variantou bylo rozhodnutí ČSSR si předmět ponechat, v takovém případě měla Douglasovi ČSSR zaplatit 50 % odhadní ceny předmětu (maximálně 0,5 mil. USD). Zaměstnanci PZO Artia s obchodem souhlasili, smlouva však ještě nebyla podepsána.\n\nPři vyjednávání vyšlo postupně najevo, že jde o dutý kovový předmět o velikosti přibližně konferenčního stolku s vysokou historickou a uměleckou hodnotou, který leží zakopaný asi 100 kilometrů od Norimberku. Po dalším pátrání nalezli českoslovenští kriminalisté knihu z roku 1932 s popisem relikviáře, uloženého na zámku. \n\n4. listopadu 1985 se v Karlových Varech Douglas setkal s policistou Maryškou, který se vydával za pracovníka ministerstva. Ústně si potvrdili platnost smlouvy, Douglas Maryškovi upřesnil velikost předmětu a potvrdil, že se předmět nachází na Bečově. Maryška požádal o odložení podpisu smlouvy na 7. listopadu 1985 kvůli nedostatku peněz na jistinu, kterou měla ČSSR před podepsáním smlouvy složit. Dalšího dne začali policisté důkladně prohledávat celý bečovský areál a relikviář spolu s kastelánem nalezli. Ke zpětnému zděšení archeologů relikviář policisté ihned vyzvedli a byl umístěn v kanceláři policisty Maryšky. \n\nPo tomto významném nálezu připravil Západočeský památkový ústav smlouvu s Umělecko-průmyslovým muzeem v Praze, které se zavázalo vypracovat expertizu schrány; ta byla za tím účelem převezena do Prahy. Odborný posudek expertní komise muzea, podepsaný Dagmar Hejdovou ohodnotil relikviář jako památku nevyčíslitelné hodnoty; její vývoz proto nepřipadal v úvahu. V důsledku nevhodného uložení ve vlhké zemi byla však schrána ve velmi špatném stavu, jenž vyžadoval zrestaurování. Ihned po zveřejnění nálezu zareagoval belgický historik umění Robert Didier časopiseckou publikací relikviáře, kterou zaslal svým českým kolegům a kolegyním. Relikviář byl nevhodně uložen do suchého sejfu České národní banky, kde se dřevěné jádro postupně rozpadlo..\n\nNařízením vlády České republiky č. 262/1995 Sb. ze dne 16. srpna 1995 byl relikviář zařazen na seznam národních kulturních památek České republiky pod číslem 308.\n\nRestaurátorské práce začaly až v roce 1991 a trvaly 11 let. Náročného a dlouhého procesu restaurování se ujali restaurátoři Alena Nováková a její žák Andrej Šumbera, s několika dalšími spolupracovníky. Památkový dozor měla odborná komise šesti expertů, kterou řídil Národní památkový ústav, územní pracoviště pro západní Čechy. Práce probíhaly mimo jiné za konzultací s restaurátory z německých Cách, kteří krátce před tím restaurovali obdobné relikviářové skříně z Kolína nad Rýnem (Tříkrálovou) a z Cách (Mariánskou). Bylo však také nutno vyvinout nové restaurátorské postupy. Relikviář byl rozebrán, přitom byla mj. odstraněna sádrová výplň sošek z předchozích oprav. Vzácné kameny byly sejmuty a vyčištěny, poškozené pracně opraveny. Stovky dílů bylo třeba opravit nebo nahradit, poté byly postupně osazovány na nové ořechové jádro, které nahradilo původní polorozpadlé dřevo dubové. Ruce sošek byly nově domodelovány. Nově byly doplněny rovněž chybějící křišťálové koule na hřebeni střechy. Relikviář byl kompletně zrestaurován roku 2002.\n\nPoprvé byl relikviář veřejnosti ukázán na Pražském hradě na výstavě v roce 2000, tehdy však ještě nebyl zcela zrestaurovaný. Teprve od 4. května 2002 se stal součástí stálé expozice na místě, kde byl nalezen a je trvale vystaven v prostorách modré jídelny na zámku Bečov nad Teplou v okrese Karlovy Vary.\n\n24. listopadu 2010 byl převezen do Vladislavského sálu Pražského hradu, kde byl do 27. února 2011 vystaven vedle kopie korunovačních klenotů. V období od 18. 12. 2014 do 15. 3. 2015 byl relikviář vystaven na výstavě \"Hrady a zámky objevované a opěvované\" v Jízdárně Pražského hradu.\n\nTvarem i velikostí se relikviář velmi podobá relikviáři z katedrály Panny Marie v Cáchách a relikviáři sv. Tří králů z katedrály svatého Petra v Kolíně nad Rýnem. Uvnitř se nacházejí skeletální ostatky (kromě sv. Maura připisované také sv. Timotejovi), zbytky textilií a kůže. Obsah relikviáře zkoumala kriminalistická laboratoř, která provedla i testy DNA. Uvnitř relikvie byly zjištěny ostatky čtyř osob, mezi nimi i dětský mléčný zub, a egyptská látka z osmého století. Relikviář má obdélníkový půdorys o rozměrech 140×42 cm a je 65 cm vysoký. Nástavec je odklápěcí a má tvar sedlové střechy s hřebenem zdobeným drahokamy a emaily. Původní dubové jádro bylo při rekonstrukci nahrazeno jádrem z ořechového dřeva. Dekorace zahrnuje velké množství reliéfů, smaltovaných štítků, sošky z pozlaceného stříbra, drahé kameny, filigrány a gemy z drahokamů a polodrahokamů. Protilehlé průčelní stěny zdobí asi 25 cm vysoké sošky svatého Maura a Ježíše Krista, svrchní stěny pak kruhové medailony s výjevy ze života sv. Timoteje a sv. Jana Křtitele. Na každé z bočních stěn jsou v řadě rozmístěny sošky šesti apoštolů. Nejstarší gemy pocházejí z 1. nebo 2. století; jde o druhotně použité gemy antické.\n\n"}
{"id": "337735", "url": "https://cs.wikipedia.org/wiki?curid=337735", "title": "Exeterská katedrála", "text": "Exeterská katedrála\n\nExeterská katedrála je anglikánská katedrála ve městě Exeter na jihozápadě Anglie a sídlo biskupa exeterského. Současná budova byla dokončena okolo roku 1400 a její zvláštností je mimo jiné nejdelší nepřerušovaný klenutý strop v Anglii.\n\nZaložení katedrály v Exeteru, zasvěcené Svatému Petru, je datováno do roku 1050, kdy zde bylo přesunuto, z obav před útoky z moře, sídlo biskupa Devonu a Cornwallu. Již předtím existoval v Exeteru saský chrám, ve kterém měl své sídlo biskup Leofric, ale bohoslužby se často konaly na otevřeném prostranství poblíž místa, kde nyní stojí katedrála. Jmenování synovce Viléma I. do exeterské diecéze bylo impulsem ke stavbě katedrály v normanském slohu, která byla zahájena roku 1133. Po jmenování nového biskupa roku 1258 byla stavba shledána zastaralou a byla rekonstruována v dekorativním slohu. Větší část normanské stavby, dvě masivní čtvercové věže a část zdí, byla zachována. Nová katedrála byla dokončena okolo roku 1400.\n\nPodobně jako ostatní anglické katedrály byla i exeterská poškozena v době rušení anglických klášterů za Jindřicha VIII., ale protože nebyla klášterem, nebyla újma veliká. V době občanské války byla zničena křížová chodba. Po jmenování Karla II. byla katedrála vybavena velkolepými varhany. Bombardování v době druhé světové války způsobilo velké poškození katedrály, byla především zničena mozaiková okna.\n\nMezi zvláštnosti katedrály patří velké hodiny (jedny z několika astronomických hodin pocházejících z období 14. až 16. století v západní Anglii), balkóny a zdobený strop, na němž je mimo jiné zobrazena vražda Tomáše Becketa. Vzhledem k tomu, že katedrála nemá centrální věž, je tento zdobený strop nejdelším nepřerušeným klenutým stropem v Anglii.\n\n"}
{"id": "337736", "url": "https://cs.wikipedia.org/wiki?curid=337736", "title": "Taťjana Lebeděvová", "text": "Taťjana Lebeděvová\n\nTaťjana Romanovna Lebeděvová (rusky: \"Татьяна Романовна Лебедева\" – \"Tatjana Romanovna Lebeděva\"; * 21. července 1976 Sterlitamak, Sovětský svaz) je bývalá ruská atletka, trojskokanka a dálkařka.\n\nVětších úspěchů dosáhla v trojskoku. Je držitelkou halového světového rekordu, jehož hodnota je 15,36 m. Její výkon pod otevřeným nebem 15,34 m je třetím nejlepším v celé historii. Lepšího výsledku dosáhly jen Kamerunka Françoise Mbangová Etoneová (15,39 m) a Ukrajinka Inessa Kravecová (15,50 m).\n\nV roce 1994 vybojovala bronzovou medaili na juniorském mistrovství světa v Lisabonu, v dálce skončila desátá. O rok později uspěla také na mistrovství Evropy juniorů v maďarské Nyíregyháze, kde se stala vicemistryní v trojskoku a skončila šestá v dálce.\n\nV roce 2005 vyhrála miliónový jackpot, když zvítězila ve všech šesti závodech Zlaté ligy.\n\nTřikrát reprezentovala na letních olympijských hrách. V Sydney 2000 startovala jen v trojskoku a vybojovala stříbrnou medaili, když lepší byla jen Bulharka Tereza Marinovová.\n\nTa skočila v první sérii do vzdálenosti 15,20 m. O čtyři roky později v Athénách brala bronz. Zúčastnila se však také dálky, kde ve druhé sérii skočila 707 cm a stala se olympijskou vítězkou. Na stupních vítězů stály i další Rusky, které shodně skočily 705 cm. Lepší druhý pokus však měla Irina Simaginaová a bronz získala Taťjana Kotovová.\n\nNa olympiádě v Pekingu ji zlatá medaile v dálce unikla o jediný centimetr. Brazilka Maurren Maggiová skočila v první sérii do vzdálenosti 704 cm. Lebeděvová v poslední, šesté sérii skočila 703 cm. Stříbrnou medaili získala i v trojskoku, kde prohrála jen s kamerunskou trojskokankou Françoise Etoneovou, která skočila o sedm centimetrů dál.\n\nAtletickou kariéru ukončila ve 37 letech. Odchod oznámila na konci července roku 2013 po národním šampionátu v Moskvě.\n\nNa letních olympijských hrách v Pekingu (2008) vyhrála několik medailí, ale 25. ledna 2017 ji potrestal Mezinárodní olympijský výbor za doping diskvalifikací a Lebeděvová tak o své medaile přišla. \n\n\"Hala\"\n\n\"Dráha\"\n\n"}
{"id": "337742", "url": "https://cs.wikipedia.org/wiki?curid=337742", "title": "Daniel Štefan Veselý", "text": "Daniel Štefan Veselý\n\nDaniel Štefan Veselý (26. prosince 1929, Turčiansky Svätý Martin – 21. září 2000) byl slovenský evangelický farář, teolog a historik.\n\nBěhem studia teologie byl v roce 1952 vyloučen z univerzity a odsouzen k trestu tří let odnětí svobody za spolčení a nepřátelství proti republice. Po propuštění pracoval v knihovně a následně jako traktorista. V roce 1964 byl jeho trestní rozsudek zrušen a Daniel Veselý mohl dokončit svá teologická studia. Ordinován byl v roce 1967. V roce 1989 se angažoval v hnutí Veřejnost proti násilí. V letech 1990–1995 zastával úřad prvního předsedy \"Sdružení evangelických duchovních\" (ZED). Vyučoval církevní dějiny na Univerzitě Komenského v Bratislavě; v roce 1996 se habilitoval na základě práce o o Eliáši Lánim.\n\n\n"}
{"id": "337744", "url": "https://cs.wikipedia.org/wiki?curid=337744", "title": "Rychlá sklíčková aglutinace", "text": "Rychlá sklíčková aglutinace\n\nRychlá sklíčková aglutinace (nebo jen rychlá aglutinace) je imunodiagnostická metoda určená ke zjištění protilátek proti některým infekčním agens. Princip metody spočívá v tom, že na sklíčko se kápne známý roztok antigenu a k němu se poté přimíchá kapka testovaného séra. Jsou-li v testovaném séru přítomny specifické protilátky proti danému antigenu, dojde ke vzniku aglutinátu v podobě vloček či zákalu, který lze pozorovat zrakem. Inkubační doby jsou velice krátké a test proto trvá pouze 1 hodinu. Výhodou metody je zejména její rychlost a nenáročnost (lze provádět i v terénu mimo laboratoř). Naopak nevýhodou rychlé sklíčkové aglutinace je nízká citlivost a specifita. V praxi se metoda používá k diagnostice tularémie nebo brucelózy. Aglutinačním testem lze stanovovat i antigen v likvoru, slinách.\n"}
{"id": "337745", "url": "https://cs.wikipedia.org/wiki?curid=337745", "title": "Zkumavková aglutinace", "text": "Zkumavková aglutinace\n\nZkumavková aglutinace (nebo pomalá zkumavková aglutinace) je imunodiagnostická metoda určená ke zjištění protilátek proti některým infekčním agens. Metoda se provádí ve zkumavkách v koncentrační řadě a trvá obvykle několik hodin. Je založena na principu vazby specifických protilátek a antigenu za vzniku aglutinátu. To se projeví zakalením či vyvločkováním roztoku. Test se používá k diagnostice např. brucelózy, tularémie, listeriózy, salmonelózy. \n"}
{"id": "337746", "url": "https://cs.wikipedia.org/wiki?curid=337746", "title": "Mark Recchi", "text": "Mark Recchi\n\nMark Louis Recchi (1. února 1968, Kamloops, BC, Kanada) je bývalý kanadský profesionální hokejový pravý křídelník, který v kariéře třikrát vyhrál Stanley Cup, pokaždé s jiným týmem. Aktivní kariéru ukončil ve 43 letech po zisku svého třetího Stanley Cupu s Boston Bruins.\n\nV juniorských letech hrál Recchi ve WHL za Kamloops Blazers, kde bylo jeho číslo \"8\" bylo vyřazeno krátce po jeho odchodu do NHL. Draftovali ho Pittsburgh Penguins a hned v roce 1988 naskočil do NHL. V roce 1991 byl jednou z klíčových postav týmu, který vyhrál Stanley Cup.\n\nV roce 1992 byl vyměněn do Philadelphia Flyers za Ricka Toccheta a Kjella Samuelssona. Ve Philadelphii zůstal až do roku 1995 a byl členem lajny „Crazy Eights“ se kterou v sezoně 1992-93 ukořistil rekordy týmu pro 53 gólů, 70 asistencí a dosud platný rekord 123 bodů. V roce 1995 byl vyměněn do Montreal Canadiens za Johna LeClaira, Érica Desjardins a Gilberta Dionna. V roce 1998 se ale vrátil do Flyers a zařadil se opět mezi jejich nejproduktivnější hráče.\n\nV sezoně 1999-00 skončil třetí v boji o Lester B. Pearson Award pro nejužitečnějšího hráče podle ostatních hráčů, ztrácel 5 bodů na vítěze, Jaromíra Jágra. V letech 2000 a 2004 se s Flyers dostal do finále konference, ale pokaždé jeho tým sérii ztratil v sedmi zápasech.\n\nV roce 2000 byl také jmenován nejvýznamnějším mužským sportovcem města Kamloops ve 20. století a na jeho počest byla ve městě pojmenována ulice „Mark Recchi Way“.\n\nV srpnu 2004 byl volným hráčem a tak se vrátil do týmu Pittsburgh Penguins, kde podepsal dvouletou smlouvu s opcí na další rok. První rok byl prakticky vymazán stávkou, která v NHL proběhla a ve druhém roce, když se Penguins potáceli kolem posledního místa, zrušil svou klauzuli o nemožnosti výměny a nechal se vyměnit za Krystofera Kolanose, Niklase Nordgrena a výběr v druhém kole draftu 2007 do Carolina Hurricanes, se kterými vyhrál svůj druhý Stanley Cup. V létě 2006 ovšem podepsal novou smlouvu s Pittsburgh Penguins.\n\n20. ledna 2007 vstřelil svůj sedmý hattrick v kariéře, do sítě Toronto Maple Leafs a o šest dní později, v přesilovce proti Dallas Stars vstřelil svůj pětistý gól v kariéře.\n\nV létě 2007 podepsal s Penguins novou, jednoletou smlouvu za 2 miliony dolarů, ale 4. prosince téhož roku byl umístěn na listinu nechráněných hráčů a tak také poslán do farmářského týmu Wilkes-Barre/Scranton Penguins. Po čtyřech dnech, bez jediného zápasu na farmě ho z listiny vytáhli Atlanta Thrashers, kde ve svém prvním utkání v týmu vstřelil vítězný nájezd.\n\nFanoušci mu začali říkat „Recchin' Ball“ kvůli jeho drobné postavě a sebevražednému forecheckingu.\n\n7. července 2008 podepsal jednoletou smlouvu s Tampa Bay Lightning.\n\n4. března 2009 byl společně s volbou v druhém kole draftu 2010 vyměněn do Boston Bruins za Matta Lashoffa a Martinse Karsumse. O 3 dny později vstřelil své první dva góly v novém dresu na domácím ledě proti Chicago Blackhawks.\n\n2. července 2009 podepsal novou smlouvu s Boston Bruins a oznámil, že to bude jeho poslední sezona. S ukončením kariéry Joa Sakica se stal lídrem NHL v počtu historických bodů a asistencí mezi aktivními hráči.\n\n1. ledna 2010 vstřelil vyrovnávací gól na konci třetí třetiny Winter Classic proti Philadelphia Flyers na bostonském Fenway Parku. 15. dubna téhož roku se stal třetím nejstarším hráčem, který vstřelil gól v play-off. Starší byli pouze Gordie Howe a Chris Chelios. 7. května 2010 se navíc stal nejstarším hráčem v historii, který vstřelil více než jeden gól v utkání play-off, bylo to ve čtvrtém zápase čtvrtfinálové série proti Flyers.\n\nV sezóně 2010/2011 pomohl svému týmu Boston Bruins vybojovat Stanley Cup. Stal se tak ve 43 letech druhým nejstarším hráčem historie (po Chrisu Cheliosovi), který tuto trofej získal. Přes svůj věk byl v Bostonu velmi platným hráčem, v základní části si připsal 48 bodů, v play-off dalších 14. Krátce po tomto triumfu uznámil ukončení aktivní kariéry.\n\n\n\n\nReprezentoval Kanadu na ZOH 1998 v Naganu.\n\n\n"}
{"id": "337748", "url": "https://cs.wikipedia.org/wiki?curid=337748", "title": "Yersinia enterocolitica", "text": "Yersinia enterocolitica\n\nYersinia enterocolitica je gramnegativní tyčinka bakterie z čeledi Enterobactericeae. Je významným patogenem zvířat a člověka s velkým zoonotickým potenciálem. Je častým původcem alimentárních onemocnění lidí v souvislosti s konzumací vepřového masa, nepasterizovaného mléka, případně ústřic.\nBakterie je fakultativně anaerobní, oxidáza negativní a fermentuje glukózu, je schopna růstu v chladničkových teplotách. U člověka způsobuje zánět tenkého, tlustého nebo slepého střeva provázené průjmy. Dále může způsobit záněty kloubů a zvětšení mízních uzlin. \"Y. enterocolitica\" je citlivá na chinolony.\n"}
{"id": "337754", "url": "https://cs.wikipedia.org/wiki?curid=337754", "title": "Vydědění", "text": "Vydědění\n\nVydědění (zastarale také exheredace z lat. \"exheredatio\") je jednostranné právní jednání fyzické osoby, kterým svému potomku ze stanovených důvodů odejme právo domáhat se i přes závěť svého zákonného dědického podílu nebo jeho části (tedy tzv. povinného dílu). Platným vyděděním ztrácí vyděděný (zcela nebo zčásti) postavení nepominutelného dědice.\n\nListina obsahující právní úkon vydědění se označuje jako \"prohlášení o vydědění\" a vyžaduje splnění stejných formálních náležitostí jako závěť. Jedna listina může obsahovat jak závěť, tak i prohlášení o vydědění.\n\nPodle současné české právní úpravy (§ 1646–1649 občanského zákoníku) může zůstavitel vydědit nepominutelného dědice, jestliže\nZákon umožňuje vydědit i k dědictví nezpůsobilého potomka, připouští také vydědění i jen ohledně části pozůstalosti. Dále výslovně zakotvuje, že vydědění se automaticky vztahuje na potomky vyděděného, ledaže zůstavitel určí v prohlášení o vydědění jinak. V prohlášení o vydědění je opět nutné uvést a konkretizovat důvod vydědění. Není-li uveden, je přesto možné, že vyděděný potomek bude z dědictví vyloučen, jestliže se takový zákonný důvod v řízení o dědictví prokáže.\n\nPodle obecného zákoníku občanského (§ 768–773) mohlo být dítě, vnouče, pravnouče, rodič nebo prarodič vyděděn, jestliže\na v dalších zákonem stanovených případech (např. donutil zůstavitele sepsat poslední vůli; do roku 1868 i pokud odpadl od křesťanské víry).\n\nPodle středního občanského zákoníku (§ 552) mohl zůstavitel vydědit svého neopominutelného dědice, jestliže\nVztáhnout vydědění na potomky vyděděného (jestliže byl vyděděným potomek) nebylo možné.\n\nV tomto období institut vydědění neexistoval.\n\nZůstavitel mohl podle § 469a občanského zákoníku vydědit svého potomka, jestliže mu v rozporu s pravidly socialistického soužití neposkytl potřebnou pomoc v nemoci, ve stáří nebo v jiných závažných případech.\n\nV \"listině o vydědění\", která také musela jinak splňovat náležitosti závěti, musel být uveden důvod vydědění, a to jak obecným důvodem podle zákona, tak i uvedením konkrétních skutečností, ze kterých vyplývá, že důvody vydědění byly v tomto případě splněny. Opět nebylo možné vydědit i potomky vyděděného.\n\nZákon umožnil vydědit potomka, jestliže\nNově bylo umožněno vydědit i potomky vyděděného, ale tato skutečnost musela být v listině o vydědění výslovně uvedena. Částečné vydědění umožnila až judikatura.\n"}
{"id": "337756", "url": "https://cs.wikipedia.org/wiki?curid=337756", "title": "Nepominutelný dědic", "text": "Nepominutelný dědic\n\nNepominutelný dědic nebo dříve neopominutelný dědic je osoba, která má nárok domáhat se i přes závěť svého zákonného dědického podílu nebo jeho části (tedy tzv. povinného dílu), pokud ovšem dotyčný nebyl platně vyděděn. Vzdálenější příbuzní zůstavitele však mají toto právo jen v případě, že zde není bližší příbuzný, který by se mohl tohoto práva domáhat (jestliže tedy například zůstavitel má syna, nemohou se práva na povinný díl domáhat synovi potomci).\n\nPodle současné právní úpravy jsou nepominutelnými dědici potomci zůstavitele. Nezletilému potomku se musí dostat tolik, kolik činí tři čtvrtiny jeho zákonného dědického podílu, zletilému pak tolik, kolik činí jedna čtvrtina jeho zákonného dědického podílu. Tento povinný díl může být zůstaven jak v podobě dědického podílu, tak odkazu, přičemž jej zůstavitel nesmí zatížit nebo omezit (podmínkami apod.) \n\nObecný zákoník občanský používal pojem nepominutelný dědic. Nepominutelnými dědici byli potomci zůstavitele, a nebylo-li jich, jejich rodiče a prarodiče. Povinný díl potomků činil jednu polovinu jejich zákonného dědického podílu, povinný díl zůstavitelových rodičů a prarodičů jednu třetinu jejich zákonného dědického podílu.\n\nZletilí potomci a ti z rodičů a prarodičů, kteří byli v době zůstavitelova úmrtí v nouzi a už neschopní práce, měli nárok na tři čtvrtiny svého zákonného dědického podílu a nezletilí potomci na celý svůj zákonný dědický podíl.\n\nZletilí potomci měli nárok na tři čtvrtiny svého zákonného dědického podílu a nezletilí potomci na celý svůj zákonný dědický podíl.\n\nNeopominutelnými dědici byli pouze potomci zůstavitele, kteří měli nárok na polovinu svého zákonného dědického podílu, pokud byli zletilí, nebo celý svůj zákonný dědický podíl, pokud byli nezletilí.\n\n\nV Anglii, Walesu a Severním Irsku pevně určený povinný díl neexistuje, ale soud může na návrh přiznat manželovi, dítěti nebo jiné osobě, která byla odkázána výživou na zůstavitele, právo na přiměřené majetkové zabezpečení z dědictví.\n\nV některých zemích (např. Estonsko, Lotyšsko, Polsko či Rakousko) je možné právo na povinný díl vyloučit dědickou smlouvou.\n\n"}
{"id": "337758", "url": "https://cs.wikipedia.org/wiki?curid=337758", "title": "Hudeček", "text": "Hudeček\n\nČeské příjmení Hudeček nese více různých osobností:\n\n\n\n"}
{"id": "337759", "url": "https://cs.wikipedia.org/wiki?curid=337759", "title": "Povinný díl", "text": "Povinný díl\n\nPojem povinný díl označuje zákonem chráněné subjektivní právo na minimální podíl nepominutelného dědice na pozůstalosti, resp. jeho peněžní ekvivalent. Povinného dílu se můžou dovolávat pouze děti zůstavitele a nedědí-li děti, jejich potomci (nepominutelným dědicem může být též osvojenec i \"nasciturus\").\n\nPovinný díl je vyjádřen jako část zákonného dědického podílu. Nezletilému nepominutelnému dědici se musí dostat alespoň tolik, kolik činí ¾ jeho zákonného dědického podílu. Zletilému nepominutelnému dědici se musí dostat alespoň tolik, kolik činí ¼ jeho zákonného dědického podílu. Zletilost se posuzuje ke dni smrti zůstavitele, svéprávnost nehraje roli.\n\nDle konstrukce občanského zákoníku účinného do 31. 12. 2013 (zák. č. 40/1964 Sb.), měl nepominutelný dědic právo přímo na určitý podíl na pozůstalosti. Nezletilým potomkům se muselo dostat aspoň tolik, kolik činí jejich dědický podíl ze zákona (tedy 1:1) a zletilým potomkům aspoň tolik, kolik činí jedna polovina jejich dědického podílu ze zákona (½).\n\nSoučasná právní úprava vychází z pojetí, že nepominutelný dědic není z právního hlediska ve skutečnosti dědicem určité části pozůstalosti \"stricto sensu\", nýbrž je toliko věřitelem, resp. zákonným odkazovníkem, a má právo na peněžní částku rovnající se hodnotě jeho povinného dílu. Nelze však vyloučit, že v konečném důsledku nepominutelný dědic může namísto peněžní částky obdržet i určitou věc z pozůstalosti, ujedná-li si to s dědici.\n\nSmyslem úpravy povinného dílu je garance minimálního nároku nepominutelného dědice na část pozůstalosti. Jde o nejvýraznější projev principu familiarizace v dědickém právu na úkor testovací volnosti zůstavitele odvozené z ústavou zaručeného práva vlastnit majetek (čl. 11 odst. 1 Listiny základních práv a svobod).\n\nKvalifikační předpoklady pro vznik nároku na povinný díl, resp. jeho doplnění, splňuje nepominutelný dědic, který:\n\n\njestliže se mu nedostalo v rámci pořízení zůstavitele pro případ smrti (např. závěť) ani toho, co představuje jeho povinný díl. Dopustil-li se však ten, kdo byl opominut nikoli omylem, něčeho, co naplňuje zákonný důvod vydědění, hledí se na toto opominuté jako na vydědění učiněné mlčky a po právu. Jestliže došlo k opominutí nepominutelného dědice jen omylem, protože zůstavitel o něm nevěděl při pořízení pro případ smrti, má nárok na povinný díl dle zákona.\n\nV souladu se zásadou \"exheredatus partem facit ad minuendam =\" podíl vyděděného způsobí zmenšení povinného dílu, se při výpočtu povinného dílu započítává i podíl vyděděného dědice, jako by vyděděn nikdy nebyl. Důvod tkví v tom, že při několika nepominutelných dědicích nemůže mít žádný z nich prospěch z toho, že některého z nich zůstavitel vydědí. Nevysloví-li zůstavitel důvod vydědění, má nepominutelný dědic právo na povinný díl, ledaže se proti němu prokáže zákonný důvod vydědění.\n\nByl-li jinak nepominutelný dědic zkrácen nebo opominut, přispějí dědici i odkazovníci k vyrovnání jeho práva poměrně.\n\n"}
{"id": "337762", "url": "https://cs.wikipedia.org/wiki?curid=337762", "title": "Dědické právo", "text": "Dědické právo\n\nDědické právo může být chápáno jako právní odvětví, resp. pododvětví občanského práva, tedy jako \"objektivní právo\", nebo jako \"subjektivní právo\" konkrétního subjektu práva na pozůstalost.\n\nPrávní úpravu dědění v České republice v současné době upravuje občanský zákoník ve své třetí části, hlavě třetí. Současné české dědické právo je založeno na těchto zásadách:\n\nSubjektivním dědickým právem, tj. právem dědit se rozumí oprávnění konkrétní osoby získat dědictví po určitém zůstaviteli nebo její poměrnou část, založené na předpokladech dědění, jimiž jsou:\n\nDědické právo se podle současné české právní úpravy nepromlčuje, protože dědictví se nabývá smrtí zůstavitele, takže již tím okamžikem přejde vlastnické právo k věcem náležejícím do dědictví na zůstavitelovy dědice, o čemž je však rozhodováno až následně (zpětně s účinky ke dni úmrtí zůstavitele).\n\nPromlčení však podléhá právo oprávněného dědice na vydání majetkového prospěchu od nepravého dědice.\n\n"}
{"id": "337769", "url": "https://cs.wikipedia.org/wiki?curid=337769", "title": "Joan Olivé", "text": "Joan Olivé\n\nJoan Olivé (* 22. listopad 1984 Tarragona, Španělsko) je španělský profesionální motocyklový závodník. V současnosti závodí v Mistrovství světa silničních motocyklů v třídě do 125cc za tým Belson Derbi. Tohoto seriálu se účastní již od roku 2001.\n\n"}
{"id": "337773", "url": "https://cs.wikipedia.org/wiki?curid=337773", "title": "Vertical Hood piercing", "text": "Vertical Hood piercing\n\nVertical Hood někdy označován jako „Speed trap“, „Prepus“ či zkratkou „VCH“ je jedním z nejběžnějších genitálních piercingů. Vpich je velice krátký a je veden skrz kapucku nad klitorisem. \nČasto je tento piercing mylně zaměňován s vertical clitoris piercingem, který prochází skrz klitoris. \nBěžně používanými šperky jsou činka (barbell) nebo banánek (curved barbell) o délce nejčastěji 10-14 mm. Obě tyto varianty piercingu jsou v těsném kontaktu s klitorisem. \nZ estetického hlediska je rovněž poměrně hojně využíván kroužek, který ovšem není v tak těsném kontaktu s klitorisem, a navíc hrozí riziko zachycení.\n\nVětšina žen vnímá tento piercing velice pozitivně.\nPrávě tření mezi piercingem a klitorisem vyvolané např. chůzí způsobuje u mnoha žen velice intenzivní pocit vzrušení, jehož intenzita je velmi individuální u každé ženy. Zatímco některé ženy mohou při nošení šperku dosáhnout orgasmu, ostatní si na jeho přítomnost zvyknou a nevnímají ho.\nVětšina piercerů používá pro vpich sterilní kanylu.\n\nTento piercing se hojí velmi rychle (cca do 1 měsíce), a bývá velice bezproblémový, pokud je udržován v čistotě.\nNěkteré ženy mající velice těsnou kapucku nemohou tento šperk nosit, což je způsobeno anatomickými aspekty. \n\nPro zjištění, zda máte dostatečně velkou kapucku pro nošení Vertical Hoodu, slouží tento jednoduchý test.\nVezměte kuličku vytvořenou např. z vaty zhruba o průměru 5 mm, namažte lubrikačním gelem a umístěte ji pod kapucku nad klitoris. Pokud bude kulička příjemně sedět, je vše v pořádku a můžete si nechat provést piercing.\n"}
{"id": "337774", "url": "https://cs.wikipedia.org/wiki?curid=337774", "title": "Občanské právo", "text": "Občanské právo\n\nObčanské právo hmotné, popřípadě zkráceně jen občanské právo (jehož součástí však není občanské právo procesní), je patrně nejrozsáhlejší právní odvětví českého právního řádu. Původně se rozsah tohoto pojmu v podstatě kryl se soukromým právem, postupně se však z něho začaly některé oblasti vydělovat jako samostatná právní odvětví. V České republice je zpravidla považováno za samostatné právní odvětví například obchodní právo nebo pracovní právo, v minulosti bylo za relativně samostatné právní odvětví označováno také družstevní právo.\n\nObčanské právo hmotné upravuje zejména:\n\nZákladním pramenem občanského práva hmotného je občanský zákoník. Věda, která se věnuje občanskému právu, se někdy nazývá \"civilistika\", a právník, který se tomuto právu věnuje, \"civilista\".\n\nZákladní zásady soukromého, resp. občanského práva definuje český občanský zákoník ve svém § 3 takto:\n\nPrvním občanských zákoníkem na českém území byl obecný zákoník občanský (ABGB) z roku 1811, který v českých zemích platil až do 31. prosince 1950, kdy ho nahradil tzv. střední občanský zákoník (č. 141/1950 Sb.) s působností již i pro Slovensko. Po provedené rekodifikaci v první polovině šedesátých let byl vydán nový občanský zákoník v roce 1964 (č. 40/1964 Sb.), který platil až do 31. prosince 2013. Od 1. ledna 2014 je účinný současný občanský zákoník (č. 89/2012 Sb.).\n\n"}
{"id": "337775", "url": "https://cs.wikipedia.org/wiki?curid=337775", "title": "Hradní vrch Hukvaldy", "text": "Hradní vrch Hukvaldy\n\nPřírodní památka Hradní vrch Hukvaldy se nachází v obci Hukvaldy. Lokalita zahrnuje středověký hrad Hukvaldy na vrcholu kopce, na jehož svazích se rozkládá historická hradní obora. Přírodní památka byla zrušena čl. 6 Nařízení č. 3/2013 Moravskoslezského kraje ze dne 4.6.2013, na místo ní vyhlášena přírodní památka Hukvaldy.\n\nLesní porost má charakter bučiny, staré 160-240 let. Sedm buků lesních bylo vyhlášeno za památné stromy. Staré stromy, v jejichž dutinách hnízdí holub, krutihlav, datel, strakapoud či lejsek, jsou stejně jako sušiny a torza stromů v lokalitě záměrně ponechávány. Nerozložené bukové listí brání vzniku bohatšího bylinného podrostu. Obora, která se zahrnuje krom přírodní památky Hradní vrch Hukvaldy také vrchol Kazničov (601 m), má rozlohu 457 ha a bylo v ní napočítáno cca 140 kusů daňčí a 120 kusů mufloní zvěře.\n\nPrvní zmínka o oborním chovu pochází z roku 1567. V tomto roce byla obora pro vysokou zvěř založena olomouckým biskupem Vilémem Prusinovským z Víckova. Zdá se, že biskupa k tomu vedly reprezentační důvody. Po celé období episkopátu biskupa Prusinovského máme doloženu snahu o získávání zvěře do obory jak z oborních chovů císařských statků ve východních Čechách, tak od aristokracie z celé Moravy. Zvěř byla odchytávána také na dalších biskupských statcích. Obora zřízená v podhradí hradu Hukvaldy zároveň poskytovala možnost pozorovat zvěř přímo ze zámku a je zde doložena i snaha ochočit si zvěř tak, aby se nebála lidí a na samotný hrad docházela.\n\n"}
{"id": "337783", "url": "https://cs.wikipedia.org/wiki?curid=337783", "title": "Siang-ťiang", "text": "Siang-ťiang\n\nSiang-ťiang () je řeka v ČLR. Je 801 km dlouhá. Povodí má rozlohu 94 900 km².\n\nPramení v pohoří Nanlin a teče převážně na severovýchod kopcovitou krajinou. Ústí do jezera Tung-tching-chu (povodí Jang-c’-ťiangu).\nZdrojem vody jsou převážně dešťové srážky. V létě je vyšší vodní stav a v zimě naopak nižší. Kolísání úrovně hladiny dosahuje až 12,8 m. Průměrný roční průtok vody na dolním toku u města Siang-tchan činí 2270 m³/s.\n\nVyužívá se na zavlažování. Vodní doprava je možná do města Siang-tchan a pro džunky až do Cheng-jangu. Na řece leží město Čchan-ša.\n"}
{"id": "337784", "url": "https://cs.wikipedia.org/wiki?curid=337784", "title": "Látková taška", "text": "Látková taška\n\nLátková taška je jednoduchá taška vyráběná z přírodních nebo umělých tkanin. Na rozdíl od igelitových tašek mají látkové delší životnost. Používají se často nejen k nákupu, ale i na běžné každodenní nošení. Nejčastěji se tašky šijí z bavlny či lnu, oblíbené jsou i jutové tašky. Některé tašky bývají i z umělých vláken či z recyklovaného materiálu.\n\nTašky se dají použít k reklamním účelům, kdy se na povrch tiskne firemní logo či slogan. Potisk látkových tašek se nejčastěji realizuje sítotiskem v reklamních dílnách nebo různými ručními technikami.\n"}
{"id": "337785", "url": "https://cs.wikipedia.org/wiki?curid=337785", "title": "Tramvajová doprava ve Volgogradu", "text": "Tramvajová doprava ve Volgogradu\n\nV ruském Volgogradu je v provozu síť tramvajové dopravy o délce 108 km. Její část, trať o délce 13,5 km, je vybudována jako tramvajová rychlodráha (rusky \"метротрам / metrotram\"), z části vedená pod zemským povrchem.\n\nPrvní elektrické tramvaje vyjely do volgogradských ulic 9. dubna 1913. Jejich provoz byl dvakrát přerušen (během občanské války v letech 1920–1922 a za druhé světové války 1942–1943).\n\n6. listopadu 1958 byla v jižní volgogradské Rudoarmějské čtvrti zprovozněna druhá tramvajová síť, která nebyla s tou první nijak propojena.\n\nV roce 1984 byla zprovozněna linka rychlodrážní „metrotramvaje“, která v části úseku v centru města vede v podzemí.\n\nV roce 2008 tak ve Volgogradu existují tři na sobě nezávislé tramvajové sítě. V případě jižní a centrální se jedná o klasické tramvajové linky, severní síť tvoří rychlodrážní, částečně podzemní linka, na kterou se ve stanici \"Stadion Monolit\" napojuje běžná trať (linka č. 13).\n\nRozchod kolejí je 1 520 mm, k dispozici je asi 330 tramvajových vozidel.\n\nLinka „metrotramvaje“ (Volgogradskij metrotram, rusky \"Волгоградский метротрам\") o délce 17,3 km vede ze severního předměstí Volgogradu do centra města podél řeky Volhy. Na celé trati se nachází 18 stanic. Většina této dráhy je klasická tramvajová rychlodráha, která je oddělená od ostatní dopravy i tramvajových křižovatek. 3,3 km dlouhý úsek v centru města byl ale vybudován podpovrchově; dvě stanice s ostrovními nástupišti a jedna s bočními, které se v něm nacházejí, se podobají stanicím v ruských sítích metra. Zajímavě jsou řešeny stanice s ostrovními nástupišti – protože starší tramvaje nemají dveře na levé straně, v podzemí se koleje opačných směrů kříží a jezdí se vlevo. Celá linka má název \"Skorostnoj Tramvaj\" a byla slavnostně otevřena 5. listopadu 1984. Jejím zprovozněním se ulehčilo příměstské vlakové dopravě, která byla v tomto směru přetížená. Roku 2011 bylo otevřeno podpovrchové prodloužení trasy na jih o délce 3,5 km se třemi novými stanicemi, z toho dvě jsou s ostrovními nástupišti a konečná stanice má nástupiště boční. Zde již tramvaje nemění strany a doprava je tedy zajišťována vozy se dveřmi po obou stranách.\n\nVozový park tvoří československé tramvaje Tatra T3SU, které jezdí spřažené do dvojic i jako sólo vozy. V provozu je zde též první prototyp obousměrného tříčlánkového vozu Tatra KT8D5, který se jako jediný vůz svého typu dostal do bývalého Sovětského svazu (původně byl dodán do Moskvy). V současné době byly do Volgogradu dodány i dvě novostavby tramvají T3 – Tatra T3R.PV s čelem od architekta Františka Pelikána.\n\nZ tramvají ruského původu zde jezdí vozy typu KTM-11, LVS-2009 či LVS-93.\n\n\n"}
{"id": "337786", "url": "https://cs.wikipedia.org/wiki?curid=337786", "title": "Detail (časopis)", "text": "Detail (časopis)\n\nDETAIL je mezinárodní odborný časopis pro architekturu a stavební detaily nakladatelství Detail. \n\nV každém čísle se pojednává o konkrétním tématu týkajícím se stavitelství (např. stavění pomocí betonu, střešní nosné konstrukce, sanace atd.). Přitom stojí v popředí kvalita konstrukčního detailu. Výkresy se srovnatelnými měřítky a fotografiemi znázorňují aktuální příklady z domova i zahraničí. Hlavním tématem je znázornění nových stavebních děl prostřednictvím fotografií, textů a stavebních výkresů. Cílovou skupinou jsou především architekti, stavební inženýři a další stavební odborníci.\n\nDETAIL se poprvé objevil roku 1961. V roce 2008 se časopis publikuje ve 48. ročníku v deseti vydáních. Od roku 2009 se náklad zvedne o 2 exempláře na 12 časopisů ročně. \n\nDETAIL je mezinárodní odborný časopis pro architekty, stavební inženýry, stavební úřady a stavitele. Název časopisu by měl charakterizovat jeho obsah, který zahrnuje dokumentace a informace o stavebních objektech všech kategorií. Těžištěm je poukazování na konstrukční a architektonické souvislosti. DETAIL se skládá z pěti rubrik: diskuze, zprávy, dokumentace, technika a produkty a představuje zdroj informací pro projektantské a architektonické kanceláře. Dvě dodatečná vydání DETAIL Koncept vrhají světlo vedle návrhářských nápadů na celý plánovací a stavební proces výjimečných staveb.\n\nČasopis obsahuje reportáže a aktuální zprávy, odborné diskuze a speciální referáty, objektovou dokumentaci k budovám a místnostem s obrázky, výkresy a vysvětleními, technické novinky, informace k produktům ohledně stavitelství, nástavbové techniky a vnitřního vybavení také zčásti s obrázky, jakož i informace o různých akcích a příspěvky ke stavebnímu právu a stavební fyzice. \n\nKaždé číslo se koncentruje na jedno speciální konstrukční téma, které je představováno aktuálními příklady z domova i zahraničí. Vybrané projekty znázorňují spektrum tématu a tvoří spolu se svou dokumentací jádro příslušného vydání. Úvodní diskuze se tematicky shoduje s rozhovory, kritickými připomínkami a retrospektivami tématu čísla. Navazující technické informace prohlubují téma pomocí odborných příspěvků a uzavírají příspěvek informacemi o produktu. \n\nKlíčová témata pro rok 2008 jsou:\n\nVydává se 10× ročně a je dodáván do více než 80 zemí jako dvojjazyčné německo-anglické vydání. Vedle mezinárodního vydání lze časopis obdržet také jako čistě anglickou publikaci 6× ročně. U zásilek do zahraničí se k nejdůležitějším článkům přikládá překlad do francouzštiny, ruštiny nebo italštiny. Od roku 2002 se ve Španělsku dodatečně distribuuje plně přeložené místní vydání. Termíny vydání: vždy v prvním týdnu měsíce, uzávěrka inzerátů: 6 týdnů před vydáním, podklady pro tisk: 5 týdnů před vydáním.\n\nTiskový náklad německého vydání obnáší 38 844 exemplářů, skutečné rozšířené vydání obnáší v ročním průměru (IVW 3/06 až 2/07) 33 076 exemplářů. 12 000 anglické, 10 000 španělské, 6 000 čínsko-anglické a 10 000 japonské vydání. (Údaje nakladatelství 01/2007)\n\nMezi čtenáře se řadí architektonické kanceláře, architektonické a stavební kanceláře, oddělení stavebního plánování v průmyslu, banky atd., oddělení plánování stavebních úřadů, stavební a developerské společnosti, podniky výškového stavitelství i odborné inženýrské kanceláře pro technické vybavení budov / statiku / a plánování nosných konstrukcí.\n\nČasopis se čte ve více než 80 zemích a je vydáván v 3 různých jazycích.\n\nČasopis Detail je součástí sítě Detail. Tato síť zahrnuje Detail X, Detail 360, Německý stavební katalog (DBK), Detail (časopis) a Detail Online. Slouží jako komunita, databáze, příručka a místo pro odborné informace v oblasti architektury a stavitelství.\n\nArchitekti a stavební inženýři naleznou na architektonickém portálu DETAIL denně aktuální novinky k architektuře, tipy pro různé akce, informace ke stavebnímu právu a stavební fyzice i detailní konstrukční témata. Archiv obsahuje dříve vydané články časopisu DETAIL, které jsou k dispozici ke stažení. Každé pondělí nabízí část Job-Service nové aktuální nabídky zaměstnání v oboru stavitelství v Evropě. Tuto sekci lze předplatit a dostávat ve formě pravidelných zpráv, s inzeráty setříděnými podle charakteristiky zaměstnání. Prostřednictvím DETAIL Topics a DETAIL Plus jsou vám mimoto k dispozici dvě bezplatné platformy s odbornými informacemi k relevantním tématům plánování a úzce odborným tématům.\n\nBezplatný internetový portál studentů architektury pro studenty architektury. Zde naleznou studenti stavebních věd kompaktní odborné znalosti i platformu pro vzájemnou výměnu a prezentaci svých projektů a zájmů. Redakční tematické obsahy pocházejí z architektonického magazínu DETAIL i od samotných uživatelů. Tímto způsobem vzniká obsáhlá databáze se základními znalostmi, vysokoškolskými skripty a odbornými znalostmi platformy DETAIL. Obzvláště fórum a integrovaný weblog přispívají k interaktivní komunikaci a výměně zkušeností. Profily vysokých škol společně se žebříčkem vysokých škol poskytují přehled vysokých škol pro studium architektury v německy mluvící oblasti.\n\nArchitekti, odborní plánovači, architekti vnitřního vybavení, designéři a poradenské firmy mají na platformě DETAIL360° možnost samostatně vizuálně a popisně předat informace o své firmy a vlastních projektech. Úzce odborně zaměřená komunita nabízí platformu pro uzavření nových kontaktů nebo prohloubení vztahů s partnery a zákazníky. V květnu 2008 proběhla internacionalizace prostřednictvím platformy DETAIL360.com. Kanceláře zde mohou své projekty mezinárodně prezentovat v angličtině a tím nalézt partnery v globálním celosvětovém měřítku.\n\nNěmecký stavební katalog DETAIL je bezplatný vyhledávací nástroj pro informace o produktech z oblasti architektury a stavebních věd. Architekti zde naleznou produkty od více než 45 000 výrobců z Německa, Rakouska a Švýcarska. Získají tak přehled o všech dostupných stavebních produktech, kompaktní popisy firem i kontaktní údaje na firmy na trhu. Inteligentní vyhledávání zjednodušuje vyhledávání údajů relevantních pro plánování. Výrobky a služby jsou rozčleněny ve více než 2 000 klíčových slovech specifických pro jednotlivé produkty. Jako část sítě DETAIL Network je Německý stavební katalog databází pro podporu architektů při volbě vhodných produktů pro vlastní projekty.\n\n"}
{"id": "337787", "url": "https://cs.wikipedia.org/wiki?curid=337787", "title": "Eliška Hájková", "text": "Eliška Hájková\n\nEliška Hájková (* 29. ledna 1988, Jablonec nad Nisou) je česká běžkyně na lyžích. Závodila za klub SKP Jablonex Jablonec nad Nisou a byla členkou české reprezentace, na jaře 2009 se však reprezentace vzdala. Její nejoblíbenější disciplinou je 5 km a sprint klasickou technikou.\n\nJejími největšími úspěchy jsou stříbrná medaile z Evropského olympijského juniorského festivalu ve Švýcarsku 2005 a bronzová medaile ze štafety na MSJ 2005 ve Finsku. Od roku 2005 je členkou projektu na podporu mladých talentovaných sportovců McDonald's Olympic Hopefuls, který je realizován za plné podpory Českého olympijského výboru. V roce 2006 se předvedla v dobrém světle v Severském turné mezi dorostenkami. Třikrát vyhrála v závodě na 5 kilometrů klasicky. V sezóně 2007/2008 byla na MČR do 23 let první na 5 kilometrech klasicky i v týmovém sprintu s Evou Nývltovou. Ve stejné sezóně obsadila na MČR dospělých druhé místo v závodě na 10 kilometrů klasicky.\n\nV závodech Světového poháru je zatím jejím nejlepším umístěním 39. místo v závodě v Kuusamu (2.12.2007, 10 km). V sezóně 2007/08 dokončila náročnou sérii závodů Tour de Ski rovněž na 39. místě.\n\nPoté, co na jaře 2009 opustila českou reprezentaci, zúčastnila se v lednu 2010 národního mistrovství USA v Anchorage (nejlepšího výsledku dosáhla ve sprintu klasicky – 11. místo).\n\nMezi lety 2008 a 2011 studovala na Fakultě sportovních studií Masarykovy univerzity v Brně obor trenérství se zaměřením na výživu a regeneraci.\n\n"}
{"id": "337788", "url": "https://cs.wikipedia.org/wiki?curid=337788", "title": "Luminofor", "text": "Luminofor\n\nLuminofor je látka schopná pohlcovat energii a následně ji vyzařovat ve formě světla (tzv. luminiscence).\n\nLuminoforem je pokrytý vnitřní povrch všech zářivek, některých výbojek a je jím pokrytý LED čip u světelných diod svítící bílým světlem. Tato vrstva transformuje energii elektromagnetického záření o kratších vlnových délkách na delší (obvykle z ultrafialové na viditelné světlo či z modré na červené a oranžové). Právě složení luminoforu určuje barevný tón světla zářivek a světelných diod. V průmyslu se využíval k vytváření obrazu v monitorech počítačů nebo v různých starších zařízeních vybavených složitější zobrazovací jednotkou (např. televizní obrazovka CRT, osciloskop). Různé luminofory mohou zářit každý v jiné barvě, největší využití našel žlutozelený pro svou vysokou účinnost.\n\nSoučástí recyklace počítačových a televizních obrazovek je i recyklace luminoforů. Luminofory jsou cenné, protože obsahují kovy vzácných zemin, ale ze stejného důvodu se jedná o toxické látky. Je nutné je odstranit především proto, aby při další recyklaci skleněných obrazovek neměnily nežádoucím způsobem optické vlastnosti skla. Luminofor se může oddělit z rozřezané obrazovky odsátím, kartáčováním, pískováním nebo ostříkáním tlakovou vodou. Při klasické recyklaci obrazovek jejich rozdrcením lze použít vibrační síto a oplachování vodou, skelný prach se od luminoforů částečně odděluje i flotací.\nZ oddělených kalů luminoforu lze kapalinovou extrakcí separovat yttrium a europium.\n"}
{"id": "337790", "url": "https://cs.wikipedia.org/wiki?curid=337790", "title": "Lukáš Koranda", "text": "Lukáš Koranda\n\nLukáš Koranda (* 1. března 1989) je český rychlostní kanoista. \n\nZačínal na kajaku, ale ve 12 letech přesedlal na kanoi. Už v roce 2003 vybojoval svůj první titul mistra republiky na trati 5000 m v kategorii C1. Od té doby jich získal dalších 20. I na světové scéně se mu daří. První úspěchy zaznamenal v roce 2005, kdy získal 2x stříbro a 1x bronz na EYOF (Europen Youth Olympic Festival), dále 4. místo na MS juniorů v maratonu, 6. místo na MS juniorů na krátké tratě, 6. a 7. místo na ME juniorů a 3.místo na MS juniorů v maratonu. V roce 2008 přestoupil do kategorie dospělých a i v té si vede dobře. 5. místo na ME seniorů. Od roku 2005 je členem projektu na podporu mladých talentovaných sportovců, McDonald's Olympic Hopefuls, který je realizován za plné podpory Českého olympijského výboru.\n\n"}
{"id": "337791", "url": "https://cs.wikipedia.org/wiki?curid=337791", "title": "Bathory", "text": "Bathory\n\nBathory je mezinárodní (evropský) koprodukční film s účastí Slovenska, České republiky, Spojeného království a Maďarska. Byl natočen slovenským režisérem Jurajem Jakubiskem podle slovensko-kanadského scénáře ve všech jazycích koprodukčních zemí. Film pojednává o mocné uherské hraběnce Alžbětě Báthoryové nazývané Čachtická paní, která je podle Guinnessovy knihy rekordů největší vražedkyní na světě. Jedná se o nejdražší slovenský, český a maďarský snímek v historii, rozpočet přesahuje 300 milionů korun.\n\nV hlavní roli hraběnky Bathory se objevuje Anna Friel, dále pak ve filmu vystupují Karel Roden, Bolek Polívka, Jiří Mádl, Hans Matheson, Franco Nero, Vincent Regan, Lucie Vondráčková, Deana Horváthová a další.\n\nPůvodně (podle zpráv z ledna 2006) měla titulní roli hrát Famke Janssen, později však – v březnu 2006 – došlo ke změně herecké představitelky hlavní role.\n\nNa filmu spolupracoval český profesionální choreograf a šermíř Petr Nůsek.\n\n\n\nFilm Bathory byl distribuován ve více než 40 teritoriích\n\n"}
{"id": "337795", "url": "https://cs.wikipedia.org/wiki?curid=337795", "title": "Death", "text": "Death\n\nDeath (v překladu do češtiny \"smrt\") byla vlivná americká death metalová skupina založená roku 1983 kytaristou a zpěvákem Chuckem Schuldinerem. Po jeho smrti roku 2001 skupina ukončila činnost. Nejprve se jmenovala Mantas, ale od roku 1984 nesla název Death.\n\nCelkově jsou považováni za jednu z nejvlivnějších death metalových skupin. Jejich debut \"Scream Bloody Gore\" je brán jako šablona pro tento žánr, někteří kritici jej popisují jako \"death metal's first archetypal document\". Schuldiner byl jediný člen, který hrál od začátku až do konce. Hudební publicisté Schuldinera nazývají jako \"father of death metal\" (otec death metalu) nebo \"metal philosopher\" (metalový filosof).\n\nSkupinu Death založil v roce 1983 v Orlandu Chuck Schuldiner pod jménem Mantas. Společně s Kamem Leem a Rickem Rozzem začal skládat písně. Téhož roku vydali demo \"Death By Metal\". V roce 1984 se skupina přejmenovala na Death a vydala další demo \"Reign of Terror\". V roce 1985 po vydání dema \"Infernal Death\" ovšem Schuldiner vyhodil Kama Leeho a Ricka Rozze, aby je nahradil dvěma členy skupiny Repulsion – baskytaristou Scottem Carlsonem a kytaristou Mattem Olivem, nepodařilo se mu ovšem najít bubeníka, následně skupinu opět rozpustil a přestěhoval se do San Francisca, kde najal bubeníka Erica Brechta ze skupiny DRI, nebyl ovšem spokojen s tímto složením a vrátil se zpět na Floridu, ale bez skupiny. V roce 1986 dostal nabídku od kanadské skupiny Slaughter, aby hrál na jejich albu. Tuto nabídku přijal a odcestoval do Kanady, zde ovšem vydržel pouze dva týdny, poté se vrátil na Floridu a pak opět odcestoval do San Francisca, kde se spojil s Chrisem Reifertem. Nahráli spolu demo \"Mutilation\", které vedlo k podepsání kontraktu se společností Combat Records a v roce 1987 skupina vydala své debutové album \"Scream Bloody Gore\". Skupina měla krátce druhého kytaristu Johna Handa, který nikdy nehrál na žádné desce ani během živých vystoupení, ačkoli na této desce je uveden. Poté ale Chuck Schuldiner opustil Chrise Reiferta, vrátil se na Floridu a zde se spojil se svým dřívějším spoluhráčem Rickem Rozzem a dvěma členy jeho skupiny Massacre, Terry Butlerem a Billem Andrewsem.\n\nV roce 1988 nahrála tato sestava album \"Leprosy\". Po turné na podporu alba, které obsahovalo i zastávku v Evropě, byl v roce 1989 ze skupiny vyhozen Rick Rozz, na turné po Mexiku za něj dočasně zaskočil Paul Masvidal, konečnou náhradou se stal James Murphy, se kterým bylo nahráno třetí album \"Spiritual Healing\" v létě 1989. Murphy byl nicméně poměrně rychle vyhozen. V tomto období opustil Chuck Schuldiner od hrůzy jako námětu textů, nahradily je texty zaměřené spíše na kritiku společnosti. S tím souvisí také vývoj herního stylu skupiny, který se od více brutálního stylů death metalu posunul k více komplexnímu progressive death metalu. V roce 1990, doslova v předvečer evropského turné, se Schuldiner postavil proti cestování do Evropy, argumentoval tím, že turné nebylo adekvátně zorganizováno. Bill Andrews a Terry Butler ovšem v tomto turné pokračovali pod jménem Death a na místo Schuldinera najali kytaristu Waltera Trachslera a zpěváka Louie Carrisaleze. Schuldiner následně oba dva ze skupiny vyhodil.\n\nV následujících letech opustil Schuldiner myšlenku jednotné fungující sestavy a začal pracovat pouze s najímanými muzikanty, najal tedy baskytaristu Stevea DiGiorgia, bubeníka Seana Reinerta a kytaristu Paula Masvidala, který předtím ve skupině již krátce působil. V roce 1991 vydala kapela album \"Human\", které se považuje za techničtější a progresivnější než jejich předchozí práce, také se jedná o dodnes nejprodávanější album skupiny v její historii. Vzešlo z něj také první video, které kdy skupina natočila, jedná se o klip ke skladbě \"Lack of Comprehension\". Brzy byl kvůli povinnostem se svojí základní kapelou Sadus donucen Steve DiGorgio k odchodu a na následujícím turné probíhajícím od října 1991 do března 1992, jej nahradil Skott Carino, poté se ale DiGiorgio vrátil.\n\nV roce 1993 opustili skupinu Sean Reinert a Paul Masvidal, aby se mohli věnovat své domovské kapele Cynic, a Schuldiner, který se je marně pokoušel přesvědčit k pokračování, na jejich místo najal Gena Hoglana z nedávno rozpuštěné thrashmetalové skupiny Dark Angel a spolupracoval s kytaristou Andy LaRocquem z King Diamond na albu \"Individual Thought Patterns\". Larocque byl ovšem velmi zaměstnán svojí domovskou formací, a tak jej Schuldiner nahradil téměř neznámým Ralphem Santollou. V tomto období se Death nacházeli na vrcholu své popularity. V roce 1994 rozvázali svůj kontrakt s nahrávací společností Relativity a přešli pod Roadrunner Records, jejich evropského distributora. V roce 1995 pro nahrávání alba \"Symbolic\" přišli undergroundoví floridští muzikanti Kelly Conlon a Bobby Koelble, zaujali místa po Santolla a DiGiorge. Během následujícího turné účinkoval na pozici baskytaristy Brian Benson.\n\nPo albu \"Symbolic\" Schuldiner skupinu rozpustil a rozvázal všechny vztahy s Roadrunner Records a začal psát skladby pro svou novou kapelu Control Denied. V tomto období krátce pracoval s floridským studiovým kytaristou Jamesem Hoganem. Schuldiner ale ještě musel podle smluvních vztahů nahrát pod jménem Death alespoň jedno album pod hlavičkou nahrávací společnosti Nuclear Blast, obnovil tedy skupinu Death s floridskými muzikanty Richardem Christym, Shannonem Hammem a Scottem Clendeninem a nahrál album \"The Sound of Perseverance\", které vyšlo v roce 1998 a na němž měl údajně použít písně napsané pro Control Denied, toto tvrzení ale Schuldiner popřel.\n\nPo vydání alba a dvou následujících turné Schuldiner skupinu opět rozpustil a společně s Christym a Hammem se zabýval svojí formací Control Denied, připojili se k nim Steve DiGorgio, který byl opět dostupný, a undergroundový powermetalový zpěvák Tim Aymar. Po dokončení debutového alba byla Schuldinerovi diagnostikována rakovina mozku, to vedlo ke zrušení plánů na turné po USA a Kanadě. V období, kdy pracoval na druhé desce, se jeho stav zlepšil, ale choroba jej zanechala v oslabeném a zranitelném stavu, dostal zápal plic a musel být hospitalizován. 13. prosince 2001 byl z nemocnice propuštěn domů, kde byl o hodinu později nalezen mrtev.\n\n\n\n\n\n\n\n\n\n"}
{"id": "337798", "url": "https://cs.wikipedia.org/wiki?curid=337798", "title": "Korunka", "text": "Korunka\n\nKorunka může být:\n\n"}
{"id": "337800", "url": "https://cs.wikipedia.org/wiki?curid=337800", "title": "Pokryváč", "text": "Pokryváč\n\nPokryváč je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1583.\n\nObec leží ve výšce 640 m n. m. a její katastr má výměru 3,9 km2. K 31. prosinci roku 2016 měla obec 164 obyvatel.\n\n"}
{"id": "337801", "url": "https://cs.wikipedia.org/wiki?curid=337801", "title": "Rozpočtový informační systém", "text": "Rozpočtový informační systém\n\nRozpočtový informační systém (RIS) je subsystémem Státní pokladny. \nRozpočtový informační systém (RIS) bude implementován jako centralizovaný informační systém pro všechny organizační složky státu (OSS). Jeho hlavní funkcí bude příprava, sestavení a realizace státního rozpočtu i rozpočtů OSS. Informační systém bude podporovat veškeré úkony při přípravě a sestavení státního rozpočtu, umožní stanovení návrhu výdajů a příjmů rozpočtových kapitol i na nižší úrovni rozpočtového řízení. RIS bude též podporovat rozpočtování v členění Výdajových bloků a střednědobé rozpočtování. Důležitou funkcí RISu bude rozpočtování i následná kontrola příjmů a výdajů organizačních složek státu. RIS zabezpečí konzistenci rozpočtu v celém rozpočtovém procesu.\n\nV rámci realizace rozpočtu bude velmi podstatná ex-ante kontrola disponibility rozpočtových prostředků a konsolidace čerpání rozpočtu na celostátní úrovni a na úrovni jednotlivých rozpočtových kapitol. Systém bude umožňovat změny a úpravy rozpočtu v průběhu platnosti a realizace rozpočtu. Transparentnost bude zajištěna mimo jiné i tím, že systém bude poskytovat celkové přehledy o všech rozpočtových opatřeních a evidovat všechny úpravy rozpočtu dle jednotlivých organizací na všech úrovních organizační hierarchie. \n\nVelmi důležitou funkcí RISu bude též poskytování průběžných informací o zrealizovaných platbách (příjmů i výdajů) organizačních složek státu na všech jejich účtech a jejich přiřazení k rozpočtové klasifikaci Ministerstvu financí. Aby bylo možné sledovat devizovou pozici státu, systém bude poskytovat přehled všech plánovaných plateb v cizí měně na příští dny. Samozřejmostí bude poskytování aktuálních informací potřebných k řízení státního dluhu a k řízení hotovosti a salda na jednotlivých účtech. Jednou z nejdůležitějších funkcí systému RIS bude správa a vedení jediného účtu veřejné správy, jediného účtu státní pokladny a jediného účtu státu. \n\nRIS bude také spravovat rezervní fondy a mimorozpočtové zdroje. RIS bude aplikačně napojen a bude úzce spolupracovat s ostatními subsystémy Integrovaného informačního systému státní pokladny.\n\nNa RIS bylo 15. července 2008 vypsáno výběrové řízení.\n\n"}
{"id": "337802", "url": "https://cs.wikipedia.org/wiki?curid=337802", "title": "Gloucesterská katedrála", "text": "Gloucesterská katedrála\n\nGloucesterská katedrála je katedrála Anglikánské církve na severním okraji anglického města Gloucester poblíž řeky. Jejím předchůdcem bylo opatství svatého Petra, založené roku 678 nebo 679.\n\nZáklady současné katedrály byly položeny za opata Serla (1072 až 1104), který se později stal jejím prvním děkanem. \n\nTočil se zde film \"Harry Potter a Kámen mudrců\".\n\nZákladním slohem katedrály je normanský sloh s doplňky v různých stylech anglické gotické architektury. Je dlouhá 126 m a široká 43,5 m s nádhernou centrální věží pocházející z 15. století, která se vypíná do výšky 67,5 m a je korunována čtyřmi elegantními věžičkami. Hlavní chrámová loď je normanská stavba s raněgotickou střechou. Krypta je jednou ze čtyř půlkruhových katedrálních krypt a Anglii. Jižní krytý vstup je postaven v perpendikulárním slohu, se zdobeným stropem, podobně jako severní příčná chrámová loď. Kruchta se vyznačuje perpendikulárním slohem navršeným na původní normandský.\n\nKatedrála mimo jiné obsahuje mozaikové okno s prvním vyobrazením golfu, které pochází z roku 1350. Je zde i řezba lidí hrajících míčovou hru, která je považována za jednu z prvních maleb středověkého fotbalu.\n\nNejzajímavějším památníkem je baldachýnová hrobka Eduarda II., který byl zavražděn v nedalekém hradu Berkeley. Z příjmů od poutníků k tomuto hrobu byly vyzdobena tato hrobka i její bezprostřední okolí. V nedaleké kapli je umístěn i náhrobek Roberta Curthose, nejstaršího syna Viléma I. a velkého mecenáše opatství.\n\n"}
{"id": "337804", "url": "https://cs.wikipedia.org/wiki?curid=337804", "title": "Centrální účetní systém", "text": "Centrální účetní systém\n\nCentrální účetní systém (CÚS) je subsystémem Státní pokladny. \n\nV tomto systému se budou shromažďovat údaje pro sestavování účetních výkazů za Českou republiku, budou v něm shromažďována i další data, která budou využitelná např. pro statistické účely (vládní statistika, vykazování podle ESA 95). Zároveň budou v tomto systému shromažďovány další údaje, které jsou nutné pro tzv. „operativní řízení“ státu (řízení finanční a hospodářské situace státu). CÚS bude shromažďovat a vyhodnocovat účetní záznamy od stanovených účetních jednotek a zajišťovat odpovídající reporting.\n\nNa webové stránce Ministerstva financí budou přístupné veřejnosti nejen výkazy za Českou republiku, ale i účetní závěrky organizačních složek státu, aby i v této oblasti byla zajištěna maximální kontrola veřejností. Samozřejmě bude zajištěna ochrana utajovaných skutečností, tzn. že v některých případech budou zveřejňovány a komentovány pouze souhrnné údaje. Další důležitou skutečností bude to, že kromě potřeb v oblasti vykazování a zvýšení důvěryhodnosti účetních informací, budou shromažďovány a vyhodnocovány (v reálném čase) informace od resortů, státních fondů apod. Cílem je získat relevantní informace, aby bylo možno efektivně nakládat s majetkem státu a operativně řídit finanční i dluhovou situaci státu. Ve svých důsledcích by mělo dojít jak ke snížení administrativní zátěže účetních jednotek z hlediska plnění dalších povinností, tak ke zvýšení jejich využitelnosti v reálném čase.\n\nNa Centrální účetní systém bylo 15. července 2008 vypsáno výběrové řízení.\n\n"}
{"id": "337806", "url": "https://cs.wikipedia.org/wiki?curid=337806", "title": "Pribiš", "text": "Pribiš\n\nPribiš je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1592.\n\nObec leží ve výšce 643 m n. m. a její katastr má výměru 8,403 km². K 31. prosinci roku 2016 měla obec 453 obyvatel.\n\n"}
{"id": "337809", "url": "https://cs.wikipedia.org/wiki?curid=337809", "title": "Mikael Renberg", "text": "Mikael Renberg\n\nMikael Renberg (5. května 1972, Piteå, Švédsko) je bývalý švédský hokejista.\n\nDraftován byl v roce 1990 jako 2. volba týmu Philadelphia Flyers a celkově jako 40.\n\nCelkem si připsal v základní části v 661 zápasech 464 bodů za 190 gólů a 274 asistencí. V play off zaznamenal v 67 zápasech 38 bodů za 16 gólů a 22 asistencí.\n\nSpolu s Ericem Lindrosem a Johnem LeClairem byl členem slavného útoku Flyers, kterému se přezdívalo Legie zkázy.\n\n\n"}
{"id": "337810", "url": "https://cs.wikipedia.org/wiki?curid=337810", "title": "Řízení státního dluhu", "text": "Řízení státního dluhu\n\nŘízení státního dluhu je subsystém Státní pokladny, který je již v rutinním provozu.\n\nOdbor řízení státního dluhu Ministerstva financí a finančního majetku Ministerstva financí používá při zajištění financování výpůjční potřeby vlády a pro řízení portfolií státu systém Wallstreet Suite od společnosti Wall Street Systems, původně TREMA. Jedná se o specializovaný bankovní software, který používají dluhové služby zemí Evropské unie (například ve Finsku, Portugalsku, Nizozemsku nebo na Slovensku), centrální banky zemí Evropské unie (například Evropská centrální banka, Bundesbanka, Národná banka Slovenska atd.) a některé mezinárodní finanční organizace (například Evropská investiční banka).\n\nV případě Ministerstva financí tento software umožňuje řídit finanční aktiva a státní dluh na potřebné špičkové sofistikované úrovni proto, aby bylo zabezpečeno efektivní financování a refinancování státu, byly ošetřeny transparentním způsobem rizika tohoto financování a nevznikaly tak zbytečné dodatečné náklady státu. Systém komunikuje se standardizovanými tržním informačními a obchodními systémy Reuters a umožňuje přímé vypořádávání operací se státními dluhopisy na sekundárním trhu prostřednictvím národního vypořádacího centra Univyc (zpětné odkupy, sekundární prodeje a repo operace se státními dluhopisy). Platební instrukce jsou generovány v rámci systému a prováděny přímo prostřednictvím internetové platformy ABO-K. \nSystém přináší integrované řešení řízení a kontroly jednotlivých procesů financování státu a řízení portfolia státního dluhu, finančního majetku státu a řízení denní likvidity souhrnného účtu státní pokladny. Vnitřní členění jednotlivých modulů je shodné jako mají jiné bankovní softwary, a které odpovídá operacím a činnostem řízení státního dluhu. Skládá se z front office, který řídí operace státního dluhu pro řízení hotovostí Státní pokladny, emise státních dluhopisů a pro obchodování státu na sekundárním trhu státních dluhopisů a finančních derivátů. Back office zpracovává data a provádí výplaty kupónů dluhopisů, úrokové platby půjček a derivátů, jakož i veškeré potřebné související platební operace. Middle office je intelektuálním centrem řízení, které především měří rizika portfolia státních dluhopisů prostřednictvím standardních ukazatelů (např. průměrná splatnost, durace, úroková a měnová expozice, atp.), provádí benchmarking pro aktivně spravovaná portfolia státu, provádí tržní oceňování vlastních i cizích finančních instrumentů.\n\nSoučástí tohoto software je také účetní modul, který umožňuje zajistit, aby mělo vykazování skutečností státního dluhu a státních finančních aktiv dostatečnou datovou a informační hloubku včetně způsobu účtování předepsaného Eurostatem a příslušnými národními účetními předpisy.\n\nZdroj: https://web.archive.org/web/20080709064720/http://www.mfcr.cz/cps/rde/xchg/mfcr/xsl/vf_integr_roz_sys.html\n"}
{"id": "337811", "url": "https://cs.wikipedia.org/wiki?curid=337811", "title": "Tyrrell", "text": "Tyrrell\n\nTyrrell byl závodní tým Formule 1, soutěže se účastnil od roku 1968, deset let před tím už jezdil ve Formuli 3. Jméno nesl po svém zakladateli, Kenu Tyrellovi. Teprve od roku 1970 jezdil s vlastními vozy. V sezoně 1984 byl diskvalifikován kvůli údajnému používání nelegálních pohonných hmot. Po roce 1998 byl přetvořen v tým B.A.R..\n\nStáj Tyrell byla v historii Formule 1 jediná, jež se pokoušela o revoluční řešení konstrukce svého závodního vozu, jako jediná zkoušela v závodní praxi vůz se třemi nápravami resp. šesti koly (tzv. šestikolka) – Tyrrell P34.\n"}
{"id": "337812", "url": "https://cs.wikipedia.org/wiki?curid=337812", "title": "Robert A. Dahl", "text": "Robert A. Dahl\n\nRobert Alan Dahl (17. prosince 1915 − 5. února 2014) byl americký emeritní profesor politologie na Yaleově univerzitě. Zabýval se zejména problémy demokracie, politické participace a opozice. Byl stoupencem názoru, že moc v demokraciích je rozptýlená a nekoncentruje se v rukou jediné elity, ale mnoha elit. V demokracii viděl dilema mezi participací občanů na rozhodování a efektivností politického systému. Je tvůrcem pojmu polyarchie — což je pro něj výraz skutečné demokracie — v demokracii viděl nedosažitelný ideál.\nNejznámější Dahlovy práce zahrnují:\n"}
{"id": "337813", "url": "https://cs.wikipedia.org/wiki?curid=337813", "title": "Andy Delmore", "text": "Andy Delmore\n\nAndy Delmore (*26. prosince 1976, LaSalle, ON, Kanada) je kanadský hokejista, který v současnosti hraje v norské hokejové lize za Lørenskog IK.\nNikdy nebyl draftovaný do NHL. Do této ligy se dostal jako volný hráč podpisem smlouvy s Philadelphia Flyers v roce 1997.\n\n"}
{"id": "337823", "url": "https://cs.wikipedia.org/wiki?curid=337823", "title": "Palkovické hůrky (přírodní rezervace)", "text": "Palkovické hůrky (přírodní rezervace)\n\nPřírodní rezervace Palkovické hůrky se nachází ve východní části Palkovických hůrek a chrání smíšený les s výraznou převahou buku.\n\nCelkem se v rezervaci vyskytuje 14 lesních typů, buky staré až 125-140 let doplňuje zejména lípa, popř. jedle a nepůvodní smrk. V bylinném patru se pak vyskytuje kyčelnice cibulkonosná či strdivka. V místních prameništích se hojně vyskytuje vážka páskovec dvojzubý.\n"}
{"id": "337824", "url": "https://cs.wikipedia.org/wiki?curid=337824", "title": "Bathory (rozcestník)", "text": "Bathory (rozcestník)\n\nBathory má více významů:\n\n"}
{"id": "337825", "url": "https://cs.wikipedia.org/wiki?curid=337825", "title": "Pribiš (potok)", "text": "Pribiš (potok)\n\nPotok Pribiš je jedním z přítoků řeky Oravy. Jeho tok je poměrně krátký, pramení v Podtatranské brázdě, v západním výběžku podcelku Zuberecká brázda u obce Malatiná, teče v podstatě severozápadním směrem, protéká stejnojmennou vesnicí a po 9,5 km se u obce Oravský Podzámok vlévá do Oravy, takže náleží do úmoří Černého moře.\n"}
{"id": "337828", "url": "https://cs.wikipedia.org/wiki?curid=337828", "title": "Samuel Friedrich Bockshorn", "text": "Samuel Friedrich Bockshorn\n\nSamuel Capricornus (vlastním jménem \"Samuel Friedrich Bockshorn\") (21. prosince 1628, Žerčice – 10. listopadu 1664, Stuttgart) byl český hudební skladatel a kapelník německého původu, působící na Slovensku a v Německu. \n\nVyrůstal v rodině evangelického pastora aušpurského vyznání, a to v průběhu třicetileté války, která obrátila náboženskou strukturu celé společnosti a přinutila mnohé k dlouhému putování za svobodou vyznání. Vždyť například Capricornovy rodné Žerčice byly roku 1639 při vpádu Švédů do Čech zcela vypáleny, obyvatelé se rozprchli do okolí a mnozí z nich se již nevrátili. V roce 1640 Capricornus proto studuje na gymnáziu v uherské Šoproni, později teologii ve Slezsku. Po krátkém pobytu ve Štrasburku a Vídni se v roce 1649 uchytil jako soukromý učitel v rodině lékaře W. Raygera v Bratislavě. 10. října 1651 se tam oženil s dcerou evangelického faráře z Košic E. Knogleriuse, s níž měl čtyři děti.\n\nV březnu 1651 byl jmenován učitelem hudby na evangelickém gymnáziu a brzy nato „Director Musicae” v Dreifaltigkeitskirche v Bratislavě. Většina jeho tvorby pochází právě z bratislavského období. Byl výjimečně plodným skladatelem, psal díla téměř všech žánrů. Během svého působení v Bratislavě napsal Capricornus 112 skladeb, mnohé z nich publikoval ve svých sbírkách „Opus Musicum” (1655, ve své době jedna z nejrozšířenějších sbírek liturgické vokálně instrumentální hudby) a „Jubilus Bernhardi” (1660), některé byly vydány i posmrtně v „Opus aureum missarum” (1670). V Bratislavě Capricornus vedle svých skladeb prováděl také díla italských a německých mistrů (G. A. Rigatti, Claudio Monteverdi, Alessandro Grandi, Giacomo Carissimi, Heinrich Schütz, Heinrich Schein, Michael Praetorius). O vysoké úrovni hudby na jeho kůru můžeme soudit z dochovaných inventářů hudebnin.\n\nV dubnu 1657 Capricornus opustil Bratislavu, aby se stal dvorním kapelníkem württemberského vévody Eberharda III. ve Stuttgartu. Ve svém dopise na rozloučenou to zdůvodňuje zdravotním stavem, bratislavští jej na oplátku ve svém děkovném dopise označují (za hudebníka) „s jedinečnou … takovou pílí, že bychom jej rádi měli o moc déle.” Je ale pravděpodobné, že hlavním důvodem było náboženské klima v rakouské monarchii.\n\nVe Stuttgartu Capricornus nalezl příznivé podmínky k tvorbě a skladatelské činnosti. Z té doby pochází zajímavý dokument – polemika s jiným stuttgartským hudebníkem Ph. Boedeckerem, který Capricorna napadá, ten ale svůj skladatelský styl brání a dává za své vzory skladatele jako G. Valentini a Antonio Bertali. Capricornus udržoval kontakt s významnými hudebními osobnostmi své doby. Korespondoval s A. Kircherem a Heinrichem Schützem, který se o jeho dílech vyjádřil jako o „opera virtuosa”. Jeho skladby se dostaly i do rukou G. Carissimi, který provedl některé z nich v St. Apolinarkirche.\n\n\n"}
{"id": "337831", "url": "https://cs.wikipedia.org/wiki?curid=337831", "title": "Antonio Bertali", "text": "Antonio Bertali\n\nAntonio Bertali (patrně březen 1605, Verona – 17. dubna 1669, Vídeň) byl italský hudební skladatel a houslista.\n\nNarodil se ve Veroně a základní hudební vzdělání získal u Stefana Bernardiho. Kolem roku 1624 vstoupil do služeb vídeňského dvora jako instrumentalista („valoroso nel violino“) a brzy mu byla svěřena produkce hudby k výjimečným příležitostem. Roku 1649 se stal dvorním kapelníkem a v této funkci vytvořil velké množství duchovní hudby i brilantní instrumentální sonáty; a zasloužil se o rozvoj védeňsko operní scény. Pracoval rovněž pro biskupský dvůr v Kroměříži. V tamějším hudebním archivu je dochováno velké množství jeho zejména instrumentálních skladeb. Antonio Bertali byl znám napříč Evropou zejména jako skladatel baletů a oper. Teoretik a skladatel Christoph Bernhard jej zmiňuje jako příklad divadelního stylu (stylus luxurians).\n\nBertaliho skladby jsou komponovány ve stylu ostatních severoitalských skladatelů té doby. Byl velmi plodný skladatel. Komponoval opery, oratoria, velké množství liturgických skladeb a komorních děl. Zejména jeho opery jsou z důležité z hlediska konsolidace italské opery seria ve Vídni. Přibližně polovina z jeho děl je ztracena. Většina jeho dochovaných skladeb pochází z opisů jeho současníků, zejména z pozůstalosti Pavla Josefa Vejvanovského. Některé skladby jsou uloženy ve vídeňské \"Hofbibliothek\", v knihovně benediktínského kláštera Kremsmünster v Rakousku a v Kroměříži. Nejdůležitějším zdrojem informací o Bertaliho díle je, vídeňský katalog \"Distinta Specificatione\", který uvádí tituly a notové záznamy více než 2000 skladeb.\n\n\n\n\n\n\n"}
{"id": "337835", "url": "https://cs.wikipedia.org/wiki?curid=337835", "title": "Platební styk", "text": "Platební styk\n\nPlatební styk (PS) je subsystém Státní pokladny a je již v rutinním provozu.\n\nPlatební styk (PS) zahrnuje oblast bankovních operací, podpory pro řízení likvidity souhrnného účtu státní pokladny (SÚSP) a oblast výkaznictví pro organizační složky státu. Tyto služby poskytuje Státní pokladně Česká národní banka v rámci spolupráce s Ministerstvem financí.\n\nZákladem subsystému PS je bankovní systém ABO. Systém ABO poskytuje platební služby organizačním složkám státu (přijímá jejich příkazy a poskytuje výpisy z účtů), předává Ministerstvu financí denní informace o účtech spadajících do Státní pokladny a informace o všech pohybech na těchto účtech a vytváří účetní výkazy pro organizační složky státu dle jejich potřeb. Subsystém PS (ABO) je již v současnosti napojen na subsystém Řízení státního dluhu (ŘSD) a poskytuje mu v reálném čase souhrnné informace o pohybech na SÚSP. Vedle služeb pro stát slouží systém ABO zároveň pro potřeby dalších klientů a pro vnitřní potřeby ČNB.\n\nBankovní účetní a platební systém ABO podporuje platební potřeby státu již od 80. let 20. století. Vždy byl a i nadále je vyvíjen Českou národní bankou bez podpory externích dodavatelů. Denní informace o účtech a pohybech na nich jsou předávány Ministerstvu financí od února 1995. Ke stejnému datu byla zavedena i regulace příjmových a výdajových účtů a jejich promítání do SÚSP. Koncem 90. let bylo výrazně rozšířeno elektronické předávání klientských příkazů zajištěné elektronickým podpisem a elektronické předávání výpisů klientům. V srpnu 2006 byl uveden do provozu systém elektronického bankovnictví \"ABO-K Internetové bankovnictví\". V říjnu 2006 byl zprovozněn systém \"ABO-K Rozpočtové limity\" umožňující správcům rozpočtových kapitol předávat pokyny k nastavování rozpočtových limitů interaktivně přes internet a poskytující jim on-line informace o rozpočtových limitech na účtech spadajících do jejich kapitoly.\n\nOd začátku roku 2007 je v provozu automatizované propojení na subsystém ŘSD, kterému jsou v průběhu dne v reálném čase poskytovány informace potřebné pro denní řízení likvidity SÚSP. Jsou to informace o zůstatku SÚSP a souhrnné informace o platbách Státní pokladny – o došlých platbách, o zaúčtovaných odchozích platbách a o plánovaných odchozích platbách. SÚSP vede Česká národní banka za účelem správy peněžních prostředků Státní pokladny. Systém regulace jednotlivých účtů Státní poklady pod tento souhrnný účet umožňuje maximálně efektivní hospodaření s peněžními prostředky státu tj. minimalizaci krátkodobých přebytků investováním na trhu a zajišťování zdrojů v případě přechodného nesouladu příjmů a výdajů.\nČNB bude svůj systém pro potřeby Státní pokladny dále rozvíjet (v nejbližším období se připravuje např. nové zpracování cizoměnových plateb a euroúhrad). Subsystém PS (ABO) bude aplikačně napojen na subsystémy RIS a CÚS.\n"}
{"id": "337838", "url": "https://cs.wikipedia.org/wiki?curid=337838", "title": "Pucov (okres Dolný Kubín)", "text": "Pucov (okres Dolný Kubín)\n\nPucov je obec na Slovensku na Oravě, v okrese Dolný Kubín.\n\nPrvní stopy svědčící o pobytu člověka v místech, kde je Pucov, pocházejí z pravěku. V blízkosti obce se našly bronzové předměty z doby bronzové. Obec byla založena až v roce 1550 během valašské kolonizace. Vznikla jako osada podle valašského práva a patřila pod Oravské panství. Název potoka i vesnice patří do skupiny slova pouť, pěšinka – cesta, chodník. Název obce pochází od jména potoka Pucov. Zmínka o potoku byla ještě předtím, než vznikla obec. V listině krále Ludvíka z roku 1369 se povoluje klučení lesa v okolí dnešních Leštin. Obyvatelé se zabývali zemědělstvím, dobytkářstvím a kamenictví. Během 1. ČSR byla v obci výheň, pila a rozvinuté tkalcovství.\n\nObec leží ve výšce 573 m n. m. a její katastr má výměru 9,95 km². K 31. prosinci roku 2016 měla obec 855 obyvatel.\n\n\n"}
{"id": "337839", "url": "https://cs.wikipedia.org/wiki?curid=337839", "title": "D.Kay", "text": "D.Kay\n\nDavid Kulenkampff aka D.Kay (* 1979 Vídeň) je rakouský drum and bassový producent hrající pro label Brigand Music. Společně s Rawfullem založil roku 2001 uskupení Ill.Skillz. Svou produkci vydává přes labely Soul:R, Bingo, Renegade Hardware a jiné. Během své kariéry spolupracoval s umělci jako Kasra, Marcus Inalex and Black Sun Empire. V roce 2003 dobyl jeho singl \"Barcelona\" (D.Kay & Epsilon ft. Stamina MC) britskou chart. Ten samý rok vyhrál cenu \"Best Breakthrough Producer\". \n\n\n"}
{"id": "337840", "url": "https://cs.wikipedia.org/wiki?curid=337840", "title": "Státní znak Socialistické federativní republiky Jugoslávie", "text": "Státní znak Socialistické federativní republiky Jugoslávie\n\nStátním znakem bývalé Socialistické federativní republiky Jugoslávie používaným od roku 1963 bylo šest hořících pochodní obklopených věncem z pšeničných klasů pod rudou pěticípou hvězdou. Obilné klasy byly ovázány modrou stuhou s bíle napsaným datem 29-XI-1943.\n\nOheň představoval bratrství a jednotu šesti republik Jugoslávie – Bosny a Hercegoviny, Černé Hory, Chorvatska, Makedonie, Slovinska a Srbska. Datum připomíná den, kdy se Antifašistická rada národního osvobození Jugoslávie (AVNOJ) na svém druhém zasedání usnesla na obnovení Jugoslávie na federálním základě (29. listopad byl v dobách Jugoslávie oslavován jako \"Den republiky\").\n\nPůvodní znak užívaný v letech 1943 - 1963 měl pouze pět pochodní, které představovaly pět národů Jugoslávie – Srby, Chorvaty, Slovince, Makedonce a Černohorce. Znak byl již od svého přijetí kritizován za absenci pochodně, jež by reprezentovala bosenské muslimy, a proto při státoprávních změnách v roce 1963 došlo k přidání další pochodně a změně interpretace znaku: šest pochodní reprezentovalo šest republik SFRJ.\n\n\n"}
{"id": "337846", "url": "https://cs.wikipedia.org/wiki?curid=337846", "title": "Pierre Veuillot", "text": "Pierre Veuillot\n\nPierre Marie Joseph Cardinal Veuillot [\"pjer marí žozef vejjo\"] (5. ledna 1913 Paříž – 14. února 1968 tamtéž) byl římskokatolický kardinál a pařížský arcibiskup.\n\nVeuillot byl vysvěcen 26. března 1939 v Paříži. Jako kněz sloužil do roku 1942, kdy začal pracovat pro \"Segreteria di Stato della Santa Sede\". Roku 1959 jej papež Jan XXIII. jmenoval biskupem v Angers. Zde působil až do 12. června 1961, kdy se stal biskupem koadjutorem v Paříži. Pařížským arcibiskupem se stal 1. prosince 1966. Papež Pavel VI. jej 26. června 1967 ustanovil titulárním kardinálem kostela San Luigi dei Francesi. Zemřel na leukémii ve věku 55 let, šest měsíců po svém jmenování.\n\n Pierre Veuillot na catholic-hierarchy.org\n"}
{"id": "337850", "url": "https://cs.wikipedia.org/wiki?curid=337850", "title": "Čolek obecný", "text": "Čolek obecný\n\nČolek obecný (\"Lissotriton vulgaris\") je 6–10 cm velký obojživelník. Samec je větší, dosahuje velikosti maximálně 10 cm, samice bývají menší. Je nejběžnějším druhem čolka v Česku.\n\nJedná se o štíhlého čolka s drobnými končetinami a dlouhou hlavou. Pokud se vyskytuje ve vodě, jeho kůže je hladká, na souši ji má suchou a jemnozrnnou. Čolek obecný má pohlavní dimorfizmus, odlišné charakteristické zbarvení pro samečka a samičku.\n\nSamečci mají světle a tmavě podélně pruhovanou hlavu, hřbet a boky kovově zelené, hnědavé s tmavými skvrnami. Při svatebním obřadu jsou barvy intenzivnější. Mezi nejnápadnější znaky patří vysoký zvlněný hřeben, který se táhne téměř po celé délce těla.\n\nSamička má obyčejně okrové nebo hnědé zabarvení s malými tmavými skvrnami. Břicho je po stranách žlutavě lesklé.\n\nLarvy jsou světle hnědavé, ploutevní lem ocasu je zakončen do špičky. Dýchají vnějšími keříčkovitými žábrami. Přední nožky jsou slabé.\n\nRozmnožování probíhá ve vodě od dubna do června. Samečkům v té době narůstá vysoký hřeben. Po oplodnění začne samička klást do listů vodních rostlin 150 - 300 vajíček. Vylíhlé larvy jsou asi 10 mm dlouhé a zpočátku se nedokáží samy pohybovat. Zpočátku se živí prvoky, později začínají lovit drobné korýše a další kořist. Proměna probíhá od července do září, kdy získávají matnou suchou kůži žlutavé nebo hnědavé barvy. Žijí zahrabaní v zemi a vodu vyhledávají hlavně k rozmnožování ve stáří tří let.\n\nJeho potravu na souši tvoří drobný hmyz (brouci), larvy hmyzu, pavouci, svinky a malí červi, dešťovky a plži. V časném předjaří mohou hlavní potravu tvořit vajíčka skokana hnědého. Ve vodě loví hmyz, červy a drobné korýše.\n\nŽije v listnatých lesích, parcích, na loukách, v děrách a v mechu. Rozmnožuje se na menších vodních nádržích, lesních rybníčcích a v kalužích. Můžeme se s ním setkat i v blízkosti lidských obydlí.\n\n\n"}
{"id": "337852", "url": "https://cs.wikipedia.org/wiki?curid=337852", "title": "Ill.Skillz", "text": "Ill.Skillz\n\nIll.Skillz je drum and bassová skupina založená roku 2001 ve Vídni v Rakousku. Skupinu tvoří David „D.Kay“ Kulenkampff a Philipp „Raw.Full“ Roskott, kteří se potkali roku 1999 na propagační akci trife.life! crew. \n\n\n"}
{"id": "337853", "url": "https://cs.wikipedia.org/wiki?curid=337853", "title": "Pucov (potok)", "text": "Pucov (potok)\n\nPotok Pucov je levostranným přítokem Oravy, celý tok se nachází na území okresu Dolný Kubín.\n\nPramení v Oravské vrchovině na severovýchodním úpatí kopce \"Ostrý\" a po 9,4 km se za obcí Medzibrodie nad Oravou vlévá do Oravy.\n"}
{"id": "337856", "url": "https://cs.wikipedia.org/wiki?curid=337856", "title": "Phekda", "text": "Phekda\n\nPhekda (γ UMa/γ Ursae Majoris) je jméno hvězdy v souhvězdí Velké medvědice. Phekda má zdánlivou hvězdnou velikost +2,43 a spektrální třídu A<nowiki>0</nowiki>V<nowiki>e</nowiki>. Její vzdálenost od Slunce je 84 světelných let. Název hvězdy pochází z arabského Al Falidh, stehno medvěda.\n\n"}
{"id": "337857", "url": "https://cs.wikipedia.org/wiki?curid=337857", "title": "Sedliacka Dubová", "text": "Sedliacka Dubová\n\nSedliacka Dubová je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1397.\n\nObec leží ve výšce 530 m n. m. a její katastr má výměru 11,645 km². K 31. prosinci roku 2016 měla obec 525 obyvatel.\n\nOd Dolného Kubína je vzdálena 14,5 kilometru a od Tvrdošína asi 16,5 km. Sousedními obcemi jsou Babín na severu, Dlhá nad Oravou na východě, Chlebnice na jihu a Horná Lehota na západě.\n\nPřes obec prochází železniční trať Kraľovany – Trstená.\n\n\n\n"}
{"id": "337865", "url": "https://cs.wikipedia.org/wiki?curid=337865", "title": "Kan-ťiang", "text": "Kan-ťiang\n\nKan-ťiang () je řeka v ČLR (Ťiang-si). Je 801 km dlouhá. Povodí má rozlohu 94 900 km².\n\nVzniká soutokem několika zdrojnic, jež stékají z pohoří Nanlin a Wu-i-šang a teče převážně po mezihorské rovině. Ústí do jezera Pcho-jang-chu (povodí Jang-c’-ťiangu).\n\nŘeka má dostatek vody po celý rok. Maximum nastává díky monzunovým dešťům v létě.\n\nVyužívá se na plavení dřeva. Na řece leží města Kan-čou (od něj je možná vodní doprava), Nan-čchang.\n"}
{"id": "337867", "url": "https://cs.wikipedia.org/wiki?curid=337867", "title": "Izquierda Unida", "text": "Izquierda Unida\n\nIzquierda Unida (IU, česky Sjednocená levice, \"Jednotná levice\", někdy též \"Levý blok\") je původně koalice španělských levicových stran vzniklá roku 1986 v rámci protestů proti NATO, přeměněná později na politické hnutí. Na jejím založení se podíleli socialisté, zelení, pacifisté a republikáni, nejsilnějším členem byla Komunistická strana Španělska (PCE). V rejstříku politických stran je IU vedena od listopadu 1992.\n\n\"Sjednocená levice\" se staví za eurokomunismus, ekosocialismus a federalismus, je součástí Strany evropské levice.\n\nTzv. \"voličské jádro\" Sjednocené levice čítá přibližně milion hlasů. Nejsilnější pozice drží v regionech s tradiční podporou pro PCE, tj. v Katalánsku, v Asturii, v Madridském společenství, ve Valencii a v Andalusii. Mimoto také v Baskicku a ve společenství Navarra, kde není podpora historicky daná vazbami na Komunistickou stranu.\n\nAktuálně drží IU mimo jiné post starosty Córdoby (Rosa Aguilar) a v několika menších městech.\n\nKoalice vznikla během protestů proti členství Španělska v Severoatlantické alianci jako \"Občanská platforma pro odchod Španělska z NATO\" (\"Plataforma Cívica por la salida de España de la OTAN\"). Ta šla následně do voleb 1986 pod názvem \"Platforma sjednocené levice\" (\"Plataforma de la Izquierda Unida\"). Mezi sdružené strany patřily:\n Kromě politických stran se začlenili i nezávislé osoby. Volební výsledek nenaplnil očekávání, IU obdržela 935 504 hlasů (tj. 4,63 %) a 7 mandátů. Přesto bylo rozhodnuto nejen zachovat koalici, ale i vytvořit základní strategický program. V komunálních volbách o rok později bylo dosaženo výsledku nad 7 % hlasů. V roce 1989 zažila Sjednocená levice vzestup, když získala 1 858 588 hlasů (tj. 9,1 % voličů) a 17 mandátů.\n\nPo odchodu menších stran se ještě zvětšilo hegemonní postavení PCE, která tvořila přes 80 % členů IU. V roce 1989 byla schválena přeměna z \"volební koalice\" na \"politické a\" \"sociální hnutí\".\n\nSjednocené levici se v 90. letech podařilo získat několik volebních úspěchů: v roce 1993 obdržela 9,55 % hlasů a 18 mandátů, v roce 1996 pak 10,54 % hlasů a 21 mandátů. Úspěch v komunálních volbách 1995 umožnil vzniku koalicím se Španělskou socialistickou dělnickou stranou (PSOE), především v Andalusii. Od příchodu pravicové Lidové strany k moci se strategie IU změnila, když přibylo útoků na PSOE. Předseda IU Julio Anguita argumentoval politickou situací Itálie během studené války: místo spojenectví se socialisty (sociálními demokraty) se musí voličské hlasy získat jejich kritikou a zvrátit tak voličské preference doleva. Jeho dobré vztahy s premiérem Aznarem navíc přiměla mnohá média k úvahám o „skryté koalici“ proti socialistům. Na konci 90. let prošla IU krizí, když ji postihla vlna zakládání frakcí a odchodů z hnutí.\nNa konci roku Anguita odstoupil a byl nahrazen Franciscem Frutosem. Pod jeho vedením změnila Sjednocená levice přístup k PSOE, což vedlo k podpisu předvolební dohody. V roce 2000 získala v parlamentních volbách pouze 5,45 % hlasů a 8 mandátů. Koncem roku byl do čela zvolen Gaspar Llamazares, který na rozdíl od Frutose dokázal sjednotit širší levicové spektrum a nebyl vázán na PCE. Volební koalice IU a katalánských zelených ale ve volbách 2004 neuspěla, získala 4,96 % a pouze 5 mandátů. Následně podporovala menšinovou vládu socialistů. Dlouhá řada volebních porážek opět zapříčinila hlubokou krizi. Ve volbách 2008 navíc zaznamenala IU nejhorší výsledek v historii. I když zůstala třetí nejsilnější formací podle počtu odevzdaných hlasů (byť s 3,8 %), připadly jí pouze 2 mandáty.\n\nOd roku 2008 stojí v čele strany Cajo Lara Moya (* 1952).\n\n"}
{"id": "337870", "url": "https://cs.wikipedia.org/wiki?curid=337870", "title": "Ashampoo Burning Studio", "text": "Ashampoo Burning Studio\n\nAshampoo Burning Studio je jeden z nejznámějších produktů Ashampoo a slouží k vypalování CD, DVD a Blu-ray disků. Je to jedna z nejčastěji používaných alternativ k Nero Burning ROM, nicméně jeho oblíbenosti nedosahuje. Jeho hlavní výhodou je jednoduchost a přivětivost ovládání. Nicméně ona jednoduchost je zároveň i jeho slabá stránka, protože program neobsahuje tolik pokročilých funkcí. Mimo vlastní vypalování zvládá i vytváření DVD filmů z příslušných video souborů nebo vytváření potisků.\n\nStarší verze Ashampoo Burning Studio 2009 byla z propagačních důvodů uvolněna jako freeware.\n\n\n\n"}
{"id": "337872", "url": "https://cs.wikipedia.org/wiki?curid=337872", "title": "Giovanni Felice Sances", "text": "Giovanni Felice Sances\n\nGiovanni Felice Sances, také \"Sanci\", (1600, Řím – 24. listopadu 1679, Vídeň) byl italský zpěvák a hudební skladatel.\n\nO jeho mládí víme relativně málo. Vyrůstal pravděpodobně v Římě. V letech 1609-1614 studoval na papežském Collegio Germanico. Jako zpěvák se objevil v roce 1614 v opeře \"Amor pudico\" sponsorované kardinálem Montaltem. Jeho kariéra pokračovala v Bologni a v Benátkách. Jako skladatel se uvedl operou \"Ermiona\", která měla premiéru v Padově v roce 1636. Při jejím provedení účinkoval i jako zpěvák.\n\nV roce 1636 odešel do Vídně a stal se tenoristou v císařské dvorní kapele císaře Ferdinanda II. Ve Vídni se v roce 1642 oženil. Za vlády Ferdinanda III byl v roce 1649 jmenován zástupcem kapelníka. Kapelníkem byl tehdy Antonio Bertali. Společně inscenovali pravidelná představení italské opery ve Vídni. Kromě toho komponoval velké množství chrámové i světské hudby. Prvním kapelníkem císařské dvorní kapely se stal po smrti Bertaliho v roce 1669. Ze zdravotních důvodů však již v roce 1673 z této funkce odstoupil. Nahradil ho Johann Heinrich Schmelzer, se kterým již dříve spolupracoval.\n\nZemřel ve Vídni v roce 1679. Ve své době patřil k nejznámějším evropským skladatelům. Po létech zapomnění zájem o jeho dílo v posledních letech roste a jeho skladby jsou stále častěji uváděny v novodobých premiérách.\n\n\n\n\n\n"}
{"id": "337873", "url": "https://cs.wikipedia.org/wiki?curid=337873", "title": "Léon-Adolphe Amette", "text": "Léon-Adolphe Amette\n\nLéon-Adolphe Amette (6. září 1850 Douville-sur-Andelle – 29. srpna 1920 Antony) byl římskokatolický kardinál a pařížský arcibiskup.\n\nAmette navštěvoval seminář Saint-Sulpice, kde studoval filozofii a teologii. Vysvěcen byl roku 1873 a stal se osobním sekretářem biskupa v Évreux. Roku 1898 byl jmenován biskupem v Bayeux a roku 1906 biskupem koadjutorem arcibiskupa v Paříži. Úřad pařížského arcibiskupa zastával od roku 1908. Dne 27. listopadu 1911 jej papež Pius X. jmenoval titulárním kardinálem kostela Sainte-Sabine. Byl pohřben v Notre-Dame.\n\n"}
{"id": "337875", "url": "https://cs.wikipedia.org/wiki?curid=337875", "title": "Giovanni Antonio Rigatti", "text": "Giovanni Antonio Rigatti\n\nGiovanni Antonio Rigatti (asi 1613, Benátky – 24. nebo 25. října 1648, tamtéž) byl italský kněz a hudební skladatel.\n\nNarodil se v Benátkách, kde také prožil větší část svého krátkého života. Byl knězem v bazilice sv. Marka a v kostele Santa Maria Formosa a v letech 1635–1637 byl ředitelem kůru (maestro di cappella) v katedrále v Udine. Zpíval také ve sboru katedrály sv. Marka pod vedením Claudia Monteverdiho. V roce 1646 je uváděn jako kapelník Benátského patriarchátu. Kromě toho vyučoval na \"Conservatorio degli Incurabili\", jedné z benátských charitativních institucí, která se starala o sirotky a děti z nejchudších rodin, kterým poskytovala vysoce kvalitní hudební vzdělání.\n\nV letech 1634 až 1648 publikoval 11 svazků svých skladeb. Devět z nich je věnováno chrámové hudbě. Obsahují moteta pro sóla a basso continuo, žalmy, mše a vícehlasá moteta s instrumentálním doprovodem. Nejvýznamnějším díle je \"Messa e salmi\" z roku 1640 věnovaná císaři Ferdinandu III., patrně v naději na získání místa u vídeňského dvora. Zbývající dva svazky obsahují světské madrigaly.\n\nRigattiho hudba nepostrádá silný vliv Monteverdiho. Vyznačuje se však líbivými, leč silnými melodiemi, nápaditou strukturou a dramatickým zhudebněním textů. Z větší části zůstává současnému publiku neznámá, nicméně je Rigatti považován za jednu nejvýznamnějších postav italské chrámové hudby v třicátých a čtyřicátých let 17. století.\n\n\n\n\n\n"}
{"id": "337878", "url": "https://cs.wikipedia.org/wiki?curid=337878", "title": "Sekvenční fotografie", "text": "Sekvenční fotografie\n\nSekvenční fotografie nebo sekvenční snímání nebo sekvenční expozice (z lat. \"sequentia\" - pořadí) je výrazová forma fotografie, která zobrazuje fotografický záznam děje v řadách nebo sériích více snímků za sebou.\n\nPionýři chronofotografie vyvinuli na konci 19. století nové metody sériového snímání, aby mohli zkoumat jednotlivé fáze pohybu. Eadweard Muybridge se začal o pohyb zajímat v roce 1873 a roku 1878 se mu podařilo vyhrát sázku, že kůň v klusu má všechny 4 nohy ve vzduchu. V dřevěné budově postavil 24 fotografických přístrojů, na jeden okraj závodiště zavěsil bílý horizont a na druhý umístil v pravidelných intervalech řadu fotoaparátů. Přes dráhu položil provázky, které v okamžiku, kdy je běžící kůň přetrhl, postupně uvolnily pružinové závěrky fotoaparátů. Již tenkrát Muybridge použil expoziční doby až 1/6000 sekundy. Většinu snímků exponoval 1/1000 sekundy, na tu dobu také velmi krátkým expozičním časem.\n\nNápad využít sérii fotografií pro vytvoření iluze pohybu měl také Antoine Claudet, student Louise Daguerra působící v Londýně.\nTyto historické série sekvenčních obrázků byly důležitým impulsem k rozvoji „pohyblivých obrazů“ kinofilmu.\n\nSoučasní výrobci umožňují v běžných fotoaparátech používat funkci sekvenčního snímání. Při sekvenčním fotografování se z časových důvodů pořizují snímky se stejným zaostřením a stejnou expozicí. Běžné digitální i klasické fotoaparáty dokáží snímat rychlostí 2-3 snímky za sekundu, výkonnější DSLR 5 sn/sec. Přístroje určené pro profesionály snímají 8-10 snímků za sekundu v plné kvalitě.\n\nPočet a rychlost snímků u digitálních přístrojů záleží na kapacitě vyrovnávací paměti a velikosti a rychlosti paměťové karty. U klasických fotoaparátů záleží na rychlosti převíjení filmu a jeho délce.\n\nDalším typem sekvenční fotografie je \"intervalová expozice\", u které lze ručně nastavit prodlevu mezi jednotlivými expozicemi.\n\nVelmi populární jsou snímky, na kterých je současně zobrazen například strom nebo architektura v různých ročních obdobích.\n\n\n"}
{"id": "337880", "url": "https://cs.wikipedia.org/wiki?curid=337880", "title": "Guš Ecjon", "text": "Guš Ecjon\n\nGuš Ecjon (: , doslova: \"„blok Ecjon“\") bylo označení pro skupinu židovských osad založených ve 20. letech 20. století a nacházejících se jižně od Jeruzaléma, při severní části hory Hebron v Judeji, které byly zničeny během izraelské války za nezávislost. Guš Ecjon je rovněž označení pro skupinu izraelských osad založených po šestidenní válce v roce 1967 ve stejné oblasti, nyní na Západním břehu Jordánu a také oficiální název správního regionu oblastní rada Guš Ecion, který je součástí distriktu Judea a Samaří.\n\nPrvní moderní židovský pokus osídlit oblast, dnes známou jako Guš Ecjon, se uskutečnil v roce 1927 skupinou jemenských Židů, kteří zde, v návaznosti na biblické umístění, založili zemědělskou vesnici Migdal Eder (). Pozemky byly zakoupeny zde, protože odsud bylo přibližně stejně daleko do Betléma i do Hebronu. arabské nepokoje v roce 1929 však přinutily skupinu těchto osadníků vesnici opustit.\n\nV roce 1935 poskytl židovský obchodník Šmuel Holcmann pomoc při opětovném osídlení této oblasti. První kibuc zde byl, na jeho poctu, pojmenován Kfar Ecjon (Ecjon je hebraizace jména Holcmann). Arabské povstání v Palestině v letech 1936–1939 zde však znemožnilo žít pokojný život a tak se zdejší obyvatelé v roce 1937 navrátili do Jeruzaléma.\n\nŽidovský národní fond zorganizoval v roce 1943 třetí pokus o osídlení této osady a prostřednictvím členů náboženského sionistického hnutí ha-Po'el ha-Mizrachi znovu založil Kfar Ecjon. Navzdory tvrdé půdě, nedostatku pitné vody, drsným zimám a neustálému nebezpečí arabských útoků však tato skupina uspěla. Jejich izolace byla uvolněna v roce 1945, kdy byly rovněž členy hnutí Mizrachi založeny kibucy Masu'ot Jicchak a Ejn Curim. Navzdory blížícímu se zápasu o izraelskou nezávislost, a jako projev solidarity, založila sekulární organizace ha-Šomer ha-ca'ir čtvrtý kibuc s názvem Revadim.\n\n29. listopadu 1947 byl OSN schválen plán na rozdělení Palestiny. Guš Ecjon připadl do oblasti, která měla náležet arabskému státu, ale velitelství Hagany se i přes tuto skutečnost rozhodlo neevakuovat blok. Arabské nepřátelství začalo téměř okamžitě a cestování do Jeruzaléma se stalo nesmírně obtížným. Po pět měsíců byl blok obléhán; nejprve arabskými dobrovolníky, posléze jordánskou Arabskou legií. Během zimy se projevy nepřátelství zintenzivnily a několik konvojů Hagany, které přivážely pomoc z Jeruzaléma, Arabové zničili ze zálohy. V lednu byly za britské asistence evakuovány ženy a děti. Mimořádný konvoj s posilami, který se do Guš Ecjonu pokusil dostat pod rouškou tmy byl odhalen a všichni byli zabiti. V Guš Ecjonu nebyl dostatek zásob. Jediná pomoc mohla přicházet prostřednictvím leteckých balíků, které byly shazovány z letounů Piper Cub, které startovaly v Tel Avivu. \n\n27. března bylo pozemní spojení s jišuvem kompletně přerušeno, když byl konvoj Neve Danijel nucen navrátit se zpátky do Jeruzaléma. V následujících měsících pokračovaly arabské nepravidelné síly v malých útocích proti Guš Ecjonu, které však Hagana úspěšně odrážela. V tomto období se dokonce židovským jednotkám podařilo přepadnout ze zálohy arabský vojenský konvoj (a podle Morrise také arabskou civilní dopravu a britský vojenský konvoj) na cestě mezi Jeruzalémem a Hebronem. Obránci Guš Ecjonu a centrální velitelství v Jeruzalémě odmítli evakuaci a přestože měli pouze málo zbraní, bylo rozhodnuto, že toto strategické místo a jediná židovská pozice na jižním přístupu od Hebronu k Jeruzalému, musí být udržena.\n\n12. května požádal velitel Kfar Ecjonu centrální velitelství v Jeruzalémě o možnost opustit kibuc, ale bylo mu řečeno, aby zůstal. Později téhož dne Arabové zajali ruský ortodoxní klášter, který Hagana používala jako hraniční pevnost pro oblast Kfar Ecjonu, při čemž zabili 24 z jeho 32 obránců. 13. května zaútočily dvě arabské dělostřelecké brigády, lehké dělostřelectvo a místní nepravidelné síly ze dvou směrů. Během dne kibuc padl a arabské jednotky zmasakrovaly všechny obyvatele Kfar Ecjonu, jedno jestli se jednalo o vojáky nebo civilisty. Celkový počet obětí masakru se vyšplhal na 250. Pouze třem mužům a jedné dívce se podařilo uprchnout. Další den, t. j. ve stejný den, kdy byla vyhlášena izraelská nezávislost, byli jiní tři přeživší z kibucu zajati Arabskou legií.\n\nOd roku 1949 až do roku 1967 byl Guš Ecjon kontrolován Jordánskem. V tomto období nově založili přeživší z kibuců Masu'ot Jicchak, Ejn Curim a Revadim nové komunity v Izraeli, na západ od místa Guš Ecjon. Přeživší z Kfar Ecjonu nakonec založili poblíž Haify, v oblasti hory Karmel kibuc Nir Ecjon.\n\nBěhem jordánské vlády nad Západním břehem a východním Jeruzalémem byly všechny židovské budovy zničeny a z tisíců pokácených stromů, které byly předtím vysázeny v Guš Ecjonu, přežil jediný, známý jako „osamělý dub.“ Teprve po 19 letech stanuli přeživší z Guš Ecjonu na bývalé izraelsko-jordánské hranici a uviděli tento strom.\n\nV důsledku šestidenní války z roku 1967 získal Izrael kontrolu nad oblastí bývalého Guš Ecjonu. Ještě v roce 1967 sepsaly děti, které byly v lednu 1948 evakuovány, nyní však již dospělí, petici premiérovi Levi Eškolovi, aby jim umožnil znovu obnovit Kfar Ecjon. Od té doby Guš Ecjon neustále roste. Na místě kibucu Ein Curim a Revadim byla založena osada Roš Curim a drůbežárny osady Kfar Ecjon byly postaveny na místě, kde dříve stával kibuc Masu'ot Jicchak. V oblasti historického Guš Ecjonu bylo vybudováno mnoho osad a dvě města. Jeho jméno bylo nakonec použito pro pojmenování oblastní rady. Celkem přesahuje izraelská populace v této oblasti 4 tisíce obyvatel.\n\n"}
{"id": "337882", "url": "https://cs.wikipedia.org/wiki?curid=337882", "title": "Zemský okres Wunsiedel im Fichtelgebirge", "text": "Zemský okres Wunsiedel im Fichtelgebirge\n\nZemský okres Wunsiedel im Fichtelgebirge je okres na východě vládního obvodu Horní Franky, ve spolkové zemi Bavorsko. Na severu sousedí se zemským okresem Hof, na východě s českým Karlovarským krajem, na jihu se zemským okresem Tirschenreuth a na západě se zemským okresem Bayreuth.\n\nV okrese Wunsiedel im Fichtelgebirge se nachází převážná část chráněného přírodního parku Smrčiny \"(Fichtelgebirge)\". Mezi ním se nachází \"Wunsiedeler Hochfläche\", plochá krajina asi 600 metrů nad mořem. Nejvýše položeným místem je Schneeberg, který leží na západě okresu. Největší a nejdelší řekou, která okresem protéká, je Ohře \"(Eger)\", která právě ve Smrčinách pramení, a podél Hohenbergu poté pokračuje na české území.\n\nPřevážná část dnešního okresu patřila do roku 1800 Bayreuthskému knížectví, které v podstatě právně nahradilo Prusko. Dělilo se na šest úředních obvodů: Hohenberg, Kirchenlamitz, Selb, Thierstein, Weißenstadt a Wunsiedel. Kvůli tomu bylo území také známé jako Sechsämterland \"(Země šesti úřadů)\". V roce 1810 připadlo území Bavorsku. V roce 1812 byly zřízeny zemské soudní obvody Wunsiedel, Kirchenlamitz, Rehau a Selb. Město Marktredwitz, které zpočátku patřilo svobodnému říšskému městu Cheb \"(Eger)\", připadlo v roce 1816 také Bavorsku, a bylo zařazeno pod správu soudního obvodu Wunsiedel. Obvody Wunsiedel, Kirchenlamitz, Rehau a Selb spadaly do roku 1817 do správy okresu Mohan \"(Mainkreis)\", od tohoto roku poté pod správu Hornomohanského okresu \"(Obermainkreis)\". Hornomohanský okres byl v roce 1838 přejmenován na Horní Franky \"(Oberfranken)\". V roce 1859 vznikl z dvanácti obcí soudního obvodu Wunsiedel a čtyř obcí obvodu Selb nový soudní obvod Thiersheim. Roku 1862 byl ze soudních obvodů Wunsiedel, Thiersheim a Kirchenlamitz vytvořen okres Wunsiedel, a z obvodů Selb a Rehau okres Rehau. V roce 1879 byli některé obce okresu Rehau připojeny k okresu Hof. Roku 1919 opustilo město Selb okres Rehau, a město Marktredwitz okres Wunsiedel, a stala se z nich samosprávná města. V rámci Bavorské územní reformy v roce 1972 byl vytvořen nový okres, který zahrnoval území stávajícího okresu Wunsiedel, jižní část okresu Rehau a doposud samosprávná města Selb a Marktredwitz. Pro nově vzniklý okres se uvažovalo o jménech Wunsiedel nebo Fichtelgebirge, ale v roce 1973 byly nakonec oba názvy spojeny, a vznikl zemský okres Wunsiedel im Fichtelgebirge. Z důvodu ztráty samosprávy byl městům Selb a Marktredwitz udělen alespoň status velkého okresního města.\n\n\n\n\n\n\n"}
{"id": "337894", "url": "https://cs.wikipedia.org/wiki?curid=337894", "title": "WinRAR", "text": "WinRAR\n\nWinRAR je komerční kompresní program, vyvíjený Jevgenijem a Alexandrem Rošalovými od roku 1995. Jeho nativním formátem je RAR.\n\nWinRAR – aplikace s grafickým uživatelským rozhraním – je určen pouze pro operační systém MS Windows, zatímco RAR (bez zkratky „Win“ v názvu) je k dispozici též pro macOS, GNU/Linux, FreeBSD a Android; s výjimkou verze pro Android jde o konzolovou aplikaci určenou pro příkazový řádek (CLI).\n\nWinRAR a RAR existují jak ve formě placené, tak i 40denní zkušební (trial [ˈtraiəl]) verze; používání po uplynutí zkušební doby je v rozporu s licencí.\n\nJde o jedinou známou aplikaci, která umožňuje vytvářet RAR soubory. Formát RAR je totiž proprietární – jeho vytváření není dovoleno volně implementovat. Touto vlastností se RAR liší od otevřených formátů, jakými jsou například zip, tar a gzip.\n\nSpolu s komerčním WinZipem a bezplatným 7-Zipem patří mezi nejrozšířenější komprimační programy pro platformu Microsoft Windows.\n\n\nWinRAR existuje i v přenosné verzi (\"WinRAR Unplugged\" [anˈplagd]) – typicky pro spouštění z USB flash disku.\n\nV únoru 2019 byla objevena závažná zranitelnost a to ve všech verzích WinRARu až po v5.61. Konkrétně je chybou zatížena knihovna UNACEV2.dll, zodpovědná za dekompresi .ACE archivů. Dle expertů lze zranitelnost zneužít například k infikování malwarem via adresář codice_1. Z něj dojde ke spuštění malwaru po restartu počítače. Výrobce bryskně zareagoval vypuštěním WinRARu 5.70: Ten má kompletně odstraněnou podporu formátu ACE a touto zranitelností tudíž netrpí.\n"}
{"id": "337895", "url": "https://cs.wikipedia.org/wiki?curid=337895", "title": "Vysoký arabský výbor", "text": "Vysoký arabský výbor\n\nVysoký arabský výbor (: \"Arab Highter Committee\"), někdy též Vysoká arabská komise, byla skupina v Britském mandátě Palestina, založená v roce 1936 velkým jeruzalémským muftím Amínem al-Husajním, aby vedla Arabské povstání v Palestině v letech 1936-1939. Znovu byl Vysoký arabský výbor obnoven Ligou arabských států v listopadu 1945, nicméně se kvůli vnitřním rozepřím rozpadl. V červnu 1946 však byl obnoven a v roce 1947 v jeho čele stál Amin al-Husajní, jakožto předseda, a Džamíl al-Husajní, jakožto místopředseda. Vysoký arabský výbor reprezentoval zájmy palestinských Arabů a odmítal všechny kompromisní návrhy na právo usídlení Židů v Palestině.\n"}
{"id": "337896", "url": "https://cs.wikipedia.org/wiki?curid=337896", "title": "Stanislav Bělehrádek", "text": "Stanislav Bělehrádek\n\nStanislav Bělehrádek (* 10. prosince 1943, Rozseč nad Kunštátem) je český technik a politik KDU-ČSL, po sametové revoluci poslanec České národní rady, v 90. letech člen Poslanecké sněmovny a ministr vlády ČR, pak předseda Úřadu pro ochranu hospodářské soutěže a senátor.\n\nV roce 1967 absolvoval Vysoké učení technické v Brně (Strojní fakulta). Působil nejprve jako vývojový pracovník v podniku \"Minerva Boskovice\". V období let 1975–1985 byl vedoucím technického oddělení v podniku \"Karborundum Kunštát\", pak do roku 1989 působil ve funkci vedoucího pracovníka nezemědělské činnosti v JZD Lysice. V roce 1967 vstoupil do Československé strany lidové (ČSL). V roce 1969 se stal nejmladším předsedou Okresního výboru ČSL v Československu. V roce 1987 pak dosáhl postu místopředsedy Krajského výboru ČSL a člen Ústředního výboru Československé strany lidové. Za tuto stranu byl od roku 1981 poslancem jihomoravského krajského národního výboru, od roku 1986 i členem rady KNV a angažoval se i na celostátní politické úrovni coby tajemník klubu poslanců ČSL ve Federálním shromáždění a ČNR 13. prosince 1990 se stal místopředsedou jihomoravského KNV pro oblast školství, zdravotnictví a kulturu a od února 1990 1. místopředsedou KNV pro plán a rozpočet, kterým byl až do zániku krajských národních výborů v závěru roku 1990.\n\nPo sametové revoluci pokračoval i jeho vzestup v ČSL. V únoru 1990 se stal předsedou jihomoravské organizace strany. Ve volbách v roce 1990 a opětovně ve volbách v roce 1992 byl zvolen za KDU-ČSL do České národní rady (volební obvod Jihomoravský kraj). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období a ve volbách v roce 1996 poslanecký mandát obhájil. V dolní komoře parlamentu setrval jen do listopadu 1996.\n\nZároveň tehdy zastával vládní posty. V první vládě Václava Klause byl nejprve několik měsíců ministrem bez portfeje ČR, pak od října 1992 do roku 1996 ministrem pro hospodářskou soutěž. Po transformaci tohoto ministerstva na Úřad pro ochranu hospodářské soutěže se stal jeho předsedou, kterým byl až do roku 1998. Kvůli výkonu této pozice rezignoval na podzim 1996 na poslanecký mandát.\n\nV letech 1994-2000 byl předsedou OV KDU-ČSL v Blansku a od roku 1993 i předsedou Moravskoslezské zemské organizace KDU-ČSL. 7. sjezd KDU-ČSL v roce 1995 ho zvolil za jednoho ze tří místopředsedů strany.\n\nV senátních volbách roku 1998 byl zvolen členem horní komory českého parlamentu za senátní obvod č. 49 – Blansko, coby kandidát KDU-ČSL. V roce 2004 poté, co již skončil jako senátor, se stal členem dozorčí rady firmy Český Telecom.\n\nAngažoval se i v komunální politice. V komunálních volbách roku 1994 byl zvolen za KDU-ČSL do zastupitelstva obce Rozseč nad Kunštátem. Opětovně byl zvolen v komunálních volbách roku 2006. Uvádí se jako důchodce.\n\n"}
{"id": "337897", "url": "https://cs.wikipedia.org/wiki?curid=337897", "title": "Dorota Rabczewska", "text": "Dorota Rabczewska\n\nDoda (narozena jako Dorota Rabczewska 15. února 1984) je polská zpěvačka, která je ve své tvorbě ovlivněna popem a rock. Doda se po světě proslavila hity jako „Dżaga“, „Znak pokoju“, „2 bajki“, „Szansa“ a v poslední době například hity „Katharsis“ a „Nie daj się“.\n\n\n\n\n"}
{"id": "337900", "url": "https://cs.wikipedia.org/wiki?curid=337900", "title": "Antonín Baudyš", "text": "Antonín Baudyš\n\nAntonín Baudyš (9. září 1946, Praha – 24. srpna 2010) byl představitel české astrologie, vysokoškolský pedagog, spoluzakladatel a prezident sdružení LEX a politik.\n\nVystudoval přesnou mechaniku a optiku na Fakultě strojní ČVUT. Působil jako pedagog na Katedře přesné mechaniky a optiky Fakulty strojní ČVUT, kde též udělal kandidaturu (1986) a docenturu (1988). Je spoluautorem řady učebních textů, studií a vynálezů z této oblasti.\n\nDo Československé strany lidové, současné Křesťanské a demokratické unie - Československé strany lidové, vstoupil počátkem 70. let. V roce 1990 se stal místopředsedou vlády České republiky a později za KDU-ČSL ministrem obrany v první Klausově vládě, kterým zůstal až do roku 1994. Byl také členem hlavního výboru Masarykova demokratického hnutí . V roce 1992 byl krátce místopředsedou federální vlády a byl pověřen řízením federálních ministerstev dopravy a spojů. V roce 1996 se neúspěšně ucházel o křeslo senátora za Mělnicko. Podílel se na založení sdružení legálních držitelů zbraní – Sdružení LEX. Při jeho založení v roce 1998 byl zvolen prezidentem sdružení, kterým zůstal až do své smrti. Propagoval myšlenku cvičení střelby pro občany, aby se každý, za své peníze, naučil bránit sám.\n\nByl dvakrát ženatý. První dlouholetou manželkou byla Zuzana Baudyšová, s níž měl dva syny – Antonína a Jana. Po rozvodu v roce 2010 si v květnu téhož roku vzal Pavlu Bradáčovou. Trpěl rakovinou mozku a v jejím důsledku 24. srpna 2010 zemřel.\n\nBěhem jeho působení na ministerstvu obrany v letech 1993–1994 mu bylo vyčítáno několik afér. Poprvé, když dělostřelci v areálu Doupovských hor přestřelili vojenské pásmo a zasáhli civilní domek. Nedošlo ke zraněním ani ztrátám na životech. Podruhé byl kritizován za svůj výrok, že představitelé armády se podřízením okupaci roce 1968 dopustili vlastizrady. Třetí kauzou, která mu byla médii vyčítána byl případ generála Oldřicha Bárty, který byl přistižen ve švédském obchodním domě při krádeži rybářských háčků.\n\nPozornost veřejnosti vzbudil neobvyklý incident, při kterém buď on,\nči jeden z jeho bodyguardů, kpt. Jan Pasker prostřelil podlahu letadla, ve kterém cestovala delegace do Švédska.\n\nNejvětší polemiku vzbudil jeho návrh na řešení války v Bosně z února 1994. Jednalo se o plán založený na Huntingtonově koncepci střetu civilizací podle příslušnosti k zeměpisným celkům, respektive náboženským celkům na planetě. Vzhledem k přítomnosti tří náboženství v Bosně Baudyš navrhoval, aby mírové jednotky Organizace spojených národů pocházely ze zemí s příslušnými náboženstvími (katolické, pravoslavné a muslimské vyznání). Plán vzbudil kritiku, protože nebyl konzultován s nikým z ministerstva obrany ani zahraničí, šlo pouze o soukromou iniciativu.\nPo svém odchodu z politiky 1994 se již věnoval výhradně astrologii. S manželkou Zuzanou Baudyšovou, rozenou Pohlovou, mají dvě děti, syn Antonín Baudyš mladší se rovněž věnuje astrologii. Český klub skeptiků Sisyfos mu v roce 1999 udělil zlatý Bludný balvan, v roce 2005 tutéž cenu získal jeho syn, Antonín Baudyš mladší. V roce 2008 mu byl udělen tzv. Bludný arcibalvan, který kromě něj obdrželi ještě jeho syn Antonín Baudyš mladší a americký psychoterapeut českého původu Stanislav Grof.\n\nAntonín Baudyš například předpověděl, že George W. Bush zemře v roce 2003.\n\n\n\n"}
{"id": "337902", "url": "https://cs.wikipedia.org/wiki?curid=337902", "title": "Zelená linie (Izrael)", "text": "Zelená linie (Izrael)\n\nJako zelená linie se v Izraeli označuje hranice vyjednaná v rámci dohod o příměří z roku 1949 mezi Izraelem, Západním břehem Jordánu a Pásmem Gazy. Tato zelená linie byla až do šestidenní války v roce 1967 státní hranicí, avšak po této válce byla vymazána z oficiálních map a na získaných územích započala osadnická výstavba. Představitelé palestinských Arabů požadují, aby v rámci mírového procesu Izraelsko-palestinského konfliktu, byl vytvořen samostatný státní subjekt, jehož hranice budou hranicemi před rokem 1967, tj. zelená linie. Prakticky je tento požadavek nerealizovatelný, jelikož na mnohých místech zelenou linii narušuje tzv. bezpečnostní bariéra.\n"}
{"id": "337904", "url": "https://cs.wikipedia.org/wiki?curid=337904", "title": "Tempest Storm", "text": "Tempest Storm\n\nTempest Storm, rozená Annie Blanche Banks (* 29. února 1928, Eastman, Georgia), je i přes svůj vysoký věk aktivní americká striptérka, filmová hvězda a herečka. \n\nJako malá utekla z domova, protože byla v dětství byla zneužívána. Ve svých 20 letech byla již dvakrát vdaná a rozvedená. Chtěla se se svou postavou, přírodními ňadry a magickou osobností dostat do Hollywoodu. Profesionálně debutovala v El Rey Theater v Oaklandu v Kalifornii. V roce 1950 přijala pseudonym \"Tempest Storm\", právně si jméno nechala změnit v roce 1957. \n\nTempest dlouhá léta vystupovala jak na scéně divadla v Oaklandu, tak i v jiných klubech ve Spojených státech, včetně Las Vegas. Byla známá díky svým ohromujícím tělesným proporcím a zrzavým vlasům. Vystupovala v mnoha časopisech a burleskních filmech, jako např. French Peep Show(1956) Russe Meyera, Paříž po půlnoci (1951), Striptease Girl (1952), Teaserama Irvinga Klawa (1955) ad. Během své kariéry velmi cestovala, vystupovala mnohokrát v Las Vegas a Renu. V roce 1950 si nechala svá prsa, neboli „moneymakers“, jak jim sama říkala, pojistit u Lloyds of London na jeden milion dolarů.\n\nBěhem své kariéry měla vztah s Johnem F. Kennedym, Elvisem Presleym, Sammy Davisem jr. a Vicem Damonem.\n\nSpolu se spisovatelem Billem Boydem vydala knihu s názvem \"Tempest Storm: Žena je vamp\", ve které popisuje svůj životní příběh. Tempest oficiálně odešla do důchodu v roce 1995 ve věku 67 let. Stále ale přijímá žádosti o rozhovory o svém životě. \n\nV roce 1999 se svlékla v sanfranciském klubu O'Farrell Theatre k jeho 30. výročí. Starosta Willie Brown na její počest vyhlásil „Den Tempest Storm“. Tempest byla čtyřikrát vdaná, má jednu dceru z posledního manželství se zpěvákem a westernovým hercem Herbem Jeffriesem, s nímž se nakonec rozvedla. V současné době žije v Las Vegas.\n\n"}
{"id": "337910", "url": "https://cs.wikipedia.org/wiki?curid=337910", "title": "Sapirova cena", "text": "Sapirova cena\n\nSapirova cena je izraelská literární cena, která je každoročně udílena za krásnou literaturu. Je pojmenována po Pinchasi Sapirovi, který byl izraelským ministrem financí.\n\nSkupina porotců, která vybere nejlepší knihu, je složena z prominentních literárních postav, jejichž jména jsou udržována v tajnosti až do okamžiku, kdy je znám vítěz. Někteří z těchto porotců se během let obměňují. Porotci nejprve vyberou ze seznamu od hlavních nakladatelství pět knih, které byly publikovány v uplynulém roce. Po několika týdnech je z těchto pěti knih vybrán vítěz, který je zveřejněn během Týdne hebrejské knihy. \n\nSapirova cena, která vznikla na základě britské Man Booker Prize je nejlukrativnější izraelské literární ocenění. V roce 2005 získal vítěz 150 tisíc šekelů (zhruba 35 tisíc $) a každý ze zbývajících čtyř účastníků získal 25 tisíc šekelů. Navíc si může vybrat jakýkoliv jazyk, do nějž chce svou knihu z hebrejštiny přeložit.\n"}
{"id": "337911", "url": "https://cs.wikipedia.org/wiki?curid=337911", "title": "Osvícenský absolutismus", "text": "Osvícenský absolutismus\n\nOsvícenský absolutismus (někdy též osvícenský despotismus) je označení pro formu vlády, která se častěji objevovala v 18. století. Absolutní monarcha prosazoval ve své zemi svou autoritou politické a společenské reformy (\"„revoluce shora“\"). Osvícenští panovníci byli ovlivněni ideály osvícenství. Tento způsob vlády převládal v zemích, které nepřešly na konstituční monarchii.\nNejvíce se projevil v Rakouské monarchii za vlády Marie Terezie a jejího syna Josefa II., pokoušela se o něj i Kateřina II. v carském Rusku, dále se projevil ve Španělsku, Portugalsku, Dánsku a v Prusku za vlády Fridricha II.\n\n"}
{"id": "337914", "url": "https://cs.wikipedia.org/wiki?curid=337914", "title": "Karel Gut", "text": "Karel Gut\n\nKarel Gut (16. září 1927 Uhříněves – 6. ledna 2014 Praha) byl hokejový hráč, trenér a funkcionář.\n\nJako mladý hrával fotbal i lední hokej zároveň. V roce 1949 odešel na vojnu, kde nastupoval za tým ATK Praha. Tentýž rok na Silvestra se oženil se svojí ženou Irenou. Po dvou letech přestoupil do Tatry Smíchov. Roku 1952 byl nominován na mistrovství světa v ledním hokeji v Norsku, v tomtéž dresu se objevoval až do roku 1960. Na šampionátu v roce 1955 byl vyhlášen nejlepším obráncem. Roku 1953 se objevil v dresu Sparty Praha. Zde strávil následujících 11 sezon. Roku 1964 ukončil hráčskou kariéru. Od té doby začal působit jako trenér. V letech 1974–1980 trénoval národní tým, se kterým vyhrál v letech 1976 a 1977 zlaté medaile. Po olympijských hrách v roce 1980 opustil reprezentaci. Následně byl angažován v Landshutu. Následující léta se také věnoval mapování historie českého hokeje ve vlastních knihách. Roku 1994 úspěšně kandidoval na funkci předsedy českého hokejového svazu, ze kterého odešel v roce 2004.\n\nNárodní tým\n\n114 utkání, poprvé 18. 8. 1951 v Berlíně v utkání proti NDR (25:2), naposledy 28. 2. 1960 ve Squaw Valley na ZOH proti USA (4:9); 34 gólů (17 ve svět. soutěžích), první 29. 9. 1952 v Berlíně proti NDR (14:1, skóroval třikrát), poslední 9. 2. 1960 v Los Angeles přátelsky proti USA (5:5).\n\nV lize\n\n263 utkání v letech 1950 – 1964, 90 gólů; mistrovský titul 1954.\n\nMistrovství světa\n\nMistrovství světa\n\nOlympijské hry\n\n\n"}
{"id": "337915", "url": "https://cs.wikipedia.org/wiki?curid=337915", "title": "Kartonáž", "text": "Kartonáž\n\nKartonáž je typ materiálu, z něhož se od prvního přechodného období vyráběly egyptské pohřební masky nebo se jimi pokrývaly mumie. Byla vyráběna z vrstev plátna nebo papyru pokrytých sádrou. Některé z fajjúmských mumiových portrétů jsou také malovány na panelech z kartonáže.\n\n\n"}
{"id": "337916", "url": "https://cs.wikipedia.org/wiki?curid=337916", "title": "Feritový magnet", "text": "Feritový magnet\n\nFeritový magnet je permanentní magnet vyrobený z keramických oxidů – feritů. Z tvrdých feritů se vyrábějí cenově nejpříznivější a celosvětově nejpoužívanější permanentní magnety. Jejich celosvětová spotřeba dosahuje ročně cca 300 000 tun a nadále stoupá. Kvalita i sortiment zaznamenávají rovněž neustálý pokrok. Výhodou feritů je nejlevnější cena za kilogram a velký rozměrový i tvarový rozsah.\n\nKromě rozšířených barnatých feritů se stále více používají vysoce koercitivní strontnaté ferity. Feritové magnety se skládají z cca 86 % FeO a cca 14 % BaO nebo SrO (stechiometrický vzorec BaFeO nebo SrFeO). Suroviny jsou dobře dosažitelné a cenově výhodné. Feritové permanentní magnety jsou odolné vůči mnohým chemikáliím, jako jsou ředidla, hydroxidy a slabé kyseliny. U silných organických a anorganických kyselin (šťavelové, sírové, chlorovodíkové a fluorovodíkové) je odolnost v podstatě určována teplotou, koncentrací a časem styku. V zásadě by měla být odolnost stanovena dlouhodobými pokusy.\n\nNa základě svého keramického charakteru jsou ferity křehké a citlivé na náraz a ohyb. Z důvodu jejich značné tvrdosti musí být ferity obráběny diamantovým nářadím.\n\n\nTeplotní zatížení izotropních a anizotropních magneticky tvrdých feritů způsobuje změny jejich magnetických vlastností. Teplotní závislost koercitivní intenzity magnetického pole probíhá u magneticky tvrdých feritů a permanentních magnetů ze vzácných zemin opačně. Při vzrůstající teplotě klesá remanence u magneticky tvrdých feritů o 0,2 % na kelvin a koercitivní intenzity magnetického pole vzrůstá současně o 0,3 % na kelvin. Při klesající teplotě stoupá remanence a klesá koercitivní síla pole stejnou měrou. To má za následek, že magnety a magnetické systémy s nízko položeným pracovním bodem mohou utrpět trvalou ztrátu magnetování, pokud jsou vystaveny nižším teplotám.\n\nZákladními surovinami pro výrobu magneticky měkkých feritů jsou oxid železitý (FeO) a uhličitany barya (BaCO) nebo stroncia (SrCO). Uvedené suroviny se mísí v poměru asi 80 % FeO a asi 20 % BaCO nebo SrCO a z této směsi kalcinací za vysokých teplot vzniká hexaferit. Potom následuje lisování do požadovaných tvarů buď za sucha (ve formě prášku s pojivem) a nebo ve formě vodné suspenze. Anizotropní permanentní magnety se lisují v magnetickém poli. Konečný tvar a pevnost dostávají permanentní magnety výpalem (sintrováním) při teplotách přes 1200 °C. Potom jsou dle potřeby magnetovány a po konečné kontrole expedovány. Na obrázku je znázorněno pořadí nejdůležitějších operací při výrobě magnetů z magneticky tvrdých feritů.\n\nFeritové magnety mají velmi široké možnosti použití. Uplatňují se jako přídržné magnety v průmyslovém, kancelářském i domácím provedení. Montují se do elektromotorů a generátorů, jsou součástí magnetických spojek a brzd. Používají se například při výrobě hraček, slouží jako senzory polohy a otáčení, jako spínače a nejčastěji jsou využity v reproduktorech.\n\n\n"}
{"id": "337918", "url": "https://cs.wikipedia.org/wiki?curid=337918", "title": "Veličná", "text": "Veličná\n\nVeličná je obec na Slovensku na Oravě, v okrese Dolný Kubín.\n\nHusté osídlení již v pravěku dokazují různé archeologické nálezy nejen přímo z obce, ale i nálezy z významnějších lokalit Istebné – Hrádku a Trnín. K osídlení vedla výhodná poloha v nejúrodnější části Oravy, stará obchodní cesta Oravou, spojující údolí Váhu a Turca s územím na polské straně Karpat.\nPrvní písemná zmínka o Veličné je však až z roku 1272 – tehdy je zmiňována jako \"Magna Villa\" v darovací listině z roku 1272, kterou panovník Ladislav IV. udělil Hocymerovi \"zem zvanou revisi\". V listině z roku 1370 se Orava vzpomíná jako župa se sídlem ve Veličné. Veličná měla statut městečka již od 14. století. Podle daňových soupisů z roku 1547 – 1548 patřila Veličná k Oravskému hradu a měla 55 domů. Městečko se postupně rozrůstalo. Řeka Orava rozdělila městečko na část Veličnou a za řekou Orava (na vymýceném pozemku Veličné) vznikly obce Oravská Poruba, obec Zábřež a obec Geceľ. V roce 1960 tyto tři obce byly sloučeny pod názvem Oravská Poruba.\n\nKomunální zákon z roku 1871 zrušil statut městečka a Veličná se stala obcí. Římskokatolická farnost vznikla v roce 1351 a sloužila všem obcím od Kraľovian po Oravský Podzámok. Hospodářskou strukturu v tomto čase tvořilo zemědělství, řemesla a obchod s polskými tržními středisky. Významný byl solný obchod. Sůl se dovážela z Polska z dolu Wieliczka. Potvrdil to v roce 1525 panovník Ludvík Jagellonský a také Ferdinand I. Habsburský v roce 1548. Rudolf II. v roce 1583 potvrdil předchozí privilegia a povolil městečku solný sklad. Ferdinand II. v roce 1635 udělil Veličné výsadu, podle níž každý týden v pondělí se konal svobodný trh na zemědělské produkty, dobytek a mohli konat pět jarmarků do roka. Kolem roku 1640 Veličňané postavili nemocnici s útulkem.\n\n17. století však přineslo mnoho změn. Kromě stavovských nepokojů, Tökölyho, Piková povstání (vzpomínají se v kronice stížnosti poddaných na šikanu ze strany přezimujících žoldnéřů, ničení osnov na stavech při tkaní plátna šavlemi vojáků). Nejhorší pohroma přišla v roce 1683, když Veličnou vypálila litevská vojska kapitána (hejtmana) Kazimíra Sapiehy (1637-1720), najatí žoldáci Jana III. Sobieského, která táhla přes Oravu na pomoc Vídni proti Turkům. Při požáru shořel i kostel, ve kterém byl městský i župní archiv. Byl to konec rozvoje obce, která se formovala jako župní obec a měla ambice stát se později okresním městem. Po požáru se sídlo župy natrvalo přestěhovalo do Dolního Kubína, který byl v té době maličkou obcí. Z Veličné se v té době odstěhovalo množství poddaných do okolních obcí. Dosvědčují to i urbářní soupisy, kde se zmiňují příjmení, která původně existovala jen ve Veličné. Obyvatelé znovu postavili domy a kostel. Hlavním zaměstnáním zůstalo zemědělství a chov dobytka. Obilí se mlelo v několika mlýnech, v roce 1740 vznikl v obci pivovar, v mnoha domech se rozšířilo pálení kořalky.\n\nV roce 1616 byl založen krejčovský cech, v roce 1628 ševcovský, 1678 řeznický. V letech 1871 – 1945 však v obci působil větší počet řemeslníků. Kromě obilí se pěstoval len a konopí – základ výroby plátna, které se upravovalo v mangelech a barvilo nejen v místních barvírnách. V roce 1772 byl postaven mangel a v roce 1902 barvírna. Toleranční patent umožnil i ve Veličné založit evangelickou faru a školu. Kostel postavili v roce 1785, faru v roce 1789, a školu 1793. V kostele po roce 1918 byla proslulá gazdinská škola, která se dodnes vzpomíná nejen na Oravě. Po roce 1948 zde byla zemědělská mistrovská škola, která se změnila na účetní. Poslední lesnické učiliště zaniklo roku 1970. Obec byla osvobozena 5. dubna 1945. Vývoj po roce 1945 nepříznivě ovlivnila stavební uzávěra v souvislosti s předpokládanou výstavbou vodní přehrady. Dne 2. března 1958 se konala ustavující schůze socialistického zemědělského družstva JZD.\n\nObec leží ve výšce 462 m n. m. a její katastr má výměru 29,302 km². K 31. prosinci roku 2016 měla obec 1 240 obyvatel.\n\nPřes obec prochází železniční trať Kraľovany – Trstená.\n\n\n\n"}
{"id": "337920", "url": "https://cs.wikipedia.org/wiki?curid=337920", "title": "Helios 1", "text": "Helios 1\n\nHelios 1 byla sonda vyrobená v NSR, vypuštěná v roce 1974 americkou raketou, určená k průzkumu meziplanetárního prostoru poblíž Slunce.\n\nProgram této sondy a celého programu Helios byl určen pro výzkum prostoru v okolí Slunce. Sonda byla vyrobená v Německu, programovou náplň všech dvanácti experimentů připravili vědci NSR a USA. Sonda dostala přidělené označení COSPAR 1974-097A. Při svém letu byla stabilizována pomalou rotací. Povrch tělesa sondy byl pokryt z 50% slunečními bateriemi a z 50% odrazovými ploškami, které záření způsobující zahřívání sondy při průletu blízko Slunce odrážely. Hmotnost sondy je 370 kg.\n\nS pomocí nové rakety Titan 3E Centaur D-1T sonda odstartovala ráno 10. prosince 1974 z kosmodromu Eastern Test Range na Floridě v USA na heliocentrickou dráhu. Oběžná doba byla nastavena na 190 dní, dráha ležela v rovině ekliptiky ve vzdálenosti 0,309 až 0,985 AU od Slunce. Počáteční rychlost byla vůči Zemi 13,82 km/s.\n\nZhruba po 13 hodinách letu byly vyklopeny výsuvné tyče, aktivovány všechny přístroje a sluneční baterie. Rotační osa kvůli radiovému spojení se Zemí byla upravena do kolmice k rovině dráhy.\n\nPo třech měsících letu, při prvním průletu periheliem dráhy dne 15. března 1975 díky gravitaci dosáhla rekordní rychlosti 64,7 km/s. V té době byla od Slunce vzdálena 46 milionů km. Později se dostala do zákrytu Sluncem a bylo s ní tak přerušeno krátkodobě spojení, poté se jej podařilo obnovit a sonda dál předávala řadu let informace získané měřením na Zemi. Některá data zpracovávala i Československá akademie věd.\n\nPlánovaná životnost systémů sondy byla tři měsíce, pracovala však mnohem déle. Sonda Helios 1 přestala reagovat na povely ze Země teprve po 12 letech, začátkem roku 1986. V současné době se Helios 1 nachází na heliocentrické dráze a objekt již není sledován.\n\n"}
{"id": "337922", "url": "https://cs.wikipedia.org/wiki?curid=337922", "title": "Petr Rada (trenér)", "text": "Petr Rada (trenér)\n\nPetr Rada (* 21. srpna 1958 Praha) je český fotbalový trenér a bývalý československý reprezentant, který nastupoval jako obránce. Získal ocenění „Trenér měsíce Gambrinus ligy“ za září 2012 (jako trenér SK Slavia Praha) a za březen 2014 (jako trenér FC Vysočina Jihlava). Od prosince 2017 je trenérem FK Jablonec.\n\nV letech 1979 až 1988 byl hráčem armádního klubu Dukla Praha, kde dosáhl hodnosti poručíka. Později hrál krátce v německých klubech Fortuna Düsseldorf a Rot-Weiss Essen. Jeden rok působil v kanadském klubu Toronto Blizzard, půl roku hrál za Jahn Regensburg a FK Chmel Blšany. V roce 1993 se na dva roky vrátil zpět do německého klubu Fortuna Düsseldorf. Svou aktivní profesionální kariéru zakonči v klubu Bohemians Praha v roce 1996. Odehrál 11 reprezentačních zápasu, ve kterých vstřelil dvě branky. Je registrovaným hráčem S.K. Černolice.\n\nSvou trenérskou kariéru odstartoval v roce 1996 jako asistent ve Fortuně Düsseldorf. Od sezóny 1997/98 působil jako asistent ve Slavii Praha a po odvolání trenéra Pavla Tobiáše na jaře 1998 dokončil sezónu jako hlavní trenér. V ročníku 2000/01 byl trenérem FK Teplice a v dalším roce působil ve Viktorii Plzeň. V ročníku 2003/04 trénoval FK Jablonec a v sezóně 2007/08 opět FK Teplice.\n\nOd sezóny 2006/07 působil jako asistent Karla Brücknera u reprezentačního týmu České republiky. Po jeho odstoupení byl 17. července 2008 vybrán vedením Českomoravského fotbalového svazu jako nový hlavní trenér národního mužstva. Jeho prvním zápasem v této funkci bylo přátelské střetnutí na stadionu Wembley proti domácí Anglii, kde český tým remizoval 2:2, když vyrovnávací branku inkasoval až v 92. minutě.\n\nV dubnu 2009 byl vedením ČMFS z funkce trenéra fotbalové reprezentace odvolán společně s celým realizačním týmem.\nZároveň s ním opustilo reprezentaci šest fotbalistů, kteří se účastnili \"večírku\" po prohraném utkání v kvalifikaci o MS se Slovenskem.\n\nDo konce roku 2009 zůstal zaměstnancem ČMFS, dalších 9 měsíců nikde netrénoval. V říjnu 2010 využil nabídky z Liberce a nastoupil jako trenér u prvoligového týmu Slovanu Liberec. Podařilo se mu tým dostat z sestupového pásma. V létě roku 2011 vrátil do Teplic, s nimiž dosáhl umístění na 5. místě ligové tabulky a na semifinále ligového poháru. Na začátku sezony 2012/13 teplické vedení uplatnilo opci na prodloužení jeho smlouvy, ale nakonec se i tak přestěhoval po letech opět na lavičku pražské Slavie, zde však nedokončil ani sezónu, po sérii špatných výsledků na jaře 2013 ve Slavii skončil. Jeho celková bilance na lavičce Slavie byla sedm výher, devět remíz a devět proher. V listopadu 2013 převzal trenérské žezlo u týmu FC Vysočina Jihlava po odvolaném Františku Komňackému a dovedl tým v sezoně 2013/14 na konečné 8. místo tabulky. Vstup do sezony 2014/15 však Jihlavě nevyšel a trenér Rada byl po 9. kole koncem září 2014 odvolán. Od února do června 2015 byl trenérem FK Teplice. Na konci srpna 2016 se stal trenérem 1. FK Příbram, když nahradil odvolaného Martina Pulpita. Na konci roku 2016 musel ale Příbram z ekonomických důvodů opustit. V březnu 2017 se stal hlavním trenérem klubu AC Sparta Praha, kde nahradil odvolané trenérské duo Tomáš Požár, David Holoubek.\n\nOd prosince 2017 se stal podruhé ve své kariéře hlavním trenérem Jablonce. Tým po nepříliš povedeném podzimu zažil úspěšnou jarní část ligové sezony a skončil na 3.místě, což zajistilo start v základní skupině Evropské ligy.\n\n"}
{"id": "337924", "url": "https://cs.wikipedia.org/wiki?curid=337924", "title": "Vana Tallinn", "text": "Vana Tallinn\n\nVana Tallinn (estonsky \"Starý Tallinn\") je likér vyráběný estonskou lihovarnickou společností Liviko. Vyrábí se jednak ve variantě Original jako silný likér se 40, 45 či 50 % alkoholu, ale také ve slabších (16%) verzích Cream, Coffee a Chocolate.\n\nLikér má příchuť rumu a je výrazně sladký a kořeněný (mj. citrusovými silicemi, skořicí a vanilkou). Vysoký obsah alkoholu je překryt sladkostí likéru, proto bývá označován za pijácky nebezpečný.\n\nVana Tallinn se v Estonsku často přidává do kávy a je oblíbenou ingrediencí mnoha koktejlů a shotů — za zmínku stojí například estonská variace B52, tzv. Burning Tallinn (hořící složkou je zde Vana Tallinn Original, spodní Vana Tallinn Cream).\n\n"}
{"id": "337925", "url": "https://cs.wikipedia.org/wiki?curid=337925", "title": "Harry Melling", "text": "Harry Melling\n\nHarry Edward Melling (* 13. března 1989 Londýn, Spojené království) je anglický herec, který ztvárnil postavu Dudleyho Dursleyho ve filmové sérii o Harry Potterovi. Navštěvoval školu \"Hendon\" a potom školu \"Mill Hill\". Je vnuk Patricka Troughtona, který hrál v science fiction seriálu Doctor Who z let 1966–1969. Je synovcem herců Davida, Michaela a Sama Troughtonových a bratrancem hráče kriketu Jima Troughtona. Je členem Národního divadla mládeže. Trénoval v divadelní škole \"Sue Nieto\" v severozápadním Londýně a v současnosti navštěvuje Londýnskou akademii múzických umění.\n\n\n\n"}
{"id": "337926", "url": "https://cs.wikipedia.org/wiki?curid=337926", "title": "Radka Brožková", "text": "Radka Brožková\n\nRadka Brožková (* 21. června 1984, Rovensko pod Troskami) je česká reprezentantka v orientačním běhu. Mezi její největší úspěchy patří třetí místo z middlu z mistrovství světa 2008 v Olomouci. V současnosti běhá za český klub SC Jičín a současně je členem švédského klubu OK Ravinen, za který startuje ve Skandinávii. Je sestrou Dany Brožkové, jež je historicky nejúspěšnější českou orientační běžkyní. Studuje 2. LF UK v Praze.\n\n"}
{"id": "337927", "url": "https://cs.wikipedia.org/wiki?curid=337927", "title": "Helios 2", "text": "Helios 2\n\nHelios 2 byla sonda vyrobená v NSR, vypuštěná v roce 1976 americkou raketou, určená k průzkumu meziplanetárního prostoru poblíž Slunce.\nBěhem obletu Slunce byla sonda vlivem jeho velké gravitace zrychlena až na 68,75 km/s (2x rychlejší než Země kolem Slunce) a stala se nejrychlejším člověkem postaveným tělesem.\n\nProgram této sondy a celého programu Helios byl určen pro výzkum prostoru v okolí Slunce. Sonda byla vyrobená v Německu, programovou náplň všech experimentů připravili vědci NSR a USA. Sonda dostala přidělené označení COSPAR 1976-003A. Při svém letu byla stabilizována pomalou rotací. Povrch tělesa sondy byl pokryt z 50% slunečními bateriemi a z 50% odrazovými ploškami, které záření způsobující zahřívání sondy při průletu blízko Slunce odrážely. Hmotnost sondy byla 376 kg.\n\nS pomocí rakety Titan 3E Centaur D-1T sonda odstartovala ráno 15. ledna 1976 z kosmodromu Eastern Test Range na Floridě na heliocentrickou dráhu. Po dobrých zkušenostech s předchozí sondou Helios 1 byla sonda navedena ještě blíže ke Slunci, nejblíže k němu byla 41,9 milionů km. Dráha ležela ve vzdálenosti 0,28 až 0,995 AU, periodická oběžná doba byla 186 dní v rovině ekliptiky.\n\nNaměřené a na Zemi odesílané hodnoty byly porovnávány s docházejícími výsledky měření Heliosu 1 a sond Pioneer. Některá data zpracovávala i Československá akademie věd.\n\nPlánovaná životnost systémů sondy byla tři měsíce, pracovala však mnohem déle. Po třech letech činnosti vznikly problémy s teplotou a 3. března 1980 s ní bylo přerušeno spojení. V současné době se Helios 2 nachází na heliocentrické dráze a není již sledován.\n\n"}
{"id": "337934", "url": "https://cs.wikipedia.org/wiki?curid=337934", "title": "Karosa LP 30", "text": "Karosa LP 30\n\nKarosa LP 30 (též Caravan-Hotel Karosa LP 30) je typ lůžkového autobusového přívěsu, který ve druhé polovině 60. let 20. století vyrobil v osmi kusech československý podnik Karosa.\n\nDvounápravový rotel LP 30 má samonosnou karoserii skříňové konstrukce. Obě jeho nápravy byly řízené podle vychýlení tažné oje vozu. Díky tomu bylo zajištěno, že přívěs pojede přibližně v trase táhnoucího autobusu. Rotel byl vybaven samostatným naftovým topením, aktivní ventilací, nádržemi na užitkovou a odpadní vodu z umýváren a třísystémovou elektroinstalací. Střední levá část přívěsu se po zaparkování vysunovala, čímž se zpřístupnila ulička uvnitř přívěsu. Ta byla přístupná dvěma dveřmi v pravé bočnici. Uvnitř rotelu se nacházelo celkem 30 lůžek rozdělených do jednolůžkových (6x) a dvoulůžkových kabinek (12x), dvě převlékárny (pánská a dámská) a dvě umývárny. Ve vysunuté části bylo umístěno WC přístupné samostatnými dvířky v levé bočnici. Každé lůžko mělo samostatné osvětlení, vlastní větrání, věšáky, odkládací prostor a držáky pro láhev a sklenici. K výbavě přívěsu také patřil stanový přístřešek, který mohl být postaven před pravou bočnicí, skládací stolky a židle, vysavač a rádio. Přeprava osob během jízdy byla v rotelu zakázána.\n\n\nO výrobě lůžkového obytného přívěsu bylo rozhodnuto v polovině 60. let, kdy se vyskytovaly problémy s ubytováním zájezdů (bylo nedostupné, drahé či politicky nežádoucí). Jako jeho tahač byl určen luxusní dálkový autobus Karosa ŠD 11 „Evropabus“ (vyrobeno celkem 100 kusů) či po úpravě starší autokar Škoda 706 RTO LUX. Rotel LP 30 byl vyráběn v letech 1967 až 1970 v počtu osmi kusů. Získaly jej tyto subjekty:\n\nRoku 2019 byly známy tři zachované kusy. Vůz s výrobní číslem 007 se zachoval odstavený v Horní Bečvě (jeho majitelem byl v té době CKM Olomouc). V roce 2003 jej zakoupil dopravce ČSAD Jihotrans, renovoval jej do původního stavu a zařadil ho mezi svá historická vozidla v soupravě s „Evropabusem“ ŠD 11. Vůz s výrobním číslem 002 byl poslední desítky let odstaven v kempu na Náchodsku a sloužil jako statická chatka pro ubytování hostů. V roce 2019 jej získalo Regionální muzeum ve Vysokém Mýtě, které jej plánuje zrenovovat. Třetí známý vůz není opravený a vlastní ho soukromá osoba.\n\n"}
{"id": "337937", "url": "https://cs.wikipedia.org/wiki?curid=337937", "title": "Matthew Lewis", "text": "Matthew Lewis\n\nMatthew David Lewis (* 27. červen 1989, Leeds, West Yorkshire, Spojené království) je anglický herec známý rolí Nevilla Longbottoma.\n\nSyn Adriana a Lyndy Lewisových. Má dva starší bratry – Chrise (televizní editor) a Anthonyho (herec a muzikant). Rád poslouchá skupiny The Killers, Guns and Roses, Velvet Revolver, The Strokes a Green Day. Je fanouškem FC Leeds United.\nMatthew hraje od svých pěti let. Začal s menší rolí v televizi v \"Some Kind of Life\" a to šel zkusit na roli Nevilla Longbottoma.\nPro roli Nevila musel nosit falešné žluté a křivé zuby, o dvě velikosti větší boty a plastikové kousky umístěné za ušima, aby mu více odstávaly. To všechno proto, aby mu to dodalo šaškovský vzhled.\nBěhem natáčení filmu Harry Potter a Fénixův Řád, Helena Bonham Carterová, která hraje Belatrix Lestrangeovou nešťastnou náhodou propíchla Matthewovi ušní bubínek, když mu strčila svou hůlku do ucha.\n"}
{"id": "337938", "url": "https://cs.wikipedia.org/wiki?curid=337938", "title": "Josef Mečl", "text": "Josef Mečl\n\nJosef Mečl (15. listopadu 1940 Nové Ouholice – 2. prosince 2014) byl český právník, vysokoškolský pedagog a politik, za normalizace poslanec České národní rady za KSČ, po sametové revoluci československý poslanec Sněmovny národů a Sněmovny lidu Federálního shromáždění za KSČM, v 90. letech předseda Strany demokratické levice.\n\nPo maturitě, kterou v roce 1957 složil na Dvořákově gymnáziu v Kralupech nad Vltavou, šel studovat Právnickou fakultu UK, kde roku 1962 promoval a následně zde působil až do roku 1990, postupně jako asistent, odborný asistent, docent a profesor, od roku 1980 byl po dvě funkční období děkanem fakulty. V roce 1973 byl jmenován ředitelem Ústavu státní správy při československém Úřadu předsednictva vlády.\n\nVe volbách roku 1981 byl zvolen do České národní rady. Mandát v ní obhájil ve volbách roku 1986. Zasedal zde až do roku 1990. Netýkal se ho proces kooptací do ČNR po sametové revoluci. V ČNR působil jako předseda ústavně-právního výboru a byl členem komise, která připravovala novou ústavu, přičemž odpovídal za část upravující občanská práva.\n\nVrchol jeho politické kariéry nastal po sametové revoluci. Ve volbách roku 1990 zasedl do české části Sněmovny národů Federálního shromáždění (volební obvod Středočeský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Mečl přešel do poslaneckého klubu KSČM. Ve volbách roku 1992 přešel do Sněmovny lidu, kam byl zvolen za KSČM, respektive za koalici Levý blok, do níž KSČM přistoupila. Ve Federálním shromáždění setrval do zániku Československa v prosinci 1992. V roce 1991 neúspěšně kandidoval do Ústavního soudu ČSFR.\n\nV KSČM působil jako člen výkonného výboru, kde byl ale jako reformista kritizován Byl rovněž místopředsedou KSČM a předsedou poslaneckého klubu levicových poslanců KSČM ve Federálním shromáždění v letech 1991–1992.\n\nZvrat v jeho politické kariéře představoval 3. sjezd KSČM v červnu 1993. Ve straně tehdy převládl konzervativnější proud a došlo k rozsáhlému odchodu reformně orientovaných komunistů do jiných levicových subjektů. Po 3. sjezdu KSČM odešel ze strany i Mečl. Krátce poté byl v říjnu 1993 na ustavujícím sjezdu Strany demokratické levice zvolen jejím prvním předsedou a v roce 1995 ve funkci potvrzen.\n\nV senátních volbách v roce 1996 za stranu kandidoval v Mělníku, zvolen však nebyl. V roce 1997 strana zanikla.\n\nV 90. letech působil jako advokát, byl např. jedním z obhájců Vratislava Kutala, obviněného v aféře s lehkými topnými oleji. Byl rektorem Vysoké školy Karlovy Vary a vedoucí \"Katedry teorie práva a právní historie\" na této vysoké škole.\n\n"}
{"id": "337940", "url": "https://cs.wikipedia.org/wiki?curid=337940", "title": "Ventrilo", "text": "Ventrilo\n\nVentrilo je proprietární program pro VoIP a je využíváno hlavně hráči multiplayerových online her. Obdobně jako Mumble používá architekturu klient-server.\n\nKlient je dostupný pro Microsoft Windows (32 a 64 bit) a macOS (32 bit). Server je k dispozici navíc i pro Linux, Solaris, FreeBSD a NetBSD.\n\nKlient samotný je šířen jako freeware, nicméně bezplatná verze serveru umožňuje připojení pouze 8 uživatelů.\n"}
{"id": "337945", "url": "https://cs.wikipedia.org/wiki?curid=337945", "title": "Bitva u Filipp", "text": "Bitva u Filipp\n\nBitva u Filipp (Filippoi) se odehrála 3.(sebevražda Cassia) a 23.(sebevražda Bruta) října 42 př. n. l. v Makedonii.\n\nPo vraždě Caesara museli jeho vrazi opustit Řím. Pod vedením Gaia Cassia Longina a Marka Iunia Bruta, ovládli nakrátko východní část Římské říše. Po krátkých manévrech se armáda triumvirů střetla s armádou zastánců republiky poblíž Filipp, kde je triumvirové Marcus Antonius a Octavianus na hlavu porazili. Bitva se odehrála v roce 42 př. n. l. ve dvou střetnutích. Vojsko triumvirů disponovalo 100 000 muži pěšího vojska a 13 000 jezdci, strana republikánů disponovala 80 000 muži pěšího vojska a 20 000 jezdci, k tomuto počtu je nutno připočíst 20 000 mužů pomocných jednotek. Po prohrané bitvě Longinus a Brutus spáchali sebevraždu. V následujících letech ztratil třetí triumvir Lepidus svůj politický vliv, Octavianus posiloval svůj vliv v městě Římě a Antonius na východě říše.\n\nOpevněný tábor triumvirů ležel v nížině přímo na via Egnatia. Od něj vedla palisáda s příkopem až k bažinám na jihu.\n\nBrutus rozbil svůj tábor na pahorku na severní straně via Egnatia. Cassiův tábor byl také na pahorku, ale na jižní straně via Egnatia.\n\nDíky tomu, že se Octavianovi udělalo nevolno, se vedení vojska triumvirů ujal Marcus Antonius. Ten chtěl bitvu co nejdříve, neboť měl mnohem horší zásobování než republikáni, ale Brutus s Cassiem vždy odmítli. Oba chtěli triumviry vyhladovět. Marcus Antonius nutně potřeboval bitvu, čili nechal tajně vystavět cestu přes bažiny a obejít bok nepřítele. Po deseti dnech mohl Marcus vyslat několik mužů, kteří obsadili pevnůstky nepřítele. Cassius ale zpozoroval nepřítele a rychle postavil hradbu přes bažinu. Takto tedy zastavil Marcusův plán a odřízl jeho muže. Tato šarvátka vyústila v opravdovou bitvu. Marcus Antonius zaútočil svým pravým křídlem na vystavěnou hradbu a po prolomení obsadil republikánský tábor. Cassius ztratil orientaci v bitvě a raději spáchal sebevraždu. Jeho vojsko se poté rozprchlo do všech světových stran. Na druhé straně pole zatlačily Brutovy oddíly oddíly Octaviana a zmocnily se tábora triumvirů.\n\nTakto se tedy otočilo bitevní pole o 90 stupňů. Po první bitvě nastal třítýdenní odpočinek. Brutus opět používal zdržující taktiku. To se ale nelíbilo jeho vojákům a důstojníkům, kteří chtěli bojovat. A tak se nechal strhnout jako Pompeius v bitvě u Farsálu. A stejně dopadl. Ačkoli museli triumvirové bojovat o každý metr půdy co dobyli, nepolevili a Brutova armáda byla vytlačena až do pevnosti. Tím se narušila linie a toho využili zkušení legionáři triumvirů. Po následné řeži radši Brutus spáchal sebevraždu.\n\nCaesarova smrt tedy byla pomstěna, což byl hlavní cíl triumvirů. V následujících letech ztratil Lepidus svoji politickou moc. Octavianus posílil moc v Římě a Marcus Antonius na východě. Nová občanská válka byla na dohled.\n\n"}
{"id": "337949", "url": "https://cs.wikipedia.org/wiki?curid=337949", "title": "Matějka", "text": "Matějka\n\nČeské a slovenské příjmení Matějka či Matejka nosí více různých osobností:\n\n\n\n"}
{"id": "337951", "url": "https://cs.wikipedia.org/wiki?curid=337951", "title": "Mémorial des Martyrs de la Déportation", "text": "Mémorial des Martyrs de la Déportation\n\nMémorial des Martyrs de la Déportation (česky \"Památník mučedníků deportace\") je památník v Paříži věnovaný 200 000 francouzským mužům, ženám a dětem, kteří byli za druhé světové války v letech 1941-1944 deportováni do německých koncentračních a vyhlazovacích táborů. Od roku 2007 je památník zapsán na seznamu historických památek.\n\nNavrhl jej francouzský modernistický architekt a spisovatel Georges-Henri Pingusson. Památník byl otevřen 12. dubna 1962 a 29. února 1964 byl předán francouzskému státu. Památník se nachází na \"Square de l'Île-de-France\" za katedrálou Notre Dame na východním cípu ostrova Cité. Je otevřen celý týden, kromě pondělí. Vstup je volný. Každou poslední neděli v dubnu se zde odehrává vzpomínková akce.\n\nPamátník při vstupu připomíná bunkr. Dolů vedou poměrně úzké a strmé schody. Celá stavba je vyrobena z betonu pokrytého omítkou, do které byl přidán štěrk z různých oblastí Francie, takže působí dojmem přírodního kamene.\n\nZ trojúhelníkového nádvoří vede ke kryptě úzký a slabě osvětlený průchod. Dlouhá chodba chráněná mříží má na zdech 200 000 skleněných tyčinek symbolizujících nespočet obětí deportací do nacistických koncentračních táborů. U vstupu do chodby se nachází hrob s ostatky neznámého deportovaného z tábora Neustadt, který sem byl přenesen 10. dubna 1962.\n\nTrojúhelníkové nádvoří téměř na úrovni Seiny se otevírá k řece horizontálním otvorem s vodorovnými hranatými příčkami.\n\nVpravo a vlevo jsou v trojúhelníkových výklencích urny s půdou z různých táborů a také popel z krematorií. Na zdech jsou napsány výňatky z básní nebo citace autorů: Robert Desnos, Paul Éluard, Louis Aragon, Vercors, Antoine de Saint-Exupéry, Jean-Augustin Maydieu a Jean-Paul Sartre.\n\n"}
{"id": "337953", "url": "https://cs.wikipedia.org/wiki?curid=337953", "title": "Slot 1", "text": "Slot 1\n\nSlot 1 je typ slotu pro připojení procesoru (CPU). Používal se hlavně pro připojení procesorů Intel Pentium II, Celeron a u některých Intel Pentií III. Slot 1 vzhledem připomínal PCI.\n\nSpecifikace Slotu 1 umožňuje větší takty sběrnice ve srovnání s paticí Socket 7. Základní desky se Slotem 1 používaly protokol GTL+.\n\nNěkterá Pentia II (350 a 450 MHz) a všechny Pentia III pro Slot 1 používaly vylepšenou variantu SECC2. Tato varianta byla lehčí, úspornější a levnější. Slot A používaný společností AMD byl mechanicky identický, nicméně elektronicky nekompatibilní.\n\n"}
{"id": "337954", "url": "https://cs.wikipedia.org/wiki?curid=337954", "title": "Mackenzie Rosman", "text": "Mackenzie Rosman\n\nMackenzie Ryann Rosman (* 28. prosince 1989, Charleston, Jižní Karolína, USA) je americká herečka. Stala se známou svojí rolí Ruthie Camdenové v seriálu \"Sedmé nebe\".\n\nPochází z indiánského kmene Cherokee. V roce 1996 ztvárnila roli Ruthie Camdenové. Objevila se v nezávislém filmu \"Gideon\" s Christopherem Lambertem, Charltonem Hestonem a Shelley Wintersovou. Také se objevila v mnoha televizních reklamách. Hrála Loreli v novém filmu natočeném podle knižní předlohy Edgara Allana Poea – \"Edgar Allan Poe's Ligeia\". Její rodiče se rozvedli, když byla malá a v současnosti bydlí v Santa Clarita, Kalifornie se svojí matkou Donnou, nevlastním otcem Randym a mladším bratrem Chandlerem (1992). Má taky starší nevlastní sestru – Katelyn Salmont(1986). \n"}
{"id": "337955", "url": "https://cs.wikipedia.org/wiki?curid=337955", "title": "Andreas Scholl", "text": "Andreas Scholl\n\nAndreas Scholl (* 10. listopadu 1967, Eltville am Rhein, Hesensko, Německo) je německý kontratenorista, mužský pěvec vážné hudby s rozsahem altu se specializací na barokní období. Jeho rozsah je stejný jako u proslulého altového kastráta 18. století, Senesina, pro kterého psal Händel své největší role. Scholl je první kontratenorista na světě, který byl pozván na \"The Last Night of the Proms\" v Londýně, aby zde zazpíval.\n\nAndreas se narodil v Eltville am Rhein, vyrůstal v sousedním Kiedrichu. Celá jeho rodina byli zpěváci. V sedmi letech začal zpívat v Kiedricher Chorbuben (zdejšího chlapeckého sboru s dlouholetou tradicí). Ve 13 letech Andreas Scholl zpíval druhý hlas z Mozartovy \"Kouzelné flétny\" v Wiesbadener Staatstheater (spolu se svou sestrou, která zpívala první hlas). Ještě tentýž rok byl jako jeden z 20 tisíc sboristů celého světa pozván do Říma na festival, kde byl také vybrán pro sólo ve slavnostní mši dne 4. ledna 1981. Při této příležitosti se zde setkal s papežem Janem Pavlem II. V roce 1986 si zahrál mnicha spolu se Seanem Connerym ve filmu Jméno růže, který se natáčel v klášteře Eberbach, nedaleko Kiedrichu.\n\nSchollovi bylo 17, když poprvé zpíval před tenorem/kontratenorem Herbertem Kleinem, který mu ukázal dvě místa, kde jedině mohl studovat a to buď v Londýně, nebo na Basilejské škole staré hudby (Schola Cantorum Basiliensis). Poté, co jeho strýc uvedl Scholla známým zpěvákům Paulu Esswoodovi a Jamesi Bowmanovi, hvězdám evropských kontratenoristů, Scholl si vybral Bowmana jako svůj vzor. Poté poslal demo nahrávku Renému Jacobsovi, který měl ohodnotit jeho talent. Ten pozval Scholla na návštěvu Schola Cantorum Basiliensis. Avšak Scholl neměl náležité hudební vzdělání a titul. Ačkoliv Schola Cantorum Basiliensis nabízí jenom post-graduální kurzy, mladý zpěvák byl přijmut díky jeho síle a kvalitě tónu poté, co zazpíval Schubertovu píseň pro přijímací porotu – včetně Reného Jacobse.\n\nNa Schole byl Andreasovym učitelem Richard Levitt a Jacobs v dalším roce. Švýcarská houslistka Chiara Banchini a sopranistka Emma Kirkby měly hlavní vliv na to, že se Scholl začal specializovat na barokní hudbu. Tu dodatečně studoval se sopranistkou Evelyn Tubb a loutnistou Anthonym Rooleyem. K dodatku Diplomu staré hudby, pro který byl externí zkoušející právě Bowmanem, Scholl shromáždil ceny z Council of Europe a Foundation Claude Nicolas Ledoux, spolu s cenami švýcarských Association Migros a Ernst Göhner Foundation.\n\nAndreas Scholl teď učí na Schola Cantorum Basiliensis interpretaci staré hudby a jeho třída patří k nejvíce vyhledávané mistrovské třídě.\n\nV roce 1993 se zastavil Scholl v Paříži na žádost Jacobse v Théâtre Grévin, kde způsobil rozruch. Jeho Janovy pašije byly odvysílány na Velký pátek posluchačům rádia včetně Williama Christie. Krátce nato se spolu potkali ve vlaku. Rok 1994 se stal osudový pro nahrávku Händelova Mesiáše s \"Les Arts Florissants\", domluvenou ihned po již zmíněné cestě vlakem.\n\nAndreas Scholl spolupracoval s většinou současných barokních specialistů, včetně těchto:\n\nJeho pravidelní partneři v sólových skladbách jsou např. cembalista Markus Märkl a virtuózní loutnista Edin Karamazov. Soubory, s kterými účinkuje jsou např.:\n\n\nSkladatel Marco Rosano složil pro Andrease skladbu Stabat Mater, provedenou poprvé 22. února 2008 v Městské koncertní síni Angel Place za doprovodu Australian Brandenburg Orchestra pod taktovkou Paula Dyera.\n\nScholl líčí sám sebe jako zpěváka, který dělá operu. Jeho hlavní role byly psány v 18. století pro alt-kastráta Senesina: Bertarido v Händelově \"Rodelindě\" a hlavní role v Händelově opeře \"Julius Caesar v Egyptě\" (orig. \"Giulio Cesare in Egitto\") v produkci Dánské královské opery. \"Rodelinda\" byl velký úspěch. \"The Financial Times\" napsali o jeho \"Vivi tiranno\": … tak zběhlá virtuozita … čas se zastavil a vy jste cítili, že mluví přímo k Vám. V únoru 2002 ho \"Le Monde\" nazvali „Le Roi Scholl“ po jeho repríze role krále Bertarida v pařížské produkci Glyndebournské Rodelindy.\n\nScholl vždy také psal hudbu pro balet a \"divadlo\". Nyní má své soukromě nahrávací studio v Basileji, ve Švýcarsku, kde právě sídlí. Jeho \"Bílá jako lile\", základy stojící na představách Johna Downlanda, je na CD z roku 1995. \"The countertenors\" (s Dominiquem Vissesem a Pascalem Bertinim) byl hit v Koreji, když byla skladba použita v televizní reklamě, a později vydána v orchestrální verzi. V prosinci roku 2003 provedl veřejně svojí první popovou tvorbu na veřejnosti za pomoci orchestru i elektronické hudby. Po boku Andrease Scholla byl kolega barokní kontratenor, Roland Kunz, specializovaný na zhudebňování alžbětínských anglických poemů do jeho vlastní elektronické hudby.\n\n"}
{"id": "337960", "url": "https://cs.wikipedia.org/wiki?curid=337960", "title": "Hrubá", "text": "Hrubá\n\nHrubá může být:\n\n\n\n\n"}
{"id": "337965", "url": "https://cs.wikipedia.org/wiki?curid=337965", "title": "Abraham Isaac Kook", "text": "Abraham Isaac Kook\n\nAbraham Isaac Kook (: , \"Avraham Jicchak ha-Kohen Kuk\"; 1865, Grīva, Ruské impérium – 1935, Jeruzalém, Britský mandát Palestina) byl první aškenázský vrchní rabín v britské mandátní Palestině, zakladatel náboženské sionistické ješivy Merkaz ha-rav, židovský myslitel, halachista, kabalista a proslulý znalec Tóry. V hebrejštině je znám jako , ha-Rav Avraham Jicchak ha-Kohen Kook nebo pod akronymem הראי״ה (HaRaAYaH) či jednoduše „ha-Rav.“ Byl jedním z nejvíce oslavovaných a nejvlivnějších rabínů 20. století.\n\n\n"}
{"id": "337966", "url": "https://cs.wikipedia.org/wiki?curid=337966", "title": "Petersenův graf", "text": "Petersenův graf\n\nPetersenův graf je 3-regulární (kubický) graf s 10 vrcholy s řadou zajímavých vlastností. Pojmenovaný je po dánském matematikovi Juliu Petersenovi, který ho roku 1898 zkonstruoval coby nejmenší bezmostý 3-regulární graf, jehož hrany nelze obarvit třemi barvami.\n\n"}
{"id": "337968", "url": "https://cs.wikipedia.org/wiki?curid=337968", "title": "Mikuláš Jaroslav Novák", "text": "Mikuláš Jaroslav Novák\n\nMikuláš Jaroslav Novák (25. dubna 1897 Milčice – 5. května 1985 Litoměřice) byl československý důstojník a politický vězeň. První světové války se zúčastnil jako vojín na ruské frontě, ve dnech 6. července až 7. července 1916 byl zajat, vstoupil do československých legií.\n\nPo první světové válce sloužil u ppl. 2 Jiřího z Poděbrad do r. 1926 jako subalterní důstojník a velitel 3. roty tohoto pluku, i jako důstojník pro tělesnou a brannou výchovu, kterou přednášel na důstojnických školách. Od roku 1926 do roku 1934 byl zástupcem velitele hradní stráže a od roku 1934–1936 byl mobilizačním referentem a velitelem náhradního tělesa Hraničářského praporu 3 v Žamberku, pak byl velitelem detašovaného praporu ppl. 28 v Karlíně, načež byl jmenován velitelem důstojnické školy ve Vršovicích – výchovu ale nezahájil neboť byl v roce 1938 převelen k Hraničářskému pluku 19 v Žamberku a jmenován velitelem těžkého opevnění – Tvrze Hanička.\n\nPo uzavření Mnichovské dohody byl Novák ustanoven velitelem pracovního praporu 201 v Přibyslavi a pracoval na výstavbě dálnice Havlíčkův Brod – Brno a na rekonstrukci železnice na stejné trase a na rekonstrukci silnice Světlá nad Sázavou – Humpolec.\n\nZa okupace organizoval Brigádu en cadre a dva pancéřové vlaky. Svou ilegální činnosti za okupace sám zpracoval ve Vojenském historickém ústavu. Za okupace nebyl zatčen, neboť došlo ke včasnému varování od Obrany národa, ve které sám působil.\n\nDne 30. března 1940 cestoval do Francie přes Maďarsko, Jugoslávie, Řecko, Turecko a Libanon, to s ním cestovala již celá četa dobrovolníků. Dne 13. května 1940 byl presentován v Agde do naší armády. Ve Francii působil jako náčelník generálního štábu I. Čsl. divize a zúčastnil se bojů na Marně, Seině a Loiře.\n\nPo pádu Francie a evakuaci čsl. divize působil v Británii jako táborový důstojník, zástupce velitele I. čsl. praporu nově utvořené čsl. samostatné brigády, dále jako velitel I. čsl. školy pro výchovu důstojníků v záloze a posléze jako velitel brigádní kulometné roty. Po přídechu do VB přihlásil se do tvořící se čsl. vojska v Sovětském svazu. Do SSSR odjel roku 1943, ale jeho loď byla potopena 11. července 1943. Po marném čekání na nové doklady a víza odcestoval do Káhiry a nastoupil u 7., později 23. britské tankové brigády; při přepravě do Řecka byl odvelen od brigády a ustanoven velitelem čsl. administrativního štábu pro Střední východ.\nTam setrval až do úplné likvidace našich československých záležitostí na Středním východě, tj. do roku 1946, načež se v dubnu 1946 vrátil s evakuovanými vojáky do vlasti.\n\n20. března 1946 byl pomluven a vyšetřován. Předal prezidentu republiky zprávu o likvidaci a evakuaci čsl. štábu pro SV. Podle informací generála Klapálka měl nastoupit velení v české severní oblasti. Mezitím byl dočasně přidělen MNO hl. št. čj. 21 820 dův. Osob. Vel. Pěch./46 k Voj. historickému ústavu, kde sestavoval ilegální činnost Obrany národa na čsm. Vysočině. Poté byl přemístěn k PVVP s určením jako předseda kárného výboru. Dne 1. října 1948 byla mu udělena dovolená ze služebních důvodů výnosem MNO čj. 8130 cův/48 ačkoli byl ponechán ve činné službě podle §1 odstavce 2 a § 14 zák. číslo 72/46 Sb. ze dne 6. března 1946. Dne 31. prosince 1948 byl pensionován.\n\n20. dubna 1949 byla jeho rodina v Novém Městě nad Metují napadena státní bezpečností z Hradce Králové. Hlídka jej odvlekla ve dvě hodiny ráno na krajské velitelství a v 7:30 byl uvězněn v krajské věznici. 23. dubna 1949 byl opět bez udání důvodu propuštěn.\nDne 3. listopadu 1950 byla mu odňata vojenská hodnost. Byl obviněn, že jako velitel generálního štábu pro střední východ trpěl manželské nevěry svých důstojníků. Obžaloba byla opět bez důkazů.\nPerzekuce, pronásledování a upírání lidských práv byly korunovány soudními procesy v nichž byl obviněn nepřekažením trestního činu podle § 164 odst. 1 a 2 trestního zákona 86/53 z 25. května 1953 pro trestní čin velezrady podle §78 odst. 1 písm. C. odst.2 trestního zákona k trestu odnětí svobody ve výši 10 let a ztrátě občanských práv na 4 roky. Na jeho odvolání nejvyšší soud zrušil rozsudek a podstoupil vyšetřování Vyšší voj. prokuratuře v Praze. Zde byl uznán vinným jen z nenahlášení trestného činu a byl mu uložen trest odnětí svobody ve výši 4 let a vyslovena ztráta občanských práv, propadnutí jedné poloviny jmění ve prospěch státu a povinnost hradit náklady trest. řízení. Vyšší vojenský soud rozhodl usnesením podle čl. II. Odstavce I amnestie prezidenta republiky ze 4. 5. 1953 o prominutí 16 měsíců z celkového trestu.\n\nZa svou činnost ve druhé světové válce obdržel mnohá čs. i zahraniční vyznamenání. Z mnohých lze jmenovat například: Řád britského impéria (CBE), dva Čs. válečné kříže 1939 a medaili za chrabrost.\n\nK jeho rehabilitaci došlo v roce 1992.\n\n\n"}
{"id": "337980", "url": "https://cs.wikipedia.org/wiki?curid=337980", "title": "Izraelské pozemní síly", "text": "Izraelské pozemní síly\n\nIzraelské pozemní síly jsou nejpočetnější složkou Izraelských obranných sil. V jejich řadách slouží 20 tisíc profesionálních vojáků, 113 tisíc branců a 460 tisíc rezervistů. Základní bojovou jednotkou je brigáda. V porovnání s ostatními světovými armádami, mají izraelští velitelé větší možnost se individuálně rozhodovat na základě situace a nečekat tak rozhodnutí nadřízených. Izraelské pozemní síly a celé Izraelské obranné síly patří mezi nejvíce bojově vycvičenou armádu na světě. Pěchota je ze značné části mechanizovaná (3 800 tanků a 11 tisíc obrněných vozidel). Současným velitelem pozemních sil je generálmajor (\"aluf\") Kobi Barak.\n\n\n\n\n\n\n"}
{"id": "337985", "url": "https://cs.wikipedia.org/wiki?curid=337985", "title": "Velká cena Španělska silničních motocyklů 2008", "text": "Velká cena Španělska silničních motocyklů 2008\n\nVelká cena Španělska 2008 byla druhým závodem Mistrovství světa silničních motocyklů 2008. Konala se ve dnech 28.-30. března na okruhu Circuito Permanente de Jerez nacházejícího se ve španělském městě Jerez de la Frontera.\n\nVelká Cena Kataru jako by napovídala podobný průběh šampionátu tak jak tomu bylo loni, kdy Casey Stoner jasně porážel zbytek pole a nezdary Valentina Rossiho měli mít pokračování i v letošním roce. I když tu letos vyhrál Stoner tzv.nultý závod tak hlavními favority byli pasováni Valentino Rossi a Daniel Pedrosa.Jednoduše proto, že trať v Jerezu nesedí stroji Ducati. Překvapení závodu v Kataru španěl Lorenzo chtěl opět útočit na stupně vítězů. Statistika úspěšnosti mluví jasně. 7 vítězství pro Rossiho, 2 vítězství pro Lorenza a 1 vítězství pro Pedrosu.\n\nPříslib dobrých výkonů do budoucna ukázali v úvodním závodě nováčci Lorenzo,Dovizioso a Toseland, kteří obsadili 2,4 a 6.místo. Jediným zklamaným nováčkem tak byl Alex de Angelis,který upadl a nedokončil.\n\nV příštím roce by se mohla Velká Cena Kataru konat v pozdějším termínu. Důvodem je nespokojenost jezdců s nízkými teplotami během celého víkendu. Paradoxně se závod jel v noci z důvodu extrémních teplot během dne, které jezdce vyčerpávaly. Pořadatelé ale mají v plánu dále zahajovat světový šampionát a mělo by to tak zůstat až do roku 2016. Jediným řešením se zdá být posunutí zahájení mistrovství světa na měsíc Duben.\n\nJeště loni jezdec MotoGP Alex Hoffmann se nechal slyšet, že jedná o návratu do mistrovství světa silničních motocyklů. Údajně nalezl formu dohody s týmem Luise d'Antina na rok 2009.\n\nRossi předjíždí Edwardse a Stonera a jde na 4.místo.\nRossi předjíždí Haydena a jde na 3.místo.\nCapirossi předjíždí Edwardse a jde na 5.místo.\n\n150.start v mistrovství světa pro Randyho de Punieta\n\n100.start v mistrovství světa pro Andreu Doviziosa\n\nPoprvé od roku 1999 se v Jerezu na stupně vítězů v nejsilnější kubatůře postavili dva španělští jezdci. Tehdy dokončil první Criville a třetí Gibernau.\n\n100.stupně vítězů pro Valentina Rossiho.\n\n1.kolo-Simoncelli předjíždí Takahashiho a jde na 4.místo.\nSimoncelli předjíždí Lüthiho a jde na 3.místo.\nBarbera a Simon předjíždí Takahashiho a jdou na 5 a 6.místo.\nBarbera předjíždí Lüthiho a jde na 4.místo.\nFaubel padá a končí.\nLüthi padá a končí.\nPasini předjíždí Takahashiho a jde na 2.místo.\n\nCorsi předjíždí Talmacsiho a Smithe a jde na 2.místo.\nTalmacsi pro technické problémy odstupuje ze závodu.\nGadea padá a končí.\nWebb padá a končí.\n"}
{"id": "337991", "url": "https://cs.wikipedia.org/wiki?curid=337991", "title": "RIS", "text": "RIS\n\nRIS je zkratka s více významy:\n\n"}
{"id": "337993", "url": "https://cs.wikipedia.org/wiki?curid=337993", "title": "ŘSD", "text": "ŘSD\n\nŘSD může znamenat:\n\n"}
{"id": "337995", "url": "https://cs.wikipedia.org/wiki?curid=337995", "title": "Bacílek", "text": "Bacílek\n\nPříjmení Bacílek má více osobností:\n\n"}
{"id": "337996", "url": "https://cs.wikipedia.org/wiki?curid=337996", "title": "Jiří Lochman", "text": "Jiří Lochman\n\nJiří Lochman (* 24. května 1951, Bělá pod Bezdězem) je současný český malíř. Je odchovancem mistrů české imaginativní malby, především Františka Muziky. Od roku 1968 se věnuje výhradně olejomalbě.\n\nNarodil se v Bělé pod Bezdězem a v osmi letech se přestěhoval do České Kamenice.\n\nMládí prožil v České Kamenici, kde vystudoval gymnázium.\n\n\n"}
{"id": "337998", "url": "https://cs.wikipedia.org/wiki?curid=337998", "title": "Philadelphia Phantoms", "text": "Philadelphia Phantoms\n\nPhiladelphia Phantoms byl profesionální americký klub ledního hokeje, který sídlil v pensylvánském městě Philadelphia. Šlo o farmářské mužstvo týmu Philadelphia Flyers, hrajícího v NHL. Jejich domácí aréna byla Wachovia Spectrum. Od sezony 2009/2010 klub nefunguje, z důvodů plánu demolice Wachovia Spectra majitelé přesunuli AHL do Glens Falls, kde působila v letech 2009-2014 jako nová farma Flyers klub Adirondack Phantoms.\n\nBylo tu několik dobrých trenérů jako John Stevens, Bill Barber a naposledy bývalý hráč Craig Berube.\n\n\nV jedné sezóně\n\nV kariéře\n\n\nZ tohoto farmářského týmu postoupili do NHL hráči jako Antero Niittymäki, Jeff Carter, Mike Richards, Patrick Sharp, Jon Sim, Joni Pitkänen, Dennis Seidenberg, R.J Umberger, Ben Eager a Randy Jones.\n\n"}
{"id": "337999", "url": "https://cs.wikipedia.org/wiki?curid=337999", "title": "Bubník", "text": "Bubník\n\nPříjmení Bubník nosí více osobností:\n\n\n"}
{"id": "338001", "url": "https://cs.wikipedia.org/wiki?curid=338001", "title": "Budník", "text": "Budník\n\nBudník je dřevěná budka, která se používá jako umělá nora nebo hnízdo při chovu některých zvířat. Slouží jako úkryt a místo pro vyvedení mláďat. Většinou má malý otvor, který umožňuje snadný přístup dospělým zvířatům a zároveň chrání mláďata uvnitř tak, aby nemohla budník opustit nebo z něj vypadnout. Budník může být zapuštěn do terénu, nebo zavěšen ve výšce.\n\nBudník je vyroben nejčastěji ze dřeva. Může být použitý i jiný vhodný dobře tepelně izolační a zdravotně nezávadný materiál.\n\nBudník se používá především pro chov kožešinových zvířat např. norků, lišek, činčil nebo nutrií, někdy bývá tímto termínem označován i holubník.\n\n"}
{"id": "338002", "url": "https://cs.wikipedia.org/wiki?curid=338002", "title": "Státní znak Černé Hory", "text": "Státní znak Černé Hory\n\nStátní znak Černé Hory je tvořen zlatým, rozkřídleným, dvouhlavým orlem se zlatou zbrojí a červeným jazykem, držícím v pravém pařátu zlaté žezlo, v levém pak zlatem okované modré říšské jablko se zlatým křížkem. Nad hlavami je umístěna královská koruna. Orel nese na hrudi modrý, zlatě lemovaný prsní štítek se zlatým kráčejícím lvem na zelené patě.\n\nZlatá koruna, žezlo a jablko jsou černohorské korunovační klenoty. Znak vychází ze zlatého věku Černé Hory za vlády dynastie Petrovićů-Njegošů užívaný do roku 1905.\n\nNázev Černá Hora se poprvé objevil na listině z roku 1435. Již v 10. století však vzniklo na území dnešní Černé Hory Knížectví Zeta (od roku 1077 království), které se ve 13. století stalo součástí Srbska. Roku 1499 byla Zeta formálně připojena k Osmanské říši, fakticky si ale země vysokých a těžko dostupných hor udržela nezávislost. Roku 1688 vypověděla Černá Hora s Osmanskou říší formální svazek a roku 1852 vyhlásil vladyka Danilo II. z dynastie Petrovićů-Njegošů knížectví a získal tak panovnické jméno kníže Danilo I. V roce 1851 zavedl osobní standartu, která je považována za předchůdce státní vlajky. Na této vlajce byl zobrazen korunovaný, dvouhlavý orel, který držel nad zlatým kráčejícím lvem v pařátech žezlo a říšské jablko. Orel měl na prsou iniciály v cyrilici Д.I. (Danilo I.) Originál vlajky je dochován v muzeu v Cetinji.\n\nPo úmrtí Danila I. roku 1860 převzal jeho nástupce Nikola I. vlajku se znakem téměř nezměněnou, pouze iniciály na hrudi orla změnil na H. I. (znovu v cyrilici).\n\nO rok později byl znak na vlajce změněn (vlajka ale také). Na hrudi měl orel nyní bílý štít s červenými iniciálami HI. Dle některých zdrojů byl štít žlutý (zlatý) a iniciály bílé (stříbrné).\n\nV roce 1878 byla Černá Hora na Berlínském kongresu uznána jako plně nezávislý stát (Černohorské knížectví). Základem znaku se stal znak užívaný knížetem Danilem již v roce 1851, tj. červený štít se zlatým, korunovaným, dvouhlavým orlem, držícím zlaté žezlo a zlaté říšské jablko s křížkem. Na hrudi měl orel modrý prsní štítek se zlatým, kráčejícím lvem na zelené patě. Celý výjev byl položen na červený, knížecí plášť, zdobený zlatými třásněmi a uvnitř podšitý hermelínem, pod knížecí korunou.\n\nAsi od roku 1900 byl na vlajce zobrazován orel (nešlo o znak) mající na hrudi červený štít se žlutými iniciálami HI. Říšské jablko bylo popsáno jako modro-žluté. 28. srpna 1910 bylo vyhlášeno Království Černá Hora, přičemž se změnil i znak na vlajce. Z hrudi orla byl odstraněn štít s iniciály HI. Říšské jablko v pařátech bylo nově celé žluté. Státní znak však zůstal stejný od roku 1878 až do roku 1905, kdy se změnila barva orla ze zlaté na stříbrnou a barva prsního štítku z modré na červenou.\n\nZa I. světové války byla Černá Hora v letech 1916–1918 okupována Rakousko-Uherskem. Po osvobození země Srbskem ztratila země samostatnost nejprve částečně, později zcela. 26. listopadu 1918 se stala součástí Srbského království, resp. 1. prosince vzniklého Království Srbů, Chorvatů a Slovinců. Na území Černé Hory se užívaly pouze symboly království, které byly oficiálně zavedeny 28. února 1922. Státní znak byl tvořen červeným štítem, na který byla položena královská koruna. Ve štítu byl zobrazen stříbrný, dvouhlavý orel se zlatým jazykem a zbrojí. Orel nesl třikrát dělený prsní štítek se znaky Srbska, Chorvatska a Slovinska. Celý výjev byl položen na červený, královský plášť, zdobený zlatými třásněmi a podšitý hermelínem. Nahoře na plášti byla opět zlatá, červeně vyložená královská koruna. 3. října 1929 byla země přejmenována na Království Jugoslávie, ke změně znaku nedošlo. V letech 1941–1943 byla země okupována nejprve Itálií, poté do roku 1944 Německem.\n\n4. prosince 1943 byla vyhlášena Demokratická Federativní republika Jugoslávie a od roku 1944 se na území Černé Hory začal užívat její znak. Ten byl tvořen pěti semknutými pochodněmi, hořícími červenými plameny, kolem nichž byl věnec zlatých, pšeničných klasů obtočených modrou stuhou s bílým datem 29. XI. 1943. V horní části byla červená, zlatě lemovaná, pěticípá hvězda plnějšího tvaru. Oficiálně však byl v platnosti znak Království Jugoslávie. Autorem znaku byl grafik Đorđe Andrejević-Kun.\n\n29. listopadu 1945 byla v Černé Hoře vyhlášena svazová republika v rámci Federativní lidové republiky Jugoslávie. Federace užívala od 31. ledna 1946 jen v detailech upravený znak z roku 1943, který reprezentoval na mezinárodním fóru všechny svazové republiky. Černá Hora užívala od 31. prosince 1946 i svůj znak, tvořený šedou horou Jezerski vrh v pohoří Lovćen s mauzoleem Njegošů na vrcholu (ve zdroji je Lovćen uváděn jako hora). Hora na znaku vystupovala z modrobílých vln a byla obklopena zlatým, vavřínovým věncem, převázaný v dolní části červeno-modro-bílou stuhou. V horní části znaku byla červená, zlatě lemovaná, pěticípá hvězda. Autorem znaku byl opět Đorđe Andrejević-Kun.\n\n7. července 1963 byla Federativní lidová republika Jugoslávie přejmenována na Socialistickou federativní republiku Jugoslávie a svazová Lidová republika Černá Hora na Socialistickou republiku Černá Hora. Znak federace byl pozměněn (byla přidána šestá pochodeň), znak Černé Hory se nezměnil.\n\nPo válce v Jugoslávii a jejím rozpadu byla vyhlášena 27. dubna 1992 Svazová republika Jugoslávie, jejímiž členy byly z původních republik pouze Srbsko a Černá Hora. Ta se od 12. října 1992 jmenovala Republika Černá Hora. 20. října 1993 byl jugoslávským parlamentem zaveden znak, tvořeny červeným štítem, na kterém byl stříbrný dvouhlavý orel se zlatou zbrojí. Na hrudi nesl čtvrcený prsní štítek v jehož prvním a čtvrtém poli byl znak Srbska (červené pole čtvrcené stříbrným křížkem se stříbrnou ocílkou (křesadlem) připomínající písmeno S ve všech polích) a ve druhém a třetím poli znak Černé Hory (červené pole se zlatým, kráčejícím lvem se zlatou zbrojí).\n\n29. prosince 1993 zavedla svazová Republika Černá Hora vlastní státní symboly. Nový znak (vycházející z historických znaků) byl tvořen stříbrným, rozkřídleným, korunovaným orlem se zlatou zbrojí a červeným jazykem, který měl na červeném, zlatě lemovaném prsním štítku zlatého, kráčejícího lva. Orel držel ve spárech zlaté žezlo a modré, říšské jablko se zlatým křížkem.\n\n4. února 2003 byl změněn název Svazové republiky Jugoslávie na Srbsko a Černá Hora. Státní symboly nebyly změněny.\n\n12. července 2004 přijala Černá Hora nový zákon o státních symbolech. Státní znak byl upraven do podoby dynastie Petrovičů z roku 1905. 21. května 2006 bylo v referendu schváleno odtržení Černé Hory z federace a 3. června 2006 byla parlamentem Černé Hory vyhlášena nezávislost, kterou 15. června 2006 uznala i vláda Srbska. Státními symboly Černé Hory se staly symboly z roku 2004.\n\nČernohorský státní znak je součástí černohorské vlajky a používá se např. na cestovních pasech. \n\n"}
{"id": "338005", "url": "https://cs.wikipedia.org/wiki?curid=338005", "title": "Esposito", "text": "Esposito\n\nPříjmení Esposito (z latinského \"expositus\", odložený) má více osobností:\n"}
{"id": "338007", "url": "https://cs.wikipedia.org/wiki?curid=338007", "title": "Dulce Pontes", "text": "Dulce Pontes\n\nDulce Pontesová ( Dulce Pontes, * 8. května 1969, Montijo, Distrikt Lisabon) je portugalská zpěvačka hudebního stylu fado a hudební skladatelka.\n\nOd 7 do 16 let byla její učitelkou klavíru Ligia Serra. Dulce Pontesová pomohla oživit tradiční portugalskou lidovou hudbu fado a je známa rovněž svojí spoluprací s italským skladatelem filmové hudby Ennio Morriconem. Je matkou syna José Gabriela, který se narodil v roce 2002.\n\n"}
{"id": "338015", "url": "https://cs.wikipedia.org/wiki?curid=338015", "title": "Budka", "text": "Budka\n\nTermín budka označuje menší jednoduchou schránu či přístřešek, zpravidla dřevěné či plechové (nikoliv zděné). Používá se například v těchto označeních: \n\n\n\n"}
{"id": "338017", "url": "https://cs.wikipedia.org/wiki?curid=338017", "title": "Lala", "text": "Lala\n\nLala ( ) je řeka v Archangelské a v Kirovské oblasti v Rusku. Je dlouhá 172 km. Povodí řeky je 1010 km².\n\nTeče kopcovitou krajinou. Ústí zprava do Luzy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 16 km od ústí činí 11,4 m³/s, maximální 278 m³/s a minimální 0,18 m³/s.\n\nNedaleko ústí byla vybudována vodní elektrárna.\n"}
{"id": "338019", "url": "https://cs.wikipedia.org/wiki?curid=338019", "title": "Haas", "text": "Haas\n\nHaas může znamenat:\n\n\n\n"}
{"id": "338022", "url": "https://cs.wikipedia.org/wiki?curid=338022", "title": "Ingvar Kamprad", "text": "Ingvar Kamprad\n\nFeodor Ingvar Kamprad (30. března 1926, Elmtaryd, Švédsko – 27. ledna 2018, Småland, Švédsko) byl švédský podnikatel, který založil bytový maloobchodní řetězec IKEA. K roku 2009 byl časopisem Forbes řazen jako nejbohatší Evropan a zároveň pátou nejbohatší osobou na světě, jehož čisté jmění bylo odhadováno na 22 miliard dolarů.\n\nKamprad se narodil na farmě Elmtaryd, v blízkosti malé vesnice Agunnaryd v obci Ljungby ve švédské provincii Smaland. Jeho babička, česká Němka, pocházela z oblasti českého města Mostu. Své podnikání začal rozvíjet již jako mladý chlapec, když začal prodávat ve svém okolí zápalky. Ze zápalek se podnikání rozšířilo na prodej ryb, pak vánočních ozdob, semen a později i psacích potřeb. Když bylo Kampradovi 17 let, dostal od otce finanční odměnu za studia. Tyto peníze použil pro rozvoj společnosti IKEA, kterou založil. Její název je složenina z jeho iniciálů (Ingvar Kamprad), rodinné farmy, kde se narodil, (Elmtaryd) a nedaleké vesnice Agunnaryd.\n\nKamprad přiznal, že dyslexie, kterou trpí, hraje velkou roli v životě jeho společnosti. Například švédsky znějící jména nábytku prodávaného v IKEA, původně vybral Kamprad, protože měl velké potíže se zapamatováním původních jmen.\n\nKamprad žije od roku 1976 ve švýcarském Epalinges. Podle rozhovoru s časopisem TSR, řídí Kamprad 15 let staré Volvo, létá pouze ekonomickou třídou a říká zaměstnancům společnosti IKEA, aby vždy psali z obou stran papíru. Kamprad je také známý tím, že se rád chodí stravovat do svých levných restaurací v IKEA. Též je o něm známo, že dárky a vánoční papíry nakupoval ve slevách.\n\nPři práci s výrobci nábytku v Polsku se z Kamprada stal alkoholik. On však prohlásil, že nyní je jeho konzumace alkoholu pod kontrolou. \n\nV roce 1994 byly zveřejněny po smrti švédského fašistického aktivisty Pera Engdahla spisy, ve kterých bylo odhaleno, že se Kamprad v roce 1942 stal členem Per Engdahlovy nacistické skupiny. Kdy Kamprad ukončil členství ve skupině, není známo. Kamprad zůstal ale Engdahlovým přítelem až do začátku roku 1950. Kamprad prohlásil, že svého členství ve skupině velice lituje a považuje to za největší chybu ve svém životě. Následně napsal dopisy s omluvou všem zaměstnancům IKEA židovského původu.\n\nPodle Švédského týdeníku Veckans Affarer je nejbohatší osobou na světě. Tento údaj vychází z předpokladu, že Kamprad je vlastníkem celé společnosti. Ve skutečnosti však má Kamprad ve společnosti pouze část a zbytek vlastní Stichting INGKA Foundation a INGKA Holding.\n\nNizozemská registrovaná nadace Stichting INGKA je pojmenovaná po Kampradovi a vlastní INGKA Holding. Kamprad se stal předsedou této nadace. Tato dobročinná nadace byla dle obchodního deníku The Economist v květnu 2006 řazena jako nejbohatší nadace na světě, kdy se její účet odhadoval na 36 miliard USD, čímž překonala i nadaci Billa a Melindy Gatesových.\n\nI když je Kamprad na poli umění méně známá osoba, má za sebou velice významné práce. Jeho první dílo se jmenuje A Testament of a Furniture Dealer a pojednává o detailech společnosti IKEA, o jejím šetření, nadšení pro práci a podobně. Napsal ji v roce 1976 a od té doby je považována za základní ideologii maloobchodní nábytkářské koncepce IKEA. Pracoval také se švédským novinářem Bertilem Torekullem na knize .\n"}
{"id": "338025", "url": "https://cs.wikipedia.org/wiki?curid=338025", "title": "Seznam židovských hřbitovů v Česku", "text": "Seznam židovských hřbitovů v Česku\n\nSeznam židovských hřbitovů v Česku je rozčleněn podle okresů. Zaniklé hřbitovy jsou vyznačeny kurzivou. Hvězdička za názvem obce vede na příslušnou kategorii na projektu Wikimedia Commons.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "338027", "url": "https://cs.wikipedia.org/wiki?curid=338027", "title": "Levan Suchišvili", "text": "Levan Suchišvili\n\nLevan Suchišvili (gruzínsky: ლევან სუხიშვილი, 1904 – 1937), znám také jako Vladimir Pavlovič Suchišvili (Rusky: Владимир Павлович Сухишвили) byl gruzínský politik a příslušník bolševické strany. Od ledna 1931 do 22. září téhož roku stál v čele gruzínské vlády jakožto Předseda Rady lidových komisařů Gruzínské SSR. Funkci poté vykonával ještě jednou od června 1937 do 9. července téhož roku, kdy byl zatčen a po rychlém procesu v rámci Velké čistky popraven zastřelením.\n"}
{"id": "338031", "url": "https://cs.wikipedia.org/wiki?curid=338031", "title": "Michelle Williams (zpěvačka)", "text": "Michelle Williams (zpěvačka)\n\nTenitra Michelle Williams (* 23. července 1980, Rockford, Illinois, USA) je americká zpěvačka R&B, popu a gospelů. Je také herečkou a textařkou. S profesionálním zpěvem začala v roce 2000.\n\nJe členkou kapely Destiny's Child.\n"}
{"id": "338035", "url": "https://cs.wikipedia.org/wiki?curid=338035", "title": "Antero Niittymäki", "text": "Antero Niittymäki\n\nAntero Niittymäki (*18. června 1980, Turku, Finsko) je finský hokejový brankář,v současné době hraje NHL za San José Sharks.\n\nByl draftovaný v 1998 jako 7. volba Philadelphia Flyers a jako 168. celkově.\n\nCelkem odehrál v NHL tento brankář 129 zápasů v základní části ve kterých má průměr obdržených branek 3.08 a úspěšnost zákroků 91.4% což stačilo na 47 výhraných zápasů a 3 čistá konta.\nV Play Off odchytal 2 neúplné zápasy, dohromady 73 minut s průměrem 4.11 a procentuální úspěšnost zákroků 82.76%.\n\nPo trvalém zařazení do NHL (2005–2006) soupeřil o místo jedničky týmu Niitymaki a Robert Esche.\nSouboj dopadl nerozhodně ale na Play Off dal trenér přednost Eschovi.\nDalší rok se s Eschem pravidelně střídali ale do Play Off se Flyers nedostali.\nNa konec základní části vedení přivedlo dalšího brankáře (Martina Birona) a byli tak tři adepti na post hlavního brankáře.Po sezóně 2006–2007 Esche odešel do Ruska a Niitymakimu zbyl jediný konkurent. Biron se ale v sezóně 2007–2008 ukázal a Niitymaki se dostal do branky jen sporadicky.\nV Play Off se Biron také předvedl když dotáhl tým do finále konkurence a Niitymakiho do brány vůbec nepustil.Pro ročník 2008–2009 se s Niitymakim počítalo spíše jako s náhradním brankářem Philadelphie.\n\nÚspěšný byl v AHL kde v dresu Philadelphia Phantoms vyhrál Calder Cup v sezóně 2004–2005. Také dostal ocenění nejužitečnějšího hráče AHL pro sezónu 2004–2005 s názvem Jack A. Butterfield Trophy\n\n\n\n\n"}
{"id": "338044", "url": "https://cs.wikipedia.org/wiki?curid=338044", "title": "German Mgaloblišvili", "text": "German Mgaloblišvili\n\nGerman Andrejevič Mgaloblišvili (gruzínsky: გერმან მგალობლიშვილი, 1884 - 1937) byl gruzínský politik a příslušník bolševické strany. Od 22. září 1931 do června 1937 působil v čele gruzínské vlády jako Předseda Rady lidových komisařů. Podobně jako mnoho dalších gruzínských politiků té doby skončil i Mgaloblišvili během stalinských čistek na popravišti.\n"}
{"id": "338049", "url": "https://cs.wikipedia.org/wiki?curid=338049", "title": "CCleaner", "text": "CCleaner\n\nCCleaner (původně Crap Cleaner) je nástroj pro optimalizaci počítače. Je vyvíjen společností Piriform v jazyce C++ pro systémy Microsoft Windows. V roce 2017 byl zakoupen společností Avast Software, která vyvíjí antivirové programy.\n\nCCleaner umožňuje odstranit dočasné soubory internetového prohlížeče a dalších podporovaných aplikací. Program také obsahuje nástroj Registry Cleaner pro vyhledávání problémů a jejich oprav v registrech Windows, například nepoužívané přípony souborů a cest k programům. CCleaner také umožňuje odinstalovávat programy.\n\nVerze 2.0 byla přeprogramována v C++, je tedy kompatibilní s 64bitovými verzemi Windows XP a Windows Vista. CCleaner je také od druhé verze přenosný, takže ho lze pouštět z flash disku.\n\nCCleaner dokáže odstranit nepotřebné soubory mnoha aplikací, jako jsou Internet Explorer, Firefox, Google Chrome, Opera, Safari,Google Earth, Windows Media Player, eMule, Google Toolbar, Netscape, Microsoft Office, Nero, Adobe Acrobat, McAfee, Adobe Flash Player, VLC media player, Sun Java, WinRAR, WinAce, WinZip, GIMP, Audacity, Sony Vegas Pro 12.0, Bing Search, Bing Mapy, Camtasia Studio, AVG Antivirus a další.\n\nCCEnhancer je doplněk pro program CCleaner, který rozšiřuje jeho možnosti až o 500 nástrojů. Umožňuje tak pokročilejší čištění systému počítače.\n\n\n"}
{"id": "338055", "url": "https://cs.wikipedia.org/wiki?curid=338055", "title": "Velká cena České republiky silničních motocyklů 2007", "text": "Velká cena České republiky silničních motocyklů 2007\n\nVelká cena České republiky silničních motocyklů 2007 se uskutečnila od 17.–19. srpna, 2007 na Masarykově okruhu.\n\nPrvní závod po letní přestávce zavítal do Brna, kde si to po čtyřech týdnech měli jezdci MotoGP opět rozdat. Casey Stoner se začal pomalu vzdalovat všem svým soupeřům a zejména tomu hlavnímu, Valentinovi Rossimu, na kterého měl náskok 44 bodů. Závod v USA dopadl katastrofálně pro dvojici domácích favoritů. V první zatáčce spolu kolidovali Nicky Hayden a John Hopkins a zvláště loňský mistr světa přišel o možnost obhájit prvenství z posledních dvou let.\n\nTovární tým Ducati oznámil, že v letech 2008 a 2009 za ně bude jezdit Marco Melandri. Ital v současnosti ve službách týmu Gresini Honda tak bude kolegou Caseyho Stonera.\n\nChris Vermeulen potvrdil očekávanou zprávu, že i v příští sezóně bude hájit barvy týmu Suzuki. Tam by podle svých slov měl v roce 2009 zamířit i závodník AMA superbike Ben Spies.\n\nDalší z mnoha přestupových událostí bylo oznámení Jamese Toselanda, že v roce 2008 zaujme místo v týmu Tech 3 Yamaha.\n\nToni Elias se nakonec postaví na start závodu MotoGP i když ne zcela fit. Vrátí se tak po třech promeškaných závodech v Assenu, Saschsenringu a Laguně Seca, zatímco Marco Melandri pro potíže s krční páteří závodit nebude, přestože se zúčastnil pátečního programu.\n\nZraněného Alexe Hofmanna v Brně nenahrazoval už Chaz Davies, ale Španěl Ivan Silva. Ten loni také zaskakoval za Setého Gibernaua.\n\n\nValentino Rossi z posledních tří závodů vytěžil pouhých 22 bodů, což se mu naposledy stalo v období Velké ceny Turecka a Francie, když za tři závody získal pouhých 13 bodů.\n\nJohn Hopkins vyjel v Brně prozatím největší úspěch v kariéře.\n\nPoté co Marco Melandri v České republice nenastoupil, se Casey Stoner stal jediným jezdcem, který letos dokázal bodovat ve všech závodech.\n\n"}
{"id": "338057", "url": "https://cs.wikipedia.org/wiki?curid=338057", "title": "Digipen", "text": "Digipen\n\nDigitální pero je nová technologie, která výrazně urychluje registraci a zpracování dat. Na první pohled vypadá jako běžné propisovací pero, ale nabízí mnohem víc. Kromě vyměnitelné náplně, která umožňuje běžné psaní na papír, skrývá uvnitř i minikameru, která registruje jakýkoli pohyb pera. Údaje jsou tedy zachyceny nejen na papíře, ale jsou zároveň uloženy i v interní paměti, která pojme až 100 stran formátu A4. Pomocí mobilního telefonu s funkcí Bluetooth nebo pomocí USB-kolíbky lze zaznamenané informace přenést do počítače, kde jsou okamžitě připraveny k dalšímu zpracování.\n\nPro digitální sběr dat je potřeba jen digitální pero nebo v některých případech i speciální papír s mikrorastrem:\n\n\nVšechny typy digitálních per jsou vybaveny software aplikací, které se velmi liší kvalitou a možnostmi (prostý manager pro převod dat do PC, nebo další zpracování: OCR, textové komentáře nebo grafická editace a psaní do obrázku, konverze do dalších formátů, např. rozšířený JPG, mailování atd.)\n\nPořizovací náklady se pohybují v závislosti na využitém principu snímání od 1500 Kč za nové typy se snímačem a o něco menší přesností než typy s minikamerkou a rastrovaným papírem, kde se cena šplhá od 3500 do 11 000 Kč.\n\nDigitální pero je vhodné pro všechny oblasti činnosti, jeho výhody však nejvíce ocení studenti na jednoduché uchování záznamů z přednášek, firmy, které pracují s formuláři v terénu, tedy mimo sídlo budovy (např. stavební firmy, pojišťovací a bankovní společnosti, zdravotní záchranná služba apod.). Jedná se např. o:\n\nDigitální pero přináší řadu zjednodušení a zefektivní jakoukoli činnost. Při používání digitálního pera odpadá ruční přepisování, nebo scanování. Dochází tedy k optimalizaci pracovní doby a ke zvýšení produktivity. Zkrátí se rovněž reakční časy kompetentních oddělení a sníží se riziko vzniku chyb. Digitální pero umožňuje plně integraci se stávajícími systémy a díky snadné implementaci není třeba pro zaměstnance pořádat složitá a nákladná školení. Digitální sběr dat výrazně sníží náklady (např. za kopie, poštovní a faxové služby, mzdové náklady apod.).\n\n"}
{"id": "338059", "url": "https://cs.wikipedia.org/wiki?curid=338059", "title": "Valerian Bakradze", "text": "Valerian Bakradze\n\nValerian Minajevič Bakradze (gruzínsky: ვალერიან ბაქრაძე; rusky: Валериан Минаыевич Бакрадзе) (1901 - 1971) byl gruzínský komunistický politik, dvakrát předseda vlády Gruzínské SSR. Jeho manželkou byla Nina z šlechtického rodu Bagrationi-Mučraneli (1899 - 1986)\n\nV průběhu stalinských čistek, když byl ze své pozice odstraněn Levan Suchišvili, byl jmenován předsedou Rady lidových komisařů Gruzínské SSR a funkci vykonával od roku 1937 až do prosince 1946. 15. dubna 1946 byla jeho funkce přejmenována na Předsedu Rady ministrů. Koncem roku však svůj mandát složil.\n\nV roce 1953 se však do čela vlády dostal znovu, když v Gruzii proběhla během let 1952 - 1953 další \"„Velká čistka“\", jejímž výsledkem pod vedením nového prvního tajemníka gruzínské komunistické strany Akakiho Mgeladzeho bylo v dubnu 1952 odstranění jak Zacharije Čchubianišviliho z postu předsedy Rady ministrů Gruzínské SSR, kterému dělal Bakradze místopředsedu, tak jeho nástupce Zacharije Kecchoveliho v dubnu 1953 a nakonec i jeho samého v tutéž dobu (viz Mingrelský případ). Tyto změny pak umožnily bývalému gruzínskému stranickému vůdci Lavrentijovi Berijovi, proslulému hlavně díky jeho způsobům odstraňování svých odpůrců, zreorganizovat vedení Gruzie tak, jak potřeboval, aby byli do svých postů znovu dosazeni Berijovi chráněnci (\"Baramija, Zodelava a Rapava\"), kteří byli rok předtím během již zmiňovaných Mgeladzeho čistek ze svých postů také odstraněni. K tomu si Berija vybral právě Bakradzeho, který splnil Berijovo přání a prohlásil o nich, že „byli vždy loajální vůči sovětské společnosti“ a že byli v případě obvinění z trestných činů usvědčeni na základě falešných důkazů.\n\nFunkci vykonával tentokrát jen krátce, a to od 16. dubna do 20. září 1953. Během té doby zemřel Stalin a Lavrentij Berija byl na popud nového sovětského vůdce Nikity Chruščova zatčen. Bakradze se pak soustředil hlavně na udržení svého místa předsedy Rady ministrů, protože byl teď jako Berijův chráněnec nepohodlný, a rychle se chtěl přidat k Chruščovovým „revizionistům“, kteří vyšetřovali údajné Berijovy zločiny, ale neuspěl. 20. září byl s hanbou odvolán z funkce předsedy Rady ministrů Gruzínské SSR a nahrazen Givim Džavachišvilim.\n\n\n\n"}
{"id": "338061", "url": "https://cs.wikipedia.org/wiki?curid=338061", "title": "Michelle Williams", "text": "Michelle Williams\n\nJméno a příjmení Michelle Williams má více nositelek:\n"}
{"id": "338103", "url": "https://cs.wikipedia.org/wiki?curid=338103", "title": "Rehek domácí", "text": "Rehek domácí\n\nRehek domácí (\"Phoenicurus ochruros\") je malý tažný pták z řádu pěvců. Lidově bývá nazýván kominíček nebo čermáček.\n\nRehek domácí je o něco menší než vrabec domácí, na délku měří 14–15 cm, v rozpětí křídel 23–26 cm a váží 15–19 g. Od jiných drobných pěvců je dobře odlišitelný díky výrazně zářivě oranžovému ocasu, kterým neustále kmitá. Sameček má od druhého roku života sytě černé, místy popelavé zabarvení a bílou skvrnu na křídle, která se s věkem zvětšuje. Samička a jednoletý sameček jsou oproti staršímu samci méně nápadní, temně šedí. Mláďata mají zpočátku tmavě šedé prachové peří, později jsou tmavohnědá, s velmi slabým skvrněním.\nPři vábení se ozývá ostrým „fit“ nebo „fit-tek-tek“. Zpěv je krátký, zvučný, začíná švitořivým vrzáním a pokračuje chřestivými a melodickými úseky. Zpívá většinou na vyvýšeném místě (na střeše, komíně, na zdi atp.) Mláďata žadoní o potravu dvouslabičným vrzavým voláním.\n\nRehek domácí hnízdí v celé Evropě a na velkém území Asie. Je převážně tažný, na zimu se stahuje (tj. přelétává) do jižní a západní Evropy a Afriky, odkud se do střední Evropy navrací na přelomu března a dubna. Jeho původním prostředím jsou skalnaté oblasti a kamenolomy, dnes se však ve velkém počtu vyskytuje také ve městech a na vesnicích, méně početně i v řídkých lesích.\n\nV České republice se zdržuje až do listopadu, vzácně zde setrvává po celý rok (5 až 10 exemplářů). Stále je poměrně hojný, na území ČR každoročně hnízdí v počtu 200 000–400 000 párů.\n\nMimo období hnízdění se vyskytuje samostatně. Při sezení, zastavení či přistání často přidřepuje. Samci označují své teritorium zpěvem, s kterým začínají brzy po ránu. Pokud se v revíru objeví cizí samec, následuje prudká vzdušná honička, při níž se domácí sameček snaží cizince vypudit.\n\nJeho potravu tvoří nejrůznější hmyz (brouci, motýli, dvoukřídlí), dále pavouci a bobule. Kořist loví rychlým poskakováním a vzlety. Sbírá ji i ze zdí, skal či země.\n\nRehek si staví hnízdo v dutině v budovách nebo skalách, příp. v polootevřené budce (rehkovník), a to z kořínků, stébel, mechu a listí; vystýlá jej peřím a chlupy. Samička snáší čtyři až šest bílých vajíček, na kterých sedí sama přibližně 14 dní. Po vylíhnutí krmí mláďata oba rodiče. Po 12 až 14 dnech mláďata hnízdo opouštějí, přikrmována jsou dalších 13 až 14 dní. Pár si krátce poté staví nový příbytek pro další snůšku.\n\nPohlavně dospívá ve druhém kalendářním roce, nejvyšší věk je osm a půl roku.\n\nRehek je české předobrozenecké jméno. Původ jména rehek není jistý, ale zdá se, že je onomatopoický, protože i pro jiné druhy zpěvných ptáků existují nářeční jména jako řehák nebo řeháček. Souvislost s řehtat i rehtat je možná, protože rehek domácí zpívá sice melodicky, ale trylky prokládá chřestivými zvuky. Stejně tak vábení je popisováno jako pisklavé nebo chřestivé. Navíc je to pták, který se vyskytuje po celém území ČR a v současnosti se nevyhýbá ani průmyslovým zónám. Právě tento druh byl proto nejspíše primárním denotátem, protože jeho příbuzný rehek zahradní (\"P. phoenicurus\") se zdržuje spíš v lesích, a není tudíž lidem tak blízko. Navíc je jeho hlas jasný a zpěv melodický se zvonivými tóny. Jiný výklad jména rehek vychází z toho, že původní podoba mohla být rezek (přičemž z > h je podobná změna jako š > ch, např. ve slovech Duchek, plechatý). Podle tohoto výkladu je motivací pro pojmenování rezavý ocásek rehka, který vynikne hlavně v letu. (Zde bychom se mohli opřít o jméno rehka v jiných jazycích, v nichž je motivováno rezavou či načervenalou barvou ocásku: angl. redstart, něm. Rotschwanz nebo švéd. rodstjart.) Machek k tomu doplňuje, že Šmilauer s touto teorií nesouhlasí a „upozorňuje na Kněžourkovo srovnání s příbuzným černohlávkem – řeháčkem“. Jménem černohlávek bývá nazývána pěnice černohlavá (\"Sylvia atricapilla\"), neboť sameček má černou čepičku (samička hnědou).\n\n\n"}
{"id": "338104", "url": "https://cs.wikipedia.org/wiki?curid=338104", "title": "Zacharij Čchubianišvili", "text": "Zacharij Čchubianišvili\n\nZacharij Nikolajevič Čchubianišvili (gruzínsky: ზახარი ჩხუბიანიშვილი; Zachari Čchubianišvili) (1903 – 1980) byl gruzínský politik a člen KSSS.\n\nOd prosince 1946 do 6. dubna 1952 zastával post předsedy Rady ministrů Gruzínské SSR. Hned poté působil až do 15. dubna následujícího roku jako předseda prezidia Nejvyššího sovětu Gruzínské SSR. Po roce 1953 stál v čele gruzínského dřevozpracujícího průmyslu.\n\n\n"}
{"id": "338105", "url": "https://cs.wikipedia.org/wiki?curid=338105", "title": "Grell and Falla", "text": "Grell and Falla\n\nGrell and Falla je počítačová hra pro počítače Sinclair ZX Spectrum vydaná společností Code Masters. Hlavními postavami hry jsou skřítek Grell a víla Falla. Téma hry je mezi hrami pro ZX Spectrum je nepříliš obvyklé, neboť je jím zahradničení (podobné téma má snad jenom hra PSSST). Oba dva hrdinové se musí starat o svoje květiny a chránit je před škůdci, aby jich vypěstovali co nejvíce. Protože Grell může dělat pouze některé úkony, stejně jako Falla, musí obě dvě postavy během hry spolupracovat. K dispozici mají i obchod, kde mohou pořídit různé zahrádkářské potřeby, užitečné nástroje, kouzla a samozřejmě také rostliny. Hra má 50 úrovní, v každé se úrovni objevují noví škůdci: červi, žáby, králíci, vosy a další.\n\nPřestože se ve hře objevují dvě postavy, hra je pouze pro jednoho hráče, který ovládání obou postav přepíná.\n\n"}
{"id": "338109", "url": "https://cs.wikipedia.org/wiki?curid=338109", "title": "Židovský hřbitov ve Frýdku", "text": "Židovský hřbitov ve Frýdku\n\nŽidovský hřbitov ve Frýdku byl vystavěn roku 1882, do té doby museli místní Židé pohřbívat své mrtvé na těšínském hřbitově. Hřbitov s hřbitovní budovou byl vybudován na okraji Frýdku při tehdejší císařské silnici do Těšína a Haliče a celý pozemek o rozloze 14 674 m² byl ohrazen. Pohřební bratrstvo Chevra kadiša však bylo založeno až roku 1896.\n\nV období Protektorátu byl hřbitov zkonfiskován nacisty, k vážnému poškození však došlo v období komunistické diktatury, kdy ze hřbitova zmizelo značné množství náhrobků. Poslední pohřby se konaly počátkem padesátých let a dnes je dřívější hřbitovní budova využívána adventisty sedmého dne jako modlitebna. Roku 1998 byly některé náhrobky poškozeny vandaly, roku 2004 však byly opraveny. Další poškození způsobila na přelomu let 2015–2016 skupina dětí ve věku 12–15 let.\n\n\n"}
{"id": "338111", "url": "https://cs.wikipedia.org/wiki?curid=338111", "title": "Michelle Williams (herečka)", "text": "Michelle Williams (herečka)\n\nMichelle Ingrid Williams (9. září 1980) je americká herečka nominovaná na Oscara. Nejlépe známá je díky rolím v seriálu \"Dawsonův svět\" a filmů \"Zkrocená hora\" nebo \"Můj týden s Marylin\".\n\nNarodila se jako nejmladší z pěti dětí Carle a Larrymu Williamsovým. Když jí bylo devět, rodina se přestěhovala do San Diega a Michelle se brzy začala zajímat o herectví. S rodiči se kvůli tomu nepohodla, kvůli herecké kariéře opustila školu a začala hrát Jen Lindleyovou v seriálu \"Dawsonův svět\". To byla její průlomová role, ale již předtím se objevila v seriálech jako \"Lassie\", \"Pobřežní hlídka\", \"Krok za krokem\" nebo \"Kutil Tim\". Hrála také třeba ve filmech \"\" nebo \"Prokletá farma\", kde se objevila vedle Michelle Pfeiffer.\n\nBěhem účinkování v \"Dawsonově světě\" a po něm se objevila v několika nezávislých filmech jako třeba \"Čmuchalky\" s Kirsten Dunst. V roce 2005 získala pozornost kritiků i diváků díky filmu \"Zkrocená hora\", za kterou získala nominace na Oscara, Zlatý glóbus i Cenu BAFTA. V roce 2007 se objevila vedle Cate Blanchett, Richarda Gera, Heatha Ledgera a Julianne Moore ve filmu \"\".\n\nV roce 2010 ji Martin Scorsese obsadil do role mrtvé manželky ze snů Teddyho Danielse (toho ztvárnil Leonardo DiCaprio) ve filmové adaptaci thrilleru Dennise Lehanea \"Prokletý ostrov\". Ve stejném roce se objevila vedle ve snímku \"Blue Valentine\", kde s Ryanem Goslingem ztvárnili manželský pár v krizi. Za tento film si vysloužila opět nominace na Oscara i Zlatý glóbus.\n\nV roce 2011 získala roli Marilyn Monroe, o kterou se ucházely také Kate Hudson, Scarlett Johansson a Amy Adams, ve filmu \"Můj týden s Marilyn\", který zobrazuje natáčení snímku \"Princ a tanečnice\" z roku 1957. Za ten se konečně dočkala Zlatého glóbu a byla také znovu nominovaná na Oscara a cenu BAFTA.\n\nWilliams byla zasnoubená s hercem Heathem Ledgerem, se kterým má dceru Matildu Rose Ledger, jejímiž kmotry jsou Jake Gyllenhaal a Busy Philippsová, se kterou Michelle hrála v \"Dawsonově světě\". Po tříletém vztahu se podle některých zdrojů Williams a Ledger rozešli, krátce na to však Ledger zemřel a Michelle jeho smrt zasáhla. Od roku 2018 je jejím manželem hudebník Phil Elverum, pár už spolu ovšem nežije.\n\n"}
{"id": "338112", "url": "https://cs.wikipedia.org/wiki?curid=338112", "title": "Unie pro Středomoří", "text": "Unie pro Středomoří\n\nUnie pro Středomoří (fr. \"Union pour la Méditerranée\", dříve navrhovaný a používaný název Středomořská unie, \"Union méditerranéenne\") je seskupení států Evropské unie a ostatních států u Středozemního moře, které bylo založeno 13. července 2008 francouzským prezidentem Nicolasem Sarkozym. Ten původně zamýšlel její existenci jako alternativu k tureckému členství v Evropské unii, kde by Turecko tvořilo páteř nové Středozemní unie. Z této představy bylo upuštěno v březnu 2008. Poté, co bylo Turecku garantováno, že tento projekt nebude alternativou tureckého členství v EU, přijalo Turecko pozvánku ke spolupráci. Řídící orgány unie sídlí ve španělské Barceloně.\n\n"}
{"id": "338122", "url": "https://cs.wikipedia.org/wiki?curid=338122", "title": "Zátoka Sviní", "text": "Zátoka Sviní\n\nZátoka Sviní ( , ) je mořská zátoka podél poloostrova Zapata na jihu provincie Matanzas v jihozápadní části Kuby. Zátoka má krasové podloží, které se projevuje jeskynním systémem. Na pobřeží se vyskytují jeskyně ( ) a nedaleko pobřeží malá hluboká jezírka ( ) obklopená pralesem a bažinami. V současnosti jsou v zátoce rekreační střediska Playa Larga a Playa Girón.\n\nV Playa Girón je také Muzeum vylodění ( ), které odkazuje k událostem 17. dubna 1961 (viz Invaze v zátoce Sviní a Karibská krize) a vystavuje celou řadu československých i sovětských zbraní, které pomohly udržet Castrovský režim a uchovaly tak Kubu jako významné strategické území při prosazování sovětského imperialismu.\n\n\n"}
{"id": "338123", "url": "https://cs.wikipedia.org/wiki?curid=338123", "title": "Transsexualita", "text": "Transsexualita\n\nTranssexualita (odborně též transsexualismus) je stav nesouladu mezi psychickým a anatomickým pohlavím. Projevuje se obvykle neztotožněním člověka s biologickým pohlavím a touhou být opačného pohlaví, mít jeho tělesné znaky a projevy. Transsexuál je buď člověk, který má primární pohlavní znaky muže, ale cítí se být ženou (tzv. „male to female“, MtF, „z muže na ženu“), nebo člověk, který má primární pohlavní znaky ženy, ale cítí se být mužem (tzv. „female to male“, FtM, „z ženy na muže“). Pro transsexuála se někdy používá zkratka Ts.\n\nSexuální identita (identifikace) či úžeji pohlavní identita (identifikace) se liší od sexuální orientace. Podstatou transsexuality rovněž nejsou charakteristiky sexuální, ale charakteristiky pohlavní role. Proto pro lidi s transsexualitou bývá často důležitější naplňovat sociální aspekty vytoužené pohlavní role než její aspekty sexuální. Vybírají si obvykle profese (mají zájmy atp.) typické pro pohlaví, s nímž se identifikují.\n\nV různých společnostech se liší způsoby, jak lidé transsexualitu prožívají i jak společnost k transsexuálním lidem přistupuje. V 90. letech 20. století se v západním světě zformovala hnutí transsexuálů, která prosazují rovnoprávnost a důstojnost transsexuálních lidí a právo na lékařskou i úřední změnu pohlaví. Vůči těmto snahám se staví odmítavě nebo rozpačitě konzervativnější části společnosti.\n\nMezinárodní klasifikace nemocí MKN-10 uvádí tzv. poruchy pohlavní identity v kapitole F64 (F64.0: Transsexualizmus, F64.2 Porucha pohlavní identity v dětství). Transsexualizmus definuje jako „přání žít a být akceptován jako příslušník opačného pohlaví“, přičemž za obvyklé označuje pocit nespokojenosti s vlastním anatomickým pohlavím nebo pocit jeho nevhodnosti a přání hormonálního léčení a chirurgického zásahu, aby tělo odpovídalo preferovanému pohlaví. Pro stanovení této diagnózy je vyžadována přítomnost transsexuální identity trvale alespoň dva roky, přičemž by neměla být příznakem žádné duševní poruchy nebo (jiné) intersexuální, genetické nebo chromozomové abnormality.\n\nAmerický diagnostický a statistický manuál obsahoval „transsexualism“ od verze DSM-III (1980) a zůstal i ve verzi DSM-III-R (1987). Ve vydání DSM-IV (1994) byla nahrazena diagnózou 302.85 „gender identity disorders“, která zůstala i v DSM-IV-TR. Pojetí transsexuality v připravovaném vydání DSM-V je předmětem značného mediálního a lobbistického zájmu.\n\nNa jednu stranu organizace transsexuálů prosazují, aby transsexualita nebyla patologizována, na druhou stranu právě zařazení transsexuality mezi poruchy umožňuje, aby se zdravotní pojišťovny podílely na nákladech na změnu pohlaví. Lékařství tvrdí, že transsexualita je vrozená, tudíž není důvod, aby byla uvedena v psychiatrických poruchách a měla by být uvedena ve vrozených vadách, deformacích a chromozomálních abnormalitách.\n\nMezi neurology a sexuology postupně převažuje názor, že psychické pohlaví je determinované speciálním mozkovým centrem pohlavní identity a že psychická pohlavní identita je určena nejpozději během nitroděložního vývoje. Žádné výzkumy však nejsou stoprocentně exaktní.\n\nNěkteré psychiatrické a psychologické přístupy se pokoušejí přizpůsobovat psychiku transsexuála jeho anatomickému pohlaví a vést jej k tomu, aby se se svým anatomickým pohlavím smířil a přizpůsobil mu svou životní roli. Obecně je tento přístup považován za překonaný, avšak přesto se jím jako jednou z alternativ zabývají i někteří odborníci.\n\nNěkteré přístupy, vycházející zejména z myšlenkového zázemí feminismu, vidí problém především ve stereotypních rolích a očekáváních spojených s pohlavími. Tento přístup bojuje proti přísné dichotomii pohlaví a hájí široký prostor pro nejrůznější role a stavy na pomezí mezi mužem a ženou.\n\nSoučasný dominantní přístup lékařských institucí i organizací transsexuálů považuje za optimální řešení hormonální léčbu a chirurgické zásahy, jejich cílem je změna anatomického pohlaví. Státy, které to umožňují, zpravidla stanoví i pravidla a podmínky pro úřední změnu pohlaví.\n\nV České republice je změna pohlaví přípustná na základě posouzení diagnózy i prognózy Odbornou komisí pro provádění změny pohlaví transsexuálních pacientů Ministerstva zdravotnictví ČR. Změna pohlaví nemá vliv na osobní poměry člověka. Automaticky však zaniká manželství nebo registrované partnerství. Weiss uvádí, že \"„Klient se rozhoduje v zásadě mezi třemi variantami – adaptací na biologické pohlaví, adaptací na psychické pohlaví a procesem přeměny pohlaví. V současné době není dost dobře možné určit, jaký typ rozhodnutí mezi lidmi s transsexualitou převažuje. Informace, které máme, pocházejí především od klientů našich ordinací. Jistě existuje skupina lidí, kteří se na lékaře ... nikdy neobrátí a adaptují se bez asistence pomáhajících profesí.“\"\n\nPřeměna z muže na ženu či naopak probíhá v několika fázích. Operativní změně pohlaví předchází tzv. RLE („real life experience“; člověk činí novou zkušenost) a RLT („real life test“; člověk testuje správnost svého rozhodnutí), tzn. že po dobu nejméně jednoho roku vystupuje za všech okolností v souladu se svou psychickou identitou, a podávání hormonálních přípravků (u MtF antiandrogenů a estrogenů, u FtM testosteronů), přičemž pořadí těchto dvou fází záleží na konkrétních případech. FtM v době příchodu k sexuologovi již většinou vystupují v mužské roli na rozdíl od MtF, v jejichž případě se často přistupuje nejprve k hormonální terapii, která umožní snadnější přechod k RLT. Třetím krokem je operativní změna pohlaví.\n\nU anatomických mužů spočívá chirurgická změna v ženu v odstranění penisu a vytvoření vagíny. Hormonální léčba spočívá v podávání hormonálního přípravku, který způsobuje zaoblování boků, růst prsou, změnu tvaru ramen a redukci ochlupení.\n\nU anatomických žen je chirurgická změna opačná. Podmínkou pro úřední změnu pohlaví je v České republice i odstranění dělohy. Hormonální léčba způsobí zastavení menstruace, mohutnění svalové struktury, růst ochlupení a vousů a změnu hlasu. Pro nesnáze spojené s vytvořením neopenisu někteří FtM od této varianty ustupují.\n\nHnutí se začalo zřetelněji formovat v 90. letech 20. století. Brzy se začlenilo k hnutí homosexuálů, jež počalo o několik desetiletí dříve a celosvětově prosadilo značné splynutí homosexuální, bisexuální a transsexuální problematiky pod zkratku LGBT.\n\nRoku 2004 odmítla Armáda České republiky vstoupit do služby Jaroslavě Brokešové, která předtím prošla změnou pohlaví, dle posuzujících lékařů ale důvodem nebyla transsexualita. Zatímco v roce 2014 armáda transsexuály nepřijímala z důvodu údajného snížení morálky bojových jednotek, o tři roky později již transsexualita pro přijetí překážkou nebyla.\n\n\n\n\n\n\n"}
{"id": "338125", "url": "https://cs.wikipedia.org/wiki?curid=338125", "title": "O&amp;O Defrag", "text": "O&amp;O Defrag\n\nO&O Defrag je nástroj pro defragmentaci systému Microsoft Windows vyvíjený a prodávaný O&O Software. Obdržel několik ocenění od různých PC časopisů a je certifikován Microsoftem pro všechny jeho systémy postavené na NTFS včetně Windows 2000, 2003, XP a Vista.\n\n\n"}
{"id": "338135", "url": "https://cs.wikipedia.org/wiki?curid=338135", "title": "Rudolf I.", "text": "Rudolf I.\n\nRudolf I. může znamenat:\n"}
{"id": "338139", "url": "https://cs.wikipedia.org/wiki?curid=338139", "title": "Hráč proti hráči", "text": "Hráč proti hráči\n\nHráč proti hráči, též PvP (z anglického \"Player versus player\"), je typ boje v hrách více hráčů, ve kterém hráči bojují primárně proti sobě, nikoliv proti počítači.\n\nBěžně se používá v MMORPG hrách jako Guild Wars, Metin2, Diablo II, World of Warcraft, Kabal Online, Lineage, Minecraft nebo Ultima Online. Pro takové typy boje jsou například používány tzv. \"arény\", ve kterých je možné hrát v různých počtech, od 1vs1 po např. až 5vs5.\n\n"}
{"id": "338140", "url": "https://cs.wikipedia.org/wiki?curid=338140", "title": "Milo Ventimiglia", "text": "Milo Ventimiglia\n\nMilo Anthony Ventimiglia (* 8. července 1977, Anaheim, Kalifornie) je americký herec, známý díky roli Petera Petrelliho v seriálu \"Hrdinové\" (Heroes). Do povědomí fanoušků se zapsal díky seriálu \"Gilmorova děvčata\", kde ztvárnil roli Jesseho Mariana - rebelského synovce Luka Danese. Zahrál si také ve filmu Rocky Balboa (Rocky 6) syna Rockyho Balboa. Aktuálně hraje hlavní roli v seriálu \"Tohle jsme my\" na americké stanici NBC. Narodil se v Kalifornii, kde i vyrůstal. Už jako malý snil o velké kariéře a výhře Oskara. Při studiu na střední škole získal stipendium na Americkou divadelní konzervatoř, poté začal studovat na Kalifornské univerzitě, kde se samozřejmě zaměřil na divadlo.\n\nVyrůstal v Anaheimu v Kalifornii. Jeho otec pochází ze Sicílie a matka má anglickou, francouzskou, irskou, skotskou a částečně i indickou krev. Má dvě sestry, jedna je módní návrhářka a druhá fotografka.\n\nJiž v osmi letech se rozhodl, že vyhraje Oscara. To se mu sice nepovedlo, ale splnil se mu sen stát se hercem. O deset let později - poté, co si na střední škole zahrál v řadě her - získal stipendium na letní program prestižní Sanfranciské školy, Americké divadelní konzervatoře (A.C.T.). Poté se vrátil do jižní Kalifornie a vstoupil na UCLA (Kalifornská univerzita v Los Angeles), kde se zaměřil na divadlo.\n\nPoté co se vrátil do Kalifornie se mu podařil jeho profesionální herecký debut v seriálu \"Fresh Prince\". Krátce poté se zviditelnil i v krátkém filmu \"Must Be the Music\".\n\nZa posledních pět let Milo zaujal diváckou pozornost ve filmu, v televizi a také v divadle. Na velkém plátně se objevil v nezávislých filmech \"Massholes\" a \"Sheer Blues\" či v krátkém filmu \"Nice Guys Finish Last\". Zahrál si i po boku tehdy už slavného Freddieho Prinze Jr. ve filmu \"Taková normální holka\". Na televizní obrazovce si opakovaně zahrál v seriálu \"Opposite Sex\" a hostoval v seriálech jako je \"Kriminálka Miami\", \"Promise Land\" či \"Sabrina – mladá čarodějnice\". Jeho bezesporu nejznámější rolí (zatím) zůstává Jess Mariano v seriálu \"Gilmorova děvčata\".\n\nV roce 2006 se obevil ve filmu \"Rocky Balboa\", pokračování slavné série se Silvestrem Stalonem. Milo si tady zahrál syna stárnoucího boxera. Poté se objevil v seriálu \"Hrdinové\", který je o lidech žijících v New Yorku a kteří na sobě začínají pozorovat nadpřirozené schopnosti. Milo hraje Petera Petrelliho, mladíka který dokáže absorbovat síly ostatních. V polovině roku 2007 si zahrál v hudebním klipu zpěvačky Fergie k písničce \"Big Girls Don't Cry\". O rok později se objevil po boku Alyssi Milano v filmu \"Patologie\". Svůj hlas propůjčil Wolverinovi do animovaného seriálu \"Marvel Anime: Wolverine\". V roce 2013 se objevil ve hvězdně obsazeném filmu \"Machři 2\". V roce 2014 se objevil v několika dílech seriálu \"Gotham\". Aktuálně hraje v seriálu \"Tohle jsme my\", který měl premiéru 20. září 2016 na stanici NBC.\n\nMimo hraní se také dal na produkování. Se svým nejlepším kamarádem Russem Cundiffem vlastní produkční společnost Divide Pictures. Produkoval internetový seriál \"It's a Mall World\", jako součástí marketingové kampaně pro American Eagle Ouffiters, americké značky oblečení.\n\nTři a půl roku (cca od prosince 2002) chodil s herečkou Alexis Bledel, se kterou se seznámil na natáčení seriálu \"Gilmorova děvčata\". Od prosince 2007 do února 2009 chodil s herečkou Hayden Panettiere.\n"}
{"id": "338144", "url": "https://cs.wikipedia.org/wiki?curid=338144", "title": "Alioth", "text": "Alioth\n\nAlioth (ε UMa / ε Ursae Majoris) je jméno hvězdy v souhvězdí Velké medvědice. Alioth je proměnná hvězda typu α CVn. Alioth mění svoji jasnost v periodě 5,088 dní mezi +1,69 až +1,83 hvězdné velikosti. Alioth patří ke spektrální třídě A<nowiki>0</nowiki>. Alioth je zároveň spektroskopická dvojhvězda. Obě její složky se vzájemně oběhnou jednou za 4,15 roku. Její vzdálenost od Země činí 83 světelných let.\n\n"}
{"id": "338147", "url": "https://cs.wikipedia.org/wiki?curid=338147", "title": "Anne Margrethe Hausken Nordberg", "text": "Anne Margrethe Hausken Nordberg\n\nAnne Margrethe Hausken Nordbergová (* 23. leden 1976, Torvastad) je norská reprezentantka v orientačním běhu, jež v současnosti žije v Oslo. Jejím největším úspěchem je zlatá medaile ze sprintu na Mistrovství světa v roce 2008 v Olomouci. V současnosti běhá za norský klub Halden SK.\n\n"}
{"id": "338153", "url": "https://cs.wikipedia.org/wiki?curid=338153", "title": "Klement VII.", "text": "Klement VII.\n\nKlement VII., vlastním jménem Giulio di Giuliano de Medici (26. května 1478 Florencie – 25. září 1534 Řím), byl papežem v letech 1523–1534; kardinálem pak v letech 1513–1523.\n\nByl strýcem Kateřiny Medicejské, jíž po smrti jejích rodičů vychovával a podařilo se mu ji jako čtrnáctiletou provdat (1533) za stejně starého Jindřicha II., pozdějšího francouzského krále. Díky tomuto sňatku zanechali Medicejští významnou stopu ve franc. dějinách, neboť Kateřina se stala matkou tří posledních králů z linie Valois a na čas také regentkou Francie.\n\nNarodil se ve Florencii jeden měsíc poté, co byl jeho otec Giuliano de Medici zabit při spiknutí Pazziů. Ačkoliv jeho rodiče neuzavřeli formální manželství, pouze byli zasnoubeni \"per sponsalia de presenti\", skulina v právu umožnila, aby Giulio byl považován za legitimního. Byl synovcem Lorenza Medicejského, jenž ho v mládí vzdělával.\n\nGiulio byl ustanoven rytířem z Rhodu a velkopřevorem z Capuy a po zvolení bratrance Giovanniho de Medici do úřadu papeže jako Lva X. se brzo stal v Římě mocnou postavou. Po vstupu svého bratrance do papežství se stal Giulio jeho hlavním ministrem a důvěrníkem, především při prohlubování zájmů rodiny Medici ve Florencii a arcibiskupem v tomto městě. 23. září 1513 se stal kardinálem a 29. září byl vysvěcen. Měl pověst hlavního ředitele papežské politiky během celého pontifikátu Lva X.\n\nV době dlouhého konkláve po smrti Lva X. v roce 1521 byl považován kardinál Medici za zvláště pravděpodobného kandidáta. Ačkoliv nebyl schopen získat papežství pro sebe nebo svého spojence Alessandra Farnese (oba upřednostňovaní kandidáti císaře Karla V.), měl hlavní slovo při neočekávaném zvolení Hadriána VI., na kterého měl rovněž obrovský vliv při jeho krátkém pontifikátu. Po smrti Hadriána VI. 14. září 1523 Medici konečně uspěl v další papežské volbě (19. listopadu 1523) a přijal jméno Klement VII.\n\nNa papežský trůn si přinesl vysokou reputaci pro své politické schopnosti a ve skutečnosti měl všechny vlastnosti mazaného diplomata. Na druhou stranu byl považován za světáckého a netečného k tomu, co se kolem něho dělo, včetně pokračující protestantské reformace. Při svém nástupu poslal Klement VII. arcibiskupa z Kapuy, kardinála Mikuláše ze Schönbergu, ke králům Francie, Španělska a Anglie, aby mezi nimi zprostředkoval mír. Jeho pokus ale nevyšel.\n\n"}
{"id": "338156", "url": "https://cs.wikipedia.org/wiki?curid=338156", "title": "Sodar", "text": "Sodar\n\nSodar (SOnic Detection And Ranging) je meteorologický přístroj, který měří rozptyl zvukových vln o atmosférické turbulence. Sodary lze využívat k měření rychlosti větru v různých výškách nad zemí, a termodynamické struktuře spodní vrstvy atmosféry. Princip je podobný radarovým systémům, avšak místo radiových vln pracuje sodar s vlnami akustickými. Zvukové vlny jsou vysílány vzhůru v podobě krátkých pulsů a při průchodu přízemní atmosférou se na odlišnostech v ovzduší zpětně rozptylují, tak vzniká tzv. rozptýlené echo. V důsledku toho se část akustické energie vrací zpět k naslouchacímu zařízení. Získané informace se vyhodnotí a slouží například k určení výšky inverzní vrstvy nebo k sestavení trojrozměrnému modelu proudění vzduchu.\n\n\n"}
{"id": "338159", "url": "https://cs.wikipedia.org/wiki?curid=338159", "title": "Konzervatoř Pardubice", "text": "Konzervatoř Pardubice\n\nKonzervatoř Pardubice byla založena v roce 1978 významným českým varhaníkem Václavem Rabasem. Od té doby absolvovaly tento hudební ústav stovky českých hudebníků a předních českých interpretů.\n\n\n\nMgA. Jiří Křenek, Mgr. Libuše Voráčová\n\n\n\n\n\n\n"}
{"id": "338166", "url": "https://cs.wikipedia.org/wiki?curid=338166", "title": "CDBurnerXP", "text": "CDBurnerXP\n\nCDBurnerXP je vypalovací software pro Windows napsaný ve Visual Basic .NET a šířený jako freeware. Z důvodu použití proprietárních knihoven nemůže být program šířen pod svobodnou licencí, ačkoliv část zdrojového kódu byla uvolněna .\n\nCDBurnerXP umí vypalovat CD-R, CD-RW, DVD-R, DVD-RW, DVD+R, DVD+RW, Blu-ray, HD DVD, hudební soubory (WAV, MP3, FLAC, Windows Media Audio a Ogg Vorbis) ve formátu Red Book. Dále umí vytvářet a vypalovat ISO obrazy, včetně bootovatelných.\n\n"}
{"id": "338167", "url": "https://cs.wikipedia.org/wiki?curid=338167", "title": "Jan Šmíd", "text": "Jan Šmíd\n\nJan Šmíd (* 4. ledna 1965 Pelhřimov) je český novinář a publicista, dlouholetý zahraniční zpravodaj Českého rozhlasu a České televize ve Francii.\n\nVystudoval Fakultu sociálních věd Univerzity Karlovy. Absolvoval stáže v USA a v britské BBC. V letech 1991 až 1998 byl zpravodajem Českého rozhlasu v USA. V letech 1999 až 2000 byl šéfredaktorem Nedělních Novin a v letech 2006 až 2018 stálým zpravodajem Českého rozhlasu ve Francii.\n\nOd roku 2018 je stálým zpravodajem České televize ve Francii, na tomto postu vystřídal Petra Zavadila. Vytváří také reportáže pro cestovatelský magazín Objektiv.\n\nSepsal životopis nazvaný \"Jaromír Jágr - Z Kladna do Ameriky\" a jeho pokračování s názvem \"Jaromír Jágr - Má léta v Pittsburghu\". Když byl zpravodajem ČRo v USA, vydal knihu \"Tenkrát v Americe\". Je také autorem řady literárně-turistických průvodců o Francii, které publikoval převážně jako sérii nazvanou \"Obrázky z…\"\n\n"}
{"id": "338171", "url": "https://cs.wikipedia.org/wiki?curid=338171", "title": "Brož (rozcestník)", "text": "Brož (rozcestník)\n\nBrož/Brožová může být:\n\n\n\n\n"}
{"id": "338174", "url": "https://cs.wikipedia.org/wiki?curid=338174", "title": "Édouard Alletz", "text": "Édouard Alletz\n\nÉdouard Alletz (23. dubna 1798 – 16. února 1850) byl francouzský diplomat a spisovatel. Pracoval jako generální konzul v Janově a poté v Barceloně. Byl vnukem francouzského agronoma Ponse Augustina Alletze.\n\n\n"}
{"id": "338176", "url": "https://cs.wikipedia.org/wiki?curid=338176", "title": "Dietrich Bonhoeffer", "text": "Dietrich Bonhoeffer\n\nDietrich Bonhoeffer (4. února 1906 Vratislav – 9. dubna 1945 koncentrační tábor Flossenbürg) byl německý evangelický teolog, etik, filosof a bojovník proti nacismu.\n\nStudoval v Tübingen a v Berlíně a již ve svých 24 letech dosáhl habilitace. Po zahraničním pobytu vyučoval evangelickou teologii v Berlíně a stal se referentem mládeže v přípravné organizaci dnešní Ekumenické rady církví. Od dubna 1933 zaujímal otevřeně odmítavé stanovisko proti nacistickému pronásledování Židů a v rámci tzv. Kirchenkampfu (zápasu mezi německými evangelíky v období nacismu) vystupoval proti hnutí Německých křesťanů (\"Deutsche Christen\") a rasovým zákonům. Od roku 1935 vedl kazatelský seminář Vyznávající církve ve Finkenwalde, který působil v ilegálitě až do roku 1940. Asi roku 1938 se přidal k odbojové skupině kolem Wilhelma Franze Canarise. V roce 1940 mu byly zakázány veřejné mluvené projevy, o rok později i psané. Dne 5. dubna 1943 byl zatčen a o dva roky později na výslovný rozkaz Adolfa Hitlera popraven jako jeden z posledních odpůrců nacismu, kteří byli spojováni s neúspěšným atentátem z 20. července 1944.\n\nJako svébytný teolog zdůrazňoval přítomnost Ježíše Krista ve společenství křesťanů po celém světě. Kladl důraz na kázání na hoře, následování Ježíše, soulad víry a jednání, v čemž šel sám příkladem, obzvláště v době nacismu. Ve svých dopisech z vězení rozvíjel vlivné, i když kusé myšlenky ohledně budoucího směřování církve k solidaritě s potřebnými a k nenáboženské interpretaci Bible, církevní tradice i bohoslužby.\n\nDietrich Bonhoeffer se narodil 4. února 1906 ve slezské Vratislavi (německy \"Breslau\") jako šesté z osmi dětí. Byl z dvojčat, narodil se krátce před svou sestrou Sabinou. Jeho otec Karl Bonhoeffer byl psychiatr a neurolog. Jeho matka Paula Bonhoefferová, rozená von Hase, povoláním učitelka, byla vnučkou evangelického teologa Karla von Hase a malíře Stanislava von Kalckreuth. Její bratranci Arvid Harnack a Falk Harnack byli oba činní v protinacistickém odboji. Bonhoeffer vyrůstal v bohaté měšťanské rodině. Matka vyučovala své děti prvních několik let doma a starala se o jejich křesťanskou výchovu. Otec se ale náboženským otázkám vyhýbal. Rodina navštěvovala bohoslužby jen vzácně.\n\nV roce 1912 se rodina přestěhovala do Berlína, protože Dietrichův otec Karl Bonhoeffer byl zaměstnán na berlínské Univerzitě Fridricha Viléma. Podle líčení sestry Sabiny se Dietrich Bonhoeffer začal ke konci první světové války zabývat otázkami smrti a věčnosti, které se vynořovaly v souvislosti s úmrtím jeho staršího bratra Waltera ve válce v dubnu 1918 a hlubokým zármutkem jeho matky.\n\nJako školák četl Bonhoeffer Schleiermacherovy \"Řeči o náboženství\", Naumannovy \"Listy o náboženství\" a zajímal se o církevní dějiny. V primě si jako volitelný předmět zvolil hebrejštinu a uvedl evangelickou teologii jako vysněné povolání. Pro rodinu to bylo sice překvapení, ale v jeho úmyslu ho podporovala. V roce 1923 odmaturoval na berlínském gymnáziu Grunewald (dnešní Walther-Rathenau-Schule), bylo mu 17 let.\n\nBonhoeffer začal studovat teologii v Tübingen a vedle toho navštěvoval i přednášky z filozofie. Zapojil se též do tamního studentského spolku \"Igel\".\n\nPo studijním pobytu v Římě, přešel Bonhoeffer roku 1924 do Berlína, kde se setkal s významnými zástupci liberální teologie, z nichž ho nezanedbatelně ovlivnil například Adolf von Harnack. Do této doby také spadá jeho seznámení s dialektickou teologií a zejména s jejím hlavním představitelem Karlem Barthem. Od té doby zůstal Bonhoeffer s Barthem a jeho teologií pevně spojen, i když si udržoval určitý kritický odstup. V Berlíně promoval v roce 1927 s vyznamenáním, bylo mu 21 let. Jeho disertační práce, vedená Reinholdem Seebergem, nesla název \"„Sanctorum Communio“\" („Společenství svatých“). Tato teologicko-sociologická reflexe je kromě Bartha ovlivněna Georgem Wilhelmem Friedrichem Hegelem, Maxem Weberem a Ernstem Troeltschem. V lednu 1928 Bonhoeffer složil před evangelickou konsistoří berlínsko-braniborské provinční církve staropruské unie první teologickou zkoušku.\n\nV roce 1928 se stal vikářem v německém evangelickém sboru v Barceloně, roku 1929 se stal odborným asistentem na Univerzitě Fridricha Viléma v Berlíně, kde byl ve věku 24 let habilitován v systematické teologii se spisem \"„Akt und Sein“\" („Čin a bytí“), pojednávajícím o transcendentální filozofii a ontologii. V roce 1930 složil druhou teologickou zkoušku, ale ještě nedosáhl minimálního předepsaného věku 25 let, aby mohl být ordinován.\n\nNa rok odešel jako stipendista na Union Theological Seminary v New Yorku, kde se seznámil s praktickou pastorální prací ve sborech čtvrti Harlem a kde zažil důsledky světové hospodářské krize, která postihla obzvláště Afroameričany a farmáře. Přestože byl k americké teologii skeptický, ovlivnilo ho hnutí \"Social Gospel\". Podnícen kritickými otázkami Američanů stejně jako striktním pacifismem svého francouzského spolužáka Jeana Lasserra, se začal, do té doby k politickým otázkám zdrženlivý Bonhoeffer, zaobírat tématem míru.\n\nPo svém návratu vyučoval Bonhoeffer na berlínské univerzitě jako asistent teologa Wilhelma Lütgerta. Poprvé přednášel v zimním semestru 1931/1932 dějiny systematické teologie 20. století a zároveň vedl seminář s názvem „Idea filozofie a protestantská teologie“. V roce 1932 pokračoval přednáškou na téma „podstata církve“, v níž se vymezoval vůči Harnackově „Podstatě křesťanství“. Roku 1933 přednášel christologii.\n\nOproti euforii, jež se rozšířila mezi protestanty, vnímala Bonhoefferova rodina převzetí moci nacisty 30. ledna 1933 velmi kriticky. Bonhoefferův švagr Rüdiger Schleicher toho večera prohlásil: \"„To znamená válku!“\"\n\nDne 1. února 1933 měl Bonhoeffer v rádiu přednášku s názvem „Proměny pojmu vůdce“. V ní požadoval omezení totální moci říšského kancléře v zájmu právního státu a blaha občanů:\nV tomto okamžiku byl přenos kvůli zjevné kritice nacistického „principu vůdce“ a Hitlerova kultu přerušen.\n\nJelikož byli jeho blízký přítel, farář Franz Hildebrandt, i švagr Gerhard Leibholz oba židovského původu, dotýkaly se Bonhoeffera důsledky pronásledování Židů velmi citelně od samého počátku. Již v roce 1932 řekl ve svém kázání:\n\nBonhoeffer se okamžitě prostřednictvím svého přítele Paula Lehmanna v USA snažil informovat vrchního rabína New Yorku o takzvaném bojkotu židovských obchodů z 1. dubna 1933. Začal psát pojednání s názvem „Církev před židovskou otázkou“, po vydání árijských paragrafů 7. dubna 1933 ho doplňoval až do 15. dubna a posléze ho přednesl v kroužku farářů. V červnu ho ještě těsně před cenzurními opatřeními nacistického režimu nechal vytisknout. Jako první evangelický teolog se tak vedle Heinricha Vogela („Kříž a hákový kříž“ z 27. dubna 1933) začal zabývat otázkou vztahu rasové ideologie nacistů a křesťanské víry.\n\nZa jakých podmínek a zda vůbec je církvi dáno právo na odpor vůči státu, nechtěl ponechat na rozhodnutí jednotlivce, nýbrž „evangelického koncilu“. Na rozdíl od většiny teologů pozdější Vyznávající církve, kteří před zásahy státu chránili nanejvýš židovské členy svých církví, tak Bonhoeffer povýšil obranu lidských práv za povinnost celé církve a také již od začátku vystupoval proti pronásledování Židů jako celku. Avšak myšlenka koncilu byla jeho luterstvím odchovaným posluchačům natolik cizí, že někteří během přednášky na protest opustili místnost. Jakmile Bonhoeffer později zjistil, že s těmito postoji zůstane izolován i v rámci Vyznávající církve, rozhodl se, že se samostatně a na vlastní odpovědnost zúčastní necírkevního, vojenského odporu proti režimu Třetí říše.\n\nOd června 1933 byli podle rozhodnutí většiny Německých křesťanů sesazováni generální superintendenti v pruské zemské církvi a dosazen státní komisař August Jäger. Hitler jmenoval Ludwiga Müllera svým „důvěrníkem pro církevní otázky“ a Němečtí křesťané se ho pokusili povýšit na říšského biskupa. Bonhoeffer teď zaměřil veškerou svou pozornost na vytvoření účinné evangelické opozice. Navrhl stávku za odstoupení státního komisaře, spočívající v odmítnutí vysluhování pohřbů, ale nikdo ji nepovažoval za realizovatelnou. V Norsku roku 1941 tento prostředek skutečně zastavil nacistické okupanty v uskutečňování některých kroků.\n\nV církevních volbách, které stát v krátké době zorganizoval 23. června 1933, zvítězili Němečtí křesťané s asi 70 procenty hlasů nad Mladoreformátorským hnutím (\"Jungreformatorische Bewegung\"). Poté se různé skupiny pokusily „vyznáním víry“ přinutit nové funkcionáře svých církví k tomu, aby zaujali postoj ke své víře. Navíc požádali Bonhoeffera spolu s teologem Hermannem Sassem z Erlangenu, aby zformuloval celoříšský jednotný návrh vyznání víry. Tehdejší starozákonní teolog Wilhelm Vischer z Bethelu napsal první návrh článku o „židovské otázce“. Společný návrh vyšel koncem srpna 1933 a farář Bodelschwingh, uznávaný vedoucí Bethelských institutů, ho poslal dvaceti posuzovatelům. Ti pak text, zejména jeho pasáže týkající se církevní obhajoby Židů před státem, natolik zmírnili, že ho Bonhoeffer odmítl podepsat. Přesto bylo Bethelské vyznání důležitým krokem k založení Vyznávající církve v květnu 1934.\n\nPo zavedení árijských paragrafů evangelickou církví na staropruské generální synodě 6. září 1933 v Berlíně navrhl Bonhoeffer opozičním farářům, aby vystoupili z Německé evangelické církve, z níž se stal pouhý přívěsek státu a jejíž postoje nyní považoval za heretické. Tehdy se však ještě sotva setkal se souhlasem s rozštěpením církve – dokonce i Karl Barth považoval opozici uvnitř církve za možnou. Poté Bonhoeffer s Martinem Niemöllerem a dalšími založil spolek farářů, jenž měl chránit ohrožené faráře židovského původu.\n\nPoté se Bonhoeffer zúčastnil ekumenického setkání v Sofii, kde zahraniční zástupce podrobně informoval o událostech v Německu a o jejich pozadí. Před zvolením Ludwiga Müllera říšským biskupem 27. září 1933 vypracoval jasně formulovaný leták s názvem „Árijský paragraf v církvi“, jejž v noci připevňoval s přáteli na stromy a pouliční lampy jako protestní plakát.\n\nTeprve potom se Bonhoeffer rozhodl přijmout nabídku na místo faráře v Londýně z července 1933. Od 17. října 1933 působil jako farář v jižním předměstí Londýna Forest Hill pro dva tamní německojazyčné sbory, pro luteránský sbor ve Forest Hill a pro reformovanou církev St. Paul ve východolondýnské čtvrti Whitechapel. V dlouhém dopisu Karlu Barthovi z 24. října své rozhodnutí zdůvodňuje tím, že už déle nemůže být členem církve, která se přiklání k Německým křesťanům, že je kvůli tomuto názoru čím dál víc izolován i mezi přáteli a že chce takto v zahraničí získat odstup od německých událostí, aby do nich mohl posléze tím razantněji zasáhnout. Barth odpověděl:\n\nBonhoeffer ho sice hned neposlechl, ale Bartha později velice zasáhlo, když si uvědomil, že touto reakcí přispěl k Bonhoefferovu rozhodnutí vrátit se do Německa, což mělo za následek jeho účast v odboji i mučednickou smrt.\n\nV Londýně se s Bonhoefferem seznámil George Kennedy Allen Bell, anglikánského biskupa z Chichestru, jenž zastával vysoké úřady v ekumenickém hnutí a silně se angažoval v sociální problematice. Bell se stal jedním z jeho nejbližších přátel a partnerů v boji proti Německým křesťanům. Několik měsíců s ním v Londýně spolupracoval také Franz Hildebrandt. Poháněny Bonhoeffeorvým zápalem vystupovaly anglické zahraniční sbory spolu s Bellem otevřeně proti Německým křesťanům a požadovaly odstoupení Ludwiga Müllera.\n\nDne 31. května 1934 byla založena Vyznávající církev, tím že shromáždění evangelických křesťanů jednohlasně přijalo Barmenskou teologickou deklaraci sepsanou Karlem Barthem a zvolilo Říšskou bratrskou radu. V následujících měsících se ukázalo, že zemské církve v Durynsku, Šlesvicko-Holštýnsku, Lübecku, Sasku a také ve staropruských církevních provinciích nejsou kvůli své tradici státních církví ochotny tyto závěry přijmout. V těchto zemích po synodálních volbách získali vedoucí úřady biskupové a právníci, kteří patřili k Německým křesťanům.\n\nV tomto rozpoložení směroval Bonhoeffer všechny naděje na mladou ekumenu. Snažil se, aby na mládežnickou ekumenickou konferenci na dánském ostrově Fanø v Severním moři v srpnu 1934 byli jako německá delegace pozváni pouze stoupenci Barmenské deklarace. On sám vystupoval jako zástupce Vyznávající církve a také jako sekretář pro mládež. Při ranní pobožnosti 28. srpna přednesl před celým shromážděním referát s názvem „Církev a svět národů“, jejž mnozí pociťovali jako kázání o míru. V tomto období již byli v Německu terorizováni pacifisté z jednotek SA a následně zavíráni do koncentračních táborů. V následujících debatách ale bylo zřejmé, že delegace z Maďarska a Polska, jež se cítili být Německem ohroženy, nechtěly úplně odmítnout válku jako prostředek národního odporu.\n\nDne 15. dubna 1935 se Bonhoeffer vrátil do Německa, poté, co krátce zvažoval cestu do Indie za Mahátmou Gandhím. V rámci Vyznávající církve převzal na starosti vzdělávání budoucích pastorů na kazatelském semináři v Zingsthofu, který se v červnu přestěhoval do pomořanského Finkenwalde (dnes součást Štětína). Jeden z jeho prvních tamních studentů byl Eberhard Bethge, Bonhoefferův blízký přítel, s nímž si později hojně dopisoval a který se pak stal jeho životopiscem. V rámci této vyučovací činnosti vznikla kniha „Následování“ (\"Nachfolge\"), o které se po válce pochvalně vyjádřil Karl Barth. V ní Bonhoeffer rozvíjel svou představu o tom, že církev není jen společenstvím duší, ne pouhou nositelkou křesťanské zvěsti, ale především také reálným tělem Kristovým na zemi. To se neobejde bez právého a živého následování Krista, které nehledí na náklady, jaké to pro jednotlivce může znamenat (\"„drahá milost“\").\n\nV roce 1937 nacisté uzavřeli kazatelský seminář. Ten mohl nadále fungovat jen ilegálně ve formě tzv. „sběrného vikariátu“ (\"Sammelvikariat\"), a to díky podpoře a mlčení statečných superintendantů a farářů. Bonhoeffer tak oficiálně pracoval jako pomocný kazatel ve Schlawe, ale tajně nadále vedl vzdělávání vikářů (mladých bohoslovců, kteří se připravovali na povolání farářů) Vyznávající církve v Köslin a Groß Schlönwitz, později pokračoval v Sigurdshofu do té doby, než i tady v březnu 1940 zasáhlo gestapo. Své zkušenosti z Finkenwalde reflektoval ve své knize „Společný život“ (\"Gemeinsames Leben\").\n\nKvůli zostřenému protižidovskému zákonodárství se v roce 1938 Bonhoefferova sestra Sabina rozhodla spolu se svým manželem Gerhardem Leibholzem emigrovat do Anglie. Bonhoeffer využil svých kontaktů a zajistil Leibholzovi místo poradce u biskupa George Bella.\nPřes svého švagra Hanse von Dohnanyiho navázal první kontakty s Wilhelmem Canarisem, Hansem Osterem, Karlem Sackem a Ludwigem Beckem. Tou dobou se Bonhoeffer pokoušel přimět křesťanské církve sdružené v ekumenickém hnutí, aby se postavily proti probíhajícím válečným přípravám ze strany nacistů. Díky těmto aktivitám se seznámil s vysokými církevními hodnostáři z celé Evropy. Dne 10. března 1939 se vydal do Londýna, kde zasedl ke společným rozhovorům mimo jiné s biskupem Georgem Bellem a kde znovu usiloval o uznání Vyznávající církve ze strany předběžné světové rady církví. Přestože mu byly projevovány sympatie, nedosáhl ničeho zásadního a v polovině dubna se vrátil do Německa. Dne 2. července odjel na pozvání do USA, ale už 20. července odmítl žádost svého hostitele Smitha-Leipera, aby přijal místo na univerzitě v Harlemu, čímž by jako mnoho jiných německých intelektuálů skončil v americkém exilu. Svou roli v hrozící válce totiž spatřoval v domácím odboji. Vyhrocená situace v Evropě nepřipouštěla útěk před světem, ale vyžadovala jednotu života, setrvávajícího v časnosti a zároveň směřujícího k věčnosti. Toto nanejvýš těžké rozhodnutí, které s sebou neslo závažné důsledky, zásadně ovlivnilo Bonhoefferovo další myšlení i jeho život.\n\nNa zpáteční cestě z Ameriky navštívil svou sestru a její rodinu v Londýně, kde se dozvěděl o zavraždění faráře Vyznávající církve Paula Schneidera v koncentračním táboře Buchenwald. Svým neteřím Marianně a Christině tehdy zdůraznil, že Schneider je prvním mučedníkem evangelické církve doby nacismu a že by si měly jeho jméno dobře zapamatovat. Bonhoeffer přijel do Berlína 27. července, na podzim obnovil svou činnost v Sigurdshofu a ve vrchním velitelství wehrmachtu hledal kontakty na německou zpravodajskou službu (\"Abwehr\"), vedenou admirálem Canarisem.\n\nPoté, co 17. března 1940 gestapo zastavilo činnost poslední fungující buňky ilegálního vzdělávání mladých bohoslovců Vyznávající církve (tzv. sběrný vikariát, něm. \"Sammelvikariat\") v Sigurdshofu a 14. července rozpustilo Bonhoefferem vedené soustředění, vedl rozhovory s Hansem Osterem a Hansem von Dohnanyim o „nezbytném postoji“ ohledně úkolů abwehru. Měl využít svých ekumenických kontaktů pro zájmy spiklenců a zahájit vyjednávání se spojenci. Bonhoeffer se tedy nepodílel na plánování atentátu na Hitlera, ale sloužil jako spojka, oficiálně z pověření abwehru. Kvůli své „podvratné“ činnosti obdržel 22. srpna 1940 zákaz veřejných proslovů platný „na celém území říše“, v březnu 1941 pak obdobný zákaz písemných projevů.\n\nV domě jeho rodičů se setkávalo několik odpůrců nacistického režimu, kteří hodlali na spáchat atentát na Adolfa Hitlera a z nichž někteří zastávali vysoké pozice v abwehru nebo wehrmachtu. Bonhoeffer se k této odbojové skupině připojil. Otázka zabití tyrana (Smí křesťan porušit přikázání „nezabiješ“?), na níž Bonhoeffer v tomto konkrétním případě odpověděl jednoznačným ano, je z teologicko-etického hlediska reflektována v jeho nedokončeném stěžejním díle \"Etika\", které vznikalo od roku 1940 až do jeho zatčení v dubnu 1943 paralelně s jeho aktivitou ve vojensko-politickém odboji.\n\nDne 20. října byl Bonhoeffer přiřazen ke služebně abwehru v Mnichově. Byl tedy ve službách nacistického státu a současně mu byly zakazovány ústní i písemné projevy, stejně jako publikační činnost. Od 17. listopadu se zdržoval v benediktinském klášteře v Ettalu.\nNa přelomu let 1941 a 1942 podnikl ve službách německé (kontra)rozvědky (\"Spionageabwehr\") a zároveň ve službách užšího odbojového kroužku cesty do Norska, Švédska a do Švýcarska (mimo jiné s Helmuthem von Moltke). V Sigtuně a Stockholmu se na přelomu května a června 1942 setkal s Georgem Bellem a předal mu tajné dokumenty o odbojové skupině a o jejích cílech, adresované britské vládě. Tehdy také požádal spojence, aby veřejně prohlásili, že se po skončení války nebude klást rovnítko mezi Němci a nacisty. Britský ministr zahraničí Anthony Eden ale Bellovi sdělil, že ani pouhá odpověď, natož podpora odboje není v národním zájmu Velké Británie.\n\nPravděpodobně z bezpečnostních důvodů se Bonhoeffer o své činnosti ve službách abwehru skoro vůbec nevyjadřoval. Nicméně jeho spisy z této doby (zejména Etika) se dají číst též jako nepřímá svědectví a reflexe této jeho provázanosti s dramatickým politickým děním, v němž se angažoval na vlastní nebezpečí.\n\nNa přelomu let 1942 a 1943 Bonhoeffer napsal velmi osobní ohlédnutí za uplynulými deseti lety, v nichž dozrával jeho odpor k nacistickému teroru a kdy byl nucen promýšlet svůj křesťanský životní postoj. Zabýval se otázkou osobní odvahy, poctivosti a „pohledem zdola“ z perspektivy člověka, který se stal obětí diktatury. Věnoval pozornost tomu, jak si je možno osvojit ctnosti všedního dne, a poznamenal k tomu toto:\n\nNa předním místě stálo jeho osobní vyznání víry:\n\nV lednu 1943 se Bonhoeffer zasnoubil s Marií von Wedemeyer (1924–1977), dcerou pomořanského statkáře. Bonhoeffer kdysi vedl konfirmaci jejího bratra a její babička Ruth von Kleist-Retzow byla Bonhoefferovou mecenáškou a podporovatelkou ještě v dobách kazatelského semináře a tzv. sběrného vikariátu.\n\nPříslušníci uskupení kolem Canarise, Ostera a Klause Bonhoeffera provedli 13. a 21. března 1943 neúspěšné pokusy o atentát na Adolfa Hitlera. Dietrich Bonhoeffer byl 5. dubna současně se svým švagrem Hansem von Dohnanyim zatčen pro „rozvracení branných sil“ a držen ve vazební věznici wehrmachtu v Tegelu. Žalobu připravil a v září 1943 dokončil soudce wehrmachtu Manfeld Roeder (obžalovací spis byl v roce 1991 objeven ve Vojenském historickém archivu v Praze). Zamýšlené trestní řízení proti Bonhoefferovi před Lidovým soudním dvorem (\"Volksgerichtshof\") nebylo vůbec zahájeno. Jedním z důvodů bylo, že řízení mohli odkládat vyšší úředníci s napojením na odbojové skupiny (např. vojenský soudce Karl Sack, který byl ještě na svobodě).\n\nDne 20. července 1944 se Claus Schenk hrabě von Stauffenberg pokusil o další atentát na Hitlera. K úspěchu stačilo málo, ale atentát se nezdařil. Při následných intenzivních výsleších nebylo gestapo schopné Bonhoefferovi ani ostatním členům skupiny dokázat, že měli se Stauffenbergovou akcí cokoli společného. Jenže gestapo náhodou na podzim roku 1944 nalezlo v bunkru wehrmachtu v Zossenu dokumenty tajného archivu abwehru. Mezi nimi se nacházely doklady pokusů o převrat, na nichž se podílel Canaris, i několik stran Canarisova deníku. Mimo to tam gestapo našlo pečlivé zápisy o zločinech nacistického režimu. Vyhotovil je kdysi Dohnanyi, aby se později mohli němečtí občané i spojenci dozvědět více o nacistických zločinech. Těmito dokumenty měl být také ospravedlněn odboj proti Hitlerovi. Dohnanyi tyto papíry skrýval v trezoru své kanceláře v centrále abwehru a postupně je nechával přenášet do tajného archivu. Po tomto nálezu už důkazy nepopiratelně svědčily proti odbojovém uskupení uvnitř abwehru a především i proti Dohnanyimu a Bonhoefferovi.\n\nGestapo pak 8. října 1944 přesunulo Bonhoeffera do podzemí své tehdejší centrály v berlínské Prinz-Albrecht-Straße. Tam přebývali Bonhoeffer, Canaris, Dohnanyi, Gehre, generál Oster a mezitím taktéž zatčený Karl Sack jako osobní Hitlerovi vězni, aniž by s nimi byl veden proces.\n\nPoslední dopis rodičům Bonhoeffer napsal 17. ledna 1945. Dne 7. února byl přeložen do koncentračního tábora Buchenwald a na začátku dubna 1945 do koncentračního tábora Flossenbürg. Dne 5. dubna 1945 nařídil Hitler popravu všech ještě nepopravených „spiklenců“ spojených s atentátem z 20. července 1944. Tím byl zpečetěn i Bonhoefferův osud. Když byl na začátku dubna převezen do koncentračního tábora ve Flossenbürgu, již tušil, že ho čeká poprava.\n\nZa tři dny nato, 8. dubna 1945, byl Bonhoeffer společně s Wilhelmem Canarisem, Hansem Osterem, Karlem Sackem a Ludwigem Gehrem v krátkém procesu odsouzen k trestu smrti oběšením. Žalobcem byl vysoce postavený funkcionář Hlavního říšského bezpečnostního úřadu (\"Reichssicherheitshauptamt\"), vedoucí oddělení a velitel praporu SS Walter Huppenkothen, který nechal den předtím v jiném procesu odsoudit k smrti Hanse Dohnanyiho, Bonhoefferova švagra. Tomuto loutkovému procesu proti Bonhoefferovi a jiným odpůrcům nacistického režimu předsedal Otto Thorbeck, Huppenkothenův podřízený, hlavní soudce při policejním soudu a soudu SS v Mnichově. Přísedícím byl velitel koncentračního tábora Flossenbürg Max Koegel a ještě jeden neznámý člověk. Obhájci ani svědci nebyli předvoláni. Jednání probíhalo bez zapisovatele. Nebyl založen nový spis. Procesní spisy proti Bonhoefferovi, které shořely během bombardování Berlína, nebyly posuzovány. Protože soudu nebyli přítomni žádní svědci, mohli pak Thorbeck s Huppenkothenem po válce tvrdit, že proces proběhl právně podle zákona.\n\nNa popraviště byl Dietrich Bonhoeffer veden 9. dubna 1945 za svítání. Odsouzenci se museli úplně svléct a jít k šibenici nazí. Místní táborový lékař, který celou scénu pozoroval, o ní v roce 1955 podal písemné svědectví: Bonhoeffer, kterého tehdy ještě neznal, působil klidně a soustředěně, rozloučil se se všemi spoluvězni, na popravišti se krátce pomodlil, k šibenici kráčel smířeně a zemřel během několika sekund.\n\nDietrich Bonhoeffer byl svébytným teologem a křesťanským etikem, který zdůrazňoval význam Kázání na hoře a Následování Ježíše, jak slovem, tak i svým osobním příkladem. Ve svých dopisech z vězení (posmrtně vydáno jako \"Widerstand und Ergebung\") nastínil svoji vizi budoucího \"dospělého člověka\" i nenáboženské interpretace Bible a křesťanství. Tato myšlenka byla v Čechách populární zvláště v 50. a 60. letech 20. století, a to zejména mezi evangelickými teology \"Nové orientace\" či \"civilní interpretace\", ale dnes je spíš odmítána a kritizována. *** A dále: Starokatolická církev v České republice si ho připomíná (nejpozději od října 2011) jako mučedníka (Viz www.getsemany.cz, říjen 2011).\n\n\n\n"}
{"id": "338177", "url": "https://cs.wikipedia.org/wiki?curid=338177", "title": "Rakety Delta", "text": "Rakety Delta\n\nRakety Delta jsou nejdéle používané americké nosné rakety, vyznačují se velmi vysokou spolehlivostí a jsou jedním z nejlevnějších a nejefektivnějších amerických kosmických dopravních systémů. Počátky programu Delta spadají do roku 1955, kdy začal vývoj balistické rakety středního doletu Thor. Po několika měsících testování bylo rozhodnuto o úpravě již existujících balistických raket pro kosmické lety, nový nosný systém sestával z upravené balistické rakety PGM-17 Thor a horních raketových stupňů převzatých z jiných programů (např. Vanguard, Atlas). Přidání pomocných urychlovacích motorů umožnilo prodloužení jednotlivých stupňů a zvýšení nosnosti. Snížení nákladů bylo dosaženo použitím přebytečných motorů z programu Apollo v 70. letech. Kombinování nejrůznějších typů motorů a horních a urychlovacích stupňů umožnilo vznik mnoha variant a výrazné zvýšení nosnosti, při relativně nízkých nákladech. Program Delta musel čelit několika pokusům o zrušení a nahrazení racionálnějším alternativním programem, vždy ale pokračoval dále. Během 50 let ve službě vykonaly rakety Delta a jejich různé variace téměř 1000 letů (Thor + Delta). V současné době jsou vyráběny a provozovány společností United Launch Alliance.\n\nPo druhé světové válce se rozvíjel výzkum a budování celé řady raket, které sloužily původně jen vojenským složkám ministerstva obrany USA. Později patronaci přebrala i NASA. Po raketách typu Vanguard a Juno byly vyvinuty řady raket Thor, Atlas, Titan, Scout a Saturn. V řadě raket Thor byla postavena varianta Thor-Delta a z této varianty vznikl nový typ lehké rakety Delta. Přechod z označení Thor na označení Delta byla spíše náhoda, než záměr. Počáteční vývojové varianty provázel velký zmatek ve značení a některé pozdní typy raket Thor bývají označeny jako Delta a některé rané a vojenské verze Delty jsou označovány jako Thor. Mezi lety 1959 – 1972 bylo vyrobeno mnoho variant sestavených z různě upravených základních stupňů Thor-Delta a jako další stupně byly připojovány stupně převzaté z jiných projektů (Able, Agena, Burner). Ke standardizaci označení došlo až v polovině 70. let kdy se do služby dostává řada Delta 2000 a stává se tak spolehlivým a dostupným nosným prostředkem pro komerční, výzkumné i vojenské lety. Program se několikrát ocitl na pokraji zrušení, bylo to způsobeno tím, že jej NASA považovala za prozatímní do doby než budou vyvinuty silnější vyspělejší nosné systémy. Asi nejhorší bylo období po zavedení raketoplánů Space Shuttle. NASA chtěla využívat raketoplány co možná nejvíce a rozhodla se zrušit program Delta a všechny náklady měl dopravovat na orbitu pouze Space Shuttle. Už tou dobou se však ozývaly kritiky NASA, že provoz raketoplánu je příliš nákladný a jeho nákladní kapacita zůstává často nevyužita. Vzkříšení se Delta dočkala roku 1986 po nehodě raketoplánu Challanger, kdy byl přerušen provoz raketoplánů. Do služby se vrátila řada Delta 3000 a byly vyvíjeny nové řady Delta 4000 a Delta 5000. Úspěch zaznamenala až řada Delta 6000 která se používala ve verzi 6925 mezi lety 1989 až 1992 kdy ji nahradila řada Delta 7000. Delta 7000 se používala až do roku 2018. Řady Delta 6000 a Delta 7000 jsou označovány jako Delta II. Další vývojovou etapou se měla stát Delta 3 (serie 8000) s větší nosností, projekt byl po nehodách zrušen a přednost dostal nový projekt Delta IV (série 9000). V současné době (2018) je používána řada Delta IV ve variantách Medium a Heavy. Rakety Delta byly také provozovány Japonskem pod označením H1, N1 a N2. Rakety delta zastávají díky své variabilitě velmi důležitý post ve vesmírném průmyslu, jsou relativně levné, velmi spolehlivé a prověřené.\n\nZnačení různých variant nebylo vždy stejné, zpočátku se varianty označovaly pouze písmeny. Na počátku 70. let bylo zavedeno značení čtyřmístným číslem.\n\nSystém značení byl v roce 2004 změněn a od roku 2005 se používá nový:\n\n\n\nOproti předchozím verzím bylo sjednoceno značení, základem označení je základní stupeň a použité pomocné motory. Jako motory prvního stupně se používaly Rocketdyne MB-3-3 a RS-27, druhý stupeň byl poháněn motory AJ-10-118F nebo TR-201.\n\nŘada raket Delta II byla vyvinuta na počátku 90. let, její výrobu později zajišťuje společný podnik Lockheedu a Boeingu - United Launch Alliance. Z řady Delta II jsou aktivní varianty 7925 a 7925 Heavy. Delta II má na kontě přes 130 startů a podílela na několika misích k Marsu. Počet stupňů a pomocných raket se liší podle varianty a hmotnosti nákladu, nejsilnější varianta 7925 Heavy dokáže vynést na nízkou orbitu Země až 6100 kg a na geostacionární orbitu 2170 kg.\n\nNová řada raket začala být používána od roku 1998. Nosnost se zvýšila na 8000 kg pro nízkou dráhu kolem Země a 3800 kg pro geostacionární přechodovou dráhu. Byla dlouhá 39,1 metru, hmotnost 300 tun. Odstartovala celkem třikrát, dvakrát selhala a při třetím startu nesla pouze testovací náklad. Raketa měla 9 pomocných raket na tuhé pohonné látky o celkovém tahu 628,3 kN. První stupeň byl poháněn jedním motorem Rocketdyne RS-27A na tekutý kyslík a RP-1 kerosen a dosahoval tahu až 1085.79 kN. Pohon druhého stupně obstarával jeden motor Pratt & Whitney RL-10B o tahu 110,03 kN, spalující tekutý kyslík a vodík. Po nezdarech při prvních startech a kvůli rozvoji technologicky pokročilejší koncepce Delta IV, bylo od dalšího rozvoje Delty III upuštěno, avšak technologie a zkušenosti získané při vývoji Delty III byly uplatněny v programu Delta IV.\n\nZahájila svou činnost v roce 2002. Byla vyvinuta společností Boeing za účelem pokrýt potřebu amerických ozbrojených sil a snížit výdaje na vynášení nákladů na orbitu Země. Raketa startovala více než dvacetkrát a z toho jednou částečně selhala. První stupeň pohání motor Rocketdyne RS-68 na tekutý kyslík a vodík. Motor druhého stupně spaluje stejné palivo a nazývá se RL-10B2.\n\nRakety Thor\n\n"}
{"id": "338178", "url": "https://cs.wikipedia.org/wiki?curid=338178", "title": "Arowana dvojvousá", "text": "Arowana dvojvousá\n\nArowana dvojvousá či \"ostnojazyčnatec dvouvousý\" nebo i \"kadal dvouvousý\" (\"Osteoglossum bicirrhosum\", Cuvier 1829) je dravá sladkovodní ryba z čeledi ostnojazykovitých, která původně pochází z oblasti Jižní Ameriky. V současnosti je chována i jako akvarijní rybička, která vyžaduje větší akvárium. Často je agresivní k jedincům svého druhu, které napadá.\n\nArowana dorůstá ve volné přírodě velikosti 120 cm s maximální změřenou hmotností okolo 6 kg. Samice má oproti samci plnější bříško a je zde i viditelný rozdíl v délce řitní ploutve, která je u samce prodloužena a táhne se přes půlku těla k malé ocasní ploutvi. V přední části se nachází středně velká hlava, za kterou se táhne štíhlé protáhlé tělo. Tlama má nepravidelný tvar a spodní čelist je zahnutá vzhůru. Na jejím začátku jsou dva vousy. Oči jsou vzhledem k rozměrům hlavy malé. Hřbetní ploutev začíná přibližně až v druhé třetině těla.\n\nArowana má značně variabilní zbarvení lišící se jedinec od jedince. Může být pozorována v odstínech stříbrné, zlaté, černé až po červenou barvu. Tělo je pokryto velkými šupinami.\n\nArowana pochází z oblasti Jižní Ameriky, kde volně žije ve sladké vodě převážně v oblasti povodí Amazonky, ale také v oblastech západního Orinoka a oblasti Rupununi, kde obývá zatopené a bažinaté oblasti. Žije převážně v mělkých vodách, kde snadněji nachází potravu. Preferuje vody o teplotě mezi 25 až 27 °C (jiné zdroje uvádějí teplotu 24 až 30 °C). V současnosti se občas objevuje i v dalších lokalitách jako například v oblasti Kalifornie a Nevady, ale tyto výskyty má na svědomí umělé vypuštění člověkem na jiná místa.\n\nArowana je schopna přežívat i ve vodě, která má snížený obsah kyslíku.\n\nArowana je dravá ryba, která požírá všechno možné od hlodavců až po hmyz, napadá malé rybky, které nepřesahují zpravidla velikost 10 cm. Pro lov využívá speciální techniku, kdy zůstává blízko pobřeží a čeká, až se přiblíží její kořist. Poté vystartuje směrem od zdola vzhůru a uloví svoji kořist. Často se schovává v oblasti padlých stromů do vody, čímž se maskuje před zraky kořisti. Když se oběť přiblíží, arowana vyskočí nad hladinu a uloví drobný hmyz, pavouky, ptáky, či hlodavce.\n\nV jejím žaludku byly mimo tyto příklady pozorovány i zbytky krabů, opic, hadů a dalšího organického materiálu pocházejícího z rostlin. Dá se předpokládat, že arowana je schopna pozřít v podstatě cokoliv.\n\nDoba rozmnožování je spojena s pravidelnými záplavami v obývaných oblastech, které se objevují na přelomu prosince a ledna.\n\nBěhem rozmnožování samice klade velké jikry. Ty následně samec pozře do svých úst. V jeho ústech pak jsou jikry ochraňovány a uskladněny dlouho potom, co se z jiker vylíhnou mladé rybky. V některých případech se může stát, že samec přechovává v tlamě rybky po dobu až 50 dní a během vypuštění mladých rybek do okolí mohou tyto rybky dosahovat velikosti až 10 cm.\n\nArowana je v oblasti Amazonie hojně lovena místními rybáři, kteří z ní mají značný profit. Jedná se o důležitou rybu pro místní rybářský průmysl. Ryba je velkým zdrojem proteinů v porovnáním s dalšími rybími druhy obývající Amazonii, současně má malý podíl tuku.\n\nDoporučuje se chovat ji ve velikém akváriu, které přesahuje minimální objem 500 litrů vody a to samostatně, jelikož k ostatním jedincům svého druhu je agresivní. V případě, že jsou spolu s ní do akvária umístěny malé rybky, jsou napadány, jelikož je arowana považuje za potenciální kořist. Větších ryb si nevšímá a je možné je chovat společně s ní. K roku 2008 se mladé rybky prodávaly ve specializovaných obchodech za cenu 1 až 15 amerických dolarů.\n\nPro chování v zajetí se doporučuje využívat vodu, které má pH mezi 6,0 až 6,6.\n\nArowana má mezi lidmi z kmene Caboclo zvláštní postavení, jelikož je podávána ženám jako jedna z mála věcí, které mohou konzumovat v době po porodu.\n\n"}
{"id": "338179", "url": "https://cs.wikipedia.org/wiki?curid=338179", "title": "Varbla", "text": "Varbla\n\nVarbla (německy \"Werpel\") je vesnice v estonském kraji Pärnumaa, samosprávně patřící do obce Varbla, jejímž je správním centrem. Žije zde obyvatel.\n\n"}
{"id": "338183", "url": "https://cs.wikipedia.org/wiki?curid=338183", "title": "Surju", "text": "Surju\n\nSurju (německy \"Surry\" nebo \"Surri\") je vesnice v estonském kraji Pärnumaa, samosprávně patřící do obce Surju, jejímž je správním centrem.\n"}
{"id": "338185", "url": "https://cs.wikipedia.org/wiki?curid=338185", "title": "Schola Cantorum Basiliensis", "text": "Schola Cantorum Basiliensis\n\nSchola Cantorum Basiliensis je hudební akademie a vyhledávaný institut zaměřený na starou hudbu, ležící v Basileji. Byla založena v roce 1933 Paulem Sacherem, společně s dalšími hudebníky, včetně průkopnickým specialistou na starou hudbu, Maxem Meilim. Důležitým fakultními členy jsou např. Anthonay Rooley, Paolo Pandolfo, Hopkinson Smith a snad nejznámější Andreas Scholl.\n\n"}
{"id": "338192", "url": "https://cs.wikipedia.org/wiki?curid=338192", "title": "Franco Nero", "text": "Franco Nero\n\nFranco Nero, vlastním jménem Francesco Sparanero (* 23. listopadu 1941 v San Prospero u Parmy, Itálie) je italský zpěvák a herec.\n\nPochází ze skrovných poměrů severoitalského venkova. Už od svého dětství chtěl být hercem, od školních let hrál i zpíval v ochotnickém divadelním souboru, zpíval i s jazzovou kapelou. Opernímu zpěvu se věnoval i v Miláně během svých vysokoškolských studií ekonomie. Během své vojenské služby zajížděl do Říma, kde účinkoval ve fotorománech, pracoval zde jako osvětlovač a asistent kamery při natáčení dokumentárních filmů. Chtěl se stát režisérem, nicméně náhoda tomu chtěla, že začal být od roku 1964 obsazován nejprve do drobných či epizodních rolí. Pro první velkou filmovou roli si ho vybral americký režisér John Huston do jím natáčeného velkofilmu \"Bible\", kde hrál Ábela. Poté následovala série ušlechtilých a kladných hrdinů v různých dobrodružných a komerčních snímcích a v italských spaghetti westernech – z nich patrně vůbec nejznámější v České republice byla parodická westernová komedie \"Vůně cibule\".\n\nCelá umělecká kariéra Franca Nera je nejen velice pestrá, bohatá ale i umělecky značně nevyrovnaná. Hrál kladné i záporné hrdiny, hrál policisty, detektivy, zloděje i desperáty, účinkoval ve filmu a v televizi v umělecky zcela podřadných komerčních snímcích stejně tak jako ve velmi hodnotných uměleckých dílech. Za svůj život si zahrál zhruba ve 150 různých snímcích různé provenience i úrovně, mimo jiné i v českém filmu \"Post Coitum\" nebo v koprodukčním filmu Juraje Jakubiska \"Bathory\".\n\nS herečkou Vanessa Redgrave ma syna Carlo Nero, italský scenárista a režisér.\n\n\n"}
{"id": "338209", "url": "https://cs.wikipedia.org/wiki?curid=338209", "title": "Kabila", "text": "Kabila\n\nKabila může být:\n\n"}
{"id": "338211", "url": "https://cs.wikipedia.org/wiki?curid=338211", "title": "PMD 85", "text": "PMD 85\n\nPMD 85 \"(Piešťanský Mikropočítač Displejový)\" byl 8bitový osobní počítač vyráběný od roku 1985 firmou Tesla Piešťany a Bratislava v bývalém Československu pod vedením Ing. Romana Kišše. Byl určen především pro použití ve školství, převážně na Slovensku, v Česku podobnou úlohu plnil IQ 151. První verze PMD 85 byly známé svými problémy s přehříváním. Na PMD 85 vznikaly první československé videohry, stejně tak na ZX Spectrum a na Atari.\n\n\n\nKromě samotného PMD 85 se v této době vyráběly i počítače kompatibilní s PMD 85. Ve výrobním družstvě Didaktik (cs) Skalica to byly počítače Didaktik Alfa, Didaktik Alfa 2 a Didaktik Beta. V družstvě Štátny majetok Závadka nad Hronom zase počítač MAŤO. \nV továrně Zbrojovka Brno se koncem 80. a začátkem 90. let 20. století vyráběl velmi vydařený Consul 2717, nazývaný též „Zbrojováček“, který však v žádném případě nebyl klonem PMD-85, ale klonem PMD85-2. Byla to vlastní konstrukce tohoto významného výrobce periferních zařízení: diskových záznamových zařízení, klávesnic, jehličkových tiskáren a zařízení na předzpracování dat pro celou RVHP. Každopádně první Zbrojováček byl udělán daleko dřív, než cokoliv Tesla začala dělat – bylo to externí pracoviště pro PPPD Consul 271x a z toho vycházející stolní model Consul 2715 – z něho zkompletováním a zkombinováním a též ořezáním některých dílů vznikl Zbrojováček Consul 2717.\n\n"}
{"id": "338216", "url": "https://cs.wikipedia.org/wiki?curid=338216", "title": "Kadaka", "text": "Kadaka\n\nKadaka (česky přibližně \"Jalovcová\", \"Jalovčí\") je jméno několika estonských sídel:\n\n"}
{"id": "338218", "url": "https://cs.wikipedia.org/wiki?curid=338218", "title": "Ivabradin", "text": "Ivabradin\n\nIvabradin (Procoralan) je léčivá látka, patřící do skupiny inhibitorů If kanálů.\n\nJedná se první látku, která se specificky váže na f-kanály lokalizované na membráně buněk pacemakeru v sinoatriálním uzlu. Aktivita různých elektrických proudů v pacemakeru zodpovídá za tvorbu akčního potenciálu, který spouští kontrakce myokardu. Z těchto proudů je proud If zodpovědný za fázi diastolické depolarizace, a tím za srdeční frekvenci. Ivabradin se váže specificky na f-kanály a selektivně inhibuje proud If. Proto ivabradin snižuje fázi diastolické depolarizace akčního potenciálu sinusového uzlu a následně snižuje srdeční frekvenci. Mechanizmus účinku přípravku ivabradin představuje na rozdíl od jiných typů léčiv nové, specifické působení v jádru vzniku srdečního rytmu.\n\nMolekula ivabradinu se odlišuje od současně v kardiologii používaných léků benzazepinovou částí spojenou s benzocyklobutanem azapentanovým řetězcem. Procoralan odpovídá S-stereoizomeru. Ivabradin je rychle absorbován v gastrointestinální traktu a na plazmatické proteiny se váže středně silnou vazbou. Při chronickém podávání dosahuje konstantních plazmatických koncentrací díky poločasu eliminace, bez rizika akumulace v organismu. \n\nJak bylo prokázáno, ivabradin díky svému jedinečnému mechanismu působení, který selektivně inhibuje proud If, účinně snižuje srdeční frekvenci a následně spotřebu kyslíku myokardem. Ivabradin také zlepšuje dodávku krve do myokardu působením na plnící čas levé komory a koronární adaptaci na fyzickou zátěž. Navíc bylo prokázáno, že zachovává myokardiální kontraktilitu, zdroj hlavních potenciálních příznivých vlivů na klinický průběh ischemické choroby srdeční. Dále byla podrobně hodnocena kardiální tolerance přípravku. Kromě fyziologického prodloužení intervalu QT vyplývajícího ze snížení srdeční frekvence bylo prokázáno, že Procoralan zachovává QTc, což potvrzuje optimální kardiální toleranci ivabradinu.\n"}
{"id": "338219", "url": "https://cs.wikipedia.org/wiki?curid=338219", "title": "Kalme", "text": "Kalme\n\nKalme (česky přibližně \"Mohyla\", \"Mohelná\", \"Mohelnice\") je jméno několika estonských sídel:\n\n"}
{"id": "338221", "url": "https://cs.wikipedia.org/wiki?curid=338221", "title": "Karla", "text": "Karla\n\nKarla může být:\n\n"}
{"id": "338224", "url": "https://cs.wikipedia.org/wiki?curid=338224", "title": "Trhala fialky dynamitem", "text": "Trhala fialky dynamitem\n\nTrhala fialky dynamitem je česká filmová komedie z roku 1992 o rodině, která se v nových tržních podmínkách rozhodne podnikat.\n\nRodina Karafiátových, která se doposud živila kradením pohřebních věnců a jejich převazováním na květiny, se v porevoluční době rozhodne podnikat. Chtějí přivážet bohaté západní turisty do Česka. V Paříži se jim podaří zaplnit autobus. Kvůli nízké ceně, kterou nabídli, se později snaží všemožně ušetřit třeba tím, že přes celé Německo nebudou zastavovat. Cestující si totiž chtěli prohlédnout tamní pamětihodnosti. S tím, že je to tradiční české ubytování, byli cestující nuceni přespat ve stodole apod.\n"}
{"id": "338225", "url": "https://cs.wikipedia.org/wiki?curid=338225", "title": "Kuru (rozcestník)", "text": "Kuru (rozcestník)\n\nKuru může být:\n\n"}
{"id": "338226", "url": "https://cs.wikipedia.org/wiki?curid=338226", "title": "Lanškroun (zámek)", "text": "Lanškroun (zámek)\n\nLanškrounský zámek () je kulturní památka v Lanškrouně. Nachází se na náměstí Aloise Jiráska čp. 1. \n\nLitomyšlský biskup Petr Jelito založil v roce 1371 v Lanškrouně augustiniánský klášter. Ten původně stával před městskými hradbami v místě dnešního kostela sv. Máří Magdaleny a přilehlého parčíku. Avšak už v roce 1393 se začalo se stavbou nového konventu ve středu města k farnímu kostelu sv. Václava (tehdy Panny Marie).\n\nKlášter tehdy zabíral téměř celé dnešní Jiráskovo náměstí. Na severní stěnu kvadratury navazoval kostel, do vnitřního nádvoří se křídla klášterní budovy otvírala gotickou křížovou chodbou. Ve východním křídle kláštera (dnes západní křídlo zámku) se nacházela goticky zaklenutá kapitulní síň s vystupujícím polygonálním presbyteriem kaple ze zbytku stavby (presbyterium se nezachovalo). Hlavní vchod byl pravděpodobně v již zcela zaniklém západním křídle. V tomto stavu však klášter nestál dlouho. Po dobytí Litomyšle se husitská vojska roku 1421 přiblížila k Lanškrounu, augustiniánští mniši uprchli do Olomouce a samotná budova při útoku zřejmě shořela. Poté 11 let Lanškrounu střídavě vládli husitští hejtmané.\n\nV roce 1432 Lanškroun získal Vilém Kostka z Postupic. Jeho syn Zdeněk Kostka v roce 1451 znovu obnovil lanšpersko-lanškrounské panství. Po Zdeňkově smrti († 1468) převzal panství jeho bratr Jan, po něm jeho synové Jan II. a Bohuš, posledními držiteli Lanškrouna z tohoto rodu byly od r.1505 Bohušovy dcery Anna a Markéta. V 2. polovině 15. století za Kostků z Postupic bylo východní křídlo zbořeného kláštera augustiniánů s kapitulní síní a částí křížové chodby upraveno pro občasný pobyt majitelů a pravděpodobně i jako sídlo správního úředníka, pravděpodobně v té době byl také vybourán presbytář kapitulní síně. K roku 1507 je již stavba připomínána jako zámek, ve stejném roce přechází sňatkem Markéty Kostkové s Vojtěchem z Pernštejna lanšpersko-lanškrounské panství pod rod Pernštejnů. \n\nNejdříve zde vládl sám Vojtěch, po jeho smrti v roce 1534 jeho bratr Jan z Pernštejna, který byl nucen pro dluhy prodat v roce 1544 téměř celé panství Petrovi Bohdaneckému z Hodkova. Ponechal si pouze Lanškroun s 12 vesnicemi, příliš dlouho mu však ani to nepatřilo. (Zámek se v té době stal správním centrem zbytku panství.) V letech 1548-1561 Lanškrounsko zástavně patřilo Boskovickým, v roce 1561 bylo synem Jana z Pernštejna – Vratislavem vyplaceno a za tři roky opět spojeno s Lanšperkem. Sídlem državy se však již definitivně stal lanškrounský zámek, využívaný při občasných návštěvách vrchnosti. V roce 1588 panství se zámkem opět měnilo majitele, Vratislavův syn Jan z Pernštejna ho prodal Adamu Hrzánu z Harasova.\n\nPři koupi je zámek popisován jako zčásti kamenná, zčásti dřevěná stavba s mnoha pokoji, při zámku stála štěpnice a poblíž dvůr. Za nového majitele se zámek velmi změnil. Sloužil nejenom jako sídlo správy, ale i poprvé jako sídlo majitele. Proto Adam Hrzán přistoupil k renesanční přestavbě. Západní jednopatrové křídlo bylo opraveno, byl zřízen i vstupní portál a průjezd do nevelkého dvora za zámkem. Zcela nově se vybudovalo jižní křídlo, které mělo již čistě renesanční ráz. V té době se obě křídla výškou i zastřešením lišila. Zděné hospodářské stavby, které byly postaveny ze starších klášterních budov, spolu s nově založenou zahradou utvořily první zámecké nádvoří, oddělující zámek od ostatní městské zástavby. Celý tento prostor byl uzavřen zdí a vstup byl v místě dnešní Školní ulice. Hrzánovskou přestavbu připomíná především vstupní portál s letopočtem dokončení stavby 1601 a s erbem Adama Hrzána a jeho manželky Anny ze Sulevic. Z této doby pocházejí i zachovalá renesanční dveřní ostění.\n\nAdam Hrzán zemřel roku 1619, o rok později si panství rozdělili jeho 3 synové a Lanškroun s 12 vesnicemi připadl Vilémovi. Rok po jeho smrti se stal pánem Lanškrouna jeho bratr Zdeslav, avšak už roku 1622 ho kvůli sporům s měšťany prodal Karlovi I. z Lichtenštejna (1569-1627). Po smrti svého otce o 5 let později državu převzal Karel Eusebius (1611-1684), za něhož Lanškrounsko poznalo hrůzy třicetileté války. První obléhání v roce 1639 bylo neúspěšné, v roce 1643 se už Švédům město podařilo dobýt. Oba útoky město se zámkem velmi poškodily. Dílo zkázy dokonal velký požár v r. 1645, který velmi poničil zámek i s kostelem. Obnova zámku s chrámem začala v 50. letech 17. století. Zámek byl dokončen až v roce 1716. Při těchto opravách byly odstraněny rozdíly mezi západním a jižním křídlem, ke konci jižního křídla byla přistavěna nová jednopatrová budova, vybudovány byly přízemní hospodářské budovy, bývalé západní křídlo klášterní budovy bylo barokně přestavěno. Nástupce Karla Eusebia († 1684), Jan Adam Ondřej z Lichtenštejna (1657-1712) chtěl opět v Lanškrouně sídlit, ale lanškrounský zámek mu již nevyhovoval. Započal s nešťastnou stavbou Nového zámku u Rudoltic.\n\nPosledním feudálním majitelem města byl Alois I Josef z Lichtenštejna (1759-1805. V roce 1858 postoupil kníže hospodářské budovy na prvním nádvoří městu. Většina budov i zeď uzavírající první nádvoří byly po roce 1858 zbořeny a zbývající areál upraven jako druhé městské náměstí (dnešní Jiráskovo náměstí). Interiéry zámku sloužily až do počátku 20.století jako kanceláře správy lanškrounského lichtenštejnského velkostatku.\n\nV roce 1928 od Jana II. z Lichtenštejna (1840-1929) díky pozemkové reformě zámek získalo město Lanškroun, kterému objekt náleží dodnes. V roce 1934 byl v části zámku instalován archiv a sbírky městského muzea, které byly v roce 1951 zpřístupněny veřejnosti. V r. 1940 archeologové ze slezské Vratislavi provedli stavebně - archeologický průzkum zámku a okolí s odkrytím gotických pozůstatků kláštera. V letech 1958-1971 se uskutečnila generální oprava západního zámeckého křídla, v bývalé kapitulní síni byla zřízena obřadní síň, rozsáhlý interiér prvního patra slouží jako výstavní a koncertní místnosti. Rekonstrukce jižního křídla skončila v roce 1992. Budovy na nádvoří, především tzv. „Konírna“, byly také zrestaurovány. Od dubna do července 2002 proběhla úplná rekonstrukce Jiráskova náměstí. Ve stavebním plánu se počítalo s barevným odlišením dlažebních kostek na místě, kde kdysi dávno mniši augustiniáni chodili křížovou chodbou. V prostorách zámku momentálně sídlí kulturní centrum města.\n\nZámek stojí na Jiráskově náměstí. Samotná stavba je dvoukřídlá jednopatrová budova krytá nízkou valbovou střechou. Zámek má hladkou bílou fasádu, v níž jsou zvýrazněny gotické a renesanční stavební prvky. Mezi tyto zachované pozůstatky patří renesanční vstupní portál (s erby Hrzánů a rodu ze Sulevic) a gotické oblouky klášterních původních nádvorních arkád, obojí v hlavním západním křídle. Na jižní křídlo je z východu přistavěn jednopatrový přístavek. V tomto křídle se zachovala pouze renesanční ostění. Z interiéru jsou nejdůležitější dvě zachovalé místnosti v přízemí hlavního křídla s lomenými oblouky: bývalá kapitulní síň přiléhá na jižní stranu kostelního presbytáře, nyní je sklenuta dvěma poli křížové žebrové klenby a dvěma poli klenby křížové žebrové obkročné, druhá místnost přiléhá na bývalou kapitulní síň. Její klenby tvoří dvě pole křížové klenby. Některé pokoje v prvních patrech obou křídel mají strop s valenou klenbou a výsečemi, ostatní se stropem plochým. Všechny jsou architektonicky nezajímavé. K zámku ještě patří dvojí brána z Jiráskova náměstí a bývalé hospodářské budovy. Dlouhá úzká bývalá místnost konírny je využívána jako výstavní prostor. Na obou koncích na konírnu navazují nevelké úseky městské hradby, jediné nad zemí dochované zbytky opevnění města. Na severní stranu hlavního křídla navazuje farní barokně upravený chrám sv.Václava se zachovaným gotickým presbytářem. Mezi zdí z Jiráskova náměstí a přístavkem jižního křídla stojí mohutný buk, vysázený v 19. století, o něco menší topol a smrk, navíc ještě barokní sochy sv. Jana Nepomuckého a sv. Jana Sarkandera.\n\n\n\n\n"}
{"id": "338227", "url": "https://cs.wikipedia.org/wiki?curid=338227", "title": "Kruh (film)", "text": "Kruh (film)\n\nNázev Kruh nese několik filmů:\n\n"}
{"id": "338232", "url": "https://cs.wikipedia.org/wiki?curid=338232", "title": "Sodoma a Gomora", "text": "Sodoma a Gomora\n\nSodoma ( , Sódoma) a Gomora (hebrejsky: Amora, řecky: Gómorrha) jsou města zmíněná v biblické knize Genesis i na jiných místech hebrejské bible, Nového zákona a dalších deuterokanonických spisů.\n\nPodle Tóry byla království Sodomy a Gomory ve spojenectví s městy Adema, Seboim a Bela (Sóar). Těchto pět měst leželo v nížině řeky Jordán v jižní části země Kanaán. Tato oblast byla v Genesis přirovnávána k zahradě Boží.\n\nV křesťanské a muslimské tradici jsou Sodoma a Gomora symbolem zatvrzelého hříchu a pádu a příslovečnou manifestací božího hněvu. Sousloví Sodoma a Gomora bylo také používáno jako metafora pro neřest nebo homosexualitu. Do češtiny vstoupil rovněž výraz sodomie ve významu pohlavního obcování se zvířaty.\n\nKniha Genesis je primárním zdrojem zmínek o Sodomě a Gomoře. Velcí a malí proroci v hebrejské bibli také odkazují k Sodomě a Gomoře.\n\nVe 14. kapitole knihy Genesis je popsána politická situace v Sodomě v době kdy v ní pobýval Lot. V té době Sodomě vládl král Béra a Gomoře král Bríša. Jejich království však nebyla suverénní, protože celé Jordánské údolí ovládali Elamité, kterým vládl král Kedorlaómer. Po čtrnáctileté nadvládě Elamitů se králové Sodomy a Gomory a další tři králové měst v Jordánském údolí vzbouřili. Král Kedorlaómer spolu se svými spojenci vytáhl potlačit povstání v jordánské nížině. K hlavnímu střetnutí došlo v údolí Sidím. Spojené síly králů jordánského údolí byly poraženy a vítězové pak pobrali všechny potraviny a také zajali Abrahámova synovce Lota.\n\nV reakci na zajeti svého synovce zorganizoval Abrahám záchrannou výpravu a spolu s několika spojenci v noci napadl Kedorlaómerovy síly. Přepad byl úspěšný a Abrahámovi se podařilo osvobodit Lota s celým jeho majetkem.\n\nPodle Božího soudu byla města zničena ohněm a sírou kvůli svým hříchům.\n\nZkázu obou měst přežil podle biblického vyprávění pouze Abrahámův synovec Lot, jeho dvě dcery a manželka která se ještě před odchodem koukla na zkázu města a proměnila se na solný sloup. Lot se podle biblického vyprávění zastal dvou Božích poslů, kteří přišli prozkoumat situaci a zničit město, když muži ze Sodomy žádali jejich vydání, aby je mohli „poznat“. Slovo „poznat“, v novějším překladu „užít“, znamená ve Starém zákoně v tomto kontextu pohlavní styk.\n\nHistoricita existence Sodomy a Gomory je stále předmětem odborné debaty v archeologických kruzích. Poblíž Mrtvého moře byla objevena archeologická sídliště, jejichž průzkum odhalil zničení spálením a stopy síry. Nejslibnějšími kandidáty jsou naleziště Bab edh-Dhra, objevená Nelsonem Glueckem v r. 1924, a Numeira, objevená v sedmdesátých letech dvacátého století.\n\n\n"}
{"id": "338233", "url": "https://cs.wikipedia.org/wiki?curid=338233", "title": "HD 189733 b", "text": "HD 189733 b\n\nHD 189733 b, katalogizovaná také jako V452 Vulpeculae b, je exoplaneta hvězdy HD 189733. Je vzdálena asi 63 světelných let od Slunce, nachází se v souhvězdí Lištičky. Objevena byla 5. října 2005. Jde o první exoplanetu, na níž byl zjištěn methan. Je také první planetou, u které byla určena barva. Ta je azurově modrá. Objev byl učiněn pomocí Hubbleova vesmírného teleskopu.\n\nNa planetě objevený metan hraje podle dnešních představ důležitou roli při vzniku života. Kvůli povrchové teplotě planety je však prakticky nemožné, aby na ní vznikl život pozemského typu.\n\nV roce 2007 byla úspěšně zmapována teplota atmosféry planety a byla tak získána první teplotní mapa atmosféry exoplanety. Jedná se o plynného obra – horkého Jupitera, u nějž byla zmapována plynná mračna ve svrchních částech jeho atmosféry. Planeta oběhne svou hvězdu jednou za 2,2 dne. Tato planeta má vázanou rotaci, je k hvězdě natočena stále stejnou stranou a na její přivrácené straně se nachází „horká skvrna“ (nejteplejší oblast), která má ke hvězdě sklon 30°. Teplota tmavé strany se odhaduje na 650 °C a teplota přivrácené strany činí 930 °C. Tento nepříliš velký rozdíl se přisuzuje silným větrům v atmosféře, které dosahují rychlostí blížících se 9 700 km/h, teplou skvrnu postupně tlačí směrem na východ a tím pomáhají vyrovnávat rozdíly teplot na obou stranách planety.\n\nV roce 2008 byla objevena atmosféra tvořená oxidem uhličitým, methanem a vodními parami.\n"}
{"id": "338236", "url": "https://cs.wikipedia.org/wiki?curid=338236", "title": "Slovo na cestu", "text": "Slovo na cestu\n\nBible – Slovo na cestu (SNC) je moderní překlad Bible s prvky parafráze. Překlad Nového zákona byl pořízen v letech 1978–1988, poprvé byl vydán v roce 1989. Revize textu byla provedena v roce 1999. Inspirací pro překlad (ale nikoli předlohou) je anglické vydání The Living Bible. \n\nNa překladu pracovali zástupci několika církví (adventisté sedmého dne, českobratrská církev evangelická, baptisté, církev bratrská, křesťanské sbory, také jeden římskokatolický duchovní), tedy převážně protestantské církve evangelikálního zaměření. Iniciátorem projektu byl baptista Miloš Šolc, vedoucím týmu adventistický duchovní Jiří Drejnar, překlad revidoval také Zdeněk Sázava. Překladatelé si původně z duchovních i praktických důvodů přáli zůstat v anonymitě. Překladatelský tým pracoval s řeckým originálem (ve vydání Nestle-Aland) i dosavadními překlady, anglický vzor \"The Living Bible\" sloužil pouze jako inspirace. Aby byla zajištěna čitelnost, překlad „recenzovali“ nekřesťané nebo lidé nenavyklí na biblickou terminologii. Z dosavadních překladů má Slovo na cestu relativně nejblíže k překladu O. M. Petrů. \n\nText Nového zákona (po revizi) vychází ještě ve výrazně odlišné podobě a pod jiným názvem: je to sešitová varianta spolu s komentáři k biblickému textu (překladem díla \"Life Application Bible\"), zaměřenými hlavně na praktickou zbožnost, nazvaná Průvodce životem (1994–1997). Tato edice se stává součástí kompletní Bible – ve spojení se starozákonní sešitovou řadou dokončenou později (opět pod názvem Průvodce životem, 1994–2003; text Starého zákona byl přeložen z angličtiny). Počtvrté je Nový zákon – Slovo na cestu vydán (po další revizi textu) v roce 2000. \n\nV listopadu 2010 vydala Česká biblická společnost (ČBS) jednosvazkový Nový zákon – Slovo na cestu. Nová sazba je doplněna ilustracemi od . Překlad celé Bible v jednom svazku vydala Česká biblická společnost v dubnu 2011.\n\nText Slova na cestu je snadný ke čtení, jasný a srozumitelný. Podle překladatelů není k přečtení třeba žádný výklad, neboť jejich snahou bylo zpřístupnit text každému čtenáři, bez ohledu na jejich předchozí zkušenost s křesťanstvím. Do současného jazyka převádí teologické formulace a tradiční biblické výrazy, které by pro „nezkušeného“ čtenáře mohly být nesrozumitelné (anděl – „Boží posel“, evangelium – „radostná zvěst“, levita – „chrámový sluha“, apoštol – „vyslanec“ nebo „posel“), užívá i moderní výrazy (ateista, argument, banket), vysvětluje také kulturní souvislosti. \n\n"}
{"id": "338243", "url": "https://cs.wikipedia.org/wiki?curid=338243", "title": "WTF", "text": "WTF\n\nZkratkou WTF může být označeno:\n\n"}
{"id": "338248", "url": "https://cs.wikipedia.org/wiki?curid=338248", "title": "Dohody o příměří (1949)", "text": "Dohody o příměří (1949)\n\nDohody o příměří z roku 1949 jsou sérií dohod podepsaných v roce 1949 mezi Izraelem a jeho sousedy: Egyptem, Libanonem, Jordánskem a Sýrií. Dohody ukončily oficiální nepřátelství – První arabsko-izraelskou válku a stanovily linie příměří mezi Izraelem a Západním břehem, které byly až do Šestidenní války v roce 1967 známé jako \"Zelená linie\".\n\n6. ledna 1949 oznámil Dr. Ralph Bunche, že je Egypt připraven jednat s Izraelem o příměří. Rozhovory začaly 12. ledna na řeckém ostrově Rhodos a krátce po jejich zahájení Izrael souhlasil s propuštěním obklíčené egyptské brigády u Faludži. Ke konci měsíce se hovory začaly vléci. \n\nIzrael požadoval, aby Egypt stáhl veškeré své síly z území bývalého Mandátu, zatímco Egypt se stáhl za hranice, ve kterých byl 13. října 1948, a které stanovila rezoluce RB OSN č. S/1070 z 4. října 1948. Jeden z důvodů, proč se rozhovory s Egyptem dostaly do mrtvého bodu bylo zvyšující se napětí v Egyptě, které vyvrcholilo 12. února 1949, kdy byl zabit vůdce islamistické skupiny Muslimského bratrstva Hassan al-Banna. Počátkem února Izrael pohrozil ukončením rozhovorů, avšak Spojené státy apelovaly na obě strany, aby se dobraly úspěšné dohody, a tak byla nakonec dohoda o příměří mezi Egyptem a Izraelem na Rhodu podepsána 24. února 1949.\n\nMezi hlavní body patřilo:\n\nDohoda s Libanonem byla podepsána 23. března 1949. Mezi její hlavní body patřilo:\n\nDohoda s Jordánskem byla podepsána 3. dubna 1949. Mezi její hlavní body patřilo:\n\nDohoda se Sýrií byla podepsána 20. července 1949. Sýrie stáhla své síly z většiny oblastí, které ovládala západně od hranic. Toto území se následně stalo demilitarizovanou zónou. Bylo zdůrazněno, že linie příměří nemají být interpretovány či být jinak spojovány s jakýmkoliv budoucím permanentním ujednáním.\n\nIrák, jehož síly se války aktivně účastnily (ačkoliv nesousedí s Izraelem), stáhl své síly z této oblasti v březnu 1949. Fronta, okupovaná iráckými sílami byla zmíněna v dohodě o příměří mezi Izraelem a Jordánskem, a tak nemusela být sepsána žádná separátní dohoda mezi Izraelem a Irákem.\n\n"}
{"id": "338249", "url": "https://cs.wikipedia.org/wiki?curid=338249", "title": "Brožek", "text": "Brožek\n\nČeské příjmení Brožek vzniklo z domácí podoby křestního jména \"Ambrož\" a může označovat tyto osoby:\n\n\n\n"}
{"id": "338253", "url": "https://cs.wikipedia.org/wiki?curid=338253", "title": "Pae", "text": "Pae\n\nPae nebo PAE může být:\n\n"}
{"id": "338254", "url": "https://cs.wikipedia.org/wiki?curid=338254", "title": "Jakoubek", "text": "Jakoubek\n\nJakoubek může být:\n\n\n\n"}
{"id": "338255", "url": "https://cs.wikipedia.org/wiki?curid=338255", "title": "Sae", "text": "Sae\n\nSae nebo SAE může být:\n\n\n"}
{"id": "338257", "url": "https://cs.wikipedia.org/wiki?curid=338257", "title": "Tomáš Dlabaja", "text": "Tomáš Dlabaja\n\nTomáš Dlabaja, Ph.D. (* 13. říjen 1983 Zlín) je bývalý český reprezentant v orientačním běhu. Mezi jeho největší úspěchy patří zlatá medaile ze štafet na mistrovství světa 2012 ve švýcarském Lausanne, bronzová medaile ze štafet na Světových hrách 2005 v Německu a dva tituly akademického mistra světa (2004 a 2008). Svou závodní kariéru začal ve Fryštáku, následně pokračoval v SKOB Zlín. Při studiu na Vysokém učení technickém v Brně reprezentoval SK Žabovřesky Brno. Nyní je členem českého klubu OOB TJ Turnov a současně finského klubu Rajamäen Rykmentti, za který startuje ve Skandinávii. Je sedmnáctinásobným mistrem ČR v orientačním běhu v elitní kategorii. Mimo to získal také bronzovou medaili na mistrovství ČR v atletice v roce 2011 a ve stejném roce zvítězil v závodě Dolomitenmann mezi amatéry. Mezi orientačními běžci se mu říká Olaf.\n\n"}
{"id": "338259", "url": "https://cs.wikipedia.org/wiki?curid=338259", "title": "Zdeněk Tmej", "text": "Zdeněk Tmej\n\nZdeněk Tmej (5. července 1920 – 22. července 2004) byl významný český reportážní a dokumentární fotograf. Vystudoval Státní grafickou školu a několik let dělal asistenta špičkovému českému reportérovi Karlu Hájkovi. Proslavil se svými fotografiemi z válečného totálního nasazení.\n\nSvé fotografie publikoval v prvorepublikovém tisku již od svých 16 let. Spolupracoval zejména s časopisy nakladatelství Melantrich a s Pestrým týdnem. Za druhé světové války a ještě několik let po ní spolupracoval s dalšími špičkovými autory Karlem Ludwigem a Václavem Chocholou při fotografování divadla a baletu (většinou pro tiskovou službu Národního divadla nebo pro Lucernafilm).\n\nDo dějin světové fotografie se zapsal originálním souborem z totálního nasazení v polské Vratislavi (tehdejší německá Breslau). Tmej zde byl nasazen mezi roky 1943–1944 na práci při překládání poštovních zásilek. Během svého pobytu zde vytvořil soubor několika desítek fotografií zachycujících běžný život nasazených mužů. V jeho snímcích není prvoplánový vzruch, není tam nikdo mučen či mlácen, přesto z nich dýchá smutek, drobné lidské utrpení, ani ne újma fyzická jako spíš duševní. Fotografoval většinou za přirozeného osvětlení nebo s jedinou žárovkou na film s nevelkou citlivostí 19 DIN. Fotografie vyšly knižně po válce pod názvem \"Abeceda duševního prázdna\" s doprovodným textem Aleny Urbanové.\n\nV roce 1944 uprchl do Prahy. Během květnové revoluce vyfotografoval několik snímků, z nichž mezi nejsilnější patří raněný německý voják na pražské dlažbě. Společně s Ludwigem a Chocholou těsně po skončení války podnikl dobrodružnou fotografickou cestu do poraženého Německa.\n\nPo únoru 1948 Tmej fotografoval představení Státního souboru písní a tanců. V roce 1951 dostali Tmej a Ludwig nabídku od generálního tajemníka KSČ Rudolfa Slánského na založení fotograficko-propagačního oddělení Komunistické strany Československa. Po odstranění Slánského z jeho pozice nabídka skončila.\n\nTmej byl od roku 1958 sedm let vězněn komunistickým režimem. Po návratu z vězení se věnoval reklamě a dokumentování demolic a přestaveb v pražských Vysočanech.\n\n"}
{"id": "338260", "url": "https://cs.wikipedia.org/wiki?curid=338260", "title": "Jung", "text": "Jung\n\nJung (Jungová) může být:\n\n"}
{"id": "338262", "url": "https://cs.wikipedia.org/wiki?curid=338262", "title": "Bráhmanismus", "text": "Bráhmanismus\n\nBráhmanismus, jinak také \"védský bráhmanismus\" (od bráhman – védský kněz – neplést s brahmanismem – od brahma – metafyzická podstata veškerenstva), je náboženství starověké Indie, které se vyvinulo z Véd. Je založeno na původním rozdělení společnosti na základě různotvárnosti do čtyř různých vrstev (\"varnášrama\"). Toto rozdělení se později stalo součástí životního stylu hinduismu a v různých podobách se projevuje až dodnes. Poprvé bylo zmíněno v Rgvédu (1500 až 1000 př. n. l. ) jako čtyři součásti těla věčného \"Puruši\" (ústa, paže, stehna a chodida) v Puruša súktě. Přestože se toto původní védské náboženství v mnohém liší od současných hinduistických náboženských praktik, je možné ho považovat za předchůdce současného hinduismu.\n\n\n\n"}
{"id": "338265", "url": "https://cs.wikipedia.org/wiki?curid=338265", "title": "Zdeněk Lenhart", "text": "Zdeněk Lenhart\n\nZdeněk Lenhart (* 29. září 1948 Brno) je bývalý československý reprezentant v orientačním běhu. Vystudoval matematiku na UJEP Brno, poté pracoval jako programátor PVT Brno a v letech 1987–2012 v Moravském zemském muzeu. Orientačnímu běhu se věnoval od roku 1961. V letech 1969–1981 byl reprezentantem Československa se ziskem dvou bronzových medailí na mistrovství světa, přičemž medaile z mistrovství světa 1970 byla vůbec první medailí v tomto sportu pro Československo.\n\nJe také autorem několika publikací s orientační tematikou: Technika a taktika orientačního běhu (1976), Stavba tratí (1988) a Tvorba map pro OB (2000)\n\nZároveň je aktivním mapařem, od roku 1969 podílel na vzniku více než 250 map pro OB v Česku i zahraničí (Norsko, Švédsko, Izrael atp.)\n\nV roce 2015 byl uveden do Síně slávy orientačního sportu.\n\n"}
{"id": "338267", "url": "https://cs.wikipedia.org/wiki?curid=338267", "title": "Avira AntiVir", "text": "Avira AntiVir\n\nAvira Antivirus (do roku 2011 Avira AntiVir) je antivirový program vyvíjený od roku 1988 německou firmou Avira. \n\nProdukty Avira pravidelně získávají nejvyšší ocenění AV-Comparatives a v detekci se umisťují vždy na 1. nebo 2. místě. Avira free se tak může srovnávat i s konkurenčními placenými antiviry jako jsou např. NOD32, AVG či avast.\n\nProgram je k dispozici ve 3 verzích:\nAvira Free Antivirus je freewarový antivirus určený pro osobní použití. Podobně jako ostatní antivirové programy vyhledává viry na disku, ověřuje každý otevřený a zavřený soubor. Dále umí detekovat a mazat rootkity. Při internetových updatech program otevírá okno s reklamou pobízející uživatele ke koupi placené verze.\n\nAvira Antivirus Premium zajišťuje širší ochranu proti virům, malwaru, červům, trojanům, adwaru, spywaru a phishingu. Tato verze disponuje také kontrolou příchozí pošty přes protokol POP3.\n\nKomplexní balík obsahující AntiVir, Anti-Adware, Anti-spyware, Anti-Dialer, emailovou ochranu (POP3), Personal Firewall, Antispam, Anti-phishing, Anti-Bot, RescueCD, funkce pro zálohu dat, WebGuard a další.\n\n\n\n"}
{"id": "338268", "url": "https://cs.wikipedia.org/wiki?curid=338268", "title": "Weiss", "text": "Weiss\n\nPříjmení Weiss nebo Weiß (česky \"bílý\") může znamenat:\n\n\n\n"}
{"id": "338272", "url": "https://cs.wikipedia.org/wiki?curid=338272", "title": "Hermenegild", "text": "Hermenegild\n\nSvatý Hermenegild či \"Hermenegildus\", \"Hermenegildo\", \"Ermenegildo\", \"Herménégild\" (564 - 13. dubna 585 Tarragona) byl vizigótským princem a vzdorokrálem.\n\nByl starším synem krále Leovigilda a jeho první ženy Theodosie, mladší syn Rekkared I. pozdější vizigótský král byl z téhož svazku. Jeho otec ho zasnoubil s princeznou Ingundou, dcerou Sigiberta I. franského krále Austrasie a francké královny Brunhildy.\nIngunda přicestovala s velkým doprovodem a bohatými dary v roce 579 do Toleda. Ve vizigótském království byla v té době oficiální víra ariánská, ale ve franckém království byla vyznávána víra katolická, ke katolické víře se hlásil již francký král Chlodvík I., 465-511). Ingundina babička Goiswintha, která byla druhou ženou krále Leovigilda, na ní naléhala, aby přestoupila na ariánskou víru, ale Ingunda tomuto nátlaku odolala.\nTyto vztahy dělaly starosti Leovigildovi i Hermenegildovi. Napětí v královské rodině se velmi přiostřilo a tak Leovigild, aby předešel problémům, jmenoval Hermenegilda správcem provincie (pravděpodobně Hispania Baetica) u hranic s územím, které v té době přináleželo Východořímské říši.\n\nHermenegild odešel se svojí snoubenkou do Sevilly, která se měla stát jeho sídelním městem. V Seville se Ingunda a tamější mnich Leander, starší bratr svatého Isidora ze Sevilly a budoucí sevillský biskup (kterým možná už v té době byl) snažili přesvědčit Hermenegilda ke konverzi ke katolicismu. Hermenegild se nejprve zdráhal, ale později svoje rozhodnutí změnil. Přestoupil na katolickou víru a přijal jméno Jan. Toto jméno se ovšem neobjevilo ani na mincích, které razil a ani na dochovaných nápisech, které dal vytvořit. Konverze pravděpodobně proběhla během svatby Ingundy a Hermenegilda v Seville roku 580.\n\nKrál Leovigild se snažil syna přesvědčit, aby svoje rozhodnutí změnil, ale Hermenegild odmítl a rozhodl se jednat s Řeky, kteří v Seville zastupovali Východořímskou říši). Svatý Leander, odešel do Konstantinopole, požádat císaře o podporu, ale byl odmítnut, protože Byzantská říše řešila problémy na své východní hranici rozhlehlého území. Řekové pouze slíbili, že podporu poskytnou v případě bitvy nebo pokud Hermenegild požádá o pomoc. Král leovigild se snažil zabránit válce, ale Hermenegild rozdmýchal proti svému otci povstání, které si vyžádalo více obětí než zahraniční nájezdy a rozpoutal tak občanskou válku (některé prameny tvrdí, že toto povstání rozdmýchala sama Goiswintha, pravděpodobně aby se zbavila po neúspěšném povstání nepohodlného potenciálního nástupce). Toto povstání bylo boj o moc, i když náboženská otázka zde zaujímala přední místo. Hermenegild se v Seville v roce 580 jmenoval králem a začal razit vlastní mince se svým původním jménem, které měl před konverzí.\n\nKrál Leovigild přestal mít kontrolu nad vládou v Seville, Méridě, dále v Córdobě a dalších významných městech a pevnostech. Hermenegild mezitím navázal spojení s svébským králem Mirem II., který se obával Leovigildovy zahraniční politiky. Miro vyslal v roce 580 posly k franskému králi Guntramovi, aby zasáhl do této občanské války, o reakci na toto poselství ani o vnitřní správě území, které ovládal Hermenegild se nedochovaly žádné informace. Je pravděpodobné, že vyhnal ariánské duchovní a obsadil je katolíky.\n\nV roce 582 Leovigild dokončil výpravu proti Baskům a dobyl Méridu a tak v následujícím roce dobyl Hispanii Baetiku a začal obléhat Sevillu, kde žil jeho syn Hermenegild s Ingundou. Svébský panovník Miro se do této války rovněž zapojil, ale zde se prameny různí. Isidor ze Sevilly a Jan z Biclara tvrdí, že přišel na pomoc Leovigildovi, jako jeho vazal, naproti tomu Řehoř z Tours píše, že přišel na pomoc Hermenegildovi. Jan z Biclara píše, že Mirovi bylo dovoleno vstoupit do Sevilly, kde zakrátko v roce 583 zemřel. Řehoř z Tours uvádí, že Miro se stáhl na svá panství v Galicii, kde téhož roku zemřel.\n\nV této době byli Hermenegildovi jediní a ještě nespolehliví spojenci, Řekové. Leovigild dobyl pevnost v Ossete (San Juan de Alfarache, na druhém břehu řeky naproti Seville) a dále dobyl Italiku (nacházela se vedle vesnice Santiponce asi 8 km severozápadně od Sevilly na pravém břehu Guadalquiviru), čímž značně ztížil zásobování Sevilly, přesto se obléhání protáhlo na velmi dlouhou dobu. Leovigild přehradil řeku Guadalquivir a město trpělo hladem. Tehdy požádal Hermenegild Řeky o pomoc, ale Leovigild Řeky podplatil třiceti tisíci solidů, aby pomoc Hermenegildovi neposkytli. Řekové pak v rozhodující chvíli Hermenegilda opustili a Leovigild v létě roku 583 dobyl Sevillu.\n\nHermenegildovi se podařilo z města uprchnout a chtěl se dostat do východořímské provincie Spania a to přesto, že Řekové, zástupci Východořímské říše zradili. Leovigild mezitím systematicky dobýval města, která byla pod Hermenegildovou kontrolou. V zimě na přelomu roku 583/584 dobyl Hermenegildovo poslední útočiště Córdobu. Hermenegild ještě před tím nechal Ingundu i se synem Athanagildem v moci Řeků, kde se jich Leovigild snažil zmocnit. Řekové je, ale poslali do Konstantinopole. Ingunda zemřela cestou na území Afriky). Syna pravděpodobně dopravili až do Konstantinopole, kde ho po nějakou dobu diplomacie císaře Maurikia používala jako nátlakový nástroj vůči austrasijskému dvoru.\n\nHermenegild byl po dobytí Córdoby zajat a přepraven do Toleda. Odtud byl vyhnán do Valencie s otrokem, který ho hlídal. Goiswintha ovšem prosadila přísnější trest. Hermenegilda odvlekli do Tarragony a zde uvěznili. Když nadešla Velká noc, poslali k Hermenegildovi ariánského biskupa, aby od něho přijal přijímání, ale Hermenegild odmítl. Leovigild poté nařídil syna popravit. Hermenegild byl ve sklepení starého římského paláce v Taragoně 13. dubna roku 585 sťat. Popravu provedl vězeňský dozorce Sisbert. Leovigild pravděpodobně synovi nabídl poslední možnost návratu k ariánské víře, Hermenegild dal přednost mučednické smrti.\n\nNa žádost španělského krále Filipa II. svatořečil Hermenegilda papež Sixtus V. při příležitosti tisícího výročí jeho úmrtí. Spolu se San Fernandem je patronem španělské monarchie. Hermenegildova konverze a mučednická smrt bývá uváděna jako katalyzátor přestupu oficiální ideologie vizigótského království z ariánské na katolickou.\n\nKatoličtí kronikáři z té doby píší o Hermenegildovi nepříznivě. Neoznačují ho za favorita katolické církve, ale jen za jednoho z poddaných krále, který se vzbouřil proti svému otci. Svatý Isidor ze Sevilly vůbec nezmiňuje Hermenegildovu smrt. Řehoř z Tours píše, že je špatné, když syn povstane proti otci, i když je to heretik. Zápisy z 3. toledského koncilu (589) se vůbec o Hermenegildovi nezmiňují.\nRovněž jeho mladší bratr Rekkared I. a biskup Leandrus, který ho pokřtil se o něm vůbec nezmiňují. Autor \"Životy svatých otců méridských\", který popisuje mnohé činy Leovigilda, nejenže nic nepíše o Hermenegildovi, ale dokonce zamlčuje jakoukoli zmínku o něm, když cituje slova papeže Řehoře Velikého, který prohlásil: \"„Rekkared, nenásledoval příklad svého bezbožného otce, ale svého bratra mučedníka a zřekl se zkaženosti ariánského kacířstva.“\", tak slova \"\"bratra mučedníka\"\" nahradil slovy \"„Krista Pána“\". Papež Řehoř Veliký nazval roku 594 Hermenegilda mučedníkem, ale ani on ho vůbec neuvádí v dopisech adresovaných do Hispánie. Hispánci se ho snažili vymazat ze svých dějin. Poté, co Rekkared přestoupil na katolickou víru a při vytváření katolické říše nebylo vhodné spojovat katolicismus se vzpourou, která způsobila hrozné ničení a oslabení Hispánie a které napomáhali Řekové. Hispánie se stala katolickou říší a vzpoura proti králi nesměla být odpuštěná a už vůbec ne oslavovaná.\n\n\n\n"}
{"id": "338273", "url": "https://cs.wikipedia.org/wiki?curid=338273", "title": "Václav Uhlíř", "text": "Václav Uhlíř\n\nVáclav Uhlíř (* 1954) je český varhaník, organolog a hudební pedagog.\n\nPo maturitě na gymnáziu v Hradci Králové byl přijat na Hudební fakultu Akademie múzických umění v Praze do třídy profesora Jiřího Reinbergera a studium dokončil v roce 1980 u profesora Milana Šlechty. Během studia se úspěšně zúčastnil několika mezinárodních varhanních soutěží. \n\nOd roku 1970 působí na kůru kostela Panny Marie v Hradci Králové jako varhaník a sbormistr. Soustavně se věnuje koncertní činnosti a spolupracuje s různými orchestry, sbory a sólisty. Z jeho četných nahrávek pro Český rozhlas stojí za zmínku zvláště cyklus nahrávek českých historických varhan. Z diskografie Václava Uhlíře je pozoruhodný zejména jeho profilový kompaktní disk s názvem \"Česká varhanní tvorba\". S Jiřím Stivínem, se kterým spolupracuje již 30 let, natočil dvě CD. Věnuje se také pedagogické práci na pardubické konzervatoři, kde kromě hlavního oboru vyučuje improvizaci a organologii. Externě působil na hudební katedře Pedagogické fakulty Univerzity Hradec Králové.\n\nKromě interpretace a pedagogické činnosti se zajímá i o konstrukční stránku varhan a po ukončení studia na AMU se vyučil v oboru varhanář. Toto komplexní vzdělání hojně uplatňuje ve funkci diecézního organologa, kterou zastává při biskupství v Hradci Králové od roku 1990. Poznatky získané při dokumentování varhan využil také při spolupráci na publikaci \"Historické varhany v Čechách\" (nakladatelství Libri, 2000) a zejména v obsáhlé monografii o varhanách královéhradecké diecéze (Garamon a Karmelitánské nakladatelství, 2007). Za dlouholetou službu církvi a zejména péči o varhany v diecézi byl na návrh biskupa Dominika Duky v roce 2008 oceněn papežem Benediktem XVI. vyznamenáním Pro Ecclesia et Pontifice. Vykonává funkci vedoucího v Uměleckém kolektivu Krematoria Pardubice.\n\n\n"}
{"id": "338274", "url": "https://cs.wikipedia.org/wiki?curid=338274", "title": "Fine Young Cannibals", "text": "Fine Young Cannibals\n\nFine Young Cannibals byla hudební skupina ze Spojeného království, známá především díky hitům \"Johnny Come Home, She drives me crazy\" nebo \"Good thing\". Skupina byla založena v Birminghamu v roce 1984 Rolandem Giftem, Davidem Steelem a Andy Coxem. Jméno si vybrali podle filmu ze šedesátých let \"All The Fine Young Cannibals\".\n\nV roce 1990 byla skupin dvojnásobně oceněna cenou BRIT Awards, tu ale nakonec v reakci na videovstup Margaret Thatcherové do ceremoniálu udělování odmítla. Skupina přestala působit v roce 1992.\n\n\n"}
{"id": "338276", "url": "https://cs.wikipedia.org/wiki?curid=338276", "title": "Komorní filharmonie Pardubice", "text": "Komorní filharmonie Pardubice\n\nKomorní filharmonie Pardubice je český orchestrální soubor. Byla založena v roce 1969 Liborem Peškem a byla prvním profesionálním orchestrem ve východních Čechách.Nyní sídlí v Domě hudby v Pardubicích a má 38 stálých členů. V roce 2008 byl ředitelem orchestru Vojtěch StříteskýNyní je ředitelkou Kamila Zbořilová.\n\nSvým obsazením je menším symfonickým tělesem haydnovsko-mozartovského typu. V Pardubicích pořádá abonentní cykly, koncertuje v dalších městech kraje i celé republiky. Pravidelně se účastní festivalů v České republice a také koncertuje v mnoha koncertních sálech v Evropě i zámoří.\n\n\n"}
{"id": "338278", "url": "https://cs.wikipedia.org/wiki?curid=338278", "title": "Kniha Malachiáš", "text": "Kniha Malachiáš\n\nKniha Malachiáš ( , Mal'achi) je poslední kanonickou knihou Starého zákona a je také poslední ze série malých proroků.\n\nAutorství je sporné. Slovo Malachiáš v hebrejštině znamená \"můj posel\" a tak se např. Septuaginta přiklání k obecnému názvu než ke jméně proroka. Ale vzhledem k tradici jména prorokova v názvu knihy, je i opačný výklad možný. V textu lze vystopovat indície poukazující k tomu, že vznikla pravděpodobně v době Nehemjášovy návštěvy v Šúšanu (cca v pol. 5 st. př. n. l.)\n\n\n"}
{"id": "338279", "url": "https://cs.wikipedia.org/wiki?curid=338279", "title": "Votočkovo činidlo", "text": "Votočkovo činidlo\n\nVotočkovo činidlo je chemické činidlo používané k důkazu siřičitanů v roztoku. Je pojmenované po svém objeviteli, českém chemikovi, Emilu Votočkovi, který toto činidlo vytvořil při svých studiích na barvířské škole v Mylhúzách, kde se věnoval experimentální chemii.\n\nVotočkovo činidlo se připravuje smíšením dvou roztoků:\nOba roztoky se před použitím smísí a vzniklá směs se po kapkách přidává k analyzovanému roztoku. \n\nFunkce Votočkova činidla je založena na reakci fuchsinu a malachitové zeleně se siřičitanem v roztoku, kde se siřičitan aduje na centrální atomy uhlíku obou barviv a v důsledku narušení jejich struktur dochází k odbarvení roztoku. Podobné reakce využívá Schiffovo činidlo (roztok fuchsinu s hydrogensiřičitanem nebo siřičitanem), kde se siřičitan aduje na centrální uhlíkový atom fuchsinu, což fuchsin odbarví v důsledku narušení chinoidní struktury barviva. \n"}
{"id": "338280", "url": "https://cs.wikipedia.org/wiki?curid=338280", "title": "Blanka Vlašičová", "text": "Blanka Vlašičová\n\nBlanka Vlašič (* 8. listopadu 1983 ve Splitu) je chorvatská atletka, závodnice ve skoku do výšky. Je dvojnásobná mistryně světa (2007, 2009) a stříbrná medailistka z olympijských her v Pekingu.\n\nJe dvojnásobnou držitelkou titulu juniorské mistryně světa (2000, 2002), halovou mistryní světa (2008) a držitelka národního chorvatského rekordu. Mezi další úspěchy patří druhé (2006) a třetí (2004) místo z mistrovství světa v hale. Jejím osobním rekordem pod otevřeným nebem je 208 cm, které skočila 31. srpna 2009 na mítinku v Záhřebu. Jedná se o třetí nejlepší skok v celé historii. Výše skočila jen Bulharka Stefka Kostadinovová, která drží světový rekord 209 cm od roku 1987.\n\nJiž jako šestnáctiletá změřila své síly na Olympijských hrách v Sydney, kde se s výkonem 192 centimetrů nekvalifikovala do hlavní soutěže. O čtyři roky později na Olympijských hrách v Athénách, již jako dvacetiletá, s výkonem 189 centimetrů skončila na celkovém jedenáctém místě. Především mezi těmito lety bojovala s nevyrovnanými výkony. Na evropském šampionátu v Göteborgu (2006) se stala první atletkou, která za výkon vyšší dvou metrů, nebrala cenný kov. O jejím čtvrtém místě rozhodl vyšší počet pokusů, než měla bronzová medailistka Kajsa Bergqvistová. Na Letních olympijských hrách 2008 v Pekingu se s 205 cm skočenými na druhý pokus umístila na druhém místě. O vítězství jí, vydařeným prvním pokusem na této výšce, připravila belgická pětibojařka a skokanka do výšky Tia Hellebautová.\n\nVlašič je dcera chorvatského rekordmana v desetiboji, Joška Vlašiće. Tatínek jí pojmenoval po Casablance, kde závodil v době jejího narození. Na stadionu je nepřehlédnutelná nejenom díky své výšce (193 cm), ale také díky svému oslavnému tanci.\n\nV roce 2007 a 2010 vítězka ankety Atlet Evropy. V roce 2010 zvítězila v anketě Atlet světa.\n\n"}
{"id": "338282", "url": "https://cs.wikipedia.org/wiki?curid=338282", "title": "Engelhardtův skládací člun", "text": "Engelhardtův skládací člun\n\nEngelhardtův skládací člun poprvé zkonstruoval a nechal si patentovat dánský kapitán V. Engelhardt, který mu dal i jméno. Když byl nesložený, sloužil jako vor. Složil se tak, že jeho plátěné bočnice byly zdviženy a upevněny kovovými vzpěrami.\n\nPrvní prototyp byl předveden na světové výstavě v Paříži v roce 1900, na které získal čestné uznání. Vzápětí v Kodani založil společnost \"The Engelhardt Collapsible Life Boat Co.\", svůj objev si nechal patentovat ve všech významných zemích světa a v roce 1901 představil první čluny veřejnosti.\n\nČlun měl plovoucí dno, které zabraňovalo tomu, aby se potopil v případě netěsnosti. Po jeho okrajích byla korková obruba a mezi ní a dnem plátěná bočnice. Bylo třeba dvou mužů, aby tuto obrubu zvedli, přičemž se z ní spustily dřevěné lavice. Tyto lavice se usadily v čepech kovových vzpěr plátěné bočnice.\n\nV německém časopise „Der Schiffbau“ byly v roce 1904 zveřejněny výsledky testů, kterými Engelhardtovy skládací čluny musely projít. Podle nich patřila mezi jejich výhody především skladnost a úspora místa, větší kapacita v porovnání se stejně velikými obvyklými čluny, nepotopitelnost, a také fakt, že mohly být do vody na závětrné straně lodi vhozeny, tudíž nebylo zapotřebí člunových výložníků či jeřábů.\n\nEngelhardtovy skládací čluny vešly ve známost zejména díky jejich užití na palubě parníku Titanic. Titanic nesl celkem čtyři, a od těch prvních se nepatrně lišily; místo plochého plovoucího dna měly již skutečný trup kvůli lepší stabilitě na moři, a desky na jejich podlaze nebyly položeny úhlopříčně, nýbrž rovnoběžně.\n\n\"Schiffbau\", Zeitschrift für die gesamte Industrie auf schiffbautechnischen und verwandten Gebieten, 5. Jahrgang. 1903 – 1904, Emil Grottke's Verlag, Berlin. \n"}
{"id": "338283", "url": "https://cs.wikipedia.org/wiki?curid=338283", "title": "Operace pod falešnou vlajkou", "text": "Operace pod falešnou vlajkou\n\nOperace pod falešnou vlajkou nebo falešná vlajka (anglicky false flag operation nebo false flag), případně operace pod cizí vlajkou je tajná operace vedená vládou, korporací nebo jinou organizací, která je navržena, aby se jevila tak, že je provedena někým jiným. Název je odvozen z vojenského konceptu \"flying false color\", čili operaci vykonanou v jiných (národních) barvách než ty, které má vlajka vlasti. Naproti tomu, operace pod falešnou vlajkou nejsou omezeny na vojenskou konfrontaci a mohou probíhat v civilním sektoru a v období míru, např. při činnosti zpravodajských služeb.\n\nOperací pod falešnou vlajkou bylo několikrát použito např. v druhé světové válce, a to jak na moři tak na zemi.\n\nV roce 1977 byl schválen \"Dodatečný protokol k Ženevským konvencím ze 12. srpna 1949 (Protokol I)\", který upravuje míru podlosti takovéto operace, pravidla pro zobrazení vlajek a jiných vojenských nebo státních insignií.\n\nV několika případech byly operace pod falešnou vlajkou provokací, která ospravedlnila vyvolání války.\n\nMezi dobře zdokumentované případy patří například:\n\n\n\n\n"}
{"id": "338286", "url": "https://cs.wikipedia.org/wiki?curid=338286", "title": "Filharmonie Hradec Králové", "text": "Filharmonie Hradec Králové\n\nFilharmonie Hradec Králové byla založena v roce 1978 pod názvem Operní orchestr města Hradec Králové. Další názvy byly: Symfonický orchestr Hradec Králové, Státní symfonický orchestr Hradec Králové a od vzniku České republiky (1. 1. 1993) má orchestr název Filharmonie Hradec Králové. Na dnešním zvuku orchestru má zásluhu český dirigent prof. František Vajnar, který s orchestrem pracoval jako šéfdirigent nepřetržitě od roku 1991 až do roku 2001, kdy byl jmenován čestným šéfdirigentem tělesa. V letech 2001-2012 působil na postu šéfdirigenta\ntělesa Ondřej Kukal. Od sezony 2012-2013 je šéfdirigentem FHK Andreas\nSebastian Weiser. FHK vystoupila na pódiích významných koncertních síní\nEvropy (Grosser Musikvereinssaal ve Vídni, Victoria Hall v Ženevě, Queen\nElizabeth Hall v Antverpách aj.), účinkovala v Belgii, Francii, Itálii,\nNěmecku, Nizozemí, Polsku, Rakousku, Španělsku a Švýcarsku. Dosaženou\ninterpretační kvalitu orchestru dokumentují CD nahrávky pro tuzemské i\nzahraniční společnosti nebo Český rozhlas. FHK účinkuje na významných\nfestivalech (Mezinárodní operní festival Smetanova Litomyšl, Mezinárodní\nhudební festival Janáčkovy Hukvaldy aj.), od roku 2005 je pořadatelkou\nfestivalu Hudební fórum Hradec Králové (mj. české premiéry děl Šnitkeho,\nKančeliho, Gubajduliny, Beria, Henzeho).\n\nStručná historie FHK\n\norchestr města Hradec Králové, o rok později bylo těleso přejmenováno na\nSymfonický orchestr Hradec Králové, v roce 1987 na Státní symfonický\norchestr Hradec Králové. Od vzniku České republiky (1. 1. 1993) nese\norchestr název Filharmonie Hradec Králové, vyjadřující historickou\nkontinuitu sahající přes Filharmonii Sokola v Hradci Králové až k\nFilharmonické jednotě činné ve městě od roku 1887. Významné období\numěleckého rozkvětu tělesa je spojeno se jménem prof. Františka Vajnara.\nOd sezony 2012-2013 je šéfdirigentem FHK Andreas Sebastian Weiser,\nhlavním dirigentem Ondřej Kukal. FHK účinkovala v Belgii, Francii,\nItálii, Německu, Nizozemí, Polsku, Rakousku, Španělsku a Švýcarsku.\nDosaženou interpretační kvalitu orchestru dokumentují CD nahrávky pro\ntuzemské i zahraniční společnosti nebo Český rozhlas. Od roku 2005 je\nFilharmonie Hradec Králové pořadatelkou festivalu Hudební fórum Hradec\nKrálové.\n\n\n"}
{"id": "338288", "url": "https://cs.wikipedia.org/wiki?curid=338288", "title": "Sodoma", "text": "Sodoma\n\nSodoma může být: \n\n"}
{"id": "338289", "url": "https://cs.wikipedia.org/wiki?curid=338289", "title": "Pasadena", "text": "Pasadena\n\nPasadena je město v americkém státě Kalifornie, v sídelní oblasti města Los Angeles. Rozprostírá se na ploše přibližně 60 km².\n\nPři sčítání lidu v roce 2000 žilo ve městě 133 936 osob a bylo zde 51 844 domácností. Složení obyvatelstva je 53 % Běloši, 15 % Afroameričané, 10 % Asiaté, ostatní 22 %. Velikost rodin je v průměru 3,3 osob a střední příjem rodiny byl 46 012 dolarů.\n\nŽije zde obyvatel.\n\nVýznačnou, výstavní čtvrtí města je tzv. Jižní pomerančovníkový háj, bulvár, kde žijí bohatí, mnohdy významní lidé. Hlavní ulice proto nesla jméno Třída milionářů a je dnes doplňována výstavbou drahých, prostorných bytů. Z historicky zajímavých objektů je zde k vidění bývalá rezidence firmy Wrigley (známý výrobce žvýkaček), kde dnes sídlí ředitelství Turnaje růží. Dále se zde nalézá architektonicky význačná budova Gamble, Muzeum Nortona Simona (umění), exkluzivní obytná čtvrť kolem jižní (Lake) třídy. Poblíž města se nachází mezinárodní letiště Burbank a meteorologická stanice Burbank-Glendale-Pasadena Airport ve výšce 236 m n. m. Byl zde postaven dům, který posloužil jako kulisa k známému seriálu \"Beverly Hills 90210\". Světově známou institucí je zdejší univerzita SSG California Institute of Technology, úzce spolupracující s NASA.\n\nV roce 1940 zde založili svůj první hamburgerový stánek McDonald's bratři Richard a Maurice McDonaldovi.\n\n\n\nMěsto reprezentuje hlavně tým amerického fotbalu AC Pasadena.\n\nV Pasadeně se odehrává děj většiny dílů seriálu Teorie velkého třesku.\n\n"}
{"id": "338290", "url": "https://cs.wikipedia.org/wiki?curid=338290", "title": "Weis", "text": "Weis\n\nPříjmení Weis nese více různých osobností:\n\n\n"}
{"id": "338294", "url": "https://cs.wikipedia.org/wiki?curid=338294", "title": "Registratura", "text": "Registratura\n\nRegistratura může být :\n\n"}
{"id": "338296", "url": "https://cs.wikipedia.org/wiki?curid=338296", "title": "Megrez", "text": "Megrez\n\nMegrez je jméno hvězdy v souhvězdí Velké medvědice. Hvězda má zdánlivou hvězdnou velikost +3,3. Megrez má spektrální třídu A<nowiki>3</nowiki> a vzdálenost od Země činí 58 světelných let. Hvězda je součástí asterismu Velkého vozu.\n\nJejí jméno Al Marghez znamená v překladu z arabštiny kořen chvostu ocasu medvěda. Jiný název hvězdy je Kaffa.\n"}
{"id": "338297", "url": "https://cs.wikipedia.org/wiki?curid=338297", "title": "Kaffa", "text": "Kaffa\n\nSlovo Kaffa má několik různých významů\n"}
{"id": "338298", "url": "https://cs.wikipedia.org/wiki?curid=338298", "title": "Deep Space Network", "text": "Deep Space Network\n\nDeep Space Network zkráceně DSN je mezinárodní síť antén agentury NASA, jejíž řízení zajišťuje Jet Propulsion Laboratory. DSN umožňuje komunikaci s vesmírnými sondami, které se nacházejí v meziplanetárním prostoru. DSN navíc provádí radiový průzkum sluneční soustavy i vzdálenějších částí vesmíru. Tato síť je též využívána pro komunikaci s některými sondami, které obíhají přímo kolem Země. Síť je tvořena trojicí stanic rozmístěných od sebe přibližně 120°. Jedna ze základen je Goldstone v Mohavské poušti v Kalifornii, USA; druhá se nachází 60 km od Madridu ve Španělsku a třetí 40 km daleko od Canberry v Austrálii. Toto rozmístění stanic umožňuje nepřetržitou komunikaci s objekty ve vesmíru, i přes postupné otáčení Země. Všechny tři stanice se nacházejí v lokální depresi obehnané horami, které fungují jako částečné stínění před okolním elektromagnetickým šumem.\nDSN je jednak využívána pro řízení a navigaci sond a dále pak pro příjem sondami vysílaných dat a vědeckých informací. Vyjma americké NASA bylo vybavení (dle zdroje z roku 2004) využíváno i evropskou agenturou ESA a japonskou JAXA.\n"}
{"id": "338299", "url": "https://cs.wikipedia.org/wiki?curid=338299", "title": "Miroslav Kořínek", "text": "Miroslav Kořínek\n\nMiroslav Kořínek (* 28. května 1943 Smržov) je český herec, klavírista, korepetitor, hudební skladatel, hudební aranžér a pedagog.\n\nMiroslav Kořínek je dlouholetým členem Studia Ypsilon, který zde pravidelně vystupuje již od poloviny 60. let 20. století. Je autorem nebo spoluautorem úprav scénické hudby k převážné většině představení tohoto divadla. Jeho samostatná skladatelská tvorba však zahrnuje i filmovou hudbu, hudbu k televizním seriálům a rozhlasovým hrám a dalším pořadům. V roce 2002 byl nominován na cenu Český lev za hudbu k animovanému filmu \"Fimfárum Jana Wericha\" natočenému na motivy knihy Jana Wericha. Na pražské DAMU působí jako pedagog, vyučuje zde sborový zpěv.\n\n\n\n"}
{"id": "338300", "url": "https://cs.wikipedia.org/wiki?curid=338300", "title": "Kalifornský technologický institut", "text": "Kalifornský technologický institut\n\nKalifornský technologický institut, anglicky California Institute of Technology, krátce Caltech, je soukromá univerzita se zaměřením na výzkum v oblasti vědy, technologie a inženýrství. Nachází se ve městě Pasadena v USA. Pro NASA zajišťuje provoz Jet Propulsion Laboratory. Caltech v roce 2008 navštěvovalo 2100 studentů a jedná se o jednu z nejuznávanějších světových univerzit. Z této školy pochází 17 držitelů Nobelovy ceny.\n\nSoučástí této univerzity je Spitzer Science Center (SSC) – operační centrum pro analýzu dat ze Spitzerova vesmírného dalekohledu, které v rámci tohoto projektu spolupracuje s Jet Propulsion Laboratory.\n\n\n\n"}
{"id": "338304", "url": "https://cs.wikipedia.org/wiki?curid=338304", "title": "Asistent Veřejného ochránce práv", "text": "Asistent Veřejného ochránce práv\n\nAsistent Veřejného ochránce práv je odborný pomocník Veřejného ochránce práv. Obdobou této funkce je u státních zastupitelství asistent státního zástupce a u soudů asistent soudce.\n\nVýkon funkce asistenta je uznáván jako praxe asistenta soudce či justičního čekatele pro jmenování soudcem, praxe asistenta státního zástupce pro jmenování státním zástupcem a praxe advokátního koncipienta pro ustanovení advokátem.\n\nFunkce asistenta Veřejného ochránce práv byla po vzoru asistentů státních zástupců a soudců zřízena v roce 2008 na návrh poslance Jeronýma Tejce, když již roku 2005 schválila Poslanecká sněmovna návrh poslance Zdeňka Koudelky na vznik této pozice, ale věc byla Senátem odmítnuta.\n\nAsistenta jmenuje a odvolává vedoucí Kanceláře Veřejného ochránce práv na návrh Veřejného ochránce práv. Asistent je v pracovním poměru, který se řídí zákoníkem práce a zákonem o Veřejném ochránci práv. Podmínkami jmenování jsou:\n\nVeřejný ochránce práv může asistenty pověřit prováděním šetření u úřadů i v zařízeních, kde se nacházejí nebo mohou nacházet osoby omezené na svobodě, jakož sledováním vyhoštění cizinců. Na základě takového pověření pak asistenti mohou vstupovat do prostor úřadů i bez předchozího upozornění, nahlížet do spisů, klást otázky zaměstnancům a rozmlouvat s osobami omezenými na svobodě i bez přítomnosti jiných osob. Stejně tak mohou jednat jménem Veřejného ochránce práv před soudy a Ústavním soudem.\n"}
{"id": "338306", "url": "https://cs.wikipedia.org/wiki?curid=338306", "title": "Martina Maixnerová", "text": "Martina Maixnerová\n\nMartina Maixnerová (* 20. září 1947) je česká klavíristka. Se svým manželem houslistou Pavlem Prantlem emigrovala v roce 1980 do zahraničí a díky tomu je v České republice téměř neznámá. Po Sametové revoluci v roce 1989 se vrátili do Čech a začala se věnovat mladým klavíristům.\n\nStudovala HAMU v Praze u Prof. Ilony Štěpánové-Kurzové, získávala první ceny v mezinárodních interpretačních soutěžích a v duu se svým manželem vystupovala v prestižních sálech po celém světě. Od roku 1980, kdy začala působit v Singapuru, nahrávala pro Singapurskou rozhlasovou společnost a stala se stálou hostující sólistkou Singapurského symfonického orchestru. V současnosti vyučuje na Konzervatoři Pardubice a na Hudebním gymnáziu Jana Nerudy v Praze.\n\nWolfgang Amadeus Mozart: Koncert pro klavír č. 20 d moll K 466, dirigent Martina Maixnerová, Komorní orchestr České filharmonie 1992\n\n"}
{"id": "338307", "url": "https://cs.wikipedia.org/wiki?curid=338307", "title": "Lyman Spitzer", "text": "Lyman Spitzer\n\nLyman Strong Spitzer, ml. (26. června 1914, Toledo Ohio, USA – 31. března 1997, Princeton, New Jersey) byl americký teoretický fyzik.\n\nVystudoval kolejní střední školu \"Phillips Academy\", studium dokončil v roce 1931. Pak následovala studia na čtyřech vysokých školách. Titul BA získal na Yale University roku 1935 a titul Ph.D. na Princeton University v roce 1938, studoval i na Cambrigské a Harvardově univerzitě. Na Yaleské univerzitě v roce 1939 přednášel fyziku. Během II. světové války byl členem týmu zkoumajícího šíření zvuku ve vodě. Po válce se vrátil na universitu v Yale. Roku 1946 se v rámci projektu Rand zúčastnil na zpracování studie o umělých družicích jako astronomických observatořích. Již v roce 1946 vytvořil koncept budoucího Hubbleova vesmírného dalekohledu.\nByl vedoucím katedry astrofyziky na Princetonské univerzitě, ředitel Princetonské observatoře, roku 1951 zakladatelem Laboratoře plazmové fyziky Princeton Plasma Physics Laboratory. Byl jedním z klíčových fyziků, kteří pomohli objasnit fyziku plazmatu a vlastnosti interstelárního media.\n\nV roce 1960 se podílel na přístrojovém vybavení družice OAO-3. V roce 1965 byl předsedou komise Národní akademie věd, která rozhodla realizovat vesmírný dalekohled HST.\n\nZemřel v roce 1997. Na jeho počest byl po něm pojmenován Spitzerův vesmírný dalekohled a planetka 2160.\n\nCeny\nPo něm pojmenováno:\n\n"}
{"id": "338310", "url": "https://cs.wikipedia.org/wiki?curid=338310", "title": "Obrys-Kmen", "text": "Obrys-Kmen\n\nObrys-Kmen byl literární týdeník vycházející jako příloha deníku Haló noviny. \n1. číslo vyšlo v listopadu 1995 v podobě novinové přílohy jakožto měsíčník pro literaturu a kulturu. Zakladateli byli básníci Karel Sýs a Daniel Strož. Název odkazoval na to, že autoři programově navazují na zaniklý literární časopis Kmen a exilový časopis Obrys, který Daniel Strož vydával během své emigrace v Mnichově. \n\nObrys-Kmen vznikl jako platforma pro autory, kteří byli v polistopadové éře z ostatních literárních periodik i veřejnoprávních médií vytěsněni. Dle jejich názoru jim nebyl dáván prostor k publikaci vzhledem k jejich oficiálně vydávané literatuře před rokem 1989, případně pro jejich vesměs levicovou orientaci. \n\nV roce 2001 založili autoři z okruhu Obrysu-Kmene Unii českých spisovatelů.\n\nV dubnu 2014 bylo vydávání časopisu pod názvem Obrys-Kmen ukončeno Danielem Strožem, vlastníkem ochranné známky Obrys-Kmen. Od 23. 4. 2014 vycházel časopis ve stejném rozsahu i duchu pod provizorním názvem Týdeník pro literaturu a kulturu (2 čísla), od 7. 5. 2014 pak vychází jako Literatura-Umění-Kultura. \n\nZe starší básnické generace Obrys-Kmen podpořil Miroslav Florian, na jeho tvorbě se pak podíleli především básníci Jaromír Pelc, Karel Sýs, Daniel Strož, literární historici Milan Blahynka, Štěpán Vlašín, Alexej Mikulášek, či spisovatel Michal Černík. Výraznou osobností Obrysu-Kmene byl překladatel Zdeněk Frýbort, který zde publikoval několik desítek esejů ovlivněných především myšlenkami Waltera Benjamina či Rolanda Barthese.\n\nRoku 2005 vyšel za podpory Daniela Strože (tehdy europoslance) v nakladatelství BMSS-START výbor z esejistiky a literární publicistiky Obrysu-Kmene nazvaný Psáno do budoucna. Výbor vyšel k deseti letům existence přílohy. \n\nKromě výše uvedených autorů v Obrysu-Kmeni publikují též Pavel Sýkora, Vladimír Janovic, Jan Cigánek, František Skorunka, Josef Haubelt, Vladimír Přibský, Stanislav Holubec, Michal Polický, Michael Doubek, Ivana Blahutová, Věra Beranová, Jiří Piskáček, Vlastislav Hnízdo, Jiří Stano, Pavel J. Hejátko, Věra Klontza-Jaklová, Zdeněk Hrabica, Eva Frantinová, Miloslav Ransdorf, Stanislava Kučerová, Pavol Janík, František Dostál (fotograf), Bohumila Sarnová aj.\n\nRoku 1995 vyšla 3 čísla Obrysu-Kmene o osmi stranách, roku 1996 12 čísel, roku 1997 čtyři čísla. V květnu 1997 se redakce Haló novin rozhodla vydávání přílohy připravované okruhem autorů mimo redakci zastavit a nahradit ji vlastní přílohou Kulturní obzor vedenou novinářem Jaroslavem Kojzarem. Další existenci Obrysu-Kmene Karel Sýs vyjednal jen v omezené podobě – okruh autorů původní přílohy dostal od října 1997 dvoustránkový prostor uvnitř sobotní přílohy Haló novin. V červenci roku 1998 byl však Obrys-Kmen obnoven jako samostatná příloha Haló novin – čtyřstránkový čtrnáctideník. V dubnu 1999 se pak proměnil v týdeník. Původně vycházel v pátek, od roku 2006 v sobotu. K posledku každou středu. \n\nV 1. čísle Obrysu-Kmene roku 1995 vyšlo programové prohlášení redakce nazvané Obrysy Kmene. V něm se uvádí mimo jiné: \"Neúnosně dlouho trvá situace, kdy jsou česká literatura i kultura ohroženy jednak vpádem tuzemské i dovezené pakultury, jednak vydáním napospas všemocné ruce trhu... Je tu však ještě jeden tíživý fakt, o kterém se ve slušné společnosti téměř nehovoří a je vládnoucí elitou všemožně kamuflován a urážlivě bagatelizován. Stále více umělců tvoří, aniž by mohli výsledky své práce zveřejňovat, omezeni bojkotem i přímými zákazy... A roste počet umělců, kteří nenalézají uplatnění vůbec, nebo jedině za cenu ústupků vyznavačům zlatého telete... Nejsme a nemíníme být úzce zaměření ani názorově, ani programově... Vždyť kultura se nemůže beztrestně dělit na oficiální a neoficiální, na levou a pravou, levopravou a pravolevou. To byly a jsou umělé a zbytečné bariéry, které bychom rádi pomohli odstranit. Chceme navázat na tradice meziválečné avantgardy, na Skupinu 42, na vše, co nezakrnělo pod tlakem měnící se doby...\" \n\n"}
{"id": "338314", "url": "https://cs.wikipedia.org/wiki?curid=338314", "title": "Johannes Tauler", "text": "Johannes Tauler\n\nJohannes Tauler (asi 1300, Štrasburk – 1361 tamtéž) byl německý mystik a kazatel, člen dominikánského řádu.\n\nNarodil se v zámožné rodině ve Štrasburku, tam vstoupil do řádu dominikánů, během obvyklého nejméně šestiletého studia se možná setkal s Mistrem Eckhartem a patrně pobýval i v Kolíně nad Rýnem, kde bylo vyšší řádové studium. Ve sporu s císařem Ludvíkem Bavorským stálo město Štrasburk na císařově straně a papež na ně uvalil interdikt. Dominikáni, kteří podporovali papeže, odmítali sloužit mše a museli proto roku 1338 město opustit. Tauler pak kázal v Basileji, kde se setkal s laickým hnutím Přátel Božích, kteří žili a pracovali společně, nepatřili však k žádnému řádu. Roku 1342 se mohli vrátit a Tauler tak do konce života kázal ve Štrasburku.\n\nTaulerova mystika je silně ovlivněna kázáním Mistra Eckharta a novoplatónskou mystikou Pseudo-Dionýsia Areopagity, Tauler byl však střízlivější než Eckhart a kladl velký důraz na křesťanskou morálku, na odříkavý život a osobní zbožnost. Jeho kázání, patrně záznamy jeho posluchačů, byla velmi oblíbená, hojně se opisovala a tiskem vyšla poprvé roku 1498. V tomto souboru je však i řada kázání Eckhartových, která se Taulerovi připisovala. Asi 80 kázání se dnes uznává za nepochybně pravá. \n\nPro svůj střízlivý a asketický obsah se Taulerova kázání těšila velké oblibě i u reformátorů a vycházela až do 17. století v katolické i protestantské oblasti Německa.\n\n\n\n"}
{"id": "338315", "url": "https://cs.wikipedia.org/wiki?curid=338315", "title": "Tauler", "text": "Tauler\n\nJméno/příjmení Tauler mělo více osobností:\n\n"}
{"id": "338316", "url": "https://cs.wikipedia.org/wiki?curid=338316", "title": "ACDSee", "text": "ACDSee\n\nACDSee je sharewarový software pro správu a editaci fotografií a obrázků vyvíjený ACD Systems pro Windows. Je k dispozici v několika různých verzích pro domácí a profesionální použití. Skládá se ze 2 základních produktů; Photo Manager a Photo Editor.\n\nStávající verze je 10.0 (build 239). Kromě obvyklých náhledů složek a konverzí souborů patří ke klíčovým prvkům ACDSee prezentace snímků (slideshow), CD / DVD vypalování, tvorba HTML galerie, indexování metadat snímků jako je Exif. Jsou možné i drobné úpravy obrázků jako ořezávání, škálování a otáčení. Program Je k dispozici v angličtině, francouzštině, němčině a nizozemštině. Dále je k dispozici dražší verze Pro s více funkcemi.\n\nZjednodušený, nedávno zavedený produkt umožňující jednoduché úpravy jako je psaní textu na obrázku, změna velikosti a vytváření dalších vizuálních efektů.\n\nDoteď ACDSee nepodporuje unicode, pouze multi-byte, takže jména souborů obsahující například asijské znaky se nemusí zobrazit správně. Dále byl ACDSee kritizován za to, že oddíl 2.7 jeho EULA obsahuje zákaz použití ACDSee pro zobrazení pornografického materiálu.\n\n"}
{"id": "338317", "url": "https://cs.wikipedia.org/wiki?curid=338317", "title": "Edita Keglerová", "text": "Edita Keglerová\n\nEdita Keglerová (* 1973) je česká cembalistka. \n\nAbsolvovala Plzeňskou konzervatoř a HAMU v Praze, kde studovala hru na cembalo u Prof. Giedré Lukšaité-Mrázkové. Ve studiích pokračovala v mistrovské třídě u prof. Jacquese Ogga na Královské konzervatoři v Haagu. V roce 2002 obdržela stipendium na Královskou akademii hudby v Londýně na roční stáž (prof. Laurence Cummings, prof. Terence Charleston a prof. Carole Cerasi). \n\nV září 2007 ukončila doktorandské studium na Hudební akademii múzických umění v oboru „Interpretace a teorie interpretace“. Jako téma si vybrala cembalové dílo J. A. Bendy. Pedagogicky působila na Hudební fakultě JAMU Brno a nyní vyučuje na hudebním Gymnáziu Jana Nerudy s v Praze. \n\nOd roku 2013 vyučuje hlavní obor cembalo na Pražské konzervatoři.\n\n\n\n"}
{"id": "338318", "url": "https://cs.wikipedia.org/wiki?curid=338318", "title": "Krásné Březno", "text": "Krásné Březno\n\nKrásné Březno je část statutárního a krajského města Ústí nad Labem v České republice, společně s Neštěmicemi a Mojžíří tvoří pod městský obvod Ústí nad Labem-Neštěmice. Nachází se asi tři kilometry severovýchodně od centra města na levém břehu řeky Labe. V roce 2011 zde žilo celkem 13 294 obyvatel.\n\nPrvní písemná zmínka o obci pochází z roku 1057, kdy se místo nazývalo \"campus Bresnik,\" tedy tábor Březník a náleželo do bílinského kraje. \n\nV polovině 12. století území Krásného Března náleželo ke svádovskému panství. Původní název Březnice je doložen ve zmínkách o obci z let 1186 a 1188, kdy sídlo patřilo rytířskému řádu johanitů. Roku 1335 ji získali do zástavy a dále do majetku zemané z Kyc (z Kýče), kteří zde postavili tvrz, kterou roku 1405 ji získali rytíři z Bron. Roku 1415 byla součástí panství hradu Svádova. \n\nZásadní osobností z období reformace byl Rudolf z Bünau alias z Býnova (1547–1622), stavitel zámku s luteránským kostelem, a majitel panství Blansko a Weissenstein. Stavitelem byl Hans Bog z Pirny, výzdobu provedli Konrád Seifert a Tobias Lindner.\n\nV letech 1628–1645 drželi panství děčínští Thunové, po nich Althannové. Dále se v držení malé převážně zemědělské obce vystřídalo několik rodů, roku 1750 dal hrabě Cavriani postavit nový zámek, ale hned roku 1754 zadlužené panství prodal v dražbě hraběti Janu z Hartigu, který je držel do roku 1795. Za něho roku 1788 byla obec připojena k Žežicím. Další majitelé se rychle střídali: Jan Josef hrabě ze Stibaru na Buttenheimu, 1810–1811 Anton šlechtic von Zürschauer, 1811–1865 hrabě Ledebour-Wicheln, 1865–1879 Wilhelm Ruß, 1879–1911 Jindřich hrabě Kolovrat-Krakovský Novohradský a konečně v letech 1911–1945 svobodný pán Skrbenský z Hříště.\n\nOd poslední čtvrtiny 19. století lokalita prosperovala, počet obyvatel se pětinásobně zvýšil jak díky průmyslu (lihovar, pivovar, rafinérie cukru a chemická továrna W. Herrmanna), tak díky lodní dopravě (nákladní přístav) a plavcům, splavujícím po Labi dřevo. Vedle převažujícího německého obyvatelstva se zde profilovala výrazná česká menšina, která měla od roku 1897 vlastní obecnou i měšťanskou školu (v její funkcionalistické budově z roku 1932 dnes sídlí poliklinika), skautský oddíl, tělocvičnou jednotu Sokol, fotbalový a veslařský oddíl.\n\nVystěhování českého obyvatelstva v roce 1939 bylo následováno obsazením obce německým wehrmachtem. V zámku sídlilo výcvikové středisko wehrwolfů. Vybombardování obce v letech 1944–1945 vedlo ke zničení mnoha domů a pauperizaci, původní strukturu obce se již nepodařilo obnovit. Dne 31. července 1945 došlo k explozi zdejšího muničního skladu, při než bylo zabito 27 lidí a sklad včetně budov chemické továrny rozmetán. Exploze byla interpretována jako sabotáž sudetských Němců a stala se signálem tzv. Ústeckého masakru, střelby do tří skupin sudetských Němců, připravených k deportaci.\n\nRoku 1876 na návrh Viktora Rusza bylo dosavadní české označení \"Březnice,\" tj. německy změněno na \"Krásné Březno,\" tj. .\" Současný název Krásné Březno byl oficiálně zaveden až roku 1876. V roce 1900 se obec připojila k městu Ústí nad Labem.\n\nKrásné Březno – Nový Svět, Krásné Březno – Pod vyhlídkou, Krásné Březno – průmyslový obvod, Krásné Březno – Přístavní, Krásné Březno – západ,\nNad zoologickou zahradou.\n\nKrásné Březno má kromě historického jádra velké sídliště, ve kterém žije přibližně 15 000 obyvatel. Mezi obyvateli je výrazné zastoupení Romů. Na sídlišti je problémem špatné soužití, drobná pouliční kriminalita, vysoký počet uživatelů drog a koncentrace problémových podniků – nonstop herny, nechvalně proslulá „cigánská“ diskotéka a ubytovna. Na sídliště také přicházejí Romové z jiných částí republiky. Sociálně vyloučená lokalita Nový svět přiléhá k řece, v ní se nachází Matiční ulice.\n\n\n\n\nObec velmi získala na významu roku 1851 zapojením do železniční trati Drážďany–Praha, dnes nádraží železniční stanice Ústí nad Labem sever (vedle zastávky MHD Krásné Březno, k níž vedou ulice 1. máje)a podchod z ulice Svádovské. Přímé vlaky vedou do měst Děčín, Teplice, Bílina, Most, Chomutov, některé do měst Lovosice a Roudnice nad Labem. Rychlíky a vlaky EC stanici projíždějí. Obec je spojena s centrem města trolejbusovými linkami 51, 55, 56, 57, 58, 59 a autobusovou linkou č. 5 (konečná zastávka Krásné Březno) s částmi Severní Terasa, Bukov a Všebořice. Drážďanskou a Pekařskou ulicí vede hlavní výpadová silnice první třídy E 442 na Děčín.\n\n \n\n"}
{"id": "338319", "url": "https://cs.wikipedia.org/wiki?curid=338319", "title": "Ústí nad Labem-Neštěmice", "text": "Ústí nad Labem-Neštěmice\n\nÚstí nad Labem-Neštěmice je městský obvod statutárního města Ústí nad Labem. K roku 2011 zde žilo 23 273 obyvatel.\n\nZahrnuje místní části Neštěmice, Krásné Březno \"(téměř celou část katastrálního území Krásné Březno zahrnující základní sídelní jednotky Krásné Březno, Krásné Březno-Nový Svět, Krásné Březno-Pod vyhlídkou, Krásné Březno-průmyslový obvod, Krásné Březno-Přístavní, Krásné Březno-západ, Nad zoologickou zahradou, Neštěmická, V Oblouku-Vojanova)\" a Mojžíř.\n\nK městu Ústí nad Labem byly Neštěmice připojeny v roce 1986. Téhož roku bylo město rozděleno do působnosti 6 obvodních národních výborů (Město, Střekov, Bukov, Chlumec, Neštěmice, Severní Terasa), přičemž neštěmický obvod měl zhruba stejné vymezení jako nyní, kdy má město jen 4 obvody.\n\nMěstské obvody byly stanoveny vyhláškou města Ústí nad Labem č. 27/1993, o stanovení počtu městských obvodů a vymezení jejich území, která byla změněna a doplněna vyhláškou č. 30/1993. V současné době jsou vymezeny statutem města, tj. městskou vyhláškou č. 3/2005.\n\nV roce 1995 byly Neštěmice spojené trolejbusovými linkami 51, 57 a 58 s centrem města. Celý městský obvod protíná mezinárodní silnice 1. třídy E 442 ve směru Ústí nad Labem-Děčín-Liberec. Obvod má přímé napojení na dálnici D8 (E55) vedoucí z Prahy do Drážďan. Na katastru obvodu jsou nádraží Ústí nad Labem-sever, Neštěmice a zastávka Mojžíř na trati 1. železničního koridoru (č. 090) do Děčína.\n\n"}
{"id": "338320", "url": "https://cs.wikipedia.org/wiki?curid=338320", "title": "Mantovití", "text": "Mantovití\n\nMantovití (\"Myliobatidae\"; Bonaparte, 1838) je čeleď paryb z řádu pravých rejnoků, která je typická tvarem svého těla a pohybem, zdánlivě připomínajícím ptačí let. Čeleď zahrnuje 7 rodů.\n\n\n"}
{"id": "338325", "url": "https://cs.wikipedia.org/wiki?curid=338325", "title": "Mamba", "text": "Mamba\n\nMamba (\"Dendroaspis\") je rod jedovatých afrických hadů z čeledi korálovcovití. Tento rod tvoří čtyři druhy, a sice mamba černá (\"Dendroaspis polylepis\"), mamba Jamesonova (\"Dendroaspis jamesoni\"), mamba úzkohlavá (\"Dendroaspis angusticeps\") a mamba zelená (\"Dendroaspis viridis\"). Jsou to všechno rychlí, štíhlí a vysoce jedovatí hadi, kteří se často vyskytují na stromech. Latinský název „Dendroaspis“ znamená doslova jedovatý stromový had. Mamby, zejména mamba černá, jsou velice obávaní hadi, kteří mají na svědomí mnoho smrtelných uštknutí, což dokládá i řada legend a příběhů. Dorůstají kolem dvou metrů délky, nejdelší je mamba černá, která může dosáhnout délky až kolem čtyř metrů (po kobře královské jde o druhého nejdelšího jedovatého hada na světě). Jsou to proteroglyfní hadi, kteří mají jedové zuby v přední části tlamy, pevně spojené s kostí. Název mamba byl do evropských jazyků přejat v oblasti jižní Afriky, ze zuluského a svazjiského pojmenování \"imamba\". V jiných afrických jazycích má však slovo mamba jiný význam, napříkald v jazyce čičeva z Malawi znamená \"mamba\" kobru a ve svahilštině dokonce krokodýla. Naopak mamba černá se svahilsky nazývá \"futa\" a mamba úzkohlavá \"hongo\".\n\nVětšina příslušníků tohoto rodu, jako například mamba zelená, jsou stromoví hadi, avšak mamba černá žije na zemi. Jsou to převážně denní tvorové, mohou však být aktivní i v noci. Přirozenou potravu mamb tvoří především ptáci a drobní savci včetně hlodavců, jako jsou myši, krysy a veverky. Z ostatních savců jsou to příslušníci řádu letounů a luskounů a čeledi rejskovitých. Živí se též ještěrkami, žábami a ptačími vejci. Mamby svou kořist aktivně loví, útočí prudce a usmrcují svým jedem.\n\nMamby jsou příbuzné kobrám a při zastrašování nepřítele mohou i ony do jisté míry zplošťovat a roztahovat krk.\n\nMnozí lidé věří, že mamba černá útočí na lidi. To je zřejmě nedorozumění, protože mamba obvykle využije své rychlosti k tomu, aby unikla do bezpečí. Člověk totiž představuje jejího největšího nepřítele, nikoli kořist. Mamby se obvykle snaží kontaktu s lidmi vyhnout.\n\nVšechny mamby jsou vysoce jedovaté. Jejich jed je složen převážně z neurotoxinů známých jako dendrotoxiny a dále z kardiotoxinů a fascikulinů. Mohou obsahovat i kalcikludin, který je přítomen v jedu mamby úzkohlavé, a kalciseptin, přítomný v jedu mamby černé. Toxicita jednotlivých exemplářů se může v rámci téhož druhu a poddruhu značně lišit v závislosti na různých faktorech, jako je například zeměpisná oblast, počasí či nadmořská výška. Bez rychlé první pomoci spočívající v zaškrcení rány a následného podání protijedu může být uštknutí mamby pro člověka smrtelné, neboť ochromuje činnost srdce a plic. Jed mamby zelené, mamby úzkohlavé a mamby Jamesonovy má podobné složení jako jed mamby černé, nicméně vzhledem k jeho nižší toxicitě je smrtelná dávka jejich jedu nutně vyšší. Tyto druhy jsou též méně útočné než jejich příbuzná mamba černá. Než se začal používat protijed, končil značný počet mambích uštknutí smrtí oběti. Neošetřené uštknutí mamby černé má 100% úmrtnost. Počet úmrtí po uštknutí mambou se však v poslední době díky širokému používání protijedu značně snížil.\n\nMladé mamby jsou jedovaté již od narození, a mohou se tedy již pár minut po vylíhnutí aktivně bránit. Mají plně vyvinuté jedové žlázy, jež obsahují 1–2 ml jedu, což je množství, které postačuje k usmrcení dospělého člověka.\n\n"}
{"id": "338328", "url": "https://cs.wikipedia.org/wiki?curid=338328", "title": "Jehlička", "text": "Jehlička\n\nJehlička může být:\n\n\n\n"}
{"id": "338331", "url": "https://cs.wikipedia.org/wiki?curid=338331", "title": "Camera Work", "text": "Camera Work\n\nCamera Work byl fotografický a výtvarný čtvrtletník, který vycházel ve Spojených státech v letech 1903–1917.\n\nVydavatelem byl americký fotograf, publicista a galerista Alfred Stieglitz. Časopis vycházel v nákladu 1000 výtisků. Vycházely v něm teoretické články o fotografii, umění a společnosti, reprodukce fotografií amerických a evropských autorů, a od roku 1911 také reprodukce avantgardních výtvarných děl.\n\nZačátkem roku 1909 začal do časopisu psát pravidelné sloupky Paul Haviland. Ve stejném roce mu byla zveřejněna jedna z jeho portrétních fotografií (\"Miss G. G.\", č. 28, říjen). O rok později byl jmenován zástupcem šéfredaktora a měl také funkci tajemníka galerie a pomohl zorganizovat mnoho výstav francouzských umělců. Dalších šest jeho fotografií bylo v čísle 39 z roku 1912.\n\n\n\n"}
{"id": "338335", "url": "https://cs.wikipedia.org/wiki?curid=338335", "title": "František Novotný (houslista)", "text": "František Novotný (houslista)\n\nFrantišek Novotný (* 28. března 1964 Znojmo) je český houslista.\n\nV rodném Znojmě začal navštěvovat LŠU (dnešní Základní umělecká škola Znojmo) u Ladislava Pospíchala. Ve studiích houslí pokračoval na brněnské konzervatoři pod vedením prof. Bohumila Kotmela st., na JAMU ve třídě prof. Bohumila Smejkala a v zahraničí u věhlasných virtuosů a pedagogů Zakhara Brona a Viktora Treťjakova.\n\nSpolu se sólistickou činností se věnuje také výuce mladých talentů. Působí jako profesor houslové hry na Hudební fakultě JAMU, kde byl rektorem jmenován do Umělecké rady, pravidelně učí i na mistrovských kurzech (Česko, Japonsko, USA) a je zván do porot mezinárodních houslových soutěží.\n\n\n\n"}
{"id": "338336", "url": "https://cs.wikipedia.org/wiki?curid=338336", "title": "White", "text": "White\n\nWhite [uajt] může znamenat:\n\n\n\n"}
{"id": "338341", "url": "https://cs.wikipedia.org/wiki?curid=338341", "title": "Martin Wood", "text": "Martin Wood\n\nMartin Wood je kanadský televizní režisér a producent, který začal svou režijní kariéru v polovině 90. let 20. století. Specializuje se na science fiction. \n\nRežíroval celkem 46 epizod seriálu \"Hvězdná brána\" (1998–2006) a dalších 30 epizod jeho odvozeného seriálu \"\" (2004–2008). Režíroval také několik dílů v seriálech \"Silk Stalkings\" (1997–1998), \"\" (2001–2002) \"Jeremiah\" (2003), \"Andromeda\" (2004–2005), \"Primeval: New World\" (2012–2013), dále minisérii \"Sanctuary\" (2007) a celkem 27 epizod v následném stejnojmenném seriálu (2008–2011, česky \"Svatyně\").\n\nWood začal své herecké působení poprvé v epizodě Dvoustá jako postava režiséra seriálu \"Červí díra\", parodické napodobeniny týmu SG-1. Objevuje se na mnoha Stargate DVD bonusech. Hraje také často komparz, v epizodách, které režíruje. Často pomáhá seržantu Silerovi jako opravář používající příliš velký hasák, který je v posádce terčem vtipů. Během režisérova komentáře k epizodě Hadí zášť, Wood řekl, že během zkoušek, jej Amanda Tapping (Samantha Carterová) často chtěla tajně plesknout po zadku, kdykoli jej míjela na scéně.\n\n"}
{"id": "338352", "url": "https://cs.wikipedia.org/wiki?curid=338352", "title": "Šinagawa (Tokio)", "text": "Šinagawa (Tokio)\n\nŠinagawa je jednou z 23 zvláštních čtvrtí Tokia. Čtvrť je domovem 9 ambasád. K 1. dubnu 2016 byl počet zdejších obyvatel odhadován na 380 293 osob a hustota zalidnění činila 16 510 osob na km². Rozloha čtvrti je 22,84 km².\n\nVe čtvrti se mimo jiné nachází Národní Institut Japonské Literatury.\n"}
{"id": "338358", "url": "https://cs.wikipedia.org/wiki?curid=338358", "title": "Manta", "text": "Manta\n\nManta (\"Manta\") je rod paryb z čeledi mantovitých (\"Myliobatidae\"). Zástupci tohoto rodu se vyznačují typickým rejnokovým tvarem těla a pohybem připomínající ptačí let.\n\nV českém názvosloví se také jako manta označují druhy z rodu \"Mobula\".\n\n\n"}
{"id": "338359", "url": "https://cs.wikipedia.org/wiki?curid=338359", "title": "Seznam dánských královen", "text": "Seznam dánských královen\n\nZ důvodu unií byly dánské královny v letech 1380–1814 také norskými a v letech 1389–1520 také (s přerušeními) švédskými královnami. \n\n\n\n\n\n\n\n\n"}
{"id": "338362", "url": "https://cs.wikipedia.org/wiki?curid=338362", "title": "Julius Mackerle", "text": "Julius Mackerle\n\nJulius Mackerle (18. června 1909 Jevíčko – 11. září 1988) byl český automobilový inženýr, vynálezce a zlepšovatel.\n\nJeho otec, Julius, vlastnil cihelnu v Jevíčku a jeho bratr Jaroslav Mackerle (1913-1964) byl architekt, výtvarník, amatérský archeolog, historik a etnograf.\n\nJulius Mackerle vystudoval Vysoké učení technické v Brně, kde i zkonstruoval a postavil svoje první motorové vozidlo – dvoumístný sportovní roadster s motocyklovým motorem JAP 1000 cm³. Studium dokončil v roce 1935.\n\nMackerle byl poté zaměstnán ve Škodovce v Plzni jako konstruktér motorů, později se stal vedoucím konstrukce vznětových motorů a nakonec přešel na pražské ústředí Škodových závodů.\nPo II. světové válce odešel Mackerle do Tatry Kopřivnice, kde jako šéfkonstruktér nastavil koncepci nových vzduchem chlazených motorů Tatra: podle jeho návrhu a pod jeho vedením vznikl v roce 1949 vidlicový osmiválec T603 (2545 cm³), který byl v roce 1950 namontován do závodního monopostu Tatra 607 – tehdy se uplatnil i systém ejektorového chlazení motoru, aby ventilátor zbytečně neodebíral užitný výkon. Motor T603 o výkonu 70 kW byl od roku 1955 montován do reprezentativní limuzíny Tatra 603, která převzala označení právě podle motoru.\n\nVedle toho Mackerle zkonstruoval i vidlicový vznětový osmiválec T928 s úhlem válců 75°, který sloužil ve velmi úspěšném nákladním automobilu Tatra 138. Jeho dílem je také motor pro (jinak nepříliš kvalitní) vojenský valník Tatra 128.\n\nV roce 1958 Mackerle přešel jako vedoucí oddělení odboru motorů do Ústavu pro výzkum motorových vozidel, kde také postavil pokusné vozidlo Rotoped. Přednášel na technických univerzitách v Praze, Brně a Bratislavě a napsal několik knih a řadu článků v technické literatuře.\n\nZa práci na vzduchem chlazených motorů mu Institute of Mechanical Engineers v Londýně v roce 1962 udělil Herbert Akroyd Stuart Prize.\n\n\n\n"}
{"id": "338363", "url": "https://cs.wikipedia.org/wiki?curid=338363", "title": "Tori (vesnice)", "text": "Tori (vesnice)\n\nTori (případně pro odlišení od stejnojmenného městečka Tori küla, tedy Vesnice Tori; německy \"Torgel\") je vesnice v estonském kraji Järvamaa, samosprávně patřící do obce Türi.\n\nPři vesnici se nachází někdejší stejnojmenný panský statek.\n"}
{"id": "338368", "url": "https://cs.wikipedia.org/wiki?curid=338368", "title": "Torgel", "text": "Torgel\n\nTorgel je německé označení několika estonských sídel:\n\n"}
{"id": "338372", "url": "https://cs.wikipedia.org/wiki?curid=338372", "title": "Martin Biron", "text": "Martin Biron\n\nMartin Biron (* 15. srpna 1977, Lac St. Charles, Québec, Kanada) je bývalý kanadský hokejista-brankář, který naposledy hrál za klub New York Rangers v severoamerické lize NHL.\n\nDraftován byl v roce 1995 jako 2. volba Buffalo Sabres a jako 16. celkově.\n\nPoprvé hrál v NHL v sezóně 1995–1996. Po pár odchytaných zápasech byl odeslán zpět do juniorské ligy QMJHL. Až v ročníku 2000–2001 hrál stabilně v týmu Buffalo Sabers. Ale až poté, co byl Dominik Hašek vyměněn do Detroit Red Wings za Slavu Kozlova a dva výběry v draftu, se stal respektovaným brankářem NHL. Za Buffalo chytal jako jednička do výluky NHL (2004/05). Po ní ho ale v pozici prvního brankáře vystřídal Ryan Miller. Poté byl pouze náhradník.\n\nPřed uzávěrkou přestupů v sezóně 2006–2007 byl vyměněn do Philadelphia Flyers za 2. volbu v draftu. Tam se poté podílel na velkém návratu klubu na vrchol. V play-off se dostal se svým týmem do finále konference. Vedení Philadelphia s ním po sezóně 2008/09 neprodloužilo smlouvu a poté následně, jako volný hráč, podepsal smlouvu s týmem New York Islanders\n\nPo vypršení smlouvy v týmu New York Islanders o něj vedení klubu nejevilo zájem a tak se stal nechráněným volným hráčem. Vyhlédnul si ho tým New York Rangers, který s ním podepsal smlouvu na 2 roky za 1,75 milionů dolarů. V týmu byl náhradníkem Henrika Lundqvista.\n\n\n\n"}
{"id": "338377", "url": "https://cs.wikipedia.org/wiki?curid=338377", "title": "Evropská agentura pro životní prostředí", "text": "Evropská agentura pro životní prostředí\n\nEvropská agentura pro životní prostředí (EEA) je speciální agentura Evropské unie, která je zodpovědná za oblast životního prostředí. EEA sídlí v dánské Kodani a v současnosti má 33 členských států, včetně České republiky. Jedná se o všechny členské státy EU a dále o Island, Lichtenštejnsko, Norsko, Švýcarsko a Turecko. EEA má dále navázány kooperační dohody s balkánskými státy: Albánie, Bosna a Hercegovina, Černá Hora, Kosovo, Severní Makedonie, a Srbsko.\n\nByla založena na základě rozhodnutí EU přijatého v roce 1990. Vlastní činnost agentury byla zahájena v roce 1994. Jejím posláním je podporovat udržitelný rozvoj v Evropě. Náplní její práce je shromažďovat, třídit a analyzovat informace týkající se životní prostředí. Její povinností je poskytování včasné, relevantní a spolehlivé informace veřejné správě i veřejnosti.\n\nV čele EEA stojí výkonný ředitel. Prvním ředitel byl v letech 1994 až 2003 Španěl Domingo Jiménez-Beltrán. V letech 2003 až 2013 funkci zastávala profesorka Jacqueline McGlade. Od června 2013 stojí v čele agentury belgický profesor Hans Bruyninckx.\n\n"}
{"id": "338382", "url": "https://cs.wikipedia.org/wiki?curid=338382", "title": "Morava Valles", "text": "Morava Valles\n\nMorava Valles je údolí na povrchu Marsu, které leží na jižní polokouli. Údolí je dlouhé 325 km. Pojmenováno bylo v roce 2008 po řece Moravě ležící na území České republiky. Oblast se nachází v kvadrantu Margaritifer Sinus.\n"}
{"id": "338383", "url": "https://cs.wikipedia.org/wiki?curid=338383", "title": "Zlatník (rozcestník)", "text": "Zlatník (rozcestník)\n\nZlatník může být:\n\n\n\n\nviz Zlatník (příjmení)\n\n\n"}
{"id": "338389", "url": "https://cs.wikipedia.org/wiki?curid=338389", "title": "Ignác Antonín Born", "text": "Ignác Antonín Born\n\nIgnác Antonín Born, známý také jako Ignatius von Born, německy: Ignaz šlechtic von Born, maďarsky Born Ignác (26. prosince 1742, Alba Iulia (župa Maramureş) v Rumunsku, Sedmihradsko – 24. července 1791, Vídeň) byl rakouský osvícenec, mineralog, geolog, montanista a svobodný zednář druhé poloviny 18. století. Za svůj život byl ve styku a přátelil se s mnoha osobnostmi v oblasti vědy, jako např. Kašpar Maria Šternberk, Jáchym Šternberk, František Josef Kinský aj.\n\nIgnác Antonín byl synem Ludwiga Borna, podnikatele v oblasti hornictví. Vyrůstal a studoval ve Vídni, přibližně ve svých 20 letech odešel studovat do Prahy a dlouhou dobu tak pobýval spíše v Čechách. Začal také studovat práva a působil u rakouského montanisty Jana Tadeáše Peithnera. V šedesátých letech 18. století působil na pražské univerzitě, kde jako profesor přednášel o problematice montánních věd. Koncem šedesátých let se stal na rok dolnouherským horním radou, jak v Uhrách, tak na Slovensku, na Slovensku také studoval Karpaty, studie věnované této problematice vyšly později, v roce 1774.\n\nOženil a získal statek Staré Sedliště u Tachova, kde také založil botanickou zahradu, vlastnil několik mineralogických sbírek a podrobnou knihovnu o těchto a podobných studií. V roce 1770 se v Praze dostal do funkce přísedícího mincmistra. Později se vydal zpět do Prahy a v letech 1771–1772 začal vydávat první přírodovědecký časopis v českých zemích – týdeník Prager gelehrte Nachrichten (Pražské učené zprávy). \n\nZasáhl i do sporu, který probíhal mezi neptunisty a plutonisty. Neptunisté hlásali to, že veškeré horniny vznikly z vody. Mezi přední hlasatele neptunistů patřil Abraham Gottlob Werner – významný německý geolog. Oproti tomu plutonisté hlásali, že některé horniny vznikaly z ohně, hlavním představitelem plutonistů byl skotský geolog James Hutton. Born se nejdřív klonil k neptunistům, postupem času začínal být zastáncem plutonistů. Byl také účastníkem vědeckého výzkumu Komorní hůrky, vyhaslé sopky, která se nachází u Chebu, v Chebské pánvi.\n\nV českých zemích se Born snažil hlavně o rozvoj vědy a vzdělanosti, zajímal se také o dějiny a příbuzné vědy. V roce 1770 založil Učený klub, ze kterého vznikla v letech 1773–1774 Královská česká společnost nauk. Společnost rozšířil společně s Františkem Josefem Kinským, dalšími členy společnosti byli Josef Sonnenfels nebo Gelasius Dobner, Karel Rafael Ungar, Mikuláš Voigt, Karel Jindřich Šteib. Cílem společnosti bylo hlavně šíření vědy, přírodních, sociálních nebo humanitních oborů, členy společnosti byli později rovněž také Josef Dobrovský, Jan Evangelista Purkyně, Bernard Bolzano, Kašpar Maria Šternberk, František Palacký a další významné osobnosti. O této velké společnosti psal Born své studie.\n\nNa konci sedmdesátých let povolala Ignáce Antonína Borna Marie Terezie do Vídně. Měl uspořádat císařské přírodovědecké sbírky a byl také jmenován do funkce dvorního rady, co se měl starat o mincovní a horní záležitosti.\n\nKe konci života se uplatňoval také jako chemik a zkoumal amalgamaci, napsal o ní mnoho vědeckých děl. Kriticky se vyjadřoval proti církvi. Nejspíše měl vliv i na Josefa II. při rušení klášterů. Ignác Antonín Born zemřel v létě roku 1791 ve Vídni.\n\nIgnác Antonín Born řídil časopisy \"Prager gelehrte Nachrichten\", časopis vycházel jen jeden rok (1771–1772) a od roku 1775 také časopis \"Abhandlungen einer Privatgesellschaft der Wissenschaften.\" Vydal i mnoho ostatních děl:\n\n\nJméno Antonína Borna bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie. Bornovi se dostal do ruky také nejstarší známý exemplář pravěkého ptakoještěra (\"Pester Exemplar\"; dnes rod \"Aurorazhdarcho\"). Born jej však ve své době (kolem roku 1760) ještě nesprávně považoval za mořského korýše.\n\n\n"}
{"id": "338390", "url": "https://cs.wikipedia.org/wiki?curid=338390", "title": "Microsoft TechNet", "text": "Microsoft TechNet\n\nMicrosoft TechNet je program společnosti Microsoft, který zahrnuje rozsáhlé zdroje technických informací určené pro IT odborníky. Součástí programu jsou především TechNet Web, TechNet Blog CZ/SK, elektronický měsíčník TechNet Flash zpravodaj, videozáznamy z akcí TechNet Spotlight! a komunitní TechNet Fóra. Většina služeb je poskytována zdarma, výjimku tvoří pouze služba TechNet Subscription Plus, která za roční poplatek poskytuje neomezený přístup do archivu software společnosti Microsoft za účelem testování.\n\nTechNet Blog CZ/SK je skupinový blog technických lidí společnosti Microsoft a externistů. Na blogu vycházejí pravidelně články o technických novinkách, aktualitách a komunitních akcích. Nechybí ani pohledy do zákulisí a páteční odlehčený post \"„Co IT-týden dal“\". Od února 2006 na blogu vyšlo přes 700 článků. \n\nTechNet Flash je elektronický měsíční zpravodaj vydávaný v českém jazyce. Každé vydání zpravodaje obsahuje tematické články od českých a slovenských autorů, pozvánky na odborné konference a komunitní akce, informace o nových videozáznamech, software ke stažení a mnohé další. K odběru zpravodaje se lze zdarma přihlásit pomocí Windows Live ID.\n\n (MSTV.cz) umožňuje zhlédnout a stáhnout si instruktážní videa k produktům a technologiím, a také videozáznamy z největších IT akcí společnosti Microsoft.\n\nTechNet Subscription Plus je jediná placená služba patřící pod Microsoft TechNet. Předplatitelé služby TechNet Subscription Plus mají neomezený přístup k plným verzím softwaru společnosti Microsoft (aktuální operační systémy, servery, aplikace a řešení Microsoft Dynamics ve všech dostupných jazykových lokalizacích) pouze pro účely testování. Mezi další výhody patří elektronické kurzy a incidenty technické podpory zdarma. Tato služba je určena pro IT odborníky, neobsahuje tedy vývojářské nástroje, které lze získat v rámci MSDN Subscription.\n\nTechNet RSS Okénko je miniaplikace napsaná v jazyce JavaScript, která umožňuje zájemcům vložit si do svých webových stránek RSS čtečku, která zobrazuje nejnovější články na TechNet Blogu CZ/SK bez znalosti programování. Na českých a slovenských IT webech bylo doposud provedeno přes 40 implementací TechNet RSS Okénka. \n\nPoznámka: Ochrannou známku Technet drží v České republice MAFRA a.s. pro stejnojmenný internetový zpravodajský server Technet.cz.\n\n"}
{"id": "338397", "url": "https://cs.wikipedia.org/wiki?curid=338397", "title": "Pansarbandvagn 301", "text": "Pansarbandvagn 301\n\nPansarbandvagn 301 nebo Pbv 301 je švédské obrněné bojové vozidlo pěchoty. Tato bojová „krabice“ je jedním z prvních bojových vozidel pěchoty podobného typu vyzbrojeného kanónem. Může sloužit také jako velitelské vozidlo.\n"}
{"id": "338398", "url": "https://cs.wikipedia.org/wiki?curid=338398", "title": "Born", "text": "Born\n\nBorn (Bornová), de Born může být :\n\n\n"}
{"id": "338412", "url": "https://cs.wikipedia.org/wiki?curid=338412", "title": "Kostel svatého Václava (Břeclav)", "text": "Kostel svatého Václava (Břeclav)\n\nKostel sv. Václava v Břeclavi je farním kostelem farnosti Břeclav. Se stavbou kostela se začalo v roce 1992.\nKostel se nachází na náměstí, na místě původního barokního kostela z poloviny 18. století. Ale ještě dříve, před tímto barokním kostelem zde stál románský kostel, později přestavěn v gotickém slohu.\n\nNejstarší kostel na území Břeclavi byl asi z 2. poloviny 9. století. Tento kostel byl součástí areálu velmožského dvorce. Nejstarší jeho popis je z roku 1673 a zní takto: byl kamenný, měl plochostropou loď a klenuté kněžiště. Hlavní oltář byl zasvěcen Panně Marii a boční oltáře sv. Filipovi, sv. Jakubovi a sv. Antonínu Paduánskému. Zbořen byl možná v roce 1736 (městečko by ovšem muselo být 20 let bez kostela).\n\nS plánováním výstavby nového barokního kostela se začalo v roce 1730. První plán vypracoval Antonio Beduzzi, ale jeho návrh byl v roce 1735 nahrazen návrhem Antona Erharda Martinelliho. O stavbu nového kostela se zasloužili architekti i stavitelé Gaetano Matteo Pisoni, Ignaz Mödlhammer a Jan Kaša. Hlavní oltář byl zasvěcen sv. Václavovi. Levý boční oltář byl zasvěcen sv. Filipovi a sv. Jakubovi. Pravý boční oltář sv. Kříži (od roku 1901 Božskému Srdci Páně).\n\nPři leteckém útoku na město 20. listopadu 1944 byl kostel poškozen zvenku i zevnitř; rekonstrukce byla nicméně realizovatelná. Na opravu se shromáždilo 1 327 000 Kč, místní komunisté nicméně nechali roku 1946 pozůstatky kostela odstranit. Farnost měla od roku 1945 pronajatý sklad cukrovaru, který si poté provizorně upravila pro liturgické účely; ale i tento objekt jí byl odňat v roce 1974. Nakonec se k liturgii užívala pouze nádražní novogotická kaple sv. Cyrila a Metoděje, postavená knížetem Aloisem z Liechtenštejna.\n\nNový kostel, který byl postaven skoro po 50 letech, se nachází na náměstí T. G. Masaryka na místě původního kostela. Soutěže o nový projekt kostela se zúčastnilo 14 architektů. Nakonec se rozhodovalo mezi třemi projekty: od Ludvíka Kolka, který navrhoval také kostel v Hustopečích, architektů Jiřího Adama a Martina Pánka, a architekta Kupky. Zvítězil návrh Ludvíka Kolka. Základní kámen nového kostela byl posvěcen papežem Janem Pavlem II. 22. dubna 1990. Se stavbou se začalo 1. září 1992 za velké pomoci brněnské firmy Moravostav a místních věřících. Kostel vysvětil Vojtěch Cikrle (biskup brněnský) dne 10. září 1995. Hlavní břeclavské náměstí dostalo tedy po několika letech novou dominantu.\n\nV trojdílné věži se nachází tři zvony. Toto trojvěží znázorňuje Nejsvětější Trojici a pohledem z města připomíná sepjaté ruce. Kostel je dlouhý 44,5 m a široký 27 m. Jako stavební materiál posloužil železobeton. Střecha je z měděného plechu. Interiér kostela je vytvořen se snahou o souzvuk moderní architektury a starého umění (zvláště gotiky a baroka). Vznikl za spolupráce několika výtvarníků, na koncepci se podílel i farář Josef Ondráček. Pražský umělec Karel Stádník navrhl oltář z bělošedého italského mramoru, ambon a sedes. Stejný oltář nalezneme také v bazilice sv.Markéty v Praze – Břevnově. Nad oltářem visí jednoduchý kříž, který společně s trojdílnou věží se třemi zvony symbolizuje Nejsvětější Trojici. Tento kříž je kopií kříže postranního oltáře kostela Matky boží před Týnem v Praze. Kruh, jenž uzavírá podvěží, je ozdoben holubicí, která má v zobáku eucharistii a je symbolem Ducha svatého. Nachází se zde také socha Panny Marie, kopie gotické madony ze Strakonicka.\n\nNa obraze v závěru kostela je znázorněno zavraždění svatého Václava. Je to kopie barokního obrazu Petra Brandla od Jany Lukešové z Prahy. Obraz je zasazen do barokního pozlaceného rámu z konce 17. století. Ten byl restaurován Karlem Stádníkem poté, co ho zachránil ze zničeného kostela sv. Prokopa v Praze-Hlubočepích. I křížová cesta je dílem Karla Stádníka. Je zajímavá a neobvyklá tím, že znázorňuje nikoliv běžných 14 zastavení, ale 15. Poslední 15. zastavení znázorňuje zjevení vzříšeného Ježíše „nevěřícímu\" učedníku Tomášovi. Ludvík Kolek navrhl též tmavé dubové lavice a svícen před oltářní menzou. Na dvou větších oknech je barevnými sklíčky znázorněn \"Křest Kristův\" (vlevo) a \"Snímání z Kříže\" (vpravo). Pak tu najdeme ještě dvě vitráže oken na kruchtě na téma \"Andělé svolávají k poslednímu soudu\" a \"Vzkříšení\". Autorem těchto uměleckých oken je PhDr. Karel Rechlík. Varhany od firmy „Žloutek-Kubát“ byly posvěceny 28. září 1997.\n\nNejvětší ze tří zvonů v kostelní věži se nazývá \"Santa Maria Bassanella\", váží 752 kg a byl kostelu věnován od věřících ze Soave v severní Itálii. Druhý zvon sv. Václava váží 615 kg a darovali jej manželé Dohnalovi z USA. Třetí, nejmenší zvon sv. Josefa váží 311 kg a je od břeclavských farníků. V podzemních prostorách nalezneme zachované části základů původního gotického kostela.\n\nCelá stavba stála 31,5 miliónů Kč. Peníze byly shromážděny od farníků této i jiných farností a od různých dárců ze zahraničí (Itálie, Rakousko, Německo). Redakce Církevních památek také připomíná, že o výstavbu nového kostela se osobně podílel P. Josef Ondráček, farář břeclavské farnosti.\n\n"}
{"id": "338418", "url": "https://cs.wikipedia.org/wiki?curid=338418", "title": "Bavor II. ze Strakonic", "text": "Bavor II. ze Strakonic\n\nBavor II. \"Veliký\" byl feudálním pánem Strakonic (ca. 1260–1279) a purkrabím Zvíkova. Byl synem Bavora I., jeho sestrou byla Domaslava, provdaná v roce 1256 za Jindřicha z Lichtenburka.\n\nPředpokládá se, že byl jako syn královského komorníka dán na vychování ke královskému dvoru a zvláštní péče se mu dostávalo od samotného krále. Písemně je poprvé uveden při slavnostním založení nového cisterciáckého opatství Zlatá Koruna v roce 1263. Za manželku si v roce 1269 vzal Anežku, nemanželskou dceru krále Přemysla Otakara II. \n\nDržel Pořešín, Blatnou, Horažďovice a jiná místa, včetně hradu Bouzov. Zbudoval si nový palác a své dosavadní sídlo věnoval církvi. \n\nBezpochyby byl královým oblíbencem. V roce 1277 byl jmenován královským maršálkem, jehož povinností byla hmotná péče o panovníkův dvůr. Bojoval po boku Přemysla Otakara i v jeho poslední bitvě na Moravském poli v roce 1278. \n\nPoslední zpráva o Bavorovi II. je z října 1279, kdy směňuje s johanity pět městišť v Horažďovicích, která potřeboval pro budování městských hradeb. Datum jeho smrti není známo.\n\nBavor II. měl tři syny:\n"}
{"id": "338419", "url": "https://cs.wikipedia.org/wiki?curid=338419", "title": "Bohuslav Matoušek", "text": "Bohuslav Matoušek\n\nBohuslav Matoušek (* 26. září 1949 v Havlíčkově Brodě) je český houslista a violista. V současnosti je docentem na Hudební fakultě AMU v Praze a na JAMU v Brně.\n\nV letech 1967-1972 studoval HAMU v Praze (J. Pekelský a V. Snítil), v roce 1969 se zúčastnil mistrovských kursů u A. Grumiauxea v Curychu a poté u N. Milsteina. Díky švýcarskému stipendiu studoval u W. Schneiderhana v Lucernu. V roce 1977 byl pozván do Japonska k tokijskému Yomiuri Nippon Symphony Orchestra, kde působil jako sólista a koncertní mistr. Po návratu z Japonska 1980, začal působit jako primárius Stamicova kvarteta, které dosáhlo během své činnosti řady významných mezinárodních cen a úspěchů. Kvarteto natočilo přes 60 kompaktních disků a dvakrát obdrželo Grand Prix du Disque. Pravidelně spolupracuje s Českou filharmonií, Zlínskou filharmonií, Barocco sempre giovane či Jaroslavem Tůmou.\n\n\n"}
{"id": "338420", "url": "https://cs.wikipedia.org/wiki?curid=338420", "title": "Paju (rozcestník)", "text": "Paju (rozcestník)\n\nPaju je jméno několika sídel:\n\n"}
{"id": "338421", "url": "https://cs.wikipedia.org/wiki?curid=338421", "title": "Paju (Tõlliste)", "text": "Paju (Tõlliste)\n\nPaju je vesnice v estonském kraji Valgamaa, samosprávně patřící do obce Tõlliste.\n\nV okolí vesnice se v lednu 1919 odehrála bitva o Paju.\n\n"}
{"id": "338428", "url": "https://cs.wikipedia.org/wiki?curid=338428", "title": "Crhov (Štíty)", "text": "Crhov (Štíty)\n\nCrhov (německy \"Cerhof\") je vesnice spadající pod město Štíty v okrese Šumperk v olomouckém kraji. Leží v Zábřežské vrchovině asi 3,5 km jihozápadně od Štítů, na samé západní hranici šumperského okresu. K roku 2001 zde žilo 118 obyvatel.\n\nCrhov se v pramenech připomíná poprvé roku 1358. Už před rokem 1431 patřil k Šilperskému statku, s nímž přešel roku 1624 k lichtenštejnskému panství Ruda. Podle lánového rejstříku z roku 1677 tu bylo 18 usedlých.  Do roku 1834 vzrostl počet obyvatel na 526 a počet domů na 89. Byla zde dědičná rychta a docházel sem učitel ze sousední Cotkytle; samostatná obecná škola zde vznikla až r. 1864.\n\nPo zrušení patrimoniální správy připadl Crhov k obvodu okresního soudu v Šilperku a hejtmanství v Zábřehu. Obyvatelstvo se nemohlo uživit z chudých kamenitých polí, a proto se věnovalo domácké výrobě, zejména dřevěného nářadí, kartáčových prkének a nitěných knoflíků. Větším závodem tu byla jen pila, která zůstala v provozu  i po roce 1945. Bída zdejších lidí a zvláště pak využívání dětských rukou při obšívání nitěných knoflíků byly kritizovány v dobové publicistice. Za druhé světové války zde bylo aktivní protinacistické odbojové hnutí, z něhož nakonec vyrostla menší partyzánská skupina; ta se podílela, i oběťmi na životech, na ozbrojeném střetnutí s ustupujícími německými vojáky u Cotkytle 7. května 1945.\n\nZemědělské družstvo se v této horské vsi rodilo v padesátých letech pod velkým nátlakem a nemělo naději na větší úspěch, takže bylo v roce 1964 začleněno do komplexu Státního statku ve Štítech. Zdejší jednotřídní škola byla nakonec zrušena a z veřejných zařízení zůstal jenom obchod a hostinec.\n\n\n\n"}
{"id": "338457", "url": "https://cs.wikipedia.org/wiki?curid=338457", "title": "Archeologické nálezy v Brně-Maloměřicích", "text": "Archeologické nálezy v Brně-Maloměřicích\n\nKeltské pohřebiště v Brně-Maloměřicích je největší keltské pohřebiště na Moravě, které bylo prozkoumáno v roce 1941 při stavbě nákladního nádraží v Brně-Maloměřicích na trati \"Plíže\" nebo \"Na bařinách\".\n\nOd podzimu 1939 byly porušovány kostrové hroby, které iniciovaly záchranný archeologický výzkum, realizovaný od 16. května do 23. června 1941 pod vedením archeologa Moravského zemského musea Josefa Poulíka. Výzkum odkryl celkem 76 hrobů a u dalších nálezců se dochovaly nálezy z minimálně dalších 10 hrobů. \n\nPohřebiště bylo částečně zničeno zemními pracemi. Dochovaná část vypovídá, že nekropole měla zhruba oválný tvar o rozměrech cca 100 a 70 m. Hroby tvoří náznaky řad, patrně byly na povrchu nějakým způsobem označeny, neboť se vzájemně respektují. Na pohřebišti jsou zastoupeny všechny typy hrobů, dokládající značné rozvrstvení keltské společnosti – bylo zde odkryto 15 pohřbů bojovníků s kompletní výbavou, mečem s opaskem na zavěšení, kopím a štítem, na druhé straně i mužské hroby s minimem nálezů. Pohřby žen jsou jak s bohatým vybavením s nákrčníky, sponami, prsteny, opasky, náramky, nánožníky, tak i chudé hroby. Přibližně třetina hrobů obsahovala nádoby a zvířecí kosti (část hlavy nebo zadní končetiny prasete). Naprostá většina hrobů je kostrových, orientovaných ve směru sever-jih, pouze několik bojovnických hrobů ve směru východ-západ. Pohřbení byli do hrobu ukládání v natažené poloze naznak s rukama podél těla, v několika případech byly zjištěny pozůstatky dřevěné schránky nebo desky, na níž byl nebožtík položen. Pět hrobů je žárových nebo se nepodařilo pozůstatky pohřbu nalézt. Pohřebiště je datovaném do stupně LT B1 (kolem roku 300 př. n. l.), některé předměty však naznačují vývoj do mladších fází LT B2 a LT C1.\n\nI když Josef Poulík odkryl jednu z nejvýznamnějších keltských lokalit 4. a 3. století př. n. l. na Moravě, nejvýznamnější nález této lokality keltskou konvici objevili 1. května dělníci při kopání zeminy. Tato konvice je interpretována jako obřadní nádoba. S konvicí objevili i na další kovové předměty, které později zakoupilo Moravské zemské muzeum do svých sbírek. Soubor bronzových kování byl vzápětí publikovaný tehdejším ředitelem muzea Karlem Huckem.\n\nPři stavbě brněnského seřaďovacího nádraží probíhaly v letech 1939-1940 současně i rozsáhlé záchranné práce na výzkumu polykulturní sídlištní lokality v trati \"Holý kopec\", vzdálené několik set metrů jihovýchodním směrem od výše uvedeného keltského pohřebiště. Výzkum vedl archeolog Moravského zemského muzea Josef Skutil. Zachyceny byly především objekty kultury s moravskou malovanou keramikou z období neolitu. Kromě množství fragmentů keramických nádob často s bohatou malovanou výzdobou, broušených a štípaných kamenných nástrojů. Byly nalezeny i fragmenty tzv. Venuší (typických neolitických keramických ženských idolů s gracilní horní částí těla s rozpjatýma rukama naznačenýma pahýly, malou hlavou a jen naznačeným obličejem. Spodní části od pasu mohutnou, s obrovskými hýžděmi a silnýma nohama. Tyto ženské idoly byly považovány za symboly plodnosti). Jedna taková plastika byla nalezena celá, neporušená. Četné byly i objekty halštatské a prozkoumán byl i jeden objekt z doby laténské.\n\nVšechny výše uvedené nálezy jsou uloženy ve sbírkách Archeologického ústavu Moravského zemského muzea v Brně.\n\n\n"}
{"id": "338467", "url": "https://cs.wikipedia.org/wiki?curid=338467", "title": "Nadace Brücke/Most", "text": "Nadace Brücke/Most\n\nNadace Brücke/Most (německy Brücke = most) pro podporu česko-německého porozumění a spolupráce je malá soukromá nadace se sídlem v Drážďanech, která nedisponuje žádnými stálými státními prostředky. Nadace spravuje další dvě pobočky ve Freiburgu im Breisgau a v Praze. Nadaci založil v roce 1997 politolog ze Freiburgu Helmut Köser. Jeho cílem bylo a je svést dohromady především mladou generaci Čechů a Němců, aby se společně podíleli na utváření budoucnosti Evropy.\n\nNadace Brücke/Most byla založena 4. srpna 1997 podepsáním nadační smlouvy Gertrudou a Helmutem Köserem.\nPolitické změny v 90. letech, zvláště smlouva o dobrém sousedství a přátelské spolupráci mezi Německem a Českem z roku 1992 a česko-německá deklarace z roku 1997, vytvořily dobré předpoklady pro nové soužití Čechů a Němců v duchu vzájemné tolerance a úcty. Soukromá Nadace Brücke/Most si klade za cíl podporovat spolupráci s Českou republikou a jinými státy ze střední a východní Evropy.\n\nHlavním sídlem nadace jsou Drážďany. Nadace provozuje dále pobočky ve Freiburgu a v Praze. Pražská pobočka fungující od roku 2003 vznikla na zvláštní přání zakladatele nadace pana Kösera. Zdejší informační a kontaktní kancelář zprostředkovává mladým návštěvníkům Prahy přímý kontakt s českými vrstevníky a nabízí jim informace jak k dějinám, tak k aktuálnímu vývoji České republiky. Cílem kanceláře je zprostředkovat německým návštěvníkům Prahy hlubší vědomosti o Praze, umožnit mladým lidem z České republiky setkání s lidmi z německy mluvících zemí a podněcovat zájem o svou sousední zemi. Spolu s Českým centrem (\"Tschechisches Zentrum\") v Drážďanech a tamním Kulturním úřadem pořádá od roku 1999 České kulturní dny (\"Tschechische Kulturtage\"), kterých se jen roku 2006 zúčastnilo kolem 12 000 návštěvníků.\n\nVelkou váhu kladou iniciátoři nadace na oblast vzdělání a práce se školáky, kde silně spolupracují s pražskou pobočkou. Cílem je organizovat školní zájezdy ne pouze podle turistických kritérií, ale s kulturním a pedagogickým pozadím, s prohlubováním znalostí o dějinách obou zemí. Úspěšné byly i jejich snahy v oblasti střetnutí německých školáků se přeživšími holocaustu a návštěvy Terezína; do července 2007 již kolem 10 000 německých školáků diskutovalo s bývalými českými a slovenskými nuceně nasazenými.\n\nV duchu svých akcí a projektů se nadace vnímá jako fórum otevřené všem lidem, kteří se zajímají o interkulturní setkávání mezi Čechy a Němci bez předsudků a výhrad. Nadace sídlí v Drážďanech a provozuje pobočky v Praze a Freiburgu. Nadace je nezávislou, veřejně prospěšnou, nadstranickou organizací bez jakéhokoliv vlivu jiných spolků a sdružení.\n\nFunkcí nadace je podpora\n\nOblasti činnosti nadace jsou:\n\nRealizace probíhá formou projektů, seminářů, pódiových diskuzí, jednání a setkávání, které nadace uskutečňuje sama nebo v kooperaci s různými partnery.\nMimo to nabízí Nadace Brücke/Most společně s DAAD (Deutscher Akademischer Austausch Dienst) šest stipendií pro studenty Vysoké hudební školy Carl Maria von Weber v Drážďanech. Od října 2001 stipendium získalo šest studentů z Česka a Slovenska.\nNadace Brücke/Most se svým vědecko-pedagogickým konceptem je nakloněna spolupráci se zainteresovanými skupinami a organizacemi.\n\nPod Nadaci Brücke/Most spadá Centrum Brücke/Most, které nabízí zázemí pro konané semináře, konference a jiné skupinové akce.\n\nFreiburský politolog Helmut Köser se v letech 1970–2005 podílel na Semináři pro vědeckou politiku Univerzity Alberta Ludwiga ve Freiburgu, nejdříve jako odborný asistent (1970–1973), poté jako akademický rada (1973–1990). V roce 1990 Helmut Köser založil v Drážďanech Institut pro komunální plánování a vývoj (IfK), který vedl do roku 1996.\nSvé pracovní a životní zkušenosti zúročil při zakládání Nadace Brücke/Most pro podporu česko-německého porozumění a spolupráce v roce 1997 a i později jako předseda jejího představenstva. Zasloužil se o dobré jméno a pověst nadace v česko-německé oblasti. Založením nadace chtěl Köser přispět ke zlepšení česko-německých vztahů. Jeho hlavní snahou je, aby se nadace orientovala na budoucnost. Setkávání se studenty ze zemí střední Evropy na seminářích přivedla Helmuta Kösera k tomu, aby nadační činnost zaměřil právě na mládež a mladé dospělé ze střední Evropy – především z České republiky. Civilní občanská angažovanost pro něj přitom stojí v popředí.\nV představenstvu s ním dále působí právník Paul Selbherr (člen představenstva) a politolog Peter Baumann (člen představenstva a jednatel společnosti). Mnohá vyznamenání a pocty – Velký spolkový kříž za zásluhy mu 14. července 2007 v Drážďanech předal saský ministerský předseda Georg Milbradt – svědčí o úctě a respektu k jeho práci a neúnavné angažovanosti v Česku a Německu.\n\n"}
{"id": "338469", "url": "https://cs.wikipedia.org/wiki?curid=338469", "title": "Phil Mogg", "text": "Phil Mogg\n\nPhil Mogg (narozen jako Phillip John Mogg 15. dubna 1948, Wood Green, severní Londýn), je zpěvák skupiny UFO, kterou s ním spoluzaložili dlouholetí kamarádi Pete Way a Andy Parker.\nDo skupiny k nim pak přišel kytarista Mick Bolton, který s Moogem soupeřil a jejich rozpory skončily vyhazovem Boltona. UFO jezdili po turné se skupinou Scorpions. Když Mogg a UFO sháněli kytaristu, našli Michaela Schenkera, který se k UFO připojil, když dosáhl věku 19 let.\n\nMogg psal pro skupinu většinu textů, většinu hudby skládali Way, Schenker a později Raymond. V roce 1979 Schenker odešel, aby zahájil sólovou kariéru. Mogg a Way vydali v roce 1997 album nazvané Edge of the World a v roce 1999 Chocolate Box. Vedle UFO jako hlavní skupiny, založil Phil postranní projekt $ign of 4. Koncem roku 2003, kdy získal Mogg od Michaela Schenkera práva na používání názvu UFO, společně s Petem Wayem a Paulem Raymondem uspořádali \"reunion tour\" (obnovovací turné), po kterém se skupina stala úspěšnou jako dříve. Vydali pak několik nových alb: \"Flying : The Early Years\", \"An Introduction To UFO CD\", \"Showtime\", \"The Monkey Puzzle\", \"You Are Here\".\n\nPhil Mogg je otcem Nigela Mogga, baskytaristy skupiny The Quireboys.\n\n\n\n"}
{"id": "338470", "url": "https://cs.wikipedia.org/wiki?curid=338470", "title": "Josef Rafaja", "text": "Josef Rafaja\n\nJosef Rafaja (* 19. března 1951) je český varhaník, který pochází z Holešova a působí v Pardubicích.\n\nVejvanovského konzervatoř v Kroměříži vystudoval ve varhanní třídě prof. Karla Pokory, dále absolvoval HAMU v Praze u profesora Dr. Jiřího Reinbergera a odborného asistenta Václava Rabase. Cembalo studoval u profesorky Zuzany Růžičkové a klavír u doc. Olgy Boldocké. V letech 1981–1982 a 1985 byl v Paříži stipendistou francouzské vlády, kde dovršil své vzdělání u slavné Marie-Claire Alain (Rueil-Malmaison) a získal zde Prix d'excellence a l'unanimité. Účastnil se také mezinárodních interpretačních kurzů v Praze – Jiří Reinberger, Výmaru – Johannes Ernst Köhler, Haarlemu – Anton Heiler, Mechelenu – Flor Peeters, Saint-Donat – Marie-Claire Alainová a Saint-Bertrand-de-Comminges – André Isoir. Od roku 1980 je pedagogem a později i vedoucím varhanního oddělení pardubické konzervatoře, kde vychoval řadu úspěšných absolventů (František Vaníček, Stanislava Dřevíkovská, Lucie Žáková, Alice Dušková, Pavel Svoboda a další) a korepetitorem hobojové třídy, která trvale vykazuje výborné výsledky na soutěžích i na přijímacích zkouškách na vysoké hudební školy. Pro Český rozhlas nahrál řadu zajímavých snímků, např. Viktor Kalabis, Bedřich Antonín Wiedermann a Antonín Tučapský. Ve svém domácím studiu nahrál kompletní varhanní dílo J. S. Bacha včetně Umění fugy a řadu klavírních titulů, např. 160 osmitaktových cvičení Carla Czerného, Bachovy Invence a sinfonie, Čajkovského Roční období, Chopinova Nocturna a další.\n\n\n"}
{"id": "338471", "url": "https://cs.wikipedia.org/wiki?curid=338471", "title": "Paleocénní dinosauři", "text": "Paleocénní dinosauři\n\nPaleocénní dinosauři jsou dlouho diskutovaným tématem v dinosauří paleontologii. Jedná se o hypotetické představitele přeživších taxonů neptačích dinosaurů, kteří přečkali kritickou hranici masového vymírání na konci druhohorní periody křídy, před zhruba 66,0 miliony let. Tito dinosauři by tedy žili ještě v období paleocénu – nejstarší periody třetihorní éry (či kenozoika). Dnes téměř veškeré doklady nasvědčují tomu, že neptačí dinosauři zcela vymřeli právě na tomto rozhraní (mezi křídou a paleogénem) a velká většina paleontologů je v otázce možnosti jejich přežití silně skeptická.\n\nNěkolik vědců nicméně nezávisle na sobě přineslo jisté kontroverzní důkazy pro tuto domněnku. Nejméně ze tří míst světa dnes přichází doklady o možném přežití dinosaurů do třetihor – dvě z USA (souvrství Hell Creek v Montaně a Ojo Alamo Sandstone v Novém Mexiku), a z Číny. Podle některých objevů se zdá být pravděpodobné, že malé populace dinosaurů přežívaly ještě v době před zhruba 64,8 – 64,4 milionu let, tedy o víc než 1 milion let po hranici K-Pg. Většinou jsou však tyto fosílie pokládány za druhotně uložené. To znamená, že byly erozivními silami uvolněny ze svého původního místa a posléze uloženy s třetihorními sedimenty (a tedy ne tak mladé, jak na první pohled vypadají). Artikulovaná kostra, která jediná by rozptýlila pochybnosti o pravosti stáří nálezu, dosud v paleocénních vrstvách objevena nebyla.\n\nV roce 2016 bylo oznámeno, že na lokalitě Tanis v Montaně byly objeveny fosilie ryb a otisky stop dinosaurů přímo s tsunamity, tedy pozůstatky impaktní tsunami, vyvolané dopadem asteroidu Chicxulub. Nejstarší prokazatelné fosilie dinosaurů jsou však starší a hranice K-Pg přímo nedosahují (například u rodu \"Tyrannosaurus rex\" je nejbližší exemplář vzdálen od této vrstvy zhruba 10,5 metru).\n\n\n"}
{"id": "338473", "url": "https://cs.wikipedia.org/wiki?curid=338473", "title": "Svaz 90/Zelení", "text": "Svaz 90/Zelení\n\nSpojenectví 90/Zelení (německy Bündnis 90/Die Grünen, zkratka B’90/Grüne) je německá parlamentní politická strana prosazující zelenou politiku. Vznikla v roce 1993 spojením Zelených a Spojenectví 90. Jejími současnými spolupředsedy jsou od konce ledna 2018 Annalena Baerbock a Robert Habeck, kteří jsou oba představiteli tzv. realistického křídla strany (zkráceně \"Realos\"). V parlamentních volbách v roce 2009 získala podporu 10,7 % voličů, což jí zajistilo 68 z 622 křesel v Bundestagu. Ve volbách v Berlíně v září 2011 získali 17,5 % hlasů.\n\nJe členem Evropské strany zelených a Global Greens. Hlavní myšlenkou politiky strany je zachování zdravého životního prostředí v kombinaci s ekonomickou a sociální udržitelností.\n\nHistorie Spojenectví 90/Zelení vychází z dvou kořenů. Ve starých spolkových zemích a v Západním Berlíně vznikly na přelomu 70. a 80. let minulého století místní strany zaměřené na ochranu životního prostředí a na svou dobu nestandardní pohled na sociální a levicovou politiku. Ty se později propojily do celoněmecké strany Zelení, která poprvé kandidovala ve volbách v roce 1983. Mezi roky 1985–1987 měla strana poprvé podíl na moci, když její představitel Joschka Fischer zasednul ve vládě v Hesensku v rámci tzv. rudozelené koalice (SPD-Zelení). Po sjednocení Německa v roce 1990 a odchodu části radikálně levicových členů (fundis) se podpora strany propadla na 5 % a zelení na jedno volební období vypadli z parlamentu.\n\nDruhou linii představují východní německé země. Během přeměny režimu v roce 1989 se propojilo několik hnutí zaměřených na obranu míru a lidských práv (Initiative Frieden und Menschenrechte, Demokratie Jetzt, Neues Forum) do Spojenectví 90. V roce 1993 došlo k propojení Zelených a Spojenectví 90 do společné strany, která ve stejné podobě funguje dodnes. O rok později se sloučená strana vrátila do Bundestagu a mezi roky 1998–2005 se poprvé účastnila práce ve spolkové vládě v rámci koalice se sociálními demokraty. Ve volbách v roce 2009 dosáhli B’90/Grüne historického úspěchu, když získali 10,7 % hlasů. V současné době jsou v koalici s SPD v Brémách, Porýní-Falcku a Severním Porýní-Vestfálsku, účastní se také v jamajské koalici v Sársku (CDU-FDP-Zelení). V Bádensku-Württembersku od května 2011 zastává člen zelených Winfried Kretschmann post předsedy vlády.\n\nZelení ve Spolkové republice Německo vznikli z širokého proudu ekologických, mírových a sociálních sdružení 70. let 20. století, ale i studentských vůdců z roku 1968. Strana Bündis 90/Die Grünen přesto bývá v různých dobách kritizována z neoliberálních kruhů jako z nacismu vycházející omezovači svobody. Podobně jako United Tasmania Group v Austrálii nebo Values Party na Novém Zélandu se rozhodli spojit síly a usilovat o prosazení svých požadavků prostřednictvím svého zastoupení v parlamentu. 13. ledna 1980 došlo v Karlsruhe ke slučovacímu sjezdu, na kterém stovky občanských aktivistů založili celoněmecké Zelené. Strana od počátku stavěla na maximálním důrazu na ochranu životního prostředí, na odporu k jakémukoliv využívání jaderné energie, na podpoře mírových a ženských hnutí. Do zakladatelské generace se řadí mj. Joschka Fischer, Antje Vollmer, Petra Kelly, Rudi Dutschke, Undine von Blottnitz nebo český emigrant Milan Horáček.\n\nV roce 1982 se konzervativní frakce odštěpila a vytvořila neúspěšnou Ekologickou demokratickou stranu. V Zelených zůstali ti, kdo byli silně pacifističtí, byli proti omezení imigrace, prosazovali legalizaci konopných drog, měli vztah k boji za práva gay a lesbiské komunity. Zejména však měli blízko k politice založené na protestu a občanské neposlušnosti, aktivně podporovali demonstrace proti jadeným zbraním, jaderné energii a proti novým dopravním stavbách. Ti, kteří v té době stranu opustili, většinou schvalovali cíle strany, ale nesouhlasili s aktivistickými prostředky boje.\n\nPo několika úspěších ve volbách na úrovni spolkových zemí strana v roce 1983 získala 5,7 % a 27 křesel v Bundestagu. Mezi důležitá společenská témata v té době patřila otázka umístění balistických raket středního doletu Pershing II na území Spolkové republiky Německo. Zelení dokázali těžit z občanského odporu proti těmto plánům a to jim přineslo volební úspěch. Ještě v roce 1985 na sjezdu strany však někteří členové propagovali intimní styk s dětmi. Jejich podpora dále stoupla po jaderné katastrofě v Černobylu v roce 1986 a s rostoucí informovaností veřejnosti o vlivu lidské činnosti na stav životního prostředí (kyselé deště a s tím spojené odumírání lesů, znečištění ovzduší vlivem průmyslu a dopravy, ozonová díra a rostoucí riziko UV záření, globální změna klimatu). V roce 1987 stoupla podpora Zelených na 8,3 %.\n\nBěhem kampaně před volbami do Bundestagu v roce 1990 se Zelení nepřipojili k vlně podpory německého patriotismu a nacionalismu vycházející ze znovusjednocení Německa a nadále se drželi svých programových priorit (jedno z volebních hesel znělo \"Ostatní mluví o Německu, my mluvíme o klimatu!\"). Během voleb byl navíc uplatněn systém sčítání hlasů, kde se tato uzavírací klauzule počítala zvlášť ve východních a západních zemích SRN. Následkem toho Zelení na čtyři roky vypadli z parlamentu, protože v západních zemích těsně nepřekonali 5% hranici pro získání mandátů. Naproti tomu tehdy samostatní východoněmečtí zelení díky spojení s širokým proudem lidskoprávních a ekologických aktivistů do volebního bloku Spojenectví 90 získali 6 % a 8 míst v parlamentu.\n\nV roce 1993 se východní Spojenectví 90 a západoněmečtí Zelení propojili do jednotné strany a ve volbách v roce 1994 se se ziskem 7,3 % hlasů vrátili do parlamentu.\n\nVe spolkových volbách v roce 1998 přes mírný pokles zisku na 6,7 % si zelení udrželi 47 míst v Bundestagu a poprvé vstoupili do celoněmecké koaliční „rudo-zelené“ vlády (SPD-B’90/Grüne). Joschka Fischer se staů místopředsedou vlády a ministrem zahraničí, přičemž ve vládě zasedali ještě další dva zelení (Andrea Fischer, později Renate Künast a Jürgen Trittin).\n\nV té době se ve straně rozhořel spor ohledně německé účasti na vojenských akcích NATO v Kosovu. Poté, co došlo k prvnímu nasazení německých vojáků v zahraničí, ze strany odešla řada protiválečně orientovaných členů. Tento vnitřní konflikt způsobil odklon voličů a sérii volebních porážek na komunální a zemské úrovni. Další propad popularity zaznamenala strana poté, co vyšlo najevo, že odklon Německa od využívání jaderné energie nebude tak rychlé a bude provázeno řadou kompromisů. V roce 2001 strana prožila další krizi, když část zelených poslanců odmítlo hlasovat pro vládní plán nasadit německé vojáky pro invazi do Afghánistánu.\n\nNa druhou stranu, zelení dosáhla splnění předvolebního slibu, když ve vládě prosadila vystoupení SRN z jádra. Ministr životního prostředí, ochrany přírody a jaderné bezpečnosti Jürgen Trittin dohodl s energetickými společnostmi postupné ukončování provozu devatenácti jaderných elektráren do roku 2020.\n\nI přes krizové momenty v předchozím období Zelení v roce 2002 získali ve spolkových volbách vyšší podporu – 8,6 % a 55 míst ve zmenšeném Bundestagu. Pravděpodobným důvodem bylo, že veřejnost ocenila otevřenou vnitrostranickou debatu o válce v Afghánistánu (zelený poslanec Hans-Christian Ströbele, který hlasoval proti nasazení jednotek, byl dokonce jako historicky první člen Zelených zvolen do Bundestagu přímou volbou).\n\nPřestože SPD ve volbách výrazně ztratila, rudo-zelená koalice měla dostatek hlasů, aby její vláda pokračovala další volební období. Joschka Fischer se opět stal ministrem zahraničí, Renate Künast ministryní pro ochranu spotřebitelů, výživu a zemědělství, a Jürgen Trittin ministrem pro životní prostředí.\n\nVe straně se v té době nedařilo najít řešení pro dlouhodobý spor, jestli mohou být členové parlamentu zvolení za Zelené zároveň členy vedení strany. Na dvou sjezdech se nepodařilo najít kompromis a výsledkem bylo, že se spolupředsedové a zároveň poslanci Fritz Kuhn a Claudia Roth museli vzdát vedoucí pozice ve straně. Byli nahrazeni bývalým generálním tajemníkem Reinhardem Bütikoferem a bývalou členkou Spolkového sněmu Angelikou Beer. Později bylo toto přísné pravidlo o zákazu souběhu vnitrostranických a veřejných funkcí uvolněno. V roce 2004 se Angelika Beer stala členkou Evropského parlamentu a Claudia Roth se vrátila na pozici spolupředsedkyně.\n\nKandidátku pro volby do Evropského parlamentu v roce 2004 vedli Rebecca Harms a někdejší francouzský europoslanec Daniel Cohn-Bendit. Strana získala 13 z 99 křesel, což se vysvětluje jednak schopnostmi zelených ministrů, jednak klesající oblibou SPD a přesunem volebních preferencí k také levicovými Zeleným. Na počátku 2005 se strana stala terčem aféry spojené s německými vízy. V dubnu 2005 byla z provozu vyřazena první jaderná elektrárna v Obrigheimu. Nadále usilovali o prosazení antidiskriminačního zákona.\n\nV květnu 2005 přišli zelení o poslední rudo-zelenou koalici na úrovni spolkových zemí, když vláda Severního Porýní-Vestfálska prohrála hlasování o důvěře. Jediná vláda spojující SPD a B'90/Grüne tak zůstala na celostátní úrovni. Ve stejném roce proběhly celoněmecké volby, ve kterých zelení obhájili předchozí volební zisk, když obdrželi 8,1 % a 51 křesel. Nicméně kvůli výraznějšímu propadu SPD společná vláda nemohla vzniknout.\n\nTéměř dva roky po volbách v roce 2005 nebyli Zelení součástí žádné vlády na federální i zemské úrovni. V červnu 2007 vstoupili do koalice s SPD v Brémách. V dubnu 2008 vstoupili Zelení v Hamburku do koalice s CDU, kde přes celou řadu nepříjemných ústupků (výstavba uhelných elektráren, prohloubení Labe…) prosadili i pozitivní věci (reforma školství, obnova tramvajové dopravy, na pěší chůzi zaměřené územní plánování). Koalice se rozpadla v roce 2010.\n\nPo sárských volbách v roce 2009 nebylo možné vytvořit koalici dvou stran. Zelení odmítli rudo-rudo-zelenou koalici s SPD a Die Linke a upřednostnili účast v pravicové vládě s CDU a FDP (kvůli barvám těchto stran a podobnosti s jamajskou vlajkou se jí říká jamajská koalice).\n\nVe volbách v Porýní-Falcku a Bádensku-Württembersku v roce 2011 se zelení poprvé stali větší stranou vzniklé koalice a díky tomu se Winfried Kretschmann stal prvním zeleným předsedou vlády.\n\nVe volbách v Berlíně v září 2011 získali 17,5 % hlasů.\n\nStrana už od svého založení požaduje zastavení stavby nových a provozu stávajících jaderných elektráren. Náhradou měly být maximalizovány úspory energií v domácnostech i průmyslu v kombinaci s rozvojem obnovitelných zdrojů energie. Po černobylské katastrofě v roce 1986 se zelení v této otázce radikalizovali a doporučovali rychlé vystoupení Německa z jádra. Protijaderná rétorika opět zesílila po katastrofě elektrárny v japonské Fukušimě. Na přechodnou dobu, než obnovitelné zdroje budou plnit dominantní roli v energetice, zelení upřednostňují výrobu energií ze zemního plynu.\n\nEnergetické otázky a vliv energetiky na životní prostředí patří k nejzásadnějším pilířům politiky německých zelených. Strana požaduje, aby v roce 2040 – i s ohledem na klesající využitelné zásoby fosilních paliv – bylo Německo ze 100 % závislé na obnovitelných zdrojích. V tom vidí nejen prospěch pro životní prostředí, ale i potenciál pro ekonomický rozvoj, vědu a výzkum a tvorbu nových pracovních míst.\n\nHlavním cílem politiky zelených je udržitelný rozvoj. V programu se objevuje důraz na důsledné posuzování vlivu ekonomického růstu, energetiky nebo dopravy na životní prostředí, protože zelení uznávají právo každého jedince na zdravé životní prostředí. To se projevilo např. během účasti zelených v rudo-zelené koalici (1998–2005), kdy jejich ministři položili základ podpory zemědělství šetrného k přírodě.\n\nVýznamná je také otázka globální změny klimatu, přičemž strana sleduje jak ryze přírodní následky tohoto jevu pro život na Zemi, tak jejich rozměr bezpečnostní a sociální. Právě zelení se zasadili o to, že německé hostpodářství sníží do roku 2020 množství vypouštěných skleníkových plynů oproti roku 1990 o 40 %.\n\nDoprava má významný vliv na místní i globální podnebí a proto patří mezi klíčové body programu B’90/Grüne. Kladou důraz na místní ekonomiku, tedy výrobu zboží a poskytování služeb přímo v místě spotřeby. Požadují, aby do ceny dováženého zboží byly započítávány i externality – nepřímé náklady v podobě dopadu tohoto transportu na životní prostředí, investiční náklady států na budování dopravní infrastruktury a na zdraví obyvatel (např. prostřednictvím mýta). Navrhují, aby tzv. příspěvek na mobilitu (bez ohledu na využívaný prostředek) vystřídal dnes běžný zaměstnanecký benefit – služební auto. Při osobní i nákladní dopravě upřednostňují před silniční dopravou železnici. Jedním z cílů strany je, aby prostřednictvím státních subvencí došlo k rozvoji masové výroby elektromobilů s tím, že v roce 2020 jich na německých dálnicích bude okolo dvou milionů. \n\nPolitologický průzkum společnosti Infratest Dimap zjistil, že mezi voliči jsou zejména vzdělanější osoby s vyššími příjmy (příjem vyšší než 2000 eur měsíčně). Zelení v posledních volbách získali nejvíce hlasů mezi voliči ve věku 34–42 let. Významně vyšší podpora zelených je ve městech než na venkově (s výjimkou míst poškozených povrchovou těžbou nebo v blízkosti jaderných provozů). Mezi zelená centra patří velkoměsta Bonn, Kolín nad Rýnem, Stuttgart, Berlín, Hamburk, Frankfurt nad Mohanem a Mnichov. Stabilní podporu mají B’90/Grüne v menších městech s univerzitními kampusy – Freiburg im Breisgau, Tübingen, Konstanz, Oldenburg, Darmstadt, Heidelberg nebo Göttingen. Nižší podpora se projevuje v zemích bývalé Německé demokratické republiky.\n\nV roce 2011 měli zelení zastoupení ve všech zemských sněmech SRN.\n\n\nSpojenectví 90/Zelení bylo součástí německé koaliční vlády mezi roky 1998 a 2005, kdy jeho lídr Joschka Fischer byl ministrem zahraničních věcí a vicepremiérem. Je světově nejúspěšnější zelenou stranou s významným vlivem na německou i evropskou politiku.\n\nStrana má dva předsedy, v současnosti jimi jsou Claudia Roth (od roku 2004) a Cem Özdemir (od roku 2008; je prvním Němcem tureckého původu, který se stal předsedou parlamentní strany).\n\nV Evropském parlamentu zasedá 21 poslanců. V letech 2004 až 2009 byl poslancem také český emigrant Milan Horáček.\n\n\n"}
{"id": "338474", "url": "https://cs.wikipedia.org/wiki?curid=338474", "title": "Seznam hvězd v souhvězdí Andromedy", "text": "Seznam hvězd v souhvězdí Andromedy\n\nToto je seznam nejvýznamnějších hvězd v souhvězdí Andromedy seřazených sestupně podle svítivosti.\n\n"}
{"id": "338478", "url": "https://cs.wikipedia.org/wiki?curid=338478", "title": "Franz Kutschera", "text": "Franz Kutschera\n\nFranz Kutschera (22. února 1904 – 1. února 1944) byl rakouský nacista, válečný zločinec, důstojník SS a policie v hodnosti SS-Brigadeführer \"und Generalmajor der Polizei\". Nechvalně proslul jako velitel SS a policie v okupované Varšavě. Znám též jako Varšavský kat.\n\nVyznačoval se neobvyklou ukrutností i na poměry panující v okupovaném Polsku, pravidelně pořádal veřejně přístupné masové popravy a praktikoval braní a popravy rukojmích ve velkém. Polský podzemní stát jej za ukrutnosti a masové vraždy páchané na polském národě odsoudil k smrti. Popravu vykonala na příkaz generála Fieldorfa, velitele Kedywu, zvláštní jednotka Agat, složená z harcerů Šedých řad (viz Akce Kutschera).\n\n\n\n"}
{"id": "338480", "url": "https://cs.wikipedia.org/wiki?curid=338480", "title": "James Lauritz Reveal", "text": "James Lauritz Reveal\n\nJames Lauritz Reveal (29. března 1941 – 9. ledna 2015) byl americký botanik, emeritní profesor na Norton Brown Herbarium Univerzity v Marylandu, kde byl v letech 1979 až 1999 ředitelem. Jeho autorská zkratka je „REVEAL“.\n\nByl dobře znám jako autor mnoha jmen v ranku vyšší než rod. Byl znám také jako autor taxonomických systémů, především pak Revealův systém. Také přispíval do Flóry Severní Ameriky a je členem Angiosperm Phylogeny Group (včetně APG II).\n"}
{"id": "338481", "url": "https://cs.wikipedia.org/wiki?curid=338481", "title": "Petr Zdvihal", "text": "Petr Zdvihal\n\nPetr Zdvihal mladší (* 26. září 1973 Pardubice) je český houslista, koncertní mistr Symfonického orchestru Českého rozhlasu a primárius Heroldova kvarteta. Jeho otec, Petr Zdvihal st. (*1949), byl koncertním mistrem v Komorní filharmonii Pardubice.\n\nPetr Zdvihal (mladší) je absolvent pardubické konzervatoře z houslové třídy prof. Vladimíra Kulíka a HAMU v Praze od prof. Václava Snítila. Zúčastnil se také mistrovských kurzů prof. Alberta Lysyho ve Švýcarsku. Jako sólista vystupoval již s více než patnácti orchestry v České republice, Německu a Španělsku. V současnosti je koncertním mistrem Symfonického orchestru Českého rozhlasu a primáriem Heroldova kvarteta.\n\n\n"}
{"id": "338487", "url": "https://cs.wikipedia.org/wiki?curid=338487", "title": "Liuva I.", "text": "Liuva I.\n\nLiuva I. nebo \"Leova I.\" ( – 571/572 Narbonne) byl vizigótským králem v Hispánii a Septimánii od roku 568 do roku 572.\n\nPo Athanagildově smrti zůstal trůn pět měsíců neobsazený. Poté byl zvolen králem Liuva I., který byl před tím pravděpodobně narbonnským duxem. Mezi tím se v Septimánii schylovalo ke konfliktu. Franští králové Sigibert I. a Guntram vyslali vojenskou výpravu k pohraničnímu městu Arlés. Guntram město obklíčil a dobyl. Pod vlivem této události Liuva nabídl spoluvládu svému mladšímu bratru Leovigildovi (rok 569), aby se mohl osobně věnovat ochraně hranice Septimánie (ponechal si nadvládu nad provinciemi Narbonensis a Tarraconensis) a odrazit invazi Franků. Leovigild panoval ve zbytku Hispánie. Jeho úkolem bylo obnovit pořádek v krajích, které se v období předchozí občanské války, Athanagildovy vlády a pětiměsíčního bezvládí, začaly vymykat z dosahu vizigótské moci. Dále se měl pokusit dobýt alespoň část území na jihu, které bylo pod nadvládou Východořímské říše.\nV době panování vizigótských králů bylo toto opatření bez historického precedentu. Navíc položilo základy k sjednocování říše. Krátce na to se Leovigild oženil s Goiswinthou, vdovou po králi Athanagildovi, čímž velmi posílil svoji pozici. Snaha obou králů byla víceméně úspěšná. Invaze Franků byla odražena a na jihu se Leovigildovi podařilo vzbouřené území podřídit a udržet vůči útokům ze strany Řeků. Pouze část severu trpěla nadále útoky Basků, Kantabrijců a Astuřanů.\n\nKronikář té doby, Jan z Biclara napsal: \"\"Hispania ulterior, není v rukou vizigótských úředníků, ale podléhá Východořímské říši, zatímco města na severu jako Oviedo, León, Palencia, Zamora, Ciudad Rodrigo, atd. .. jsou nezávislá, a řídí se rozkazy guvernérů z řad k Hispanořímské šlechty.\"\"\n\nI přes válečný stav Liuva I. navázal obchodní a kulturní vztahy s Východořímskou říší a celou středomořskou oblastí, čímž podpořil vzrůst (předchozími událostmi značně špatného) ekonomického potenciálu říše. Po krátké vládě zemřel ve svém loži roku 572. Jeho nástupcem se stal Leovigild, sjednotitel říše.\n\nDo této doby Vizigóti používali původní germánský jazyk, ale někdy tomto období začali používat jazyk latinský, kterým mluvila většina obyvatel v Hispánii, a ze kterého se později vyvinula španělština, portugalština a katalánština.\n\n"}
{"id": "338488", "url": "https://cs.wikipedia.org/wiki?curid=338488", "title": "Sluneční kříž", "text": "Sluneční kříž\n\nSluneční kříž je symbol ve tvaru pravoúhlého kříže uprostřed kruhu. Je to pravděpodobně nejstarší a jeden z nejpoužívanějších symbolů Západní civilizace. Ve své nejstarší podobě zobrazuje putování Slunce ročními obdobími.\n\nSymboly slunečního kříže byly nalezeny vyryté v kameni v jeskyních z období paleolitu na Pyrenejském poloostrově, ve formě cest v Callanishi ve Skotsku, ryté nebo malované na keramiku v Samarské kultuře (doba měděná), v Anatolii, Mezopotámii, území dnešního Íránu nebo Indie.\n\nV obdobích prehistorických náboženství nordické doby bronzové se artefakty s tímto symbolem vyskytovaly ve formě kultovních předmětů buď v jantaru nebo ulité z kovu v místech dnešního Švýcarska nebo Dánska.\n\nPro pohanské náboženství Wicca, které vzniká v 50. letech minulého století, tento symbol představuje koloběh Slunce v průběhu roku a samotný kříž pak rovnodennosti a slunovraty, rozdělující rok na čtyři roční období. Je symbolem i germánských a slovanských pohanských náboženství, která vznikla stovky let před naším letopočtem.\n\nKřesťanství tento pohanský symbol adaptovalo mezi své symboly (římsko-katolický kříž) přibližně během 2.–3. století našeho letopočtu.\n\nVe verzi se zdvojenými čarami kříže a menším kruhem ve svém středu byl používán prvními národy amerického kontinentu.\n\nVe starověkém řecku byl sluneční kříž symbolem Země a jako takový byl převzat středověkými astrology. Ve středověké alchemii též symbolizoval měděné sloučeniny.\n\n\n"}
{"id": "338496", "url": "https://cs.wikipedia.org/wiki?curid=338496", "title": "Jedlička", "text": "Jedlička\n\nČeské příjmení Jedlička (Jedličková) nese více různých českých osobností. Původní význam slova znamená malou jedli:\n\n\n\n"}
{"id": "338499", "url": "https://cs.wikipedia.org/wiki?curid=338499", "title": "Rudy Linka", "text": "Rudy Linka\n\nRudy Linka (* 29. května 1960, Praha) je jazzový kytarista žijící od roku 1985 ve Spojených státech amerických. Od roku 2005 v České republice každoročně organizuje jazzový festival Bohemia Jazz Fest.\n\nNarodil se 29. května 1960 v Praze. Už jako teenager si zamiloval jazz, alba si půjčoval z americké ambasády v Praze i dalších fanoušků jazzu . V roce 1979 absolvoval klasickou kytaru na Pražské konzervatoři, na začátku 80. let pak emigroval do Švédska, kde čtyři roky studoval skladbu na Stockholm Music Institute. Získal švédské občanství a také tam potkal amerického baskytaristu Reda Mitchella a začal s ním spolupracovat.\nTen Linku také později doporučil na Jim Hall Fellowship na bostonské Berklee College of Music. Ve studiu pokračoval na The New School v New Yorku, kam se v roce 1986 přestěhoval. Soukromě pak studoval u Johna Scofielda, Jima Halla a Johna Abercrombieho. Sám se výuce hry na kytaru věnuje od roku 1989. Do roku 1995 vedl hudební oddělení na The Day School v New Yorku, v letech 1991 - 2000 pracoval jako hudební konzultant pro nejdůležitější hudební konzervatoře v USA (např. Berklee a Oberlin), Evropě a Kanadě.\n\nV roce 1996 bylo jeho album „Czech It Out“ německým časopisem \"JazzThing Magazine\" zvoleno jednou z nejlepších nahrávek a v roce 1998 jej čtenáři časopisu \"Down Beat Magazine\" zvolili jedním z nejlepších kytaristů. Vystupoval mezi jinými s hudebníky jako je George Mraz, Red Mitchell, Bob Mintzer, John Abercrombie a Gil Goldstein.\n\nOd roku 2005 pořádá Bohemia Jazz Fest, jehož je prezidentem a který se vždy odehrává na náměstích několika českých měst, např. v Praze, Plzni, Prachaticích či Českých Budějovicích.\n\n\n\n\n"}
{"id": "338505", "url": "https://cs.wikipedia.org/wiki?curid=338505", "title": "Kultivace", "text": "Kultivace\n\nKultivací se v mikrobiologii rozumí cílené udržování či rozmnožování mikroorganismů v podmínkách in vitro. Bakterie se kultivují nejčastěji na růstových médiích, viry zase v buněčných kulturách nebo v embryích. Ke kultivaci jsou nutné určité specifické faktory nezbytné pro růst mikroorganismů nebo udržení buněčné kultury. Hlavním faktory je teplota, tenze oxidu uhličitého.\n"}
{"id": "338507", "url": "https://cs.wikipedia.org/wiki?curid=338507", "title": "Hedvika Vilgusová", "text": "Hedvika Vilgusová\n\nHedvika Vilgusová (roz. Jírová, 30. dubna 1946, Praha-12. listopadu 2007, Praha) byla česká malířka, ilustrátorka knih pro děti a mládež a místní politička.\n\nVilgusová vystudovala Střední průmyslovou školu výtvarnou na pražském Hollarově náměstí. Poté pracovala v reklamní agentuře Černá růže.\n\nPohádky a texty pro děti začala ilustrovat během práce pro časopis ABC mladých techniků a přírodovědců. Jako kmenová redaktorka tohoto měsíčníku se významně podílela na jeho výtvarné i obsahové podobě. Kromě volné tvorby a litografií se od počátku 80. let 20. století věnovala především knižním ilustracím. Byla členem Klubu ilustrátorů dětské knihy.\n\nHedvika Vilgusová se angažovala ve veřejném životě v místě svého bydliště - v městské části Praha-Klánovice. Až do své smrti byla předsedkyní místní organizace Strany zelených, členkou zastupitelstva a předsedkyní Komise pro životní prostředí.\n\nZa 30 let profesionální ilustrátorské činnosti doprovodila svými pracemi přes 60 knih, které vyšly nejen v češtině, ale i v jazycích většiny evropských zemí. Vedle drobnějších publikací se jednalo i o rozsáhlé knižní tituly typu Pohádky tisíce a jedné noci nebo ilustrovaná Bible. Nejucelenější řadu tvořily několikadílné soubory publikací klasických českých pohádek Boženy Němcové a Elišky Krásnohorské.\n\nKnižní dílo Hedviky Vilgusové se vyznačuje srozumitelností a poetičností. Chápala dětského čtenáře a tvořila pro ně “vyprávěcí obrázky” – ilustrace bohaté na propracované detaily, které v dětech probouzejí fantazii a touhu příběh sdělovaný obrazem dále rozvíjet. Na rozdíl od většiny dnešních knižních ilustrátorů Vilgusová tvořila svá díla zejména náročnou technikou olejomalby.\n\nŘada motivů v dílech Hedviky Vilgusové odráží její dětství strávené v jihomoravském Vranínu u Moravských Budějovic. Více jak 20 let působila v městské části Praha-Klánovice.\n\nV červnu 2008 rozhodla rada hl. m. Prahy na návrh zastupitelstva městské části Praha-Klánovice o pojmenování prostranství v centru obce náměstí Hedviky Vilgusové.\n\nV srpnu 2008 byla po Hedvice Vilgusové pojmenovaná planetka pohybující se v hlavním pásu mezi Marsem a Jupiterem. Asteroid nese označení 98127 Vilgusová.\n\n"}
{"id": "338509", "url": "https://cs.wikipedia.org/wiki?curid=338509", "title": "Žofie Vokálková", "text": "Žofie Vokálková\n\nŽofie Vokálková-Šrámková (* 1971) je česká flétnistka.\n\nPražskou konzervatoř absolvovala v roce 1992 u prof. Františka Malotína. Ve studiu pokračovala ve Francii u prof. Christiana Lardé a poté se účastnila mistrovských kurzů u Jamese Galwaye ve Francii. Od roku 1990 je sólistkou a členkou Virtuosi di Praga, řadu let byla první flétnistkou Symfonického orchestru hlavního města Prahy FOK. Nyní je sólistkou orchestru Musici de Praga, souboru Barocco sempre giovane a v Duu SYRINX s harfistkou Kateřinou Englichovou se věnuje komorní tvorbě pro flétnu a harfu. Hraje též v rámci uskupení Due solisti spolu s varhanicí Dr. Kathleen Scheide (USA).\n\n\n\n"}
{"id": "338512", "url": "https://cs.wikipedia.org/wiki?curid=338512", "title": "My Internet Browser", "text": "My Internet Browser\n\nMy Internet Browser je český webový prohlížeč od \"Media WebPublishing\" využívající renderovacího jádra Gecko. Je to plnohodnotná alternativa pro běžné prohlížeče jako Mozilla Firefox, Flock a mnoho dalších. Dostupný je pouze pro operační systémy Windows. Původně byl vyvíjen KDsoftware do verze 3 roku 2009, od té doby je projekt spravován firmou Media WebPublishing.\n\nSoučástí programu je již po instalaci Adobe Flash Player a některé další pluginy. K dispozici bývala i slovenská verze a existuje i přenosná varianta My Internet Browser Portable instalovaná na flashdisk. Některé verze prohlížeče disponují certifikáty českých certifikačních autorit CA Czechia a Česká pošta Verze 4.0.0.2 By již měla obsahovat certifikáty všech českých authorit..\n\nHistorie webového prohlížeče se začíná psát už v roce 2006, kdy vzniká myšlenka vytvořit první český webový prohlížeč, první verze 1.0.0.0 ta světlo světa nikdy nespatřila, byla používána pouze v okruhu několika málo počítačů sídlících v okolí Teplicic. Až druhá verze, spatřila světlo světa a byla oficiálně vydána pro veřejnost. Byly vydány další verze 2.1 , 2.2 prohlížeč slavil své prvotní úspěchy i neúspěchy, setkal se s první kritikou veřejnosti. Je rok 2008 a je vydána nová verze 3.0, která měla být přelomová, poté dochází k problémům s hostingovými servery, stránky jsou několikrát zrušeny a obnovovány až se projekt ruší úplně. Po delší odmlce, kdy už všichni pomalu na prohlížeč zapomněli, je prohlížeč pomalu obnovován. Píše se rok 2009 a webový prohlížeč se opět dočkává základní technické podpory, o rok později vychází zcela nová verze 4.0.0.0, která staví na nejnovějším jádře Gecko 1.9.2, podpora prohlížeče je stále dokonalejší , vycházejí bezpečnostní záplaty až do verze 4.0.0.3, je také vydána přenosná portable verze, bohužel prohlížeč si odmlkou na trhu způsobil neskutečně špatnou pověst a proto o něj není i přes kladné recenze příliš zájem. Nová verze prohlížeče 6.0 přináší hardwarovou akceleraci a mnoho dalších novinek.\n\nHlavním cílem tohoto projektu je poskytnutí českého alternativního webového prohlížeče, snadno ovladatelného a optimalizovaného pro české prostředí a usnadnit tak českému uživateli používání internetu, minimalizování potřeby instalace jakýchkoli modulů, které často uživatele nedokáží nainstalovat. Snaha prohlížeč ještě zrychlit a snížit nároky na hardware.\n\nPožadavky na potřebný výkon počítače, aby uživatel mohl program využívat:\n"}
{"id": "338513", "url": "https://cs.wikipedia.org/wiki?curid=338513", "title": "Žiletka", "text": "Žiletka\n\nŽiletka je plochý, velmi tenký plíšek z pérové oceli nebo z martenzitické korozivzdorné oceli s velmi tenkým ostřím. Používají se k holení jako břity holicích strojků. První žiletky se objevily v Evropě v 18. století; k významnému rozšíření došlo poté, co je na počátku 20. století zdokonalil a nechal si patentovat americký vynálezce King Camp Gillette, po němž žiletky nesou svůj název – jako eponym.\n\n\n"}
{"id": "338517", "url": "https://cs.wikipedia.org/wiki?curid=338517", "title": "Pražské jaro (soutěž)", "text": "Pražské jaro (soutěž)\n\nMezinárodní hudební soutěž Pražské jaro se pořádá každoročně od roku 1946 v Praze. Od roku 1957 je soutěž jedním ze zakládajících členů Světové federace hudebních soutěží (WFIMC) v Ženevě.\n\nSoutěž je určena pro mladou generaci hudebníků do 30 let. Jejím cílem je vedle podpory začínajících hudebníků také propagace české hudby. Od roku 1994 je také uváděna vždy nová skladba českých skladatelů. Takto byly uvedeny skladby českých sklatatelů, jako např. Petr Eben, Zdeněk Košler, Ivan Kurz, Viktor Kalabis, Milan Slavický, Karel Husa, Ilja Hurník, Luboš Fišer, Jan Klusák, Ivana Loudová, Sylvie Bodorová, Otomar Kvěch, Ondřej Kukal, či Adam Skoumal. \n\nSoutěží se v kategoriích dechových nástrojů (dřevěné) flétna, hoboj, klarinet, fagot, (žesťové) lesní roh, trubka, (klávesové) klavír, cembalo, varhany, (strunné/smyčcové) housle, violoncelloZpravidla dva hudební obory v jednom roce se střídají v určitých cyklech, o kterých rozhoduje soutěžní komise. \n\nJednotlivé části soutěže probíhají v různých koncertních sálech, například Sál Bohuslava Martinů budovy HAMU (Lichtenštejnský palác), Národní dům na Vinohradech, finále soutěže probíhá ve Dvořákově síni Rudolfina.\n\nPorota nejprve z anonymních nahrávek vybere uchazeče, kteří jsou následně pozváni do soutěže. První a druhé kolo je vylučovací, třetí kolo je finále (všechna kola jsou přístupná publiku). Soutěž probíhá začátkem května, aby její finálová kola byla součástí festivalu Pražské jaro, který se zahajuje koncertem 12. května. Finále soutěže je již zařazeno do festivalového programu a obvykle se koná ve Dvořákově síni Rudolfina nebo Smetanově síni Obecního domu. Soutěž je tak atraktivnější pro posluchače i pro interprety, kteří mají možnost vystupovat před festivalovým publikem. Porota soutěže bývá složena ze sedmi osobností daného oboru, přičemž dva členové jsou vždy z ČR a zbývající ze zahraničí.\n\nPorota je složena z hudebníků. Mezi nejvýznamnější umělce, kteří zasedli v porotě soutěže Pražské jaro patří například:\n\n\n\n"}
{"id": "338519", "url": "https://cs.wikipedia.org/wiki?curid=338519", "title": "Třicet osm minut", "text": "Třicet osm minut\n\nTřicet osm minut (anglicky: \"Thirty Eight Minutes\") je 4. epizoda I. série sci-fi seriálu .\n\nEpizoda se odehrává současně na Atlantis a na palubě jumperu ve volném vesmíru. Průběžně se objevuje také několik prostřihů do minulosti, kdy je Sheppardův tým na planetě wraithů.\n\nJak se dozvídáme z prostřihů, úkolem týmu majora Shepparda bylo prověřit situaci na planetě, kde se poprvé střetli s Wraithy (epizoda ). Po tom, co zjistili, že jejich mateřská loď je pryč, byli přepadeni malou jednotkou Wraithů. Podařilo se jim uniknout, ale jejich jumper byl zřejmě poškozen wraithskou střelbou, takže při průletu bránou se zaklínil za její okraj (brána je tam umístěna na orbitě planety místo na jejím povrchu).\n\nPřední část jumperu se dematerializovala v horizontu událostí, takže ve chvíli, kdy se červí díra zhroutí (podle seriálového pojetí červích děr nelze za normálních okolností spojení mezi dvěma branami udržet déle než 38 minut) a brána se zavře, dematerializovaná část přestane existovat a ze zadní části unikne vzduch (jako by se loď rozlomila) a posádka zemře.\n\nPosádka se otevřenou bránou spojí rádiem s Atlantis a doktoru McKayovi se s přispěním doktora Zelenky podaří závadu vyřešit a umožnit jumperu projít bránou.\n\nKdyž na planetě major Sheppard kryje zbytek týmu při ústupu, je napaden velkým broukem, který se mu přisaje ke krku. Ostatní ho dopraví do jumperu, ale brouka se jim nedaří odstranit. Uvězněni v jumperu se o to Teyla a poručík Ford nadále pokoušejí pod vedením doktora Becketta (přes vysílačku). Nakonec se jim to podaří tak, že majorovi pomocí defibrilátoru zastaví srdce. Brouka tím přesvědčí, že major zemřel, takže se pustí a je již možné ho zabít. Po transportu na Atlantis majora oživí tým doktora Becketta.\n\n"}
{"id": "338520", "url": "https://cs.wikipedia.org/wiki?curid=338520", "title": "Vlastimil Harapes", "text": "Vlastimil Harapes\n\nVlastimil Harapes (* 24. července 1946 Chomutov) je český herec, tanečník, režisér, choreograf, taneční pedagog, dlouholetý člen, sólista baletu Národního divadla v Praze a umělecký ředitel Mezinárodní konzervatoře Praha.\n\nPo absolutoriu pražské taneční konzervatoře v roce 1965 získal angažmá v baletním souboru ND (1966). Od roku 1971 zde byl sólistou . Účinkoval zhruba v 50 různých tanečních představeních naší první scény. Tanec také studoval v Rusku v Petrohradě v baletní škole Malého akademického divadla. Tančil také na celé řadě světových baletních scén, od roku 1977 do roku 1983 byl stálým hostem v západoněmecké porýnské opeře v Duisburgu a Düsseldorfu.\n\nV letech 1986–1992 byl manželem zpěvačky Hany Zagorové.\n\nOd roku 1990 až do roku 2003 působil jakožto choreograf a ředitel baletního souboru Národního divadla, nyní zde pracuje v roli choreografa a baletního mistra. Občas také hostuje v libereckém Divadle F. X. Šaldy.\n\nKromě toho se jedná také o úspěšného filmového herce, který si zahrál v celé řadě českých snímků (např. \"Markéta Lazarová\" režiséra Františka Vláčila nebo \"Jak vytrhnout velrybě stoličku\" režisérky Marie Poledňákové). Byl však často předabován jinými herci či dabéry (Jiří Klem, František Němec, Jiří Zahajský).\n\nJe čestným předsedou Hnutí speciálních olympiád pro mentálně postižené sportovce, členem rady Kiliánovy nadace, čestným presidentem občanského sdružení Balet Globa. Klasický tanec také vyučoval v Itálii a na Taneční konzervatoři v Praze, zasedá jakožto porotce v renomovaných mezinárodních tanečních soutěžích.\n\nVidět jsme jej mohli i jako porotce v taneční soutěži České televize \"StarDance …když hvězdy tančí\" a ve slovenské soutěži \"Hvězdy na ledě\".\n\nV roce 1977 podepsal Antichartu. \n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 25 – Praha 6. Se ziskem 13,30 % hlasů skončil na 4. místě a do druhého kola nepostoupil.\n\n\n\n\n"}
{"id": "338521", "url": "https://cs.wikipedia.org/wiki?curid=338521", "title": "Infanterikanonvagn 91", "text": "Infanterikanonvagn 91\n\nInfanterikanonvagn 91 nebo zkráceně Ikv-91 je stíhač tanků švédské provinience.Byl navržen a vyroben továrnami Hägglund and Söner (dnes Hägglunds Vehicle AB).\n"}
{"id": "338525", "url": "https://cs.wikipedia.org/wiki?curid=338525", "title": "Ivan Klánský", "text": "Ivan Klánský\n\nIvan Klánský (* 13. května 1948 Praha) je český klavírní interpret a pedagog. Syn Lukáš Klánský je také klavírista. \n\nStudoval obor klavír na Pražské konzervatoři u Valentiny Kameníkové (1963–68) a dále na pražské HAMU u Františka Raucha (1968–73). \n\nOd roku 1995 je předsedou Chopinovy společnosti, Chopinova festivalu v Mariánských Lázních a byl předsedou Rady Kruhů přátel hudby při Nadaci Českého hudebního fondu.\n\nByl ženatý s Vladimírou, hráčkou na lesní roh (Pražské dechové kvinteto). Ivan Klánský má pět synů a jednu dceru, kteří jsou rovněž hudebníky: Michal, Vladimír (housle - Epoque Quartet), Lukáš (* 1989, klavír), Daniel (basbaryton), Adam (violoncello) a dcera Klára (housle). \n\nOd roku 1983 je profesorem pražské Hudební fakulty Akademie múzických umění a od roku 1997 tam byl vedoucím Katedry klávesových nástrojů. V současné době na HAMU již zastává funkci děkana. Dále je od roku 1991 profesorem Vysoké hudební školy ve švýcarském Luzernu. Vede také mistrovské kurzy v Dublinu (1982–1986) a Bad Sulgau (od 1997). Jeho nejvýznamnějšími žáky jsou vítězové soutěže Pražského jara - Martin Kasík a Ivo Kahánek.\n\n\nStal se první Čechem v historii, jemuž se podařilo dostat do finále varšavské Chopinovy hudební soutěže. Proto bývá často označován jako \"chopinista\". Na recitálech ovšem hraje spíše skladby Ludwiga van Beethovena nebo Bedřicha Smetany. Od raného věku je ovšem také obdivovatelem Chopinovy hudby.\n\n\n"}
{"id": "338529", "url": "https://cs.wikipedia.org/wiki?curid=338529", "title": "Gianni Versace", "text": "Gianni Versace\n\nGianni Versace (2. prosince 1946, Reggio di Calabria, Itálie – 15. července 1997, Miami Beach) byl italský módní návrhář.\n\nGianni Versace se narodil v Kalábrii, která patří k nejchudším oblastem Itálie. Jeho starší bratr hrával baseball, ale Giannimu imponoval spíše matčin krejčovský salon. Odmalička jí pomáhal se šitím, a ještě mu nebylo ani 10 let, když navrhl své první šaty. Brzy se vypracoval na slušného krejčího, jakých jsou v Itálii tisíce. V 25 letech se odstěhoval do Milána, kde začal navrhovat šaty pro známé firmy. V roce 1976 s podporou staršího bratra Santa a sestry Donatelly založil firmu se znakem medusy – mýtické příšery, po jejímž pohledu každý zkamení.\n\nOd svých kolegů se lišily hlavně nekonečnou fantazií a kreativitou. Jeho modely byly vždy o kus dál. Byly krásné, provokativní a nespoutané, ale hlavně v sobě nesly obrovský erotický náboj. Versace byl gay, proto byl schopný vdechnout i mužskému oděvu jiskru erotičnosti. Měl vlastní vkus a používal perfektní materiál. Zaujal celebrity z odlišných společenských sfér, výstřední umělce i kontroverzní politiky. Oblékal princeznu Dianu i Madonnu a množství hollywoodských hvězd. Na přelomu 80. a 90. let kulminovala jeho kreativita, chrlil jeden nápad za druhým. \n\nBydlel střídavě v několika svých domech v Miláně, pak v Miami nebo v New Yorku. Už delší dobu měl stálého přítele, sbíral starožitnosti i moderní umění, ale hlavně řídil kolos, který vydělával miliony dolarů. \n\nV roce 1994 lékaři u Versaceho zjistili rakovinu. Následovaly těžké měsíce chemoterapie. Po dlouhé přestávce se vrátil ke své práci. Nikdo netušil, zda se vyléčil nebo ne. Gianni znovu provokoval. Ovlivněn myšlenkami na smrt vytvořil se svou nejoblíbenější modelkou Naomi Campbellovou kreaci, která byla více divadelním představením, než módní přehlídkou. Modelky na sobě měly šaty se symboly kříže a Naomi střílela z pistole. Samozřejmě slepými náboji.\n\nGianni se právě vracel domů z oblíbeného baru, kde si dal stejně jako každý den svou první kávu. Právě když chtěl u své vily v luxusní části Miami odemknout dveře, tak vzduchem proletěly dva výstřely. Obě střely zasáhly Versaceho do hlavy. Klesl k zemi, zatímco vrah zmizel. Kolemjdoucí okamžitě zavolali záchranku. Při převozu do nemocnice však Versace zemřel.\n\nZatímco se v Itálii konal pohřeb, v USA vrcholilo pátrání. Novináři spekulovali o motivu. V tajemných dohadech padají slova jako drogy, pomsta, mafie či zběsilý čin homosexuálního milence. Nakonec se zájem policie soustředil na vzdělaného a bohatého mladíka Andrewa Cunanana. Deset dnů po vraždě nalezla policie jeho mrtvé tělo. Zastřelil se stejnou zbraní, kterou předtím vraždil. Motiv nebyl nikdy uspokojivě vysvětlen.\n\nEdit: podle seriálu Šest stupňů vraždy / Six Degrees of Murder (TV seriál 2016) (viz odkazy) pocházel Andrew Cunanan z chudých poměrů, což ale ostře kontrastuje s jeho chováním a utrácením nemalých peněz v podobě nocování v drahých hotelích, večeří v luxusních restauracích a kupování drahých dárků přátelům, díky tomu se zadlužil a zřejmě vraždou nejen Versaceho si chtěl pomoci, ale mohlo taky jít o závist.\n\nhttps://www.csfd.cz/film/463025-sest-stupnu-vrazdy/galerie/?type=1\n\nhttps://www.youtube.com/watch?v=I3oXww41w6k\n\n"}
{"id": "338531", "url": "https://cs.wikipedia.org/wiki?curid=338531", "title": "Zlatník", "text": "Zlatník\n\nZlatník je řemeslník, který se živí zlatnictvím. Ručně zhotovuje zlaté šperky, klenoty, řády, vyznamenání, nádobí, náčiní nebo jiné předměty z drahých kovů.\n\nZlatnictví patří mezi velmi stará řemesla, známá od pravěku. Zlatníci pracovali již v době bronzové, na keltských oppidech, ve starověkém Egyptě či ve velkých orientálních říších, jakými byla Mezopotámie, Persie nebo Čína. Dále vynikli zlatníci v antickém Řecku a Etrurii a Římě, kde se tepání a cizelování nazývalo toreutika.\n\nOd středověku do poloviny 19. století se evropští zlatníci ve městech sdružovali do profesních spolků, zvaných cechy, které měly funkci zkušební komise a jmenování mistrů, kontroly kvality zlatnické práce, ryzosti kovů, často i sociálního zabezpečení rodin svých členů. Nejstarší zlatnické cechy vznikaly ve 12.–13. století v Itálii, ve Francii a v Anglii.\n\nČeské země\nPrvním jménem známým zlatníkem na českém území byl Kojata (\"Koiata aurifex\"), který kolem roku 1053 patřil mezi služebníky kolegiátní kapituly ve Staré Boleslavi. První bratrstvo zlatníků bylo založeno roku 1324 na Starém Městě pražském, a brzy byl jeho statut změněn na cech. Jeho působnost od počátku určovaly psané předpisy, které se staly vzorem i pro cech zlatníků vídeňských. Během 15. a 16. století vznikaly v českých zemích další zlatnické cechy, nejprve v Kutné Hoře, Chebu, Brně, Olomouci, Plzni, Českých Budějovicích, Mostě, Opavě, a dále sdružené cechy jako v Jihlavě. Všeobecně byly cechy zrušeny pod nátlakem svobodného podnikání a průmyslu kolem roku 1850 a nahrazeny dobrovolnými sdruženími, zvanými Grémia.\n\nZlatnictví zpracovává zlato nebo platinu pomocí mnoha výrobních a výzdobných technik. Ve větších dílnách (provozech) se zlatníci specializovali a specializují, a proto se rozlišovali nebo dosud rozlišují:\n\na další.\n\nŠperkaři-montéři se podle typu a druhu zhotovovaných šperků mohou ještě dále specializovat na:\na další.\n\nPříbuzná řemesla jsou:\n\nZlatnickým materiálem je nejčastěji zlato různé ryzosti dané různým legováním. Ryzí zlato je velmi měkké, proto se ve šperkařství obvykle leguje mědí (\"červené zlato\") a stříbrem (\"žluté nebo zelené zlato\"). Vzácněji se užívají slitiny zlata a platiny, niklu a dalších kovů (\"bílé zlato\"). Historicky běžné ryzosti zlata jsou dukátové zlato 986/1000, 900/1000 a 750/1000 (18 karátů). Nejužívanější ryzost zlata je 585/1000 čili 14 karátů, což je poslední přípustná ryzost, která ještě podléhá puncovní povinnosti. Slitiny s nižším podílem zlata se již nesmí nazývat zlato. Ryzosti 250 (6 karátů) a 333 (8 karátů) nejsou drahým kovem; v českých zemích se někdy označovaly jako \"granátové\" nebo \"nové zlato\".\n\nRyzost je úředně schvalovaný údaj, který kontroluje a potvrzuje Puncovní úřad příslušného kraje. Každý nový zlatý výrobek musí být opatřen úředním puncem. Pro historické šperky, na nichž by vyražení puncovní značky mohlo způsobit poškození konstrukce či výzdoby, Puncovní úřad vydává písemný certifikát o ryzosti, na němž musí být vyznačena hmotnost zkoušeného předmětu s přesností na desetiny gramu, označení výrobku a zadavatele certifikátu.\n\nProtože zlatník pracuje s velmi drahým materiálem, musí se pečlivě starat, aby nic nespadlo na zem, shromažďovat piliny a odřezky, které se jednou za čas roztaví, vyzkoušejí na ryzost a ve větších provozovnách je dělník musí přesně na váhu odevzdat. Povolená ztráta činí jen několik procent.\n\nZlatník pracuje u stolu (\"pret\") s půlkruhovým výřezem, v němž je zástěra (\"šosfel\"), aby zlaté piliny nepadaly na zem. Sedí na nízké stoličce, takže má stůl ve výši prsou. Uprostřed výřezu je ve stole zasazen dřevěný trn (\"fajnágl\"), o nějž si dílo opírá.\n\nMontér užívá běžné nástroje, pilníky, jehlové pilníčky, různé tvary kleští, lupenkovou pilku, různé škrabáky (\"šábry\") na odstranění rýh po pilníku, na vrtání se dříve užíval zvláštní svidřík (\"trail\"). Důležitým nástrojem je plamen, jednou košatý, jindy ostrý a bodový. Tradičně to byl lihový kahan a dmuchavka, později plynové pistole s vestavěnou dmuchavkou, dnes obvykle hořáky na kapalný plyn. Dílo přitom leží na plochém kusu dřevěného uhlí, dnes obvykle na lisované cihličce čili uhlu.\nKromě toho užívá zlatník různě tvarované kovadlinky a cizelérská kladívka, která se vyznačují různými tvary a průřezy mlátku, kadluby pro tepání trojrozměrných předmětů, trny na zakulacování prstenů (\"ringrýgl\"), různé čakany (\"punzn\") na vytloukání tvarů z plechu a odpovídající tvarové zápustky (\"anka\"). Jednodušší tvary se vytloukají na olověném špalíku, pro složitější tvarování se plech nalepí na prkénko s vrstvou ševcovské smoly. Z větších strojů používá ruční válcovací stolici (\"valcna\") na plech a na dráty. Důležitá vždy bývala stavba tavicí pece s odtahem spalin do komína, kleště, dmychadla a pohrabáče. Do výhně se vkládají speciální keramické nádobky na slévání kovů, malé testovací misky z bílé hlíny zvané \"kapelky\", vysoké a často trojboké \"tyglíky\" bývaly pálené z režné hlíny s příměsí tuhy. Dále se užívá ruční lis. Na přípravu tvarovaných drátků a trubiček se užívají ruční provláčky (\"cíhajzn\"), případně protahovací stolice, zvaná \"protahovačka\", jejímž základem je deska s otvory různých tlouštěk a profilů.\n\nZasazovač pracuje hlavně s různě tvarovanými rydly (\"štychl\") a ručními tlačidly (\"drukr\"). Dílo drží v dřevěné svěrce nebo si je připevňuje pryskyřičným tmelem na dřevěný držák (\"kitštok\"). Kameny si podává tyčinkou s voskem (\"vaksštift\") a dílo zaprašuje plavuňovým práškem, aby se nelesklo. Rytec má jiná rydla pro rytí na ploše a používá ryteckou kouli, aby si práci mohl libovolně naklonit, případně kulový svěrák na prsteny.\n\nZlatník vyrábí šperk od začátku až do konce a používá mnoho různých technik. Pokud má pracovat s doneseným materiálem, musí jej nejprve roztavit, případně i legovat (stříbrem, mědí atd. k dosažení potřebné ryzosti a barvy). Menší množství se taví na uhlu, větší v peci a v tyglíku. Slitý materiál se nejdříve rozková, potom válcuje na plech nebo na čtverhranný drát, tenčí profily se vyrábějí ručním protahováním průvlačkou. Během zpracování se materiál žíhá a ochlazuje vodou nebo lihem. Některé typy šperků, například pečetní prsteny, se odlévají do formy, buď odstředivým litím do sádrové formy, nebo nahrubo do sépiové kosti.\n\nVlastní montáž zahrnuje přípravu součástek (obruby na kameny, ozdoby a přístavky, obroučka pro prsten atd.), které se pak spájejí na tvrdo, zlatou nebo stříbrnou pájkou příslušné ryzosti. Na pájená místa se štětcem, namočeným v tavidle (borax rozetřený s vodou nebo speciální vodička), nakladou malé ústřižky pájky a celé dílo se plamenem spájí. Po spájení se výrobek zbaví tavidla mořením (zředěnou kyselinou sírovou), opiluje, oškrabe a ohladí jemným smirkovým papírem.\n\nKameny se zasazují do obruby (\"cargle\"), na příchytky (\"krapny\"), klenotnickým způsobem na zrnka do čtverečku, případně i temováním a podobně. Nejjednodušší je zasazování na krapny: kámen se vloží na obrubu a příchytky přes něj ohnou; přesahující kousky krapen se odříznou a zapilují. Do obruby se pro kámen musí nejprve rydlem připravit lůžko (justovat), pak se kámen do lůžka vtlačí a zeslabený okraj obruby postupně kolem dokola přehne. Nakonec se okraj ještě opiluje a začistí. Při zasazování na zrnka se připraví lůžko a pak se zvláštním rydlem vypíchnou v rozích čtverečku čtyři zrnka, která kámen drží na místě. Celá zbývající plocha čtverečku se pak jinými rydly vyčistí a okraj čtverečku ozrnkuje (\"milgrif\").\n\nZvláštní techniku představuje výroba řetízků a řetězů. Běžné řetízky se vyrábějí strojem, ručně jen některé masivnější ploché řetězy (\"pancr\") a tzv. waleské řetízky, které vypadají jako kroucená šňůra. Vyrábějí se z tenkostěnných trubiček, montují a pájejí i ručně. Jinou speciální technologií je výroba granátových šperků, kde se používají i jiné techniky zasazování.\n\nV současnosti se stále víc užívá strojních technik, hlavně lisování a odstředivého lití do přesných forem. Montéři pak jen součástky spájí dohromady.\n\nLeštění může být\n\n\n\n\n\n"}
{"id": "338533", "url": "https://cs.wikipedia.org/wiki?curid=338533", "title": "Pomník obětem první světové války (Rudoltice)", "text": "Pomník obětem první světové války (Rudoltice)\n\nPomník obětem první světové války v Rudolticích je zaniklý pomník, jenž byl postaven rudoltickými občany německé národnosti roku 1937. Nacházel se v oploceném areálu kamenného kříže pod kostelem. Deska, hlavní část pomníku, zmizela za nejasných okolností v říjnu 1945, pravděpodobně přičiněním českých pseudorevolucionářů v průběhu národnostních třenic, které se v Rudolticích odehrávaly po skončení 2. světové války. \n\nRudoltičtí chtěli již dlouho postavit symbol hrdinství místních vojáků, kteří položili životy za 1. světové války. Kvůli velmi rozdílným názorům a sporům se se stavbou začalo však až téměř po dvaceti letech po skončení války, kdy byl založen spolek bývalých rudoltických frontových vojáků nazvaný „Vlast synům ve světové válce.“ To se stalo v roce 1936 a teprve dne 21. listopadu 1937 bylo při lidovém shromáždění pod vedením starosty Viktora Frodla o stavbě pomníku jednoznačně rozhodnuto. Za členy nové komise pro stavbu pomníku byli vybráni řídící učitel Süß a farář Juřena, za předsedu byl zvolen Julius Hübl. \n\nPodle připomínky výměnkáře Aloise Hübla se při tomto budování mělo pamatovat na zásadu „z vlasti pro vlast“ a proto měl být vybrán kámen nacházející se v rudoltickém katastru, což se později podařilo. Obrovský kamenný blok byl s těžkostmi a s vynaložením velkých fyzických sil přivezen z knížecího lesa. K úpravám byl použit kus farní zahrady. Dosavadní zahradní zeď byla stržena a nahrazena novou, kostelní brána byla odstraněna, starý příchod zdola ke kostelu byl zrušen. Materiál k dosypání byl brán z kopce pod farní stodolou. Nejdříve musel být přemístěn velký kamenný kříž (původně stojící na téměř shodném místě jako pomník) z roku 1741. Při pracích bylo denně zaměstnáno průměrně dvacet mužů, kteří vše dělali bez nároku na odměnu. Vypomáhala stavební firma Diettrich Lanškroun, bronzovou tabuli odlila jedna brněnská slévárna, vybrousila a zařídila firma Ryba z České Třebové. Na pamětní desce bylo znázorněno tehdejší uspořádání řadové vesnice s očíslováním domů, vedle nichž stála jména příslušných padlých. Tato myšlenka pocházela od Aloise Hübla, konkrétní návrh provedl lanškrounský učitel Jaschensky-Friedl. Stavba trvala pouze tři týdny měsíce února a března za velmi krásného počasí. Cena se vyšplhala na devět tisíc prvorepublikových korun za dodání a práci s kameny, mříže byly za tři tisíce korun.\n\nRozhodování o dokončení se plánovalo tak, aby se stihlo odhalení památníku na tradičně slavenou rudoltickou pouť sv. Petra a Pavla, patronů kostela i celé obce. Kvůli rozšíření infekční nemoci slintavky a kulhavky však úřady na dlouhou dobu zakázaly shromáždění obyvatelstva. Nakonec proběhla dlouho očekávaná oslava vztyčení pomníku přesně o rok později, 29. června 1939, tedy v předvečer 2. světové války. Všichni měli ještě v živé paměti utrpení a ztráty svých příbuzných, odvedenců na frontu. Slavnostní proslov nemohl mít nikdo jiný než Alois Hübl. Další řečník, Ferdinand Janisch, veřejně poděkoval právě jemu, jenž se o stavbu pomníku zdaleka nejvíc zasloužil, včetně organizace dobrovolné neplacené práce. \n\nPo skončení 2. světové války deska za podivných a dosud nevyjasněných okolností v říjnu 1945 zmizela. Poté se na místě desky nacházelo pouze prázdné místo, obrostlé břečťanem. V rámci oslav 700 let od první písemné zmínky o Rudolticích v roce 2004 byl navázán kontakt s bývalými rodáky ze SRN. Se starostou obce Rudoltic bylo nejprve projednáváno, že se na náklady krajanského sdružení a ve spolupráci s obcí nechá odlít kopie původní desky, která by byla znovuodhalena při oslavách jubilea. Tento záměr byl později zmařen malým zájmem o spolupráci dalších německých rodáků, kterým údajně dnešní potřeba obnovení desky padlým z 1. světové války již nepřipadá aktuální. Obec Rudoltice však přesto zhotovila na původním místě pamětní bronzové desky jinou, žulovou, která slouží jak k uctění obětí 1. i 2. světové války, tak zároveň jako upomínka na sedmisté jubileum trvání obce, a snad zároveň jako příslib usmíření mezi oběma národy. Výše zmíněné oslavy, jejichž součástí bylo i slavnostní odhalení nového pomníku, se konaly 25. 6. – 27. 6. 2004. Mezi přítomnými hosty byl nejen současný královéhradecký biskup, ale i zástupci z řad původního německého obyvatelstva.\n\nJména padlých uvedena na desce v abecedním pořádku: Antes Alois, Antl Eduard, Appl Willibald, Demel Anton, Fiebiger Alois, Fiebiger Peter, Hübl Alfred, Hübl Franz, Hübl Heinrich, Hübl Josef, Hübl Karl, Janisch Emil, Kasper Erwin, Klecker Ferdinand, Klimesch Karl, Kunz Eduard, Kunz Franz, Mottl Vinzenz, Motl Eduard, Neugebauer Josef, Pittmann Eduard, Pittmann Franz, Pittmann Josef, Plotz Ferdinand, Rob Alois, Rob Julius, Rößler Otto, Rotter Alois, Schirmer Franz, Schromm Heinrich, Springer Julius, Unzeitig Josef, Wernisch Ferdinand. Jména Demel Anton, Kunz Eduard, Pittmann Franz a Pittmann Josef byla na pamětní desce zastoupena dvakrát. Počet padlých díky jejich onemocnění během výkonu válečné služby se zvýšil na 37.\n\n\n"}
{"id": "338537", "url": "https://cs.wikipedia.org/wiki?curid=338537", "title": "CDDB", "text": "CDDB\n\nZkratka pro Compact Disc Database. Jde o Internetovou databázi, ve které vyhledávají programy pro práci s tagy, vypalovací programy a podobně. Hledá se buď podle interpreta a názvu alba, nebo podle unikátního \"disc ID\", které má každé album jiné. Stáhne z databáze \"ID3 tagy\" a doplní je do multimediálních souborů jako jsou: Ogg Vorbis, FLAC (.ogg, .flac), MusePack (.mpc), Mpeg Audio (mp2, mp3, mp4/aac), Monkey's Audio a další. Dá se v ní vyhledávat i přes web na FreeDB (FreeDB.org).\n"}
{"id": "338540", "url": "https://cs.wikipedia.org/wiki?curid=338540", "title": "Kotouč (Štramberk)", "text": "Kotouč (Štramberk)\n\nKotouč bylo významné archeologické naleziště na Moravě u města Štramberk v okrese Nový Jičín. Zaniklo v důsledku těžby vápence. Místo bylo též významnou biologickou lokalitou, kde se vyskytoval dnes již vyhynulý poddruh motýla Jasoně červenookého (\"Parnassius apollo strambergensis, Skala 1911\"). Ten byl ovšem v roce 1994 odchycen na Slovensku a zde, na jediném místě výskytu v Česku, uměle vysazen. Hradisko bylo známé již v šedesátých letech 19. století. Do archeologické literatury ho uvedl v souvislosti s výzkumem nedaleké jeskyně Šipka až v roce 1884 Karel Jaroslav Maška. Shrnující přehled o osídlení lokality podal roku 1929 Jan Knies. První záchranné výzkumy již ničené lokality provedli teprve až v roce 1950 František Prošek a Lumír Jisl, druhý z nich pak i v následujícím roce. \n\nLokalita se nacházela asi jeden kilometr jižně od středu města, v oblasti Štramberské vrchoviny, která je součástí Podbeskydské pahorkatiny. Ležela na dominantním vápencovém kopci oválného půdorysu s dvěma vrcholy, mezi nimiž se nacházelo sedlo, v nadmořské výši asi 539 metrů. Podle zaměření z roku 1943 byl severní obvod vymezen valem, jižní část již tehdy byla odtěžena vápencovým kamenolomem, podle staršího popisu však se i zde nacházelo opevnění; rozlohu hradiska proto lze pouze odhadnout, a to asi na třináct hektarů. V současné době je lokalita již kamenolomem zcela zničena. \n\nZískané poznatky dokládají, že lokalita byla osídlena v období kultury s moravskou malovanou keramikou mladší doby kamenné, slezské fáze kultury lužických popelnicových polí, platěnické kultury doby halštatské a v pozdní době laténské. Těžiště osídlení náleželo nepochybně době popelnicových polí, do které spadá i vybudování valu; zda byla lokalita opevněna i v době laténské, není již jisté. Vzhledem k poloze na okraji keltského osídlení, v tzv. kontaktní zóně s oikumenou púchovské kultury, je obtížné rozhodnout, byla-li lokalita v pozdní době laténské keltským oppidem či velkým hradiskem púchovským – nálezů, které by pomohly tuto otázku rozřešit, je málo a vzhledem k totálnímu zničení lokality nelze již ani získat další nálezy, ani provést průzkum fortifikace, který by byl pro posouzení klíčový; strategická poloha i poměrně bohaté nálezy (mimo jiné i bronzové vahadlo vážek) umožňují soudit, že jde o třetí, nejméně známé, přece však ve své době jistě významné moravské oppidum, které hrálo důležitou roli v kontaktní zóně s nekeltskou, avšak silně latinizovanou púchovskou kulturou.\n\n\n"}
{"id": "338544", "url": "https://cs.wikipedia.org/wiki?curid=338544", "title": "Uhlíř", "text": "Uhlíř\n\nUhlíř je člověk věnující se řemeslu uhlířství, tedy výrobě dřevěného uhlí. Nazývá se tak také člověk zabývající se rozvozem kamenného uhlí.\n\nUhlíř, ženská varianta Uhlířová, je také české příjmení, které nese více různých osobností:\n\n\n\n"}
{"id": "338545", "url": "https://cs.wikipedia.org/wiki?curid=338545", "title": "Labuť černá", "text": "Labuť černá\n\nLabuť černá (\"Cygnus atratus\") je druh australské labutě.\n\nNezaměnitelný, 1,1 - 1,4 m velký pták s rozpětím křídel 1,6 - 2 m a hmotností mezi 6 - 9 kg. Stejně jako ostatní labutě má mohutné tělo, krátký ocas a končetiny a velmi dlouhý, mírně ve tvaru písmena S prohnutý krk, který má vůbec nejdelší ze všech druhů labutí.\n\nJe celá černá s bílými letkami, které jsou nápadné zvláště za letu, a červeným zobákem s příčným bílým pruhem. Obě pohlaví jsou si velmi podobná, samci bývají pouze o něco větší. Mladí ptáci jsou hnědošedí.\n\nLabuť černá žije na sladkých, poloslaných a slaných jezerech, řekách s hustě zarostlými břehy, zaplavených pastvinách a v bažinách na území jihozápadní a východní Austrálie a na přilehlých ostrovech.\n\nV minulosti se početně vyskytovala i na Novém Zélandu, kde byla však již vyhubena. V roce 1864 se na Nový Zéland znovu dostala jako ozdobný pták chovaný na parkových jezírcích a postupem času zde vytvořili jedinci, kteří z těchto chovů ulétli, několik menších populací žijících na vnitrozemních jezerech.\n\nPodobným způsobem vznikly volně žijící menší populace i jinde ve světě včetně České republiky, kde se zřídka na větších vodních plochách objevuje několik jedinců. Není tažná, ale v závislosti na dostupnosti potravy přelétává. Globální populace druhu je odhadována na 300 000 - 500 000 jedinců, kteří žijí na značně rozsáhlé ploše, až 10 000 000 km.\n\nŽije v trvalých párech (pouze v 6 % případů se stává, že se páry rozpadají). Plave s mírně nebo obloukovitě prohlým krkem. Při vyrušení a obraně teritoria vydává syčivé zvuky a mává křídly. V letu a klidné poloze u ní můžeme také často zaslechnout výrazný a daleko slyšitelný hlas.\n\nŽiví se zejména vodními rostlinami, které z vodního dna získává pomocí nápadně dlouhého krku. Občas požírá i rostliny rostoucí na souši.\n\nLabuť černá hnízdí obvykle od února do září, občas i v početných koloniích. Rozměrné, v průměru 1 - 1,5 m velké a až 1 m vysoké hnízdo, které tvoří velká hromada rákosů a travin umístěná v mělké vodě nebo na ostrůvcích, využívá několik let po sobě a dle potřeby jej upravuje nebo rozšiřuje. Ročně klade 4 - 8 zelenobílých vajec, na kterých sedí oba rodiče po dobu 35 - 40 dní. Krátce po vylíhnutí se mláďata ve větších hloubkách občas vozí na hřbetech rodičů, v jejich blízkosti zůstávají do doby, než se zbaví prachového peří - tedy asi po dobu 6 měsíců.\n\nVe volné přírodě se dožívá průměrně 10 - 15 let.\n\nU labutě černé rozeznáváme celkem 2 poddruhy: labuť černou australskou (\"C. a. atratus\") a labuť černou novozélandskou (\"C. a. sumnerensis\"), která je v současné době již vyhynulá.\n\nLabuť černá se v minulosti často objevovala v literatuře a umění. V současné době se s ní můžeme setkat např. na znaku i státní vlajce Západní Austrálie.\n\nV České republice labuť černou chová Zoo Zlín, Zoo Plzeň, Zoo Ohrada a Zoo Liberec, Vodní Park Čabárna. Na slovensku je chována v Zoo Bratislava, Zoo Bojnice a Zoo Košice.\n\n"}
{"id": "338547", "url": "https://cs.wikipedia.org/wiki?curid=338547", "title": "Fonendoskop", "text": "Fonendoskop\n\nFonendoskop (nástupce stetoskopu) je jednoduchý lékařský nástroj k poslechu a vyšetření pacienta. Používá se nejčastěji k vyšetření srdce (šelesty, tlukot srdce), plic (dýchání), při sledovaní střevních pohybů a velice často spolu s tonometrem k měření krevního tlaku. Stetoskop se oproti tomu využívá v porodnictví k poslechu ozev plodu.\n\nStetoskop zvyšuje intenzitu zvuku, který lékař slyší. Skládá se z rozšířeného zvoncového konce, který se přikládá na tělo pacienta a zužující se trubice, kterou lékař přikládá ke svému uchu. Tuto jednoduchou pomůcku vynalezl francouzský fyzik a lékař René Théophile Hyacinthe Laënnec a popsal jej ve svém díle \"Traité de l’auscultation médiate\" (Paříž 1819). Stetoskop byl tehdy velkým přínosem pro diagnostiku v medicíně.\n\nFonendoskop je vylepšený přístroj, který je používán v současnosti. K tělu pacienta se přikládá rozšířený konec s pružnou membránou, která přebírá kmity, které pak putují uzavřeným prostorem (pryžové hadičky) k oběma uším lékaře. Umožňuje tak lékaři lépe slyšet ozvěny orgánů v těle pacienta a zároveň blokovat ruch z okolí.\n"}
{"id": "338548", "url": "https://cs.wikipedia.org/wiki?curid=338548", "title": "Stichting INGKA Foundation", "text": "Stichting INGKA Foundation\n\nStichting INGKA Foundation\nje nizozemská nadace založená v roce 1982 Ingvarem Kampradem, který je jejím předsedou. Název „INGKA“ je odvozený z jeho jména. „Stichting“ je v nizozemštině nadace. Stanoveným cílem je propagovat a podporovat inovace v oblasti architektury a interiérového designu. \n\nNadace vlastní soukromou nizozemskou společnost INGKA Holding se sídlem v Leiden, což je holdingová společnost, která kontroluje 207 z 235 prodejen švédského řetězce s nábytkem IKEA. IKEA nemá své vlastní ochranné známky. Je ve vlastnictví Inter IKEA Systems BV v Delftu, Nizozemsko.\n\nNadační jmění je odhadem 36 miliard eur.\n\nDetailní informace o jeho „grantmakingu“ nejsou k dispozici, neboť nadace v Nizozemsku nejsou povinny zveřejňovat své záznamy. \nAle IKEA oznámila že v letech 2004–2005 byly dary z nadace INGKA soustředěny na Lund Institute of Technology ve Švédsku, a ústav oznámil, že v těchto letech obdržel od nadace dotace ve výši 1,7 milionu dolarů.\n"}
{"id": "338549", "url": "https://cs.wikipedia.org/wiki?curid=338549", "title": "Klub ilustrátorů dětské knihy", "text": "Klub ilustrátorů dětské knihy\n\nKlub ilustrátorů dětské knihy je české občanské sdružení, které sdružuje špičkové české ilustrátory zaměřené na dětské čtenáře. Je součástí Syndikátu výtvarných umělců. Spolupracuje s Obcí spisovatelů a s českou sekcí IBBY (International Board on Books for Young People při UNESCO).\n\nKlub ilustrátorů dětské knihy existuje od roku 1990. V současnosti sdružuje více jak 50 výtvarníků. Klub se mj. zabývá pořádáním výstav ilustrací zaměřených na děti a mládež, jeho členové zasedají v dětských výtvarných soutěžích a pořádají besedy s dětmi na půdě knihoven, školek a škol. Klub se snaží připomínat tisku práci svých zasloužilých členů při příležitosti jejich životních jubileí a upozorňovat na opomíjené téma dětské ilustrace.\n\nVe vedení klubu jsou Lucie Dvořáková a Renáta Fučíková.\n\nČlenové klubu společně s literáty z Obce spisovatelů udělují každoročně ocenění Zlatá stuha, kterým vyzdvihují mimořádné tvůrčí počiny v oblasti dětské knihy.\n\n"}
{"id": "338551", "url": "https://cs.wikipedia.org/wiki?curid=338551", "title": "Epalinges", "text": "Epalinges\n\nEpalinges je obec v okrese Lausanne v kantonu Vaud ve Švýcarsku. V roce 2003 zde žilo 7 601 obyvatel. Epalinges je vlastně předměstí města Lausanne.\n\nEpalinges je hostitelem ISREC švýcarského institutu pro experimentální výzkum rakoviny. Nadace je soukromá a neslouží pro zisk, založena byla v roce 1964.\n\n"}
{"id": "338555", "url": "https://cs.wikipedia.org/wiki?curid=338555", "title": "Mezinárodní varhanní soutěž Petra Ebena", "text": "Mezinárodní varhanní soutěž Petra Ebena\n\nMezinárodní varhanní soutěž Petra Ebena (dříve Soutěž mladých varhaníků) se od roku 1978 koná každé dva roky v Opavě.\n\nSoutěž má tři kategorie: \n\nNejvýznamnější a zahraničními kandidáty nejnavštěvovanější je III. kategorie, která má tři kola. První je vylučovací a koná se v sále Městské knihovny Petra Bezruče Opava, druhé kolo je též vylučovací a kandidáti musejí hrát na mechanické varhany v kostele sv. Ducha a třetí kolo - finále se odehrává v Konkatedrále Panny Marie Opava. Všechna kola jsou přístupná veřejnosti. Soutěž probíhá každý sudý rok v říjnu, její porota bývá složena ze sedmi osobností varhanní interpretace i improvizace. Držitelé prvních tří cen získávají finanční odměny a vítězové vystupují na závěrečném koncertě. Vždy se také uděluje Cena Nadace Český hudební fond za nejlepší interpretaci skladby Petra Ebena, jehož jméno soutěž nese (poprvé se tak stalo v roce 2004, když Petr Eben slavil své 75. narozeniny).\n\n\n\n"}
{"id": "338556", "url": "https://cs.wikipedia.org/wiki?curid=338556", "title": "Corgoň liga 2008/09", "text": "Corgoň liga 2008/09\n\nŠestnáctý ročník slovenské nejvyšší fotbalové soutěže začal o víkendu 19. července 2008 a pořádal jej Slovenský futbalový zväz. Poslední, dvanáctý, tým tabulky sestupoval do 1. ligy, jejíž vítěz postupoval do nejvyšší soutěže.\n\nSlovensko se v evropských klubových žebříčcích pohybuje na 24. místě. ŠK Slovan Bratislava se jako vítěz ročníku kvalifikoval do 2. mistrovského předkola Ligy mistrů UEFA. Tým, který si mistrovský titul zajistil již 4 kola před koncem, má v evropských soutěžích koeficient 2,932 body, tudíž bude v druhém předkole nasazený. V případě, že by postoupil již však nasazený nebude. Druhý a třetí tým tabulky bude nasazen do druhého, resp. prvního předkola Evropská liga UEFA.\n\n\n\"Legenda:\"\n"}
{"id": "338558", "url": "https://cs.wikipedia.org/wiki?curid=338558", "title": "Průtah", "text": "Průtah\n\nPrůtah (anglicky:draft, německy: Verzug) je roztahování vlákenného svazku, při kterém se jednotlivá vlákna posunují tak, že se svazek zjemňuje a vlákna se urovnávají do jednoho směru. Na přádelnických strojích vzniká průtah mezi dvěma elementy rotujícími s rozdílnou obvodovou rychlostí.\n\nPrincip: Dva páry válečků (dolní kovový, horní s pružným potahem, pod tlakem spirálové pružiny), jejichž stiskové linie jsou od sebe usazeny na větší vzdálenost, než je nejdelší vlákno ve svazku. Část vláken se dostává mezi rychlejší (odváděcí) válečky, které ji posunují dopředu, zatímco věší část je držena přiváděcím párem válečků a z odváděcích válečků tak vychází ztenčená vrstva vláken.\n\nČím větší je rozdíl obvodových rychlostí průtahových válečků a rozdíl v délce vláken, tím nepravidelnější je na jednotlivých místech tloušťka výsledného svazku vláken. Průtahová ústrojí se proto konstruují\n\nNapř. \"řemínky\" při dopřádání bavlny nebo \"hřebenové vodiče\" při posukování vlny a dlouhých vláken, jak je znázorněno na dolním nákresu vpravo:\n\n\nPrincip: Vrstva se rozvolní na jednotlivá vlákna, která se pak druží podle určitého systému do tenčího vlákenného svazku. Zjemnění vlákenné vrstvy se zde také říká průtah.\n\n\n\nPři seřízení průtahu na mykacích a rotorových strojích se musí brát ohled na to, že během zjemnění odchází určitá část vláken do odpadu (u mykacích strojů až 5 %). Rozdíl mezi přiváděcí a odváděcí rychlostí (\"strojový průtah\") se proto musí stanovit níže než celkové zjemnění.\n\nZjemnění umělých materiálů během zvlákňování (filament po výstupu ze zvlákňovací trysky) se říká dloužení.\n\n"}
{"id": "338561", "url": "https://cs.wikipedia.org/wiki?curid=338561", "title": "Slackline", "text": "Slackline\n\nSlackline nebo také zkráceně slack je balancování, chození a skákání na popruhu upevněném mezi dvěma body, například stromy. Na rozdíl od chození po provazu není popruh na slackline natažený napevno, ale je více nebo méně pružný. Počátky této nové zábavy/sportu lze vystopovat do Yosemit, kde si lezci krátili volnou chvíli chozením po řetězech u místních parkovišť.\n\nExistují různé druhy „lajn“. Lajny nízko nad zemí, na kterých se dělají zejména tzv. triky, highlajny natažené několik desítek až stovek metrů nad zemí, lajny nad vodou nebo extrémně dlouhé longlajny.\n\nSlackline se skládá ze tří částí: 2–5 cm širokého popruhu, smyček vypodložených kartonem nebo kusem koberce sloužících jako kotvicí body a napínacího zařízení. Lajnu lze napnout různými způsoby v závislosti na její délce. U těch kratších postačí i dvě karabiny, u delších průmyslové napínáky a u těch hodně dlouhých je nutné použít systém kladek nebo naviják.\n\nVzhledem k tomu, že je slackline stále ještě novým sportem, vznikají neustále nové triky. V současné době jich je několik desítek od těch lehčích, které zvládne i téměř úplný začátečník, až po ty extrémně náročné, které se zatím podařily jen několika málo lidem nebo třeba i jen jednomu člověku (jako bylo například dříve salto vzad s dopadem na lajnu). Triky se mohou rozdělit do několika skupin: nástupy na lajnu (ze sedu, ze dřepu, výmykem), čelem k lajně (klek, sedy, svíčka), kolmo k lajně (raketa, turek), lehy a skoky.\n\nHighline jsou lajny natažené vysoko nad zemí mezi stromy, skalními masivy nebo věžemi. Pro zajištění maximálního bezpečí je nutné mít dokonalé, několikanásobné kotvicí body. Pod samotný popruh se upevňuje horolezecké lano, které je pojistkou pro případ, že by se přetrhl. Popruh nebo lano je nutné v místech, kde se dotýkají stromu nebo skály, vypodložit například odřezky koberců, batohy, dekami apod. Jednak proto, aby se neničil strom nebo skála, jednak proto, aby se neodíral nebo dokonce neprodřel popruh, zejména při pádu. Hajlajny se většinou chodí jištěny – slacklinisté si oblékají sedací úvaz neboli sedák spojený s popruhem lanovou smycí a dvěma karabinami se šroubovacím zámkem. Je ale zaznamenáno i několik přechodů bez jištění. Nejznámějším je nejspíš přechod highline na Lost Arrow v Yosemitech Deanem Potterem.\n\nNejvyšší slackline, 1000 metrů vysoko, přešel Christian Schou 3. srpna 2006 přes fjord v Kjeragu v Norsku. Jeho výkon zopakoval Aleksander Mork v září 2007.\n\nAktuální světový rekord – Samuel Volery – 1210 m (polyester;Turecko - Malatya, 2017; video zde http://www.youtube.com/watch?v=wspRVx8_kRA )\n\nAktuální český rekord - Danny Menšík 1000 m \n\nJakub Kwjetoň Hanuš a Petr Peeto Kučera – 222 m, 27. října 2010, Praha.\n\nMichi Aschaber, Mich Kemeter, 217 metrů, Rakousko.\n\nStefan Junghannss a Damian Jörren – 203 metrů, 12. března 2009, Dresden. ( https://web.archive.org/web/20090328172329/http://www.landcruising.de/index.php/component/option,com_mojo/Itemid,/p,47/ )\n\nNejdelší highline, 171 metrů, přešel Stefan Junghannss 1. července 2008 v Drážďanech. (video)\n\nJak se vyvíjela historie rekordu\n\n\nU nás slackline stejně jako ve světě začal jako oblíbený způsob trávení volného času mezi lezci. Postupně však nabýval na popularitě a v roce 2007 proběhly dvě průkopnické akce, a to Slackline fest na Bišíku a Dej si lajnu v rámci programu Mezinárodního horolezeckého filmového festivalu v Teplicích nad Metují. V roce 2008 probíhá historicky první ročník Českého poháru ve slackline.\n\n"}
{"id": "338564", "url": "https://cs.wikipedia.org/wiki?curid=338564", "title": "Niccolò Ammaniti", "text": "Niccolò Ammaniti\n\nNiccolò Ammaniti (* 25. září 1966, Řím) je italský spisovatel.\n\nSvůj první román, \"Branchie\" (Žábry), napsal společně se spisovatelem detektivek Luciou Dubinim. Kniha vypráví paradoxní a fantastický příběh o římském chlapci, který má nádor a ocitne se proti své vůli v Indii, kde je nucen prožívat nepřijemné a podivné příhody. Podle knihy byl režisérem Martinottim v roce 1999 natočen stejnojmenný film. Ten ale navzdory velkému rozpočtu nebyl úspěšný.\n\nV roce 1995 publikoval společně se svým otcem Massimem, slavným psychologem, pojednání \"Nel nome del figlio\" (Ve jménu syna).\n\nV roce 1996 se povídkou napsanou společně s Luisou Brancaccio podílel na souboru \"Gioventù Cannibale\" (Kanibalská mládež). Toto dílo bylo mnohými považováno za pouhý komerční tah, zatímco pro jiné představuje zlomové dílo soudobé italské literatury.\n\nV témže roce vydal sbírku \"Fango\" (Bahno), která obsahuje mj. povídky \"Vivere e morire al Prenestino\" (Život a smrt na Prenestinu) a \"L'ultimo capodanno dell'umanità\" (Poslední Nový rok lidstva). Podle této povídku v roce 1998 natočil Marco Risi film \"L'ultimo capodanno\", ve kterém hráli Monica Bellucci, Francesca D'Aloja a Giorgio Tirabassi. Ammanti spolupracoval na scénáři i režii a v témže roce byla samostatně znovu vydána povídka pod stejným názvem, jako má film.\n\nV roce 1999 vyšel román \"Ti prendo e ti porto via\" (Vezmu tě a odvedu tě pryč). Kniha vypráví příhody Pietra Moroniho a Graziana Biglii. První, Pietro, se nemůže dočkat prázdnin, zatímco druhý, Graziano, věčný adolescent a slavný svůdce žen, objeví pravou lásku v ženě, která ji nemůže opětovat. Ammanti zasadil celý děj do Ischiano Scalo, imaginární zpustlé středoitalské vesnice, kde „je moře, ale není vidět“.\n\nZnámým se Ammanti stal v roce 2001, kdy vydal román \"Io non ho paura\" (Já se nebojím), podle něhož byl o dva roky později Gabrielem Salvatoresem natočen film.\n\nV roce 2004 napsal námět k filmu režiséra Alexe Infascelliho \"Il siero della vanità\" (Sérum marnosti). O dva roky později vyšel román \"Come Dio comanda\" (Jak Bůh rozkáže), který byl veřejností přijat pozitivně, ale rozdělil kritiky. Za tuto knížku obdržel v roce 2007 cenu Premio Strega.\n\nNiccolò Ammaniti na www.iliteratura.cz\n"}
{"id": "338566", "url": "https://cs.wikipedia.org/wiki?curid=338566", "title": "Josef Strauss", "text": "Josef Strauss\n\nJosef Strauss (20. srpna 1827, Vídeň – 22. července 1870, Vídeň) byl rakouský hudební skladatel; druhý syn skladatele Johanna Strausse. Skládal polky a valčíky.\n\nHudební talent od svého otce zdědil, ale na základě otcova přání šel studovat na polytechnický institut a věnoval se i výtvarnému umění. První zaměstnání získal jako kreslič. V revolučním roku 1848 se stal členem studentských legií, ale do dění se radši nezapojoval, zůstal antimilitaristou.\nKdyž jeho bratr zkolaboval a rodina ho požádala, aby ho zastoupil ve vedení orchestru, neměl na to dostatečné hudební vzdělání. Přemluvili ho a on se pustil plnou silou do rychlostudia hudby. 23. června 1853 poprvé vystoupil před publikem, v srpnu už představil svou první vlastní skladbu, valčík \"Die Ersten und Letzten\" (První a poslední). Osvědčil se jako dirigent, i jako skladatel a po bratrově návratu z léčení se s ním ve vedení orchestru střídal. V roce 1870 odpadl na koncertu ve Varšavě a byl převezen do Vídně. Krátce na to zemřel, pravděpodobně na krvácení do mozku.\n\nBěhem své krátké hudební kariéry stihl vydat 283 skladeb. Jejich hudební styl je podobný Johannovu, ale vyznívá melancholičtěji. Mezi nejznámější díla patří valčíky \"Dorfschwalben aus Österreich\" op.164, \"Akvarellen\" op. 258, nebo \"Perlen der Liebe\" op. 39. Společně s Johannem napsal i slavnou \"Pizzicato-Polku\".\n"}
{"id": "338567", "url": "https://cs.wikipedia.org/wiki?curid=338567", "title": "Selhání ledvin", "text": "Selhání ledvin\n\nSelhání ledvin nebo také renální selhání je stav, při němž ledviny ztrácejí svou schopnost vylučovat odpadní látky z těla. Ty se v těle hromadí a následkem toho dochází k poruše homeostázy v lidském organismu, zadržování vody - snížením množství vznikající moči a vzniku otoků. Hromadící se odpadní látky mohou toxicky působit na ostatní orgány v těle a způsobovat tak další komplikace. Podle rychlosti vzniku renální selhání dělí na akutní renální selhání a chronické renální selhání.\n\nStav ledvin se může zhoršit natolik, že již ledviny nezvládají svou funkci, což vede k tomu, že rapidně klesá renální clearance a zvyšuje se hladina kreatininu v krvi. Výsledný stav se pak popisuje jako terminální renální selhání, což je stav bezprostředně ohrožující život pacienta.\n\nZávisí na typu selhání:\n\n\nU akutního renálního selhání je terapie založena na zvládnutí a odstranění vyvolávající příčiny (šok, popáleniny, krvácení, ztráta tekutin, intoxikace, trauma, atd.). U chronického spočívá v pečlivé terapii a kompenzaci základní choroby (hypertenze, diabetes atd.)\n\n"}
{"id": "338568", "url": "https://cs.wikipedia.org/wiki?curid=338568", "title": "Mezinárodní interpretační soutěž Brno", "text": "Mezinárodní interpretační soutěž Brno\n\nMezinárodní interpretační soutěž Brno patří společně s Pražským jarem k nejvýznamnějším interpretačním soutěžím v ČR. Koná se každoročně od roku 1996 v Brně.\n\nKaždý rok v září se soutěží v interpretaci na jeden z pěti hudebních nástrojů (lesní roh, varhany, kontrabas, bicí nástroje, tuba), které jsou soutěži zahrnuty. Tyto nástroje se pravidelně střídají v pětiletých cyklech.\n\nPorota nejprve z nahrávek vybere uchazeče, kteří jsou následně pozváni do soutěže. První a druhé kolo je vylučovací, třetí kolo je finále. Ve finále musí soutěžící zahrát nejen sólový recitál, ale také koncert s komorním orchestrem. Všechna kola jsou přístupná publiku a obyčejně se konají v aule Hudební fakulty Janáčkovy akademie múzických umění. Závěrečný koncert vítězů je součástí hudebního festivalu Moravský podzim a koná se v Besedním domě (v sídle Filharmonie Brno). Sedmičlenná porota soutěže bývá složena z předních českých i zahraničních osobností v daném oboru.\n\n\n\n"}
{"id": "338569", "url": "https://cs.wikipedia.org/wiki?curid=338569", "title": "Program Explorer", "text": "Program Explorer\n\nProgram Explorer je kosmický program provozovaný americkým Národním úřadem pro letectví a kosmonautiku. V rámci programu jsou vypouštěny a provozovány vědecké družice zaměřené na studium Země i vesmírných objektů. První družice Explorer se věnovaly výzkumu nabitých částic v okolí Země, přičemž byly objeveny Van Allenovy radiační pásy. Pozdější typy Explorerů měly různé úkoly a zabývaly se výzkumem magnetosféry, atmosféry, ionosféry, meziplanetárního prostoru, radiového šumu, slunečního větru, gama záření, rentgenového záření atd. Některé družice jsou zařazovány jak do programu Explorer, tak do dalších programů jakými byly IMP (Interplanetary Monitoring Platform) a RAE (Radio Astronomy Explorer), AE (Atmosphere Explorer) a další. Oběžné dráhy jednotlivých družic se lišili podle jejich účelu, některé obíhaly nízké oběžné dráhy některé byly (kvůli minimalizaci rušení ze Země) umisťovány na vysoké oběžné dráhy, blízko dráhy Měsíce. V době studené války byl tento program pevnou součástí prestižního kosmického závodu mezi velmocemi SSSR a USA. Sověti měli souběžně pro výzkum Měsíce program bezpilotních sond Luna a pro výzkum meziplanetárního prostoru zčásti i řadu Sputniků a Kosmosů. Zatím poslední družicí řady Explorer je IRIS, která odstartovala v červnu 2013.\n\nExplorer 1 byl prvním americkým umělým tělesem na oběžné dráze Země. Podle plánu však mělo toto prvenství připadnout programu Vanguard amerického námořnictva, který byl v roce 1955 k tomuto účelu vybrán. Plán počítal s vypuštěním první umělé družice během Mezinárodního geofyzikálního roku mezi lety 1957-58. Explorer byl tehdy součástí armádního programu Orbiter, který byl řízen Wernherem von Braunem z Army Ballistic Missile Agency (ABMA) v Huntsville v Alabamě. \n\nKdyž v roce 1957 Sovětský svaz vypustil svůj první satelit Sputnik 1, pokusilo se námořnictvo o totéž se svým Vanguardem. Ten však selhal a explodoval ještě na odpalovací rampě. Šanci tak dostal armádní program Orbiter a družice Explorer. Start prvního Exploreru proběhl 31. ledna 1958 a skončil úspěchem. Program Explorer byl poté převeden pod správu nově vzniklé agentury NASA, která v něm pokračovala a některé své družice a sondy takto označovala.\n\nSmall Explorers je podprogram malých Explorerů, jejichž cena je maximálně 120 milionů dolarů. První z řady SMEX byla mise SAMPEX, která odstartovala v roce 1992. Hmotnost družic SMEX bývá maximálně 300 kg a bývají vynášeny raketami Pegasus.\n\nMedium-class Explorers je podprogram v jehož rámci jsou vypouštěny středně velké vědecké družice, jejichž cena se pohybuje do 180 milionů dolarů. MIDEX mívají hmotnost 500 – 1500 kilogramů a na oběžnou dráhu jsou vynášeny raketami Delta II.\n\nUniversity-class Explorers jsou malé universitní družice, na nichž se NASA podílí maximální finanční účastí do 15 milionů dolarů. Dopravu na oběžnou dráhu mají zajistit nejlevnější možné postupy. První družice SNOE byla vynesena raketou Pegasus XL a zatím poslední CHIPSat byl vynesen společně s jinou družicí na palubě rakety Delta II.\n\nInterplanetary Monitoring Platform byla série Explorerů vypouštěná v letech 1963 až 1973. Cílem těchto družic bylo studium meziplanetárního plazmatu a meziplanetárních magnetických polí. Družice pracovaly v součinnosti s dalšími sondami NASA a v dobách programu Apollo fungovaly jako síť včasného varování před slunečními erupcemi, které by mohly ohrozit kosmické lodi s lidskou posádkou. Družice bývaly umisťovány na vysoké oběžné dráze Země ve výšce blízké oběžné dráze Měsíce.\n\nRadio Astronomy Explorer byla série dvou Explorerů z let 1968 a 1973, jejichž úkolem byl nízkofrekvenční radioastronomický průzkum. Družice zkoumaly zdroje nízkofrekvenčních zdrojů radiových vln jako je naše Slunce, planety, hvězdy a ostatní galaxie. Sondy disponovaly rozvinutelnými dipólovými anténami o délce 36 metrů a dvěma anténami ve tvaru V o délce 230 metrů. Hmotnost družic byla přibližně 190 kilogramů a byly umístěny na střední oběžné dráze Země ve výšce 5800 kilometrů.\n\nEnergetic Particles Explorer byla série čtyř Explorerů určených ke studiu částic kosmického záření, protonů slunečního větru, meziplanetátních magnetických polí a zemské magnetosféry. Byly vypouštěny v letech 1961 až 1964 pomocí raket Delta, hmotnost se pohybovala od 38 do 46 kilogramů. Jejich oběžné dráhy byly silně eliptické s apogeem až 98 tisíc kilometrů (Explorer 14).\n\nS-55 byla série Explorerů určená k výzkumu meteoroidů. Družice tvořil poslední stupeň rakety Scout, kolem nějž byly umístěny detekční panely. Celkem byly vypuštěny čtyři tyto družice, první roku 1961 a poslední 1964.\n\nExplorery řady Air Density byly zaměřeny na studium hustoty horních vrstev atmosféry Země. Jednalo se o balóny vybavené vysílačem pro sledování jejich polohy ze Země. Balón byl při startu zabalen v pouzdru a po vynesení na oběžnou dráhu byl nafouknut dusíkem z tlakové lahve. Po nafouknutí měl balón 3,66 metru v průměru. Uvnitř byl rozdělen na samostatné poloviny pomocí hliníkové folie, která zároveň sloužila jako anténa vysílače. K vynášení sloužily rakety Scout. První start se konal v roce 1960 a poslední v roce 1975.\n\nSOLRAD byla řada družic pro průzkum sluneční radiace. Do programu Explorer byly zařazeny tři z nich, SOLRAD 8, SOLRAD 9, SOLRAD 10. Družice byly vybaveny fotometry pro studium ultrafialové a rentgenové části spektra. Starty se konaly v letech 1965 až 1971 a všechny družice byly vyneseny raketami Scout B\n\nSmall Astronomy Satellite byla série tří astronomických sond vypuštěná v letech 1970 až 1975. Měly za úkol sledovat objekty v infračervené a ultrafialové části spektra a dále prováděly průzkum zdrojů rentgenového a gama záření. Družice byly vynášeny raketami Scout D a Scout F1.\n\nAtmosphere Explorer byla série tří Explorerů zaměřených na studium zemské termosféry a mechanismů v ní probíhajících jako jsou absorpce ultrafialového záření a další fotochemické procesy. Celkem byly vypuštěny tři družice, první v roce 1973 a poslední dvě v roce 1975. K vynešení byla použity rakety Delta (řady 1900 a 2910). Hmotnost družic byla 658 až 721 kilogramů a obíhaly na eliptických drahách s velmi nízkým perigeem ve výšce pouhých 150 kilometrů.\n\n"}
{"id": "338576", "url": "https://cs.wikipedia.org/wiki?curid=338576", "title": "Pilates", "text": "Pilates\n\nPilates je metoda tělesného cvičení, která byla vyvinuta a propracována na začátku 20. století Josephem Pilatesem v Německu, Velké Británii a Spojených státech amerických. Roku 2005 tuto metodu pravidelně cvičilo na 11 miliónů Američanů. Počet amerických instruktorů Pilatesovy metody tehdy dosahoval 14 tisíc.\n\nPilates nazval svou metodu \"kontrologie\" (od slovesa \"kontrolovat\" nebo také \"řídit\" – angl. \"to control\" – a řecké přípony \"–logia\"); byl totiž přesvědčen, že je možné využít mysl k tomu, aby kontrolovala (a řídila) svaly. Cílem Pilatesovy metody je zlepšit kontrolu nad svým tělem, posílit jej a zlepšit jeho ohebnost.\nJoseph Pilates, který stojí za touto metodou, se narodil roku 1880 v Německu. Celý život se zabýval tělesným rozvojem. Svůj cvičební systém vyvinul a propracoval během první poloviny 20. století. Věřil, že duševní a tělesné zdraví jsou spojitá nádoba a že cvičení dokáže uzdravit tělo z nemoci.\n\nJako dítě býval neduživý a často nemocný, a vyzkoušel proto mnohé ze cvičebních programů, které tehdy v Německu byly známy. Z této zkušenosti čerpal při vývoji svého vlastního systému. V návaznosti na tělocvičné styly z konce 19. století používal speciálně vyrobené cvičební stroje a inspiroval se rovněž tzv. „nápravným cvičením“ a „zdravotní gymnastikou“, které propagoval švédský fyzioterapeut Pehr Henrik Ling.\n\nZa život o své metodě publikoval Joseph Pilates dvě knihy. První vyšla v roce 1934 a jmenovala se \"Tvé zdraví: Nápravný systém cvičení - revoluce na celém poli tělesné výchovy\" (angl. \"A Corrective System of Exercising That Revolutionizes the Entire Field of Physical Education\"). Druhá vyšla o jedenáct let později a jmenovala se \"Návrat k životu díky kontrologii\" (\"Return to Life through Contrology\", 1945).\n\nPůvodně byla metoda dostupná jen několika málo jedincům a cvičila se pouze ve specializovaných studiích. Postupem času se však toto změnilo a nyní lze pilates cvičit jak ve fitness centrech, tak u fyzioterapeutů. Nijak neobvyklé nejsou ani hybridní formy cvičení, jako je \"yogilates\" nebo nověji \"Menezesova metoda\". Jiné současné školy si zase původní metodu různým způsobem upravily a přizpůsobily (např. \"Stott Pilates\"). „Tradiční“ forma pilates je ovšem i dnes stejně aktuální jako dříve.\n\nPilatesova metoda se snaží docílit řízeného pohybu ze silného středu těla. Podstatou metody je cvičení na speciálních strojích, které Joseph Hubertus Pilates v průběh celého svého života vymýšlel na základě svých zkušeností při práci s lidským tělem. První stroje tak vznikaly přibudováním důmyslných kladek s pružinami k nemocničním postelím. (první podoba Pilates stroje Cadillac). Na rozdíl od tradičního fitness cvičení na podložce, kde je daný cvik buď správně proveden či nikoliv, je cvičení na Pilates strojích výrazně preciznější a zvládnou ho tak i méně zkušení lidé. Sám Hubertus Pilates hovořil o „spolupráci stroje a člověka“. Díky nastavitelnému odporu několika pružin i jednotlivých strojů je tedy cvičení na Pilates strojích pro jakéhokoliv člověka (hubený, obézní, těhotná, sportovec, důchodce, dítě, atp.) tou nejlepší volbou, protože každému pomáhají cvik provést správně ve řádným zarovnání vůči stroji a při komplexním zapojení všech svalů. Právě díky pomoci Pilates strojů je takovéto cvičení intenzivnější a tedy i cca 4–5x účinnější než obecně známé fitness cvičení na podložce. Postupem doby vymyslel autor metody pro práci na Pilates strojích cca 550 různých cviků, při nichž se komplexně propracovává skrz svaly středu (Core) celé tělo.\n\nJelikož se povětšinou jednalo o stroje větších rozměrů, vymyslel Joseph Pilates také sadu 34 cviků jako cílený program pro cvičení na zemi bez strojů či pomůcek. (Tedy pro období, kdy jeho klienti neměli přístup do Pilates studia). Jedná se o nejtěžší formu cvičení Pilates, protože pro správné provedení cviků nepomáhá žádný stroj či jeho pružina. Sám Pilates tyto cviky na zemi učil pouze velmi pokročilé klienty, a to na soustředěních v přírodě, v dnešní době by se dalo říct „letních bootcampech“. O jednotlivých cvicích na zemi se zmiňuje ve své knize \"Návrat k životu\" z roku 1945, kde najdeme všechny cviky popsané. V 90 % se tedy Pilates metoda zabývá cvičením na speciálních strojích, zbylých 10 % metody popisuje vykonávání cviků na zemi či podložce.\n\nCviky na strojích jsou koncipovány pro celkové posílení všech svalových skupin těla a získání flexibility: ve strojích jsou zabudovány pružiny a sval jim klade odpor. Jak roste síla svalu, cvičenec používá stále silnější pružiny. Jedná se tedy o plynulou zátěž, která je velmi šetrná k lidským kloubům a šlachám.\n\nNejznámější cvičební stroj je \"reformer\". Jedná se o lavici, v níž je umístěn pojízdný vozík uvnitř vodorovného rámu. Na jednom konci jsou zabudovány pružiny, na druhém dvě lana. Dalším známým strojem je \"cadillac\" (označovaný v angličtině též Trapeze Table neboli „trapézový stůl“), což je kovová konstrukce s mnoha pružinami a hrazdami. Mezi další pilatesovské stroje patří například \"high chair\" („vysoká židle“), které se přezdívá také \"electric chair\" („elektrické křeslo“), \"wunda chair\" („wunda židle“), \"baby chair\" („dětská židle“), \"ladder barrel\" („barel se žebříkem“), \"spine corrector\" neboli \"step barrel\" („korektor páteře“) a malý barel. Méně rozšířené stroje jsou \"magic circle\" („magický kruh“), \"guillotine tower\" (hrazda připomínající gilotinu), \"pedi-pole\" (tyč se zavěšenými pružinami na ruce a nohy), \"Arm chair\", a \"foot corrector\" („korektor chodidel“). Joseph Pilates na těchto strojích cvičil řadu cviků, díky nimž formoval celé klientovo tělo. Zhruba se jedná o přes 500 různých cviků, které bylo možné udělat na téměř kterémkoliv jeho stroji. Právě díky cvičení na více strojích je pilates metoda tak účinná a rozšířená. Jeden cvik provedený na různých strojích dává každému možnost do hloubky pochopit smysl a princip svého těla. Jen precizně provedený cvik přináší kýžený výsledek.\nCo se týče pomůcek, které mohou vlastní cvičení pro klienty nejen obohatit, ale opět pomoci vlastní cviky korektně provádět, jsou v současné době populární například malé medicinbaly, pěnové válce, rollery, velké fitbaly, rotační disky a cvičební gumičky. Některé z současných škol Pilates kombinují cvičení na podložce s cvičením s pomůckami, avšak účinnější a bezpečnější formou pro začátečníky je již uváděné cvičení na Pilates strojích v dnešní době dostupné v řadě Pilates či fitness Studií po celé ČR. V řadě studií jsou k dispozici programy pro skupinové i individuální cvičení na pilates strojích.\n\nJoseph Pilates vychoval sedm pokračovatelů jeho metody. Jedním z žáků byla Romana Kryzanowska. Dva z následovníků Romany Kryzanowske byli i Philip Friedman a Gail Eisen, kteří v roce 1980 vydali první moderní knihu o pilates s názvem \"Pilatesova metoda pro tělesnou a duševní kondici\" (\"The Pilates Method of Physical and Mental Conditioning\"). Načrtli v ní šest principů pilates, které široká komunita pilates instruktorů převzala nebo si je upravila.\n\nJedná se o tyto zásady, které je třeba při cvičení dodržovat:\n\nV říjnu roku 2000 byl podán u Úřadu průmyslového vlastnictví návrh na zapsání ochranné známky „Pilates“ pro výrobky a služby. Úřad známku v roce 2001 zapsal. V říjnu roku 2005 nicméně společnost Body Style Prague, s.r.o. (dnes pod názvem My Pilates, s.r.o.), podala návrh na zrušení ochranné známky z toho důvodu, že slovo \"pilates\" považovala za všeobecné označení cvičební metody. V říjnu roku 2006 Úřad této žádosti vyhověl a ochrannou známku č. 237791 ve znění „Pilates“ prohlásil za neplatnou.\n\nJiž každoročně velmi populární akci se stal pražský Pilates festival, který snoubí špičkovou světovou techniku Pilates prezentovanou zahraničními lektory české veřejnosti. Každý má tedy díky celovíkendovému programu vedenému formou jednotlivých workshopů možnost opravdu zjistit jak je Pilates technika vnímána a především prezentována v zahraničí, dozvědět se spoustu nových informací jak o svém těle tak i k využití do cvičení Pilates.\n\nPořadatelé Pilates festivalu přiváží do Čech pokaždé jiné známé zahraniční osobnosti fitness světa, díky nimž se tato víkenová akce stává velmi přínosnou studnicí nových informací nejen pro učitele/cvičitele Pilates, ale je také cenným přínosem pro fyzioterapeuty, osobní trenéry a zkušené cvičence Pilates a širokou veřejnost.\n"}
{"id": "338582", "url": "https://cs.wikipedia.org/wiki?curid=338582", "title": "Smith", "text": "Smith\n\nSmith (angl., česky „kovář“) je jedno z nejčastějších příjmení v anglicky mluvících zemích. Je typickým příjmením po řemesle, první Smithové mohli tedy být kováři. Ve Velké Británii, Spojených státech a Austrálii to je nejčastější příjmení, v Kanadě druhé nejčastější a v Irsku páté. Jeho nositeli jsou např.:\n\n\n\n\n\n"}
{"id": "338590", "url": "https://cs.wikipedia.org/wiki?curid=338590", "title": "Ivan Christoforovič Bagramjan", "text": "Ivan Christoforovič Bagramjan\n\nIvan Christoforovič Bagramjan ( Čardachly u Jelizavetpole, dnes v Ázerbájdžánu – 21. září 1982 v Moskvě) byl sovětský maršál arménského původu. Za druhé světové války velel frontu, v 60. letech se stal náměstkem ministra obrany. Byl členem ÚV KSSS.\n\nNarodil se v chudé arménské rodině, otec pracoval na železnici. Absolvoval Tifliské železniční technické učiliště. Na železnici pracoval pouze několik měsíců, v roce 1915 dobrovolně vstoupil do armády.\nPo únorové revoluci podporoval arménskou nacionalistickou stranu Arménská revoluční federace, po vyhlášení nezávislosti Arménie bojoval v arménské armádě proti Turkům, velel rotě, později eskadroně. V prosinci 1920 se přidal k povstání proti vládě, vstoupil do arménské Rudé armády, resp. 11. armády RA, v ní už zůstal celý život.\n\nV meziválečném období sloužil u jezdectva. Čistkám třicátého sedmého roku se vyhnul díky podpoře A. I. Mikojana. Byl vybrán mezi prvními ke studiu na Frunzeho Akademii generálního štábu, na ní zůstal jako učitel do podzimu 1940, kdy ho Georgij Konstantinovič Žukov prosadil do funkce náčelníka operačního oddělení štábu 12. armády.\n\nSe začátkem války byl Kyjevský zvláštní vojenský okruh reorganizován na Jihozápadní front, on zde zůstal ve funkci náčelníka opererační správy štábu frontu. Účastnil se organizace tankových protiúderů u Dubna, Rovna a Lucka v rámci Lvovsko-černovické (červen–červenec) a Kyjevské obranné operace. Přes značnou početní převahu zde byla sovětská vojska poražena.\n\nV srpnu–září 1941 skončila obrana Kyjeva katastrofou, většina sil frontu byla obklíčena Němci, on sám se štěstím unikl z kotle v čele téměř 20 tisíc vojáků, jeho nadřízení – náčelník štábu frontu Tupikov a velitel frontu Michail Kirponos a mnoho dalších generálů zahynulo nebo bylo zajato. V nově vybudovaném Jihozápadním frontu zastával tutéž funkci. Před protiútokem u Moskvy byl jmenován náčelníkem štábu skupiny vojsk pravého křídla Jihozápadního frontu, rozpracoval plán útoku proti německé 2. armádě, úspěšně provedený v prosinci 1941 (Jelecká útočná operace).\n\nKoncem prosince 1941 povýšil v hodnosti (generálporučík) i funkci (náčelníka štábu jihozápadního směru). V nové funkci se podílel na přípravě Barvenkovsko-lozovské operace – v lednu 1942 vojska Jihozápadního a Jižního frontu pouze vytvořila výběžek cca 100 km na západ. Rozvinout úspěch a osvobodit Charkov se nepodařilo, naopak v květnu 1942 Wehrmacht neočekávaně zaútočil, odřízl vojska ve výběžku a zničil je. Za tento neúspěch byl odvolán a jmenován (po Žukovově intervenci) zástupcem velitele 61. armády.\n\nUž v červenci 1942 převzal 16. armádu po Rokossovském. V čele armády vynikl, v dubnu 1943 byla přejmenována na 11. gardovou. Za úspěšnou účast v Orelské strategické operaci (operace Kutuzov) v červenci-srpnu 1943 byl vyznamenán a povýšen.\nV listopadu 1943 byl opět povýšen a jmenován velitelem 1. pobaltského frontu. Zimní kampaň frontu skončila jen nevýraznými úspěchy. O to úspěšnější byla běloruská strategická útočná operace (operace Bagration) v červnu-srpnu 1944, ve které jemu podřízená vojska postoupila o 600 km. V září 1944 1. pobaltský front zaútočil na Rigu (Rižská operace), v říjnu došel – po náročném přeskupení sil z pravého křídla frontu na levé – až k Baltskému moři (Memelská operace) a odřízl tak německou skupinu armád Sever od hlavních sil Wehrmachtu. V únoru 1945 byl 1. pobaltský front reorganizován v Zemlandskou skupinu vojsk 3. běloruského frontu, jednotky se účastnily dobytí východního Pruska. Od dubna 1945 převzal po Vasilevském celý 3. běloruský front.\n\nPo Velké vlastenecké válce, až do roku 1954, zůstal v Pobaltí jako velitel vojenského okruhu. Poté zastával vysoké funkce na ministerstvu obrany SSSR, v roce 1955 byl jmenován maršálem Sovětského svazu. Od 1958 byl deset let náčelníkem týlu Sovětské armády.\n\nZemřel 21. září 1982 jako poslední z maršálů – velitelů frontů za 2. světové války, pochován byl v Kremelské zdi na Rudém náměstí v Moskvě.\n\n\n\n\n\n\n"}
{"id": "338593", "url": "https://cs.wikipedia.org/wiki?curid=338593", "title": "Single coil", "text": "Single coil\n\nSingle coil je typ kytarových snímačů používaných hlavně na kytarách Fender Stratocaster, který má 3 SC (zkratka single coil - jednocívkové) snímače. Jejich nevýhodou je to, že \"šumí\", což vyřešily nové typu snímačů humbucker, které už mají 2 cívky. SC se hodí spíše na jemnější styly, ale může se s nimi hrát prakticky cokoliv. Single coil je typický slabší snímač s \"živějším\" zvukem.\n\nKobylkový snímač na Stratocasteru bývá nahnutý spodní stranou ke kobylce, aby na vyšších strunách zachytil jejich výšky a u nižších basy. Toto vylepšení vymyslel Leo Fender, který při tom pronesl slavnou větu: \"Nechť hloubky znějí basově a výšky výškově.\"\n"}
{"id": "338595", "url": "https://cs.wikipedia.org/wiki?curid=338595", "title": "Mys hrůzy (Simpsonovi)", "text": "Mys hrůzy (Simpsonovi)\n\nMys hrůzy ( ) je druhý díl páté řady (celkově 83. v pořadí) amerického animovaného seriálu \"Simpsonovi\".\n\nBart s Lízou sedí na pohovce a sledují televizi, když v tom přijde Marge a Bart dostane dopis ve kterém stojí: „Chystám se tě zabít“. Bart je zděšen a vůbec netuší, kdo tento hrozný dopis poslal. Ještě téhož dne dostane Bart takových dopisů s výhrůžkami smrti spousty. Začíná mít velký strach, je paranoidní a nikomu nevěří. Pravý adresát dopisů se však ukáže a není jim nikdo jiný než starý Bartův nepřítel Levák Bob, který okouzlí u soudu porotu a je předčasně propuštěn.\n\nPrvní setkání na sebe nenechá dlouho čekat a celá rodina Simpsonových se setká s Bobem v kině. Bart si uvědomí, že od Boba nebude mít klid, dokud nezemře. A proto se Bart přihlásí do Programu na ochranu svědků. Je jasné, že celá rodina musí být přemístěna. FBI tedy změní jméno rodiny Simpsonových na Thompsonovi a najde jim nový domov - Mys hrůzy. Tam se, teď už Thompsonovi, odstěhují a všichni si myslí, že jsou před Levákem Bobem v bezpečí. Netuší ale, že je Bob našel a dokonce se setkal s Bartem. Jednoho večera se Bob dostane na hausbót, kde rodina žije, přesekne lano, které drží hausbót a vydá se zabít Barta.\n\nBart Levákovi Bobovi utíká, ale nemá se kam schovat a očekává svůj konec. Trochu Bobovi zalichotí a přesvědčí ho, aby zazpíval operu s názvem Admirál jejího Veličenstva. To se nakonec podaří, ale když je konec opery, Bob se chystá Barta definitivně umlčet. Hausbót narazí do malé skalky a Levák Bob je zatčen policií, která projížděla okolo a je poslán zpět do vězení. Celá rodina, která už je zase Simpsonovými se vrací zpět do Springfieldu a je šťastná, že nakonec vše dobře dopadlo.\n"}
{"id": "338601", "url": "https://cs.wikipedia.org/wiki?curid=338601", "title": "Ukolébavka (román)", "text": "Ukolébavka (román)\n\nUkolébavka (v originále ) je hororový postmoderní román amerického spisovatele Chucka Palahniuka, vydaný v originále v roce 2002, v českém překladu Richarda Podaného pak v roce 2005 v nakladatelství Odeon. Jde o jediný autorův román, který obsahuje nadpřirozené motivy. Román je inspirován tragickými událostmi autorova života – Palahniukův otec Fred byl totiž v roce 1999 zabit bývalým přítelem své milenky. V roce 2002 byl vrah Dale Shackleford odsouzen k smrti a Chuck Palahniuk požádal, aby mohl být při popravě přítomen. Ta ale ještě nebyla vykonána.\n\nCarl Streator je novinář. Má za úkol napsat sérii článků o syndromu náhlého úmrtí novorozence, přičemž náhodou zjistí, že u všech mrtvých dětí byla nalezena stejná kniha říkanek. Později v ní objeví sentimentální básničku o usínajících zvířátkách – dávnou probíranku (angl. ), píseň, jež je v některých kulturách zpívána dětem tehdy, když se kmen dále nemůže zvětšovat, a zraněným, když je jasné, že nemohou přežít a umírali by v bolestech.\n\nProbíranka zajistí bezbolestnou, nevysvětlitelnou smrt toho, kdo ji uslyší, jejím slovům ani nemusí rozumět. Kniha ale obsahuje i jiná kouzla, třeba na Oživování mrtvých zvířat, nebo \"ovládací\" kouzlo, umožňující ovládat lidi, ale také \"zaštiťovací kouzlo\" umožňující ochranu před probírankou. Streator později (po zavraždění každého, kdo ho sebeméně omezí či poškodí) zjistí, že probíranku mají k dispozici i další lidé – nekrofilní saniťák Nash, pochybná realitní agentka Helen Hoover Boyleová (svého syna Patrika nevědomky Probírankou zabila, když mu ji četla před spaním), její sekretářka Mona Sabbatová a Monin přítel, ekoterorista Ústřice. Helen, Carl, Mona a Ústřice se vydají po Spojených státech sehnat grimoár, z nějž se probíranka dostala do knížky říkanek, aby grimoár, i knihy říkanek s Probírankou, zničily. Grimoár najdou, ovšem rozdělí se a dostanou do sporu – Carl a Helen mají probíranku, Mona a Ústřice celý zbytek grimoáru, který obsahuje jiná mocná kouzla.\n\nCarl zabil Nashe, byl zatčen policií, ale Helen ho zachrání, pomocí ovládacího kouzla donutila policejního seržanta, aby ho propustil. Helen, aby se bránila moci probíranky, si cpe do úst diamanty, a umírá, ale v době její smrti ji Ústřice ovládá ovládacím kouzlem. Helen se později navrací \"mezi živé\", ale v těle serži. Mona s Ústřicí se chtějí stát novodobým Adamem a Evou, ale neznají probíranku, bez které se jim to nepovede. Carl s Helen (seržou) mají probíranku, ale nemají Grimoár, chtějí Monu s Ústicí vystopovat a zastavit. V poslední kapitole čtenář zjišťuje, že Carl vstupoval do děje a líčil událost, které následovaly poté, co se Helen převtělila do serži, kniha tedy končí v patové situaci.\n\nStyl románu je pro Palahniuka typický – vyznačuje se černým, až nechutným humorem (v románu se zaměřuje především na nekrofilní praktiky Johna Nashe a na Ústřici), je psán v krátkých a jednoduchých větách, působí minimalisticky, vyprávění je prokládáno množstvím úvah a popisů. Román je vyprávěn Streatorem v ich-formě, obsahuje množství popisů a úvah o moci slova ve věku informací (toto téma je vyjádřeno v refrénu románu, který parafrázuje anglickou říkanku: „\"klacek, kámen kosti zláme, ale slova…\"“ – závěr je různě obměňován) a také úvahy o lidském životním stylu: „přírodní životní styl“ (zosobněný Monou a Ústřicí), v mnohém ironizovaný a parodovaný jako rádoby extravagantní móda (především v osobě Mony, která se zvyklostmi a vnějšími znaky tohoto hnutí nakládá dosti bizarním způsobem, svědčícím o nepochopení jeho skutečné podstaty) je jedním z hlavních témat románu. Zejména Ústřici jsou také vloženy do úst mnohé úvahy o tom, kam došla lidská společnost.\nStreator neustále pochybuje, jelikož neví, zda to, co činí je správné, nebo nikoliv (\"\"Možná se do pekla nechodí za to, co uděláme. Možná se do pekla chodí za to, co neuděláme.\"\"). \"Ukolébavka\" je o moci slova.\n\n\n"}
{"id": "338609", "url": "https://cs.wikipedia.org/wiki?curid=338609", "title": "Stridsvagn 74", "text": "Stridsvagn 74\n\nStrdsvagn 74 neboli Strv 74 byl švédský tank sloužící v letech 1948-58. Je to modifikace staršího modelu Stridsvagn m/42, který dosloužil v 50. letech. Na přelomu 40. a 50. let sloužil jako hlavní bojový tank Švédské armády.\n"}
{"id": "338611", "url": "https://cs.wikipedia.org/wiki?curid=338611", "title": "Mys hrůzy", "text": "Mys hrůzy\n\nNázev Mys hrůzy nese více věcí:\n\n"}
{"id": "338623", "url": "https://cs.wikipedia.org/wiki?curid=338623", "title": "Poznámky na krabičkách od sirek", "text": "Poznámky na krabičkách od sirek\n\nPoznámky na krabičkách od sirek (\"\") byl sloupek Umberta Eca, který pravidelně vycházel od března roku 1983 na poslední straně italského týdeníku L´Espresso.\n\nStejnojmenná kniha je výborem nejzajímavějších článků, které vyšly v průběhu devadesátých let.\nEco se v nich zamýšlí nad velkým množstvím témat a s dávkou humoru, občas až provokací, komentuje aktuální problémy, jak celosvětové tak italské, válku, postavení knihy v éře internetu atd. Nebojí se kritizovat nešvary současnosti, politiku, nebo reagovat na novinové články. Na závěr zde najdeme také typicky \"ecovské\" hříčky a minipovídky a několik prozíravých předpovědí a rad do tohoto tisíciletí.\n\n"}
{"id": "338625", "url": "https://cs.wikipedia.org/wiki?curid=338625", "title": "OPUS", "text": "OPUS\n\nOPUS (Open Source Parallel Corpus) je projekt, zabývající se zpracováním vícejazyčných textů za účelem získání dat, která lze následně využít například při rozšiřování slovníků či strojovém překladu.\n\nK samotnému zpracování dochází výhradně strojově, za použití několika open source nástrojů. OPUS sám o sobě je balík pod licencí open source. Při zpracování v podstatě dochází především k přiřazení odpovídajících si vět v různých jazycích k sobě. Podle povahy dokumentů je tak získáno velké množství dat, ve kterých je několik vět mezi stejnými jazyky překládáno často mnoha způsoby, nezřídka je vyhodnocována i situace, kdy je jediná věta v jednom jazyce přeložena několika větami jazyka druhého. K dosažení kýženého výsledku je využíváno různých heuristik, v závislosti mimo jiné i na povaze zpracovávaných dokumentů. Lingvisté vzorky výsledků ohodnotili ve valné většině správností přesahující 80%, často je výsledek i 100%, a to dokonce i při srovnávání jazyků, jako jsou bulharština a nizozemština.\n\nSoučástí projektu se stalo zpracování několika zdrojů dokumentů, dostupných ve více jazycích. Výsledky zpracování, jakož i mnoho dalších informací a dokumentů, jsou dostupné na serveru projektu. Například při zpracování databáze filmových titulků, poskytnuté serverem opensubtitles.org, bylo získáno 361 souborů, obsahujících dvojjazyčné zarovnané texty. Zpracovávané texty byly ve 30 různých jazycích a celkem bylo zpracováno 20400 filmových titulků, obsahujících 22268624 větných fragmentů.\n\n"}
{"id": "338626", "url": "https://cs.wikipedia.org/wiki?curid=338626", "title": "Mezivládní panel pro změny klimatu", "text": "Mezivládní panel pro změny klimatu\n\nMezivládní panel pro změny klimatu (IPCC, anglicky Intergovernmental Panel on Climate Change) je vědecký mezivládní orgán, který byl založen v roce 1988 k vyhodnocování rizik změny klimatu dvěma organizacemi OSN - Světovou meteorologickou organizací (WMO) a Programem OSN pro životní prostředí (UNEP), později byl potvrzen Valným shromážděním OSN rezolucí 43/53. Posláním IPCC je poskytovat komplexní vědecké posouzení současných vědeckých, technických a sociálně-ekonomických informací z celého světa o nebezpečí klimatických změn způsobených lidskou činností, o jejich potenciálních environmentálních a sociálně-ekonomických důsledcích a o možnostech přizpůsobení se těmto důsledkům nebo o možnostech zmírnění jejich účinků. Po odstoupení Rajendra K. Pachauri (24. února 2015) je novým předsedou od 6. října 2015 jihokorejský ekonom Hoesung Lee.\n\nTisíce vědců a dalších odborníků přispívá (na dobrovolné bázi, aniž by je IPCC platila) autorstvím a recenzemi ke vzniku jednotlivých zpráv, které jsou poté recenzovány zástupci vlád členských zemí IPCC. V případě \"Shrnutí pro politické představitele\" je výsledný text schvalován řádek po řádku konsenzem všech přítomných zástupců členských zemí, kterých bývá pravidelně více než 120.\n\nIPCC neprovádí žádný originální výzkum, nemonitoruje samotné klima a jiné přírodní fenomény, které s klimatem souvisí. Činnost IPCC spočívá v publikování speciálních zpráv pro implementaci Rámcové úmluvy OSN o změně klimatu, což je mezinárodní dohoda, která uznává možnost nepříznivého dopadu klimatických změn. Rámcová úmluva OSN nakonec vedla k přijetí Kjótského protokolu. IPCC zakládá své posouzení hlavně na přezkoumané a publikované vědecké literatuře. Panel je otevřen pro všechny členské státy Světové meteorologické organizace a UNEP.\n\nIPCC představuje mezinárodně uznávanou autoritu v oblasti klimatických změn, vytváří zprávy, které jsou dohodou předních klimatologů a konsensu zúčastněných vlád. To poskytuje směrodatné politické poradenství s dalekosáhlými důsledky pro ekonomiku a životní styl. Vlády pomalu realizují tyto rady. V prosinci 2007 získal v Oslo za svou práci Nobelovu cenu míru spolu s bývalým viceprezidentem Spojených států amerických Al Gorem.\n\nIPCC poskytuje na základě příslušných rozhodnutí Výkonné rady WMO a Řídící rady UNEP podporu procesu Rámcové úmluvy OSN o změně klimatu. Cílem IPCC je poskytovat vědecké informace, které se týkají:\n\nPředsedou IPCC byl Rajendra K. Pachauri, který v květnu 2002 vystřídal na této pozici Roberta Watsona. Roku 2015 odstoupil pro sexuální skandál a vystřídal ho Hoesung Lee. S předsedou se podílí na vedení volený výbor včetně místopředsedů, vedoucí jednotlivých pracovních skupin a sekretariát.\n\nPanel IPCC se skládá ze zástupců vlád jednotlivých členských zemí a organizací. Plenární zasedání IPCC a pracovních skupin IPCC probíhají na úrovni vládních představitelů. Nevládní a mezivládní organizace se mohou účastnit jako pozorovatelé. Zasedání výboru IPCC, semináře, setkání expertů a hlavních autorů jsou pouze na pozvání.\n\nOd roku 1993 byl zástupcem ČR v IPCC Jan Pretel z ČHMÚ. V roce 2009 byl odvolán a nahradil ho Ladislav Metelka. Od dubna 2014 je zástupcem ČR v IPCC Radim Tolasz z Českého hydrometeorologického ústavu.\n\n\nIPCC je financována z UNEP a WMO a dále pak dobrovolnými příspěvky jednotlivých vlád. Sekretariát sídlí ve WMO v Ženevě.\n\nIPCC připravuje v pravidelných cca šestiletých intervalech Hodnotící zprávy, které shrnují nejnovější poznatky z klimatologie. Kromě toho připravuje také další specializované zprávy ke konkrétním problémům. Tyto zprávy jsou připravovány širokým týmem výzkumníků z oboru. Tyto odborníky vybírá Sekretariát na základně nominací od vlád členských států. Návrhy těchto zpráv jsou dostupné k recenzím v otevřeném recenzním procesu, ve kterém může své připomínky poslat kdokoliv. První zpráva IPCC byla publikována v roce 1990. Každá z hodnotících zpráv se skládá ze tří částí, které odpovídají jednotlivým pracovním skupinám panelu.\nIPCC neprovádí žádný originální výzkum, nemonitoruje samotné klima a jiné přírodní fenomény, které s klimatem souvisí. Úkolem hlavních autorů jednotlivých zpráv je zhodnotit nejnovější poznatky o globální změně klimatu především z recenzované a publikované vědecké a technické literatury. Zprávy IPCC jsou souhrnem recenzované a publikované vědecké práce. Každá ze zpráv zmiňuje oblasti, ve kterých došlo k vědeckému pokroku od minulé zprávy a také oblasti, ve kterých je třeba další výzkum.\n\nZprávy IPCC procházejí obecně třemi stupněmi recenzního procesu\nPřipomínky recenzentů jsou v veřejně přístupnch archivech uloženy po dobu 5 let.\n\nExistuje několik typů potvrzení, které dokumenty obdrží:\n\nProcedury IPCC byly různými způsoby kritizovány. Některé připomínky byly přínosné zatímco jiné byly pouze kritické. Některé komentáře navrhovaly změny procedur IPCC.\n\nKaždá kapitola má větší množství autorů, kteří jsou odpovědní za sepsání a editaci materiálu. Každá kapitola má typicky dva \"koordinující hlavní autory\", deset až patnáct \"vedoucích autorů\" a větší množství \"přispívajících autorů\". Koordinující hlavní autoři jsou zodpovědní za sestavení příspěvků ostatních autorů, zajišťují, že tyto příspěvky splňují stylistické a formátovácí požadavky. Podávají zprávy o postupu prací vedení Pracovní skupiny. Vedoucí autoři jsou zodpovědní jednotlivé sekce kapitol. Přispívající autoři připravují text, grafy a další data pro vedoucí autory.\nAutoři pro zprávy IPCC jsou vybráni ze seznamu výzkumníků, který připravují vlády členský zemí, zúčastněné organizace, řídící výbory jednotlivých pracovních skupin, jakož i další odbornící, známí na základě jejich publikační činnosti. Výběr autorů by měl zahrnout celou řadu názorů, odborných znalostí a zeměpisného zastoupení, musí být zajištěno zastoupení odborníků z rozvojových i rozvinutých zemí a ze zemí s transformující se ekonomikou.\n\nKlíčovými výsledky práce IPCC jsou komplexní tzv. hodnotící zprávy, které panel publikuje vždy s odstupem několika let, a každá zpráva se skládá ze tří částí, které odpovídají jednotlivým pracovním skupinám panelu\nKromě hodnoticích zpráv vydává IPCC také speciální zprávy k různým konkrétním problémům.\n\nZpráva byla vydána dne 8. října 2018 a je zaměřena na dopady oteplení o více než 1,5 °C a na scénáře snižování emisí skleníkových plynů, které budou směřovat ke splnění cíle 1,5 °C z Pařížské dohody. Zpráva byla předložena na 48. zasedání Mezivládního panelu pro změnu klimatu (IPCC) jako „autoritativní, vědecká příručka pro vlády“, která se bude zabývat změnou klimatu. Závěry zprávy uvádějí, že je třeba podniknout v krátkém časovém úseku drastické kroky, aby se zabránilo závažným důsledkům změny klimatu.\n\nDne 8. srpna 2019 byl publikována „Zvláštní zpráva o změně klimatu a krajině“ (SRCCL) s úplným názvem „Zvláštní zpráva o změně klimatu, dezertifikaci, degradaci půdy, udržitelném hospodaření s půdou, zabezpečení potravin a toky skleníkových plynů v suchozemských ekosystémech“. Zpráva se skládá ze sedmi kapitol, 1 – Rámování a kontext, 2 – Vztahy mezi krajinou a klimatem, 3 – Desertifikace, 4 – Degradace půd, 5 – Bezpečnost potravin, 6 – Souvislosti mezi dezertifikací, degradací půdy, bezpečností potravin a toky skleníkových plynů: synergie, kompromisy a možnosti integrovaných reakcí a 7 – Management rizik a rozhodovací procesy ve vztahu k udržitelnému rozvoji.\n\nZpráva byla vydána v rámci 51. zasedání IPCC (IPCC-51) v září 2019 v Monaku. Souhrn SROCC pro tvůrce politik (SPM) byl schválen 25. září 2019. Zpráva má 1 300 stránek, podílelo se na ní 104 autorů a redaktorů zastupujících 36 zemí se odvolává se na 6 981 publikací.\n\nV prosinci 2007 dostal IPCC Nobelovu cenu míru za \"úsilí vybudovat a šířit hlubší poznámí člověkem způsobené změny klimatu, a položení základů pro opatření, které jsou potřebné k vyrovnání se s takovou změnou\". Spolu s IPCC dostal v roce 2007 cenu také bývalý americký viceprezident Al Gore za jeho práci na problému klimatické změny a za dokument Nepříjemná pravda.\n\nIPCC byla kritizována jak za specifický obsah jednotlivých zpráv, tak i za procedury při přípravách těchto zpráv. Většina vědeckých expertů pokládá připomínky k obsahu za nepodstatné. To vyjádřilo také 250 amerických vědců ve svém otevřeném dopise americké vládě v roce 2010, kde přímo říkají \"žádné z pár chybných tvrzení (mezi stovkami a stovkami nezpochybnitelných) nevede k zpochybnění závěrů, že \"oteplení klimatického systému je jednoznačné\" a že \"velmi pravděpodobně je většina pozorovaného vzestupu teplot od poloviny 20. století způsobena antropogenním zvýšením skleníkových plynů.\"\n\nV roce 2010 vypracoval InterAcademy Council nezávislý audit IPCC, který vzal v úvahy jak připomínky expertů, tak i běžných občanů. Audit konstatoval rostoucí komplexnost a intenzitu veřejné debaty a doporučil některé reformy struktury IPCC k posílení rozhodovacích procesů, zvýšení transparentnosti a k pokrytí plného rozsahu vědeckých pohledů. Také navrhl další procedurální zlepšení k minimalizaci chyb do budoucna. IPCC postupně implementuje tato doporučení.\n\n\n\n\n\n\n\n"}
{"id": "338628", "url": "https://cs.wikipedia.org/wiki?curid=338628", "title": "Pavel Černý (varhaník)", "text": "Pavel Černý (varhaník)\n\nPavel Černý (* 9. října 1970 v Praze) je český varhaník.\n\nStudoval na Konzervatoři v Praze u prof. Jana Hory a na Hudební fakultě Akademie múzických umění Praha u doc. Jaroslava Tůmy. Účastnil se zahraničních mistrovských kurzů u Christopha Bosserta (D), Michela Bouvarda (FR), Hanse Haselböcka (A), Luigi F. Tagliaviniho (IT). V současnosti vyučuje varhanní hru na JAMU v Brně a HAMU v Praze, věnuje se ochraně historických varhan.\n\n\n"}
{"id": "338632", "url": "https://cs.wikipedia.org/wiki?curid=338632", "title": "Bushovi", "text": "Bushovi\n\nRodina Bushových je úspěšná a vlivná americká rodina mnoha významných osobností, které sehrály svou roli v amerických dějinách.\nZa nejstaršího nositele rodového jména je považován Richard Bush (1676–1732), který žil v Bristolu (tehdy Plymouth Colony, nyní Rhode Island) v druhé generaci osadníků z Evropy.\nVe 20. století se rodina Bushů stala jednou z nejdůležitějších rodin co do vlivu na politiku ve Spojených státech amerických. V lednu 2005 britský tydeník \"The Economist\" označil rodinu Bushových za nejúspěšnější politickou dynastii v amerických dějinách. Ve svých řadách měla napříč třemi generacemi obchodníky, bankéře, dva americké senátory, jednoho člena Nejvyššího soudu, dva guvernéry, jednoho viceprezidenta a dva prezidenty USA.\nGeorge Herbert Walker Bush a Barbara Bushová jsou manželé již 67 let (2013), což představuje rekord v délce trvání takového svazku u amerických prvních párů.\n\nDruhá významná rodová větev rodiny Bushových je větev Walkerů. Ta sahá do éry koloniální Ameriky – minimálně do druhé poloviny 18. století. Má ale i stinné stránky jako například dovoz otroků z Afriky (Thomas Beau Walker) nebo obchodování s nacisty (George Herbert Walker).\n\n\n"}
{"id": "338633", "url": "https://cs.wikipedia.org/wiki?curid=338633", "title": "Pavel Kohout (varhaník)", "text": "Pavel Kohout (varhaník)\n\nPavel Kohout (* 1976) je český varhaník.\n\nStudoval na Pražské konzervatoři u prof. Jana Kalfuse a na Hudební fakultě Akademie múzických umění v Praze u doc. Jaroslava Tůmy. Absolvoval stipendijní pobyt na Sweelinck Conservatorium van Amsterdam v Holandsku u prof. Jaqua van Oortmerssena a řadu zahraničních mistrovských interpretačních kurzů. V roce 2008 dokončil doktorandské studium na HAMU.\n\n\n"}
{"id": "338636", "url": "https://cs.wikipedia.org/wiki?curid=338636", "title": "Všeobecně uznávané účetní principy", "text": "Všeobecně uznávané účetní principy\n\nVšeobecně uznávané účetní principy (US GAAP), anglicky \"Generally Accepted Accounting Principles\", jsou účetní standardy platné pro společnosti v USA. Vznikly z nutnosti vytvořit pravidla pro společnosti, které budou používat jednotné účetní zásady, metody a formy účetní závěrky. Vznikly pro společnosti, jejichž akcie jsou kotovány na burze cenných papírů.\n\nFinanční účetnictví má nezastupitelnou roli v americké ekonomice, hlavním úkolem je podpora fungování ekonomiky jako celku a především kapitálových trhů. \n\nHlavním úkolem je poskytování informací uživatelům o účetní jednotce, kteří se aktivně neparticipují na jejím řízení. Na rozdíl od zemí kontinentální Evropy neslouží primárně manažerům, kteří mají k těmto účetním informacím přístup, ani nepodává informace sloužící k daňovým účelům. \n\nFinanční účetnictví podává informace široké škále uživatelů, kteří mají odlišné zájmy, úhel pohledu na účetní informace a rozdílný vliv. \n\nJsou to tito uživatelé:  \n\n·      Investoři, kteří spoléhají na správnost účetních výkazů a zajišťují efektivitu ve fungování kapitálových trhů. \n\n·      Orgány, kteří mají funkci regulace na vládní úrovni a nesou odpovědnost za fungování kapitálových trhů. Například SEC (Securities and Exchange Commision), dále Komise vnitřního obchodu (Interstate Commerce Commission) a Komise pro regulaci v energetickém průmyslu (Federal Energy Regulatory Commision).\n\n·      Finanční analytici, jejichž hlavním úkolem je podpora zveřejňování co nejvíce možných účetních informací pro veřejnost. \n\n·      Manažeři účetních jednotek, snažící se mít kontrolu na společností. Ti se snaží spíše minimalizovat množství zveřejňovaných informací. \n\n·      Nezávislí auditoři, ověřující účetní informace a garantující spolehlivost účetního systému. \n\n·      Vysokoškolští učitelé, patřící mezi nejobjektivnější skupinu, která se podílí na tvorbě standardů. \n\nÚčetnictví podle US GAAP je dobrovolné, tudíž není ze zákona povinné. Povinnost vést účetnictví v souladu se standardy US GAAP mají americké či cizí společnosti, které obchodují na amerických burzách se svými akciemi. \n\nV praxi je běžné, pokud společnost chce odebírat zboží na obchodní úvěr, dodavatel požaduje, aby společnost vedla auditované účetní výkazy. Tento požadavek mají i bankovní ústavy při žádosti o úvěr a daňový poradci, kteří zpracovávají daňové přiznání. Což znamená, že ve většině případů je nezbytné vést účetnictví podle US GAAP. \n\nZajímavé je, že účetní systém US GAAP lze brát jako souhrn účetních pravidel, která do značné míry poskytují volnost ve formě existujících výjimek, vztahujících se k jednotlivým pravidlům. Jestliže účetní dojde k uvážení, že dodržení zmíněných pravidel by vedlo k zavádějícímu pohledu uživatele na celkový výstup z výkazů, mohou být tyto pravidla porušena.\n\nCharakteristické pro US GAAP je to, že daňový pohled nemá žádný důležitý vliv na účetní postupy a na sestavování finančních výkazů. Hlavním důvodem je poskytnutí srozumitelných a přehledných informací o finanční pozici společnosti pro investory a majitele.\n\nHistorie vychází z třicátých let 20. století. Krach na burze v New Yorku v roce 1929 byl rozhodujícím bodem pro změnu a vytvoření metod k přípravě finančních výkazů a Americké komise pro cenné papíry tzv. SEC.\n\nVytvořením pravidel byla roku 1934 v USA pověřena tehdy nejvyšší burzovní instituce „Security and Exchange Commission“, která požádala a pověřila vytvořením těchto pravidel organizaci „Výbor pro vydávání účetních standardů – Financial Accounting Standards Board tzv. FASB“. Díky této soukromé organizaci postupně vznikaly „Všeobecně uznávané účetní zásady – Generally Accepted Accounting Principles tzv. GAAP“.\n\nV roce 1929 došlo k pádu americké burzy a následné ekonomické krizi, která vedla k většímu zájmu vedení o zobrazování účetních výkazů. Potřebou bylo vytvoření jednotného účetního systému. O jeho vytvoření se zasloužili Americký svaz účetních (American Institute of Certified Accountants tzv. AICA) a Newyorská burza. Byl založen Výbor pro účetní postupy (Commitee on Accounting Procedure – CAP). V roce 1972 byl CAP přejmenován na FASB (Financial Accounting Standards Board), od tohoto roku je FASB, neboli Rada pro účetní standardy, jediným orgánem, který má pravomoci vytvářet systém US GAAP. Východiskem pro FASB je, že účetní standardy představují důležitý prvek, který má zařídit správné fungování ekonomiky, a to prostřednictvím poskytování přesných a pochopitelných informací, na základě kterých bude docházet ke správným rozhodnutím. Předmětem FASB jsou podnikatelské a neziskové jednotky v privátním sektoru. \n\nDříve než došlo ke změně názvu, bylo důležité vytvořit nezávislou Komisi pro dozor nad cennými papíry a finančními trhy (Security Exchange Commitee tzv. SEC). Vznikla tzv. pravidla CAP, která jsou závazná pro akciové společnosti veřejně obchodující na burze US GAAP. Účetní systém US GAAP je postaven na souboru vydaných vyhlášek FASB, které se nazývají SAFC (Statements of Financial Accounting Concepts). \n\nFASB je samostatnou nezávislou organizací, skládající se ze 7 členů. Tři členové jsou auditoři (účetní profese), dva členové jsou finanční ředitelé významných akciových společností (průmyslové odvětví), jeden člen zastupuje vládu a jeden člen je ze školství. Vzhledem k největšímu zastoupení účetní profese, mají auditoři velkou moc utvářet US GAAP prakticky samostatně, stačí jen když získají další jeden hlas jiného člena. Na druhou stranu, aby návrh účetní profese byl zamítnut, musí být všichni ostatní členové proti. \n\nFASAC (Financial Accounting Standards Advisory Council) má funkci poradního orgánu FASB. Další funkcí tohoto orgánu je pak stanovení účetnictví a výkaznictví jednotek federální vlády.  \n\nDalším orgánem, který byl založen v roce 1984, je Rada pro vládní účetní standardy GASB (Governmental Accounting Standards Board). Tato rada má za cíl vytvářet účetní standardy pro státní a místní orgány, což znamená, že její úlohou je poskytování informací o financích státu, místních vlád a veřejných univerzit a fakult. Obdobně jako FASB má i GASB svůj poradní orgán se zkratkou GASAC (Governmental Accountig Standards Advisory Council). \n\nUS GAAP se skládají ze 3 úrovní, jimiž jsou fundamentální postuláty, koncepční rámec a účetní standardy. \n\nFundamentální postuláty představují principy, na kterých stojí účetní systém USA. Z hierarchického hlediska jsou řazeny na nejvyšší úrovni a lze je klasifikovat do dvou skupin, a to na základní předpoklady a základní principy. Mezi základní předpoklady lze řadit koncept ekonomické jednotky (Business Entity Concept), předpoklad trvání podniku (Going Concern Assumption), akruální koncept (Accrual Concept), oceňování peněžní jednotkou Oceňování peněžní jednotkou), předpoklad stabilního dolaru (Stable Dollar Assumption), periodicita zjišťování výsledku hospodaření a finanční pozice podniku (Periodicity). Jako základní principy lze na prvním místě řadit zásadu pravdivého a věrného zobrazení (True and Fair View), historickou cenu (Historical cost), opatrnost (conservatism), princip uznání výnosů (revenue recognition principle), princip přiřazování nákladů výnosům (matching principle), princip periodické alokace (periodic allocation principle), princip věcné a časové souvislosti, konzistence (consistency) a princip obsahu před formou (substance over form). \n\nDalší hierarchickou úrovní je Koncepční rámec US GAAP, na kterém jsou výkazy finančního účetnictví postaveny. Koncepční rámec je součástí celé řady konceptů, které určují cíle finančního výkaznictví, dále požadavky kvalitativní charakteristiky účetních výkazů, stanoví zásady jejich rozpoznání, kvantifikace, vykazování a zveřejňování. Veškeré zmíněné koncepty představují základ pro zpracování účetních standardů. Součástí koncepčního rámce je většina předpokladů a principů, které jsou uvedeny v kategorii fundamentálních postulátů. Vedle těchto předpokladů a zásad jsou uvedena omezení, které účetnictví má. \n\nZa nejnižší hierarchickou úroveň jsou považovány účetní standardy SFASs (Statements of Financial Accounting Standards), které je možné definovat jako nejpodrobnější úroveň regulace účetnictví.  \n"}
{"id": "338637", "url": "https://cs.wikipedia.org/wiki?curid=338637", "title": "Seznam obcí v departementu Gers", "text": "Seznam obcí v departementu Gers\n\nToto je seznam obcí v departementu Gers ve Francii, jichž je celkem 463:\n"}
{"id": "338639", "url": "https://cs.wikipedia.org/wiki?curid=338639", "title": "Senja", "text": "Senja\n\nSenja je druhý největší ostrov Norska v kraji Troms, který se nachází za polárním kruhem západně od města Finnsnes, jihozápadně od města Tromsø. Celkově se rozkládá na území 1 586 km s maximální nadmořskou výškou 984 metrů nad mořem. Na ostrově trvale žije přibližně 8 000 lidí.\n\nOstrov je spojen s kontinentálním Norskem mostem Gisund, který se nachází na okraji města Finnsnes. Na ostrov vedou současně i cesty trajektem. Mezi hlavní cíle návštěvníků ostrova patří Senjatrollet, největší socha trolla na světě.\n"}
{"id": "338645", "url": "https://cs.wikipedia.org/wiki?curid=338645", "title": "Pavel Srniček", "text": "Pavel Srniček\n\nPavel Srniček (10. března 1968 Ostrava – 29. prosince 2015 Ostrava), často chybně uváděný jako Srníček, byl český fotbalový brankář a reprezentant, stříbrný medailista z mistrovství Evropy 1996. Na klubové úrovni chytal mimo ČR v Anglii, Itálii a Portugalsku. Za rok 2000 vyhrál cenu Františka Pláničky pro nejlepšího českého brankáře.\n\nPo skončení hráčské kariéry se stal trenérem brankářů, naposledy působil v klubu AC Sparta Praha. Také byl příležitostným hostem-expertem ve studiu ČT během přímých přenosů fotbalových utkání.\nV červenci 2016 byl na jeho počest přejmenován fotbalový stadion v Bohumíně na Fotbalový areál Pavla Srnička.\n\nMatka Bernadette pochází z Francie, díky tomu měl i francouzský pas, otec byl dřevorubec z Bohumína.\n\nV prosinci 2015 pokřtil v anglické konurbaci Tyneside svou životopisnou knihu \"Pavel is a Geordie.\"\n\nZačínal v Bohumíně, dále hrál v Baníku Ostrava, odkud přestoupil v roce 1991 po jedné vydařené sezóně za 350 000 britských liber (tehdy cca 13 milionů Kč) do anglického klubu Newcastle United, kde se propracoval do pozice prvního brankáře. V sezóně 1992/93 pomohl Newcastlu k postupu do anglické Premier League, byl součástí mužstva přezdívaného \"Entertainers\", kterému v sezóně 1995/96 těsně unikl ligový titul (Newcastle byl v závěru předstižen Manchesterem United). Po příchodu irského brankáře Shay Givena však začal vysedávat na lavičce náhradníků a chytal jen občas. Proto se rozhodl ke krátkému hostování v Baníku Ostrava, po kterém přestoupil z Newcastlu do Sheffieldu Wednesday. Zde se stal hvězdou a i když se klubu nedařilo, patřil k nejlepším brankářům soutěže. Tým však sestoupil a Pavel po EURU 2000 změnil dres, přestoupil do týmu nováčka italské Serie A Brescia Calcio, zde se mu však také příliš nevedlo a tým opustil.\n\nPoté hrál za provinční Cosenzu, pak se vrátil na Britské ostrovy na lavičku Portsmouth FC a díky jménu Luďka Mikloška (bývalý brankář Baníku Ostrava, West Hamu United a československé reprezentace) do týmu West Ham United FC, odtud se vydal do Portugalska do klubu SC Beira-Mar. Zde byl opět jedničkou, ale podprůměrný celek sestoupil. Pavel se vrátil do klubu, ve kterém prožil nejlepší léta – do Newcastlu United, zde na pozici brankářské trojky ukončil ve věku 39 let svoji profesionální kariéru (stihl odchytat 2 ligové zápasy). Celkem zasáhl v dresu Newcastlu do 190 zápasů (v různých soutěžích).\n\nV A-mužstvu Česka debutoval 12. 10. 1994 v kvalifikačním zápase v Attardu proti reprezentaci Malty, kde vychytal čisté konto (remíza 0:0).\n\nV létě 1996 se zúčastnil jako náhradní brankář za Petrem Koubou mistrovství Evropy v Anglii, kde český tým získal stříbrnou medaili. Nezasáhl však do žádného zápasu. Chytal na Konfederačním poháru FIFA 1997 v saúdskoarabském Rijádu, s týmem se mohl radovat ze zisku bronzové medaile.\n\nPoté si jako reprezentační jednička zachytal na EURU 2000, kde čeští fotbalisté nepostoupili ze základní skupiny D (Nizozemsko, Francie, ČR, Dánsko). Pavel odchytal všechny tři zápasy českého týmu na šampionátu. Srniček odchytal v letech 1994–2001 v českém národním týmu celkem 49 utkání. Po neúspěšné baráži na MS 2002 v Japonsku a Jižní Koreji jej reprezentační trenéři přestali povolávat a příležitost dostal mladý Petr Čech.\n\nPo skončení hráčské kariéry si založil brankářskou školu. Společně s trenérem Jaroslavem Hřebíkem působil u české mládežnické reprezentace, s výběrem U19 slavil v létě 2011 zisk stříbrných medailí z mistrovství Evropy hráčů do 19 let v Rumunsku. V prosinci 2011 jej Jaroslav Hřebík jako generální manažer Sparty Praha angažoval do role trenéra brankářů tohoto klubu, zde působil až do prosince 2015.\n\nDne 20. prosince 2015 Srniček zkolaboval při rekreačním běhání a utrpěl srdeční zástavu. V kritickém stavu byl převezen do ostravské fakultní nemocnice v Porubě, kde pobýval v umělém spánku devět dní. Podporu mu vyjádřilo mnoho osobností a mj. také všechny anglické fotbalové kluby, v nichž působil.\n\nNa následky zástavy zemřel 29. prosince 2015 v odpoledních hodinách ve věku 47 let. Den předtím u něho vyšetření odhalilo nevratné poškození mozku - mozkovou smrt a lékaři tak rozhodli o odpojení od přístrojů, které jej udržovaly při životě.\n\n\n\n\n"}
{"id": "338652", "url": "https://cs.wikipedia.org/wiki?curid=338652", "title": "Josef Krob", "text": "Josef Krob\n\nJosef Krob (* 9. prosince 1956 Žďár nad Sázavou) je český filozof a profesor na Filozofické fakultě Masarykovy univerzity. Věnuje se evoluční ontologii, problematice vzniku vesmíru, gnoseologii a dalším oblastem filozofie. Absolvoval gymnázium ve Žďáru nad Sázavou, studijní pobyty v (2000) Maison des sciences de l'homme, Paris, (1999) Université de Bourgogne, Dijon, (1995) Maison des sciences de l'homme, Paris, (1992) Institute d'astrophysique, Liege, (1992) Université libre, Brusel, (1991) Université de Bourgogne, Dijon.\n\n. V minulosti byl členem KSČ a působil na studijním pobytu Ústavu marxismu-leninismu VUT (1982–1984).\n\n\n"}
{"id": "338655", "url": "https://cs.wikipedia.org/wiki?curid=338655", "title": "Derby (rozcestník)", "text": "Derby (rozcestník)\n\nDerby může být:\n\n\n"}
{"id": "338656", "url": "https://cs.wikipedia.org/wiki?curid=338656", "title": "Barbora Strýcová", "text": "Barbora Strýcová\n\nBarbora Strýcová (* 28. března 1986 Plzeň) je česká profesionální tenistka, vítězka ženské čtyřhry ve Wimbledonu 2019 a bronzová olympijská medailistka v ženském deblu z Letních her v Riu de Janeiru 2016. V letech 2019–2020 byla světovou jedničkou ve čtyřhře, kterou se stala jako sedmá Češka od zavedení klasifikace v roce 1984.\n\nNa žebříčku WTA byla pro dvouhru nejvýše klasifikovaná v lednu 2017 na 16. místě a ve čtyřhře pak v červenci 2019 na 1. místě. V letech 2018–2019 ji trénoval David Kotyza. Domovským oddílem je Tenisový klub Sparta Praha.\n\nNa okruhu WTA Tour vyhrála třicet turnajů ve čtyřhře a dva ve dvouhře, když ve finále québeckého Bell Challenge 2011 porazila Marinu Erakovicovou a na Ladies Linz 2017 zdolala Magdalénu Rybárikovou. V juniorské kategorii se roku 2002 stala mistryní světa a triumfovala na dvou singlových a třech deblových grandslamech. V rámci okruhu ITF získala devět vítězství ve dvouhře a deset ve čtyřhře.\n\nVe dvouhře nejvyšší grandslamové úrovně se nejdále probojovala do semifinále ve Wimbledonu 2019, kde ji vyřadila Serena Williamsová. Ve 33 letech se tak stala nejstarší singlovou debutantkou v této fázi grandslamu. Výraznější výsledky zaznamenala v ženské čtyřhře. Z úvodních pěti semifinále odešla poražena. Nejdříve na US Open 2014 s japonskou veteránkou Dateovou Krummovou, poté s Krajicekovou na Australian Open 2015, po boku Šafářové na US Open 2017, vedle Sestini Hlaváčkové na French Open 2018 a s Vondroušovou na Australian Open 2019. Grandslamové finále si premiérově zahrála s Tchajwankou Sie Su-wej ve Wimbledonu 2019, z něhož si odvezly trofej po výhře nad párem Dabrowská a Sü. Jako poražené finalistky pak skončily na Turnaji mistryň 2019 a Australian Open 2020, kde hladce podlehly Babosové s Mladenovicovou.\n\nZa pozitivní dopingový nález jí byl 16. října 2012 uložen půlroční zákaz startu.\n\nV roce 2019 vyhrála českou tenisovou anketu Zlatý kanár.\n\nV českém fedcupovém týmu debutovala v roce 2002 utkáním 1. kola Světové skupiny proti Kanadě, v němž vyhrála dvouhru nad Maureen Drakeovou a spolu s Cetkovskou také čtyřhru.\n\nV roce 2011 se stala členkou vítězného družstva, když nastoupila do čtyřhry čtvrtfinále a třech zápasů semifinále. Vyhrála také Fed Cup 2014 poté, co v daném ročníku startovala ve čtvrtfinále proti Španělsku. Dne 15. listopadu 2015 získala s Karolínou Plíškovou třetí rozhodující bod ze čtyřhry ve fedcupovém finále proti Rusku a stala se tak potřetí šampionkou soutěže. Další trofej přidala z Fed Cupu 2016, když ve štrasburském finále proti Francii porazila Cornetovou a s Karolínou Plíškovou opět rozhodly rozhodující debl.\n\nPoslední pátý pohár vybojovala ve finále Fed Cupu 2018 proti Spojeným státům. K vítězství 3:0 na zápasy přispěla vítěznou sobotní dvouhrou. Tím zakončila svou fedcupovou kariéru. V soutěži odehrála dvacet mezistátních utkání s bilancí 11–7 ve dvouhře a 11–4 ve čtyřhře.\n\nČesko reprezentovala na Letních olympijských her 2004 v Athénách, kde ji v úvodním kole ženské dvouhry vyřadila belgická světová jednička a pozdější zlatá medailistka Justine Heninová-Hardenneová. Do ženské čtyřhry nastoupila s Libuší Průšovou. Soutěž opustily po prohře ve prvním kole s nejvýše nasazeným párem Světlana Kuzněcovová a Jelena Lichovcevová. Zúčastnila se také riodejaneirských Her XXXI. olympiády, kde ve druhé fázi dvouhry podlehla Saře Erraniové. Spolu s Lucií Šafářovou připravily v ženské čtyřhře o neporazitelnost trojnásobné olympijské vítězky z této soutěže a nejvýše nasazené sestry Serenu a Venus Williamsovy, které až při své čtvrté účasti pod pěti kruhy prohrály svůj první zápas.\n\nSvých největších úspěchů zatím dosáhla v juniorské kategorii, kdy vyhrála dvakrát za sebou juniorku Australian Open (2002, 2003). Ve finále roku 2002 porazila Marii Šarapovovou a na konci této sezóny byla vyhlášena juniorskou mistryní světa, když figurovala na 1. místě juniorského žebříčku. Navíc v roce 2002 získala juniorské tituly ve čtyřhře French Open a Wimbledonu.\n\nNa Australian Open 2010 odehrála nejdelší utkání v dosavadní historii ženské dvouhry tohoto turnaje, když v úvodním kole porazila Rusku Reginu Kulikovovou. Zápas, ve kterém proměnila až osmý mečbol, trval čtyři hodiny a devatenáct minut.\n\nV červenci 2010 na posledním 14. ročníku turnaje ECM Prague Open se poprvé v kariéře probojovala do finále dvouhry na okruhu WTA, v němž podlehla Maďarce Ágnes Szávayové. Výsledky posledních týdnů jí zajistily postup na své dosavadní maximum v žebříčku WTA, když byla 19. července klasifikována na 39. místě. Mediální odezvu vzbudil moment během poslední výměny stran finálového utkání, kdy k její lavičce přistoupil trenér Jakub Herm-Záhlava s připevněným portem. Tenistka se na adresu soupeřky vulgárně vyjádřila, což proniklo do přímého přenosu České televize. Záležitostí se zabývala Rada pro rozhlasové a televizní vysílání.\nPremiérové singlové finále v kategorii Premier si zahrála na červnovém AEGON Classic 2014, probíhajícím na birminghamské trávě. Ve druhém kole si poradila s pátou nasazenou krajankou Lucií Šafářovou a ve čtvrtfinále pak přehrála belgickou turnajovou čtyřku Kirsten Flipkensovou. Po dvousetové výhře nad šestnáctou nasazenou Australankou Casey Dellacquovou prošla do finále, kde byla nad její síly favorizovaná světová jedenáctka Ana Ivanovićová ze Srbska, na níž uhrála pět gemů.\n\nFormu zužitkovala na navazujícím grandslamu ve Wimbledonu 2014, kde se poprvé v kariéře probojovala do čtvrtfinálové fáze. Ve druhém kole zůstala na její raketě 32. nasazená ruská tenistka Jelena Vesninová. Poté zvládla tiebreakové koncovky obou setů s čínskou světovou dvojkou Li Na. V osmifinále ji nezastavila ani bývalá světová jednička a dánská turnajová desítka Caroline Wozniacká, která dokázala odvrátit čtyři mečboly. Mezi poslední osmičkou hráček však byla nad její síly šestá nasazená a pozdější vítězka Petra Kvitová po dvousetovém průběhu, přestože ve druhém dějství servírovala dvakrát s výhodou breaku na ukončení sady.\n\nV srpnu 2016 se její spoluhráčkou ve čtyřhře stala Indka Sania Mirzaová, v daném měsíci světová deblová jednička. Při prvním společném startu vyhrály srpnový Western & Southern Open 2016 a poté i Toray Pan Pacific Open 2016. Rozchod oznámily v dubnu 2017 se zápasovou bilancí 30–9. Od Madrid Open 2018 do závěru roku hrála s Andreou Sestini Hlaváčkovou, s níž se objevila v pěti finále.\n\nDo sezóny vstoupila jako dvacátá třetí hráčka žebříčku. Úvodní lednový týden plnila roli třetí nasazené na aucklandském ASB Classic, kde po výhrách nad Sarou Erraniovou a Johannou Larssonovou skončila ve čtvrtfinále na raketě Tchajwanky z počátku druhé světové stovky Sie Su-wej. První set přitom získala „kanárem“. Mezi poslední osmičkou Sydney International vypadla se světovou devatenáctkou Ashleigh Bartyovou, po zvládnutí předchozích duelů s Ruskami Darjou Kasatkinovou a Jekatěrinou Makarovovou. Zahajovací grandslam roku Australian Open znamenal postup do osmifinále díky vítězství nad Američankou Bernardou Peraovou. V něm ji vyřadila šestá žena klasifikace Karolína Plíšková ve třech setech.\n\nV únorové Světové skupině Fed Cupu proti Švýcarsku pomohla českému týmu bodem z dvouhry proti Bencicové k postupu do semifinále. Časná vyřazení s německými členkami elitní světové desítky, Julií Görgesovou a Angelique Kerberovou, přišla na Qatar Total Open a Dubai Tennis Championships. Do březnového BNP Paribas Open v Indian Wells vstoupila po volném losu druhým kolem, v němž ji zdolala padesátá první hráčka žebříčku Petra Martićová z Chorvatska. V deblové soutěži navázala spolupráci se Sie Su-wej. Společně odehrály vůbec první turnaj, když se dohodly krátce před startem. Ve finále porazily „tenisem ze staré školy“ ruské turnajové jedničky Jekatěrinu Makarovovou s Jelenou Vesninovou po dvousetovém průběhu. Strýcová získala premiérovou kariérní trofej z kategorie Premier Mandatory a dvacátou první deblovou. Na Miami Open, hraném naposledy v Key Biscayne, odešla po volném losu poražena s Christinou McHaleovou z konce první světové stovky.\nAntukovou sezónu rozehrála na halovém Porsche Tennis Grand Prix ve Stuttgartu, kde ji v zahajovacím duelu vyřadila stá hráčka žebříčku Laura Siegemundová. Shodný scénář měla účast na J&T Banka Prague Open. V první fázi nestačila na Italku Camilu Giorgiovou. Po boku Barbory Štefkové se v pražské čtyřhře probojovala do semifinále. První kola opět nepřešla na Mutua Madrid Open i Internazionali BNL d'Italia, když nestačila na světovou petadvacítku Carlu Suárezovou Navarrovou, respektive v Římě desátou v pořadí Sloane Stephensovou. V římském deblu odešla s Andreou Sestini Hlaváčkovou jako poražená finalistka. V boji o titul podlehly australsko-nizozemské dvojici Ashleigh Bartyová a Demi Schuursová. Plzeňské rodačky si jako pár zahrály premiérové finále na okruhu. Na grandslamové French Open zavítala v roli dvacáté šesté nasazené. Na její raketě postupně skončily Japonka Kurumi Naraová, Jekatěrina Makarovová a krajanka Kateřina Siniaková. V osmifinále jí vystavila stopku Kazaška Julia Putincevová z konce první stovky. Po boku Sestini Hlaváčkové prohrála i páté grandslamové semifinále v kariéře, tentokrát na Roland Garros. V něm je vyřadily pozdější vítězky Barbora Krejčíková se Siniakovou.\n\nTravnatou část roku otevřela semifinálovou účastí na birminghamském Nature Valley Classic, kde ve druhé fázi porazila světovou trojku Garbiñe Muguruzaovou. Před branami finále ji však zastavila devatenáctá hráčka klasifikace Magdaléna Rybáriková ve dvou setech. Poslední wimbledonskou přípravu na eastbournském Nature Valley International opustila ve třetím kole po prohře od Karolíny Plíškové. Londýnský major ve Wimbledonu znamenal také postup do třetí fáze přes Světlanu Kuzněcovovou a Lesju Curenkovou. Z pozice světové třiadvacítky pak nestačila na Němku Julii Görgesovou, figurující na žebříčku o deset míst výše. Ve vyrovnaném střetnutí prohrála až 8–10 na gemy v rozhodující sadě. Ve wimbledonském deblu nepřešla se Sestini Hlaváčkovou třetí fázi, když je v ní zastavily Matteková-Sandsová se Šafářovou. V polovině července dosáhla sezónního maxima ve dvouhře, když byla jeden týden dvacátou hráčkou světa.\nV letní americké sérii US Open navázala na šňůru sedmi porážek v řadě z jarní a letní části. Úvodní duely nezvládla na montréalském Rogers Cupu, cincinnatském Western & Southern Open ani newhavenském Connecticut Open. Postupně ji tak na severoamerických turnajích vyřadily dvacátá devátá hráčka žebříčku Rybáriková, s níž šla podávat na vítězství, a světové třicítky Anett Kontaveitová, respektive Suarézová Navarrová. Ze čtyřhry Connecticut Open si odvezla se Sestini Hlaváčkovou trofej po finálové výhře nad tchajwansko-německou dvojici Sie Su-wej a Laura Siegemundová. Shodně jako na wimbledonském pažitu, také na US Open přijížděla v roli třiadvacáté nasazené a opět se probojovala do třetího kola. V něm nenašla recept na patnáctou v pořadí Elise Mertensovou z Belgie. Ve druhé sadě prvního vzájemného duelu přitom Strýcová neproměnila tři setboly.\nPodzimní asijskou túru zahájila tokiským Toray Pan Pacific Open, na němž oplatila čerstvou porážku Estonce Kontaveitové, ale ve třetím kole dohrála na raketě úřadující šampionky US Open a světové sedmičky Naomi Ósakaové, která se ve vzájemných kláních ujala vedení 2–1. Z Wuhan Open ji ve druhé fázi vyřadila Ruska Darja Gavrilovová a na pekingském China Open Chorvatka Petra Martićová, obě hráčky ze čtvrté desítky žebříčku. Na všech třech asijských turnajích postoupila se Sestini Hlaváčkovou do finále čtyřhry. První dvě utkání o titul, na Toray Pan Pacific Open a Wuhan Open, prohrály. Naopak z China Open si odvezly druhou společnou trofej, když ve finále zdolaly kanadsko-čínské turnajové trojky Gabrielu Dabrowskou až v supertiebreaku. 32leté plzeňské rodačky společně odehrály čtrnáctý turnaj a v Pekingu se probojovaly do pátého finále. Na lineckém Upper Austria Ladies Linz skončila ako obhájkyně titulu ve čtvrtfinále po třísetové porážce od Belgičanky Alison Van Uytvanckové z šesté desítky žebříčku. Soupeřka tak srovnala stav vzájemných utkání na 2–2. Posledním turnajem sezóny se stala premiérová účast ve čtyřhře Turnaje mistryň, kde se Sestini Hlaváčkovou odešly poraženy v semifinále proti Krejčíkové se Siniakovou. V pražském finále Fed Cupu pak proti Spojeným státům pomohla bodem z dvouhry s Keninovou k výhře Češek 3:0 na zápasy. \n\nV závěru října se premiérově stala světovou pětkou ve čtyřhře. Na konečném žebříčku dvouhry jí patřila 33. příčka a popáté v řadě ji zakončila jako členka první světové padesátky.\n\nSezónu rozehrála jako 33. hráčka žebříčku na aucklandském ASB Classic, kde ji ve druhém kole vyřadila americká teenagerka Amanda Anisimovová z konce první světové stovky, jejíž byla nejmladší členkou. Australská túra pokračovala prohrou v úvodu kvalifikace Sydney International s Kazaškou Zarinou Dijasovou. Časný konec na melbournském Australian Open jí přinesla prohra s další kazažskou reprezentantkou Julií Putincevovou ve dvou setech. Do prvního čtvrtfinále roku prošla na dauháském Qatar Total Open, když proti Anett Kontaveitové v němž ji vyřadila německá světová šestka Angelique Kerberová až v tiebreaku rozhodující sady. Navazující Dubai Tennis Championships znamenal úvodní porážku od dvacáté šesté ženy klasifikace Carly Suárezové Navarrové, která ztratila jen čtyři gemy. Na březnových událostech z kategorie Premier Mandatory dosáhla jediné výhry, když na BNP Paribas Open 2019 v Indian Wells přehrála švýcarskou kvalifikantku Viktoriji Golubicovou. Následně skončila na raketě světové dvojky Simony Halepové. Na Miami Open utržila první ze tří sezónních porážek od krajanky Markéty Vondroušové.\n\nAntukovou část roku rozehrála na dubnovém Istanbul Cupu, kde postoupila do semifinále po výhrách nad Viktorií Kužmovou, Soranou Cîrsteaovou a kazašskou kvalifikantkou Jelenou Rybakinovou. V něm však nenašla recept opět na Vondroušovou, když na ni uhrála tři hry. Ve čtvrtfinále J&T Banka Prague Open jí odebrala jen tři gemy šestá nasazená Kateřina Siniaková. Mezi poslední čtveřicí však podlehla švýcarské kvalifikantce a sté čtyřicáté šesté v pořadí Jil Teichmannové, na níž uhrála také pouze tři hry. Na Mutua Madrid Open, Internazionali BNL d'Italia a French Open nepřešla brány úvodních kol, když ji postupně vyřadily Kristina Mladenovicová, Vondroušová a Samantha Stosurová.\n\nNa travnatém Nature Valley Classic v Birminghamu se, po zdolání Kristýny Plíškové z druhé světové stovky, probojovala do třetího semifinále sezóny. Dvousetovou porážku jí v něm přivodila světová dvojka Ashleigh Bartyová. Navazující Nature Valley International v Eastbourne opustila po skreči v úvodu druhé sady prvního kola slovinské kvalifikantce Poloně Hercogové pro zranění levé Achillovy šlachy.\n\nDo svého padesátého třetího grandslamu kariéry, londýnského Wimbledonu, přijížděla jako padesátá čtvrtá hráčka světa. Ve 33 letech se v All England Clubu stala nejstarší grandslamovou debutantkou v semifinále dvouhry. V úvodních třech kolech proti Ukrajince Lesje Curenkové, Němce Lauře Siegemundové a nizozemské světové čtyřce Kiki Bertensové neztratila žádnou sadu. V osmifinále s dvacátou první nasazenou Belgičankou Elise Mertensovou se však ocitla na prahu vyřazení, když přišla o úvodní dějství a ve druhém prohrávala již 2–5 na gemy. Od daného stavu však získala 11 ze zbylých 13 her. Postupem mezi poslední osmičku vyrovnala grandslamové maximum z Wimbledonu 2014. Favorizovaná světová osmnáctka Johanna Kontaová ze Spojeného království se v první sadě čtvrtfinále ujala vedení 4–1 na gemy. Nakonec však set Britka ztratila ve zkrácené hře. Ve druhém setu již Strýcová ovládla dění na dvorci a soupeřce dovolila uhrát jediný gem. V semifinále ji však hladce vyřadila 37letá světová desítka Serena Williamsová. V duelu trvajícím 59 minut ztratila Američanka jen tři gemy a navýšila aktivní poměr vzájemných zápasů na 4–0.\nSérii tří porážek v prvních kolech zaznamenala na letních amerických betonech, když ji postupně na cincinnatském Western & Southern Open, debutovém ročníku Bronx Open i grandslamovém US Open vyřadily Ruska Darja Kasatkinová po proměnění šestého mečbolu, Američanka Bernarda Peraová a nakonec španělská světová stovka Aliona Bolsovová. Šňůru prolomila až výhrou nad Číňankou Wang Si-jü na zářijovém Wuhan Open, aby ve druhém kole skončila na raketě světové šestky Halepové. Rumunka navýšila poměr vzájemných duelů na 6–0. Poté nezvládla otevírací střetnutí pekingského China Open proti Venus Williamsové, přestože šla za stavu gemů 5–3 v rozhodujícím setu podávat na vítězství. Američanka tak vyhrála i páté vzájemné utkání. Shodný scénář prožila po návratu do Evropy, když na úvod lineckého Upper Austria Ladies Linz podlehla Francouzce Alizé Cornetové. Ve druhé polovině října zahájila druhé období na čele světového žebříčku ve čtyřhře, kde vystřídala Mladenovicovou. Na závěrečném Turnaji mistryň vyhrála se Sieovou purpurovou skupinu čtyřhry. Po semifinálovém vítězství však v boji o titul nestačily na Babosovou s Mladenovicovou. Již postupem do finále si zajistila zakončení sezóny na pozici světové jedničky.\n\nV sezónách 2018–2019 ji trénoval David Kotyza. Mezi červencem 2015 a závěrem roku 2017 tuto roli plnil Tomáš Krupa a v minulosti také Francouz Jerome Adamec či Jan Havel, jehož nahradil Němec Jakub Herm-Záhlava.\n\nV letech 2006–2015 byla vdaná za německého tenisového trenéra Jakuba Herma-Záhlavu, bratrance tenistky Sandry Záhlavové. V době manželství i po jeho skončení používala dvojité příjmení Záhlavová Strýcová.\n\nV období 2014–2018 byl jejím partnerem zpěvák David Kraus. Na podzim roku 2018 navázala vztah s novinářem Petrem Matějčkem, zastávajícím pozici šéfredaktora české mutace časopisu \"Elle\".\n\nV říjnu 2012 byla pozitivně testována na lucemburském turnaji BGL Luxembourg Open, když byl v moči detekován nepovolený stimulant sibutramin. Tenistka následně vědomé užití popřela, což vzala na vědomí Mezinárodní tenisová federace (ITF), která jí za doping vyměřila zákaz startu na dobu šesti měsíců, počínaje 16. říjnem 2012. Kratší délka trestu byla udělena poté, co ITF akceptovala obhajobu tenistky, že se zakázané stimulans dostalo do těla perorálně (ústy) prášky Acai Berry Thin. Jedná se o antioxidant podporující hubnutí a hráčka jej užívala, protože se „necítila být štíhlá“.\n\nPo lucemburské události ještě nastoupila k turnaji okruhu ITF v Ismaningu. Z obou akcí vrátila finanční odměny. Po návratu do profesionálního tenisu vyhrála první titul na květnovém turnaji Empire Slovak Open 2013 z okruhu ITF ve slovenské Trnavě, jehož dotace činila 75 000 dolarů. Ve finále si poradila s italskou hráčkou Karin Knappovou.\n\n"}
{"id": "338658", "url": "https://cs.wikipedia.org/wiki?curid=338658", "title": "Bez dcerky neodejdu", "text": "Bez dcerky neodejdu\n\nBez dcerky neodejdu (anglicky \"Not Without My Daughter\") je původně kniha sepsána americkou občankou Betty Mahmoody na základě skutečných událostí. Příběh se týká jejího osudu po příjezdu do Íránu, který měl být původně pouhou návštěvou. Poté, co se její íránský muž rozhodl zůstat, stala se vězeňkyní a její dcera rukojmím. Příběh byl v roce 1991 zfilmován. \n\nHlavní hrdinka, Betty Mahmoody ze státu Michigan, žije ve Spojených státech v manželství s lékařem íránského původu, Mahmúdím. Spolu mají pětiletou dceru Mahtob (což v perštině znamená\" měsíční svit\").\n\nPo islámské revoluci touží Mahmúdí po svém návratu do Íránu, jeho manželka je ale proti. Nakonec svolí k dvoutýdenní cestě do Teheránu za manželovou rodinou. V předvečer odjezdu zpět se ukáže, že se z manžela stal věznitel. Američanka se musí podřídit manželově naprosté vůli a muslimským zákonům, Mahtob nastupuje do školy. To vše na pozadí irácko-íránského konfliktu. \n\nBetty s dcerou se nakonec po osmnácti měsících daří utéct z Íránu do Turecka, posléze do Spojených států.\n\nPoprvé byla kniha v češtině vydána v roce 1992 nakladatelstvím Ikar (ISBN 80-7118-039-4). V roce 2002 vyšla v nakladatelství Alpress (ISBN 80-7218-667-1). Obě vydání vyšla v překladu Anny Thomasové. \n\nNa námět knihy byl v roce 1991 ve Spojených státech a v Izraeli natočen stejnojmenný film. Hlavní role ztvárnili Sally Field a Alfred Molina. Délka filmu je 115 minut.\n"}
{"id": "338659", "url": "https://cs.wikipedia.org/wiki?curid=338659", "title": "Téma", "text": "Téma\n\nTéma (řec. θέμα, \"thema\" od τιθέναι, \"tithenai\", klást, pokládat), doslova „to, co leží před námi, co je (nebo má být) předmětem pozornosti“, může znamenat:\n\n\n"}
{"id": "338667", "url": "https://cs.wikipedia.org/wiki?curid=338667", "title": "Nitrooční tlak", "text": "Nitrooční tlak\n\nNitrooční tlak je zkráceně tlak uvnitř oka. Normální hodnota nitroočního tlaku se pohybuje v rozmezí 1,3 až 2,9 kPa, což znamená 10 až 20 mm Hg (rtuťového sloupce).\n\nTlak uvnitř oka je u zdravého člověka poměrně stabilní, změní se jen o několik málo bodů během dne. Tlak je ovlivněn i původem, jiný tedy najdeme u černocha a jiný u bělocha. Zvýšený nebo naopak snížený tlak může signalizovat nějaké závažnější onemocnění a dá se měřit pomocí přístrojů.\n\nNitrooční tlak lékař změří při podezření na nějakou oční vadu, zvýšení nebo snížení může zjistit už při palpaci (pohmatu), dnes se ale především v očních ordinacích a na klinikách používá speciální oftalmologický manometr, který s velkou přesností změří hodnotu tlaku.\n\nZvýšená hodnota nitroočního tlaku může signalizovat začínající nebo pokročilý glaukom (zelený zákal).\nNaopak snížená hodnota potom např. diabetické kóma nebo nějakou formu zánětu.\n\nJe známa schopnost konopí snižovat dočasně nitrooční tlak. Některé studie prokázaly, že konopí dokáže dočasně, na dobu několika hodin, snížit nitrooční tlak cca o 10-30 %. Systémový tlak není touto cestou ovlivněn. Podstata působení nebyla v roce 2007 známa.\n"}
{"id": "338668", "url": "https://cs.wikipedia.org/wiki?curid=338668", "title": "Korzet", "text": "Korzet\n\nKorzet (šněrovačka) je součást ženského spodního prádla, která kombinuje funkci podprsenky a podvazkového pásu. Jeho funkcí je stažení trupu z estetických či zdravotních důvodů. Korzety se používají jako spodní prádlo, módní doplňky a zdravotní pomůcky. Nosí je muži i ženy, ačkoli u žen je jejich nošení obvyklejší.\nV poslední době se termín „korzet“ začal v módním průmyslu používat jako označení pro části oděvu, které do různé míry napodobují zjev tradičního korzetu, aniž by plnily jeho funkci. Tyto moderní ‘korzety’ a korzetové živůtky mají šněrování a kostice a často imitují vzhled historických korzetů, ale zpravidla nemají (téměř) žádný vliv na tvar těla svého nositele. Korzet v pravém slova smyslu obvykle pochází z dílny korzetiéra a bývá šitý na míru.\nV některých obdobích historie (například rokoko, či 19. století) docházela móda stahování těla do takových extrémů, že ženám, které korzety nosily, hrozilo ohrožení na zdraví a poškození vnitřních orgánů.\nSlovo korzet pochází ze starofrancouzské zdrobněliny corps (tělo), která je odvozená z latinského corpus. Specializovaný výrobce korzetů se nazývá korzetiér (z francouzského corsetier).\nNejrozšířenějším a nejznámějším použitím korzetu je stažení těla z estetických důvodů pro dosažení módních křivek. Pro dámy je obvyklé stažení pasu, čímž zároveň dochází k zdůraznění hrudníku a boků. V některých módních obdobích se naopak korzety používaly pro dosažení rovného „válcovitého“ tvaru těla, stahovaly se tedy především boky a hrudník.\nPánské korzety se používají spíše pro zeštíhlení postavy. Ovšem mezi lety 1820 a 1835 přišla móda vosích pasů i u mužů a pánské korzety stahovaly pas podobně jako dámské.\nDámské korzety se šijí v různých délkách. Vysoký korzet (overbust) zakrývá poprsí, nízký (underbust) končí pod prsy. Prodloužené korzety (longline) sahají až pod okraj pánevní kosti. Jejich výhodou je lepší opora zad, prodloužení linie trupu, případně vyrovnání linie boků. Korzety obvyklé délky končí nad pánevní kostí a nabízejí naopak větší volnost pohybu. V některých případech korzety sahají až na kolena. Dalším typem jsou korzetové pásy, které kryjí pouze oblast pasu (od spodní části hrudního koše po začátek boků). Ke korzetu mohou být připevněné podvazky, které drží punčochy. Případně se pro tuto funkci může obléknout samostatný podvazkový pás.\nKorzet se používal z historického hlediska jako podpůrná spodní vrstva pod svrchní oděv, která pomáhala rozložit váhu velkých sukní s krinolínami a honzíky. Přes korzet se často nosila další vrstva, která vyhladila jeho linie a chránila vnější oděv před odíráním. Pod korzetem bývala obvykle košilka pro ochranu vlastního korzetu, protože obzvláště v 19. století byly korzety s železnými kosticemi a komponenty náchylné k rezavění a korzety se daly jen obtížně čistit. Košilky bývaly bavlněné či hedvábné. V moderních dobách se košilky pod korzety objevují ze stejného důvodu. Příznivci extrémního stahování je navíc nosí jako ochranu před odřením od vlastního šněrování.\nOrtopedické korzety používají lidé trpící problémy s páteří (například skoliózou) či s vnitřním zraněním. Tyto korzety znehybní a chrání trup. Známý je například případ Andyho Warhola, který musel nosit ortopedický korzet od roku 1968, kdy byl téměř smrtelně postřelen, až do své smrti.\n\nKorzety se používají i jako sexuální fetiš, obzvláště v rámci BDSM. V BDSM obléká korzet obvykle submisiv. Tento korzet bývá obvykle velmi těsně stažený a do jisté míry omezuje svého nositele. Dominant může rovněž oblékat korzet, ovšem spíše z estetických důvodů. Speciálně navržené korzety odhalující poprsí a pohlavní orgány se používají jak v BDSM, tak v konvenčním sexu.\nKorzety se obvykle šijí z ohebného materiálu (textilu či kůže) vyztuženého kosticemi, které se všívají do tunýlků v látce či kůži. V 19. století byly oblíbeným materiálem pro výrobu kostic velrybí kosti, další historické kostice se vyráběly ze slonoviny, dřeva a rákosu. Dnes se používají nejčastěji kostice plastové (pro výrobu konfekčních živůtků, které nejsou korzety v pravém slova smyslu) a spirálové či plátové oceli (pro výrobu pevných stahovacích korzetů).\nObvyklou součástí korzetu je šněrování, které bývá (ale nemusí být) vzadu. Pevnost šněrování udává do značné míry pevnost celého korzetu. V závislosti na kýženém konečném efektu se korzety mohou šněrovat odspoda nahoru, odshora dolů, nebo shora i zdola s utažením uprostřed. V 19. století, zlatém věku korzetů, dámy i pány obvykle šněrovalo služebnictvo. Viktoriánské korzety se také daly zapínat vepředu na knoflíky či korzetové háky, u volněji nošených korzetů se dalo používat pouze toto přední zapínání a zadní šněrování se používalo pouze pro úpravu tvaru korzetu (u pevněji utaženého korzetu by se zapínání mohlo bez předchozího povolení šněrování poškodit). Přední šněrování bývalo znakem níže postavených žen, které si nemohly služebnictvo dovolit.\nVolnější šněrování nijak nepřekáží pohybu nebo tělesné aktivitě. V druhé polovině 19. století, kdy bylo nošení korzetů běžné, se dokonce navrhovaly sportovní korzety, které byly vhodné pro jízdu na kole, na koni, pro hraní tenisu, a speciální těhotenské korzety.\nNošením extrémně stahovacího korzetu si muži i ženy mohou zvyknout na stažení pasu a postupně snižovat jeho skutečný obvod. Ačkoli drobnější ženy mohou dosáhnout fakticky užšího pasu, ženy s větším objemem mohou dosáhnout většího stažení v poměru ke svému skutečnému obvodu. Ideální míry se podle příznivců extrémního stahování pohybují mezi 41 a 43 centimetry. V extrémních případech může stažený člověk dýchat pouze horní polovinou plic, přičemž spodní polovina se plní hlenem. Příznaky tohoto stavu jsou mírný, ale neustálý kašel a dýchací obtíže, které se projevují vzdouvajícím se hrudníkem. Do roku 1998 držela rekord zapsaný v Guinessově knize Ethel Grangerová se 33 centimetry v pase. V roce 1998 se kategorie změnila na „žijící člověk s nejužším pasem“ a titul tak získala Cathie Jungová s 38 centimetry. K dalším extrémním případům patřila třeba Polaire s 36 cm. Mimo tyto extrémní případy jsou korzety obvykle nošeny jako opora těla a při jejich nošení je důležité pohodlí a volnost pohybu.\nKorzety se nosily už v dobách neolitu. V této době nosily ženy okolo pasu obruče které jim zmenšovaly velikost v pase. Také se tyto ženy předháněly v tom, která nasadí obruč s menším průměrem. Korzet jako spodní prádlo má své kořeny v Itálii, ale byl představen ve Francii začátkem 16. století, kde byl ženami francouzského soudu přijat.\n\nRozšíření korzetu bývá připisováno Kateřině Medicejské, manželce Jindřicha II. Francouzského, která v 50. letech 16. století prosadila zákaz širokého pasu u dvora. Po 350 let byl šněrovaný korzet vyztužený velrybími nebo železnými kosticemi hlavním prostředkem opory ženského těla. Někteří historici našli důkazy používání korzetů ve staré Krétě.\nKorzety se v průběhu historie vyvíjely. Na konci 16. století se nosily živůtky s velrybími nebo rákosovými kosticemi. Střed přední části živůtku býval vyztužený dřevem, rohovinou, velrybími kostmi, železem nebo slonovinou. Obvykle se šněroval vzadu a byl původně vyhrazený vyšším vrstvám společnosti.\n\nŽeny ho shledaly „nezbytným pro krásu ženské postavy.“ Pro představu po nasazení mělo tělo připomínat tvar kuželky. První korzety byly vyráběny z vrstvené tkaniny, lepidla a byly pevně přichyceny. Mezi prvními byly také topy s kovovou konstrukcí, ale ty se uchytily pouze jako ortopedické pomůcky, nikoli jako módní doplněk.\n\nDíky oblíbenosti (a to hlavně ve Francii a Anglii) se korzety zdokonalovaly, aby ženám vyhovovaly co nejvíce, takže není divu, že jim nezpůsobovaly zdravotní problémy a téměř žádné zábrany v pohybu.\n\nV 17. století se do korzetů začaly schovávat zbraně pro ochranu žen.\n\nV 18. století se tvar korzetu dále vyvíjel. Začala se více používat velrybí kost a zvýšil se počet kostic. Přední část korzetu bývala nízká a široká, ale vzadu mohl korzet sahat až k ramenům. Korzety mohly být bez ramínek i s ramínky, která byla našitá k zadnímu dílu a přivazovala se vepředu. Korzet podpíral prsa, dával trupu kónický tvar a stahoval ramena dozadu. Průchodky šněrování byly zpevněné stehy a nebyly vždy dvě proti sobě (jako u pozdějších korzetů), ale střídavě. Šněrovalo se jednou tkanicí, která byla připevněna ke spodnímu očku a přivazovala se na horním okraji. Korzety nosily dámy všech vrstev společnosti, ale nestahovaly se nijak výrazně. Tento typ korzetů vyšel z módy v 90. letech 18. století s nástupem empírové módy. Korzety se naopak staly módní pánskou záležitostí a nezbytným doplňkem dandismu. Móda pánských korzetů se udržela do poloviny 19. století a i poté, ačkoli pánové, kteří je po roce 1850 oblékali, často tvrdili, že je nosí kvůli bolesti zad.\n\nNa počátku 19. století se korzety prodloužily na boky, přidaly se klíny, které dodaly prostor pro hrudník, a zmenšil se počet kostic. Ve 40. letech 19. století zmizela ramínka.\nVe 20. letech 19. století se móda opět změnila a linie pasu se snížila do téměř přirozené výšky. Korzety se začaly šít s vycpávkami a větším počtem kostic. Korzety si některé dámy šily samy, ale přesto se z nich stal jeden z vůbec prvních masově vyráběných dámských oděvů. V roce 1839 byl vytvořen první patent na tkalcovském stavu. Trvalo ale asi padesát let, než se strojem vyráběné korzety dočkaly popularity. Počet kostic v průběhu první poloviny století opět narůstal a v polovině století se začaly vyrábět z oceli.\nS nástupem kovových průchodek přišla možnost těsnějšího šněrování. Změnila se pozice oček, takže byly umístěné vždy dvě proti sobě. Přední část korzetu byla zpevněna ocelovými pláty. Korzety se většinou šily bílé. V 50. a 60. letech se korzety šily o něco kratší, protože se změnil módní tvar postavy a nosily se široké sukně. Později se korzety opět prodloužily s nástupem princesového střihu.\n\nTeprve na konci 19. století přicházely první zprávy o škodlivosti stahování. Doktoři se přikláněli k teorii, že korzety škodí ženám a jejich zdraví. Ve skutečnosti ale způsobovalo stahování dospělých žen jen špatné trávení a zácpu. Jako reakce na možné nebezpečí a rostoucí zájem žen o venkovní aktivity byl roku 1884 vymyšlen „zdravotní“ korzet z vlny.\n\nNa přelomu století byly módní korzety rovné vepředu a výrazně klenuté vzadu. Takto prohnutá linie zad zvýrazňovala hrudník a pozadí. Počátek 20. století přinesl nejdelší korzety historie, které sahaly až na horní stehno. Tyto korzety vyšly z módy v průběhu první světové války.\nÉra korzetů skončila ve 20. letech 20. století, kdy je vystřídaly elastické podvazkové pásy a podprsenky. Svoje místo našly jako oblíbený doplněk v různých subkulturách (například BDSM, goth, living history nebo steampunk).\n\nBěhem 20. století proběhlo několik pokusů o návrat korzetů do módního světa, z nichž se dá jmenovat například použití korzetového pásu v New Look Christiana Diora.\n"}
{"id": "338670", "url": "https://cs.wikipedia.org/wiki?curid=338670", "title": "Frances Bean Cobain", "text": "Frances Bean Cobain\n\nFrances Bean Cobain (* 18. srpna 1992 Los Angeles, Kalifornie) je americká zpěvačka, jediné dítě Kurta Cobaina. Jako malé dítě si zahrála v jeho videoklipu Sliver.\n\nNarození Frances provázela velká publicita. Její matka, vdova po Cobainovi, Courtney Love, byla obviněna, že během těhotenství brala heroin. Následovalo množství soudních sporů, jejichž výsledkem bylo rozhodnutí o svěření nezletilé Frances do péče Cobainovy matky a zákaz styku Courtney Love s dcerou.\nDosažením plnoletosti v roce 2010 se Frances stala dědičkou multimilionového svěřenského fondu, který jí byl po smrti jejího otce zanechán.\n"}
{"id": "338672", "url": "https://cs.wikipedia.org/wiki?curid=338672", "title": "Hrdina (rozcestník)", "text": "Hrdina (rozcestník)\n\nHrdina může být:\n\n\n\n\n\n"}
{"id": "338674", "url": "https://cs.wikipedia.org/wiki?curid=338674", "title": "Štěpán Vachoušek", "text": "Štěpán Vachoušek\n\nŠtěpán Vachoušek (* 26. července 1979, Duchcov) je bývalý český fotbalista, profesionální kariéru ukončil v květnu 2017 v klubu FK Teplice. Dříve působil mj. v Olympique Marseille, Slavii Praha a Austrii Vídeň. Mistr Evropy hráčů do 21 let z roku 2002. Za českou seniorskou reprezentaci odehrál 23 zápasů a vstřelil 2 góly.Nyní působí v klubu FK Teplice jako sportovní ředitel.\n\nZ teplického týmu hráče koupila SK Slavia Praha za 35 milionů korun. Tento záložník se na dlouhou dobu stal nejdražším hráčem spolu s přestupem Szilárda Németha (v roce 1997 za stejnou částku přestoupil ze Slovanu Bratislava do Sparty Praha) v historii přestupů české nejvyšší fotbalové soutěže (stav k roku 2014).\n\nPo návratu ze zahraničí zamířil opět do mateřského klubu.\n\n25. května 2014 se v duelu Teplic proti FC Baník Ostrava (0:0) vážně zranil (přetržená Achillova šlacha) a hrozil mu až rok bez fotbalu.\n\nŠtěpán Vachoušek má za sebou starty v mládežnických výběrech České republiky, za fotbalovou reprezentaci do 18 let odehrál první poločas domácího přátelského zápasu s Itálií (výhra ČR 3:0), gól nevstřelil. Za reprezentaci do 20 let odehrál 25 minut v přátelském utkání hraném v Příbrami proti Izraeli (výhra ČR 5:1, Vachoušek se střelecky neprosadil).\n\nVstřelit branky se mu podařilo až v české reprezentaci do 21 let, odehrál 20 utkání s bilancí 13 výher, 5 remíz a 2 prohry, zaznamenal celkem 7 gólů.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek nasadil Vachouška do hry v průběhu druhého poločasu. 19. května následoval zápas s Belgií konaný v Ženevě, Štěpán tentokrát odehrál první poločas a 10 minut z druhého, zápas skončil výsledkem 1:0 pro ČR. V posledním zápase skupiny proti Řecku odehrál 78 minut, utkání dospělo k remíze 1:1.\n\nV semifinále 25. května narazil český výběr na tým Itálie a Vachoušek hrál do 75. minuty. V 9. minutě prodloužení vstřelil Pospíšil zlatý gól na 3:2 a zajistil svému týmu účast ve finále.\n\nVe finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Štěpán odehrál kompletní utkání a po skončení penaltového rozstřelu mohl slavit se spoluhráči titul. Zároveň to bylo poslední vystoupení mladého hráče za reprezentační tým do 21 let.\n\nPrvní zápas v A-týmu české reprezentace absolvoval 17. dubna 2002 proti Řecku, Česká republika uhrála u soupeře v přátelském duelu remízu 0:0.\n\nCelkem nastoupil ve 23 zápasech (17 výher, 4 remízy, 2 prohry), v nichž vstřelil 2 góly.\n\nŠtěpán Vachoušek se zúčastnil Mistrovství Evropy ve fotbale 2004 v Portugalsku. Odehrál zde jediné utkání, poslední zápas základní skupiny 23. června 2012 proti Německu. Trenér Karel Brückner si mohl dovolit udělat 9 změn v sestavě, neboť český celek měl po výhrách 2:1 nad Lotyšskem a 3:2 nad Nizozemskem již jistý postup do čtvrtfinále z prvního místa. Štěpán Vachoušek odehrál celé utkání, v němž ČR porazila svého západního souseda 2:1 a získala ve skupině plný počet bodů (9).\n\nGóly Štěpána Vachouška v české reprezentaci do 21 let \nGóly Štěpána Vachouška za A-mužstvo České republiky \n"}
{"id": "338677", "url": "https://cs.wikipedia.org/wiki?curid=338677", "title": "Zdravotnické noviny", "text": "Zdravotnické noviny\n\nZdravotnické noviny jsou odborný týdeník pro oblast zdravotnictví a sociální péče. Součástí listu je specializovaná příloha \"ZN Plus\" a několikrát ročně zde vycházejí i odborné tematické speciály. \n\nOd července 2016 vydává \"Zdravotnické noviny\" na základě licenční smlouvy vydavatelství A 11 s. r. o. pro vlastníky příslušné ochranné známky, jimiž jsou Odborový svaz zdravotnictví a sociální péče ČR a Ministerstvo zdravotnictví ČR. Kontinuita týdeníku je zajištěna jejím personálním obsazením. Redakce listu je složena z někdejších členů redakcí Zdravotnických novin pod dřívějšími vydavateli. Šéfredaktorem týdeníku Zdravotnické noviny je Filip Kůt Citores (dříve Mladá fronta), šéfredaktorkou odborné přílohy ZN Plus je PaedDr. Jaroslava Sladká (dříve Sanoma Magazines Praha, Mladá fronta). \n\nPočátek vydávání listu spadá do roku 1952, jeho zřizovatelem byly odbory a stát, vydavatelem tehdejší Vydavatelství a nakladatelství Práce.\nV roce 1994 uzavřeli zřizovatelé Zdravotnických novin licenční smlouvu s novým vydavatelem, společností Strategie, s. r. o. Později došlo k prodeji Strategie vydavatelství Mona, jehož vlastníkem se ale následně v r. 2002 stal vydavatelský dům Sanoma Magazines Praha. Během tohoto období formálních změn pracovala redakce Zdravotnických novin jen s malými personálními obměnami a list se díky nezávislosti, obsahu a kvalitě stal leaderem trhu v odvětví zdravotnického tisku.\n\nPozději nakladatelství Sanoma Magazines ztratilo o segment zdravotnického tisku zájem. V době již probíhajícího výběrového řízení na dalšího vydavatele \"Zdravotnických novin\" ale neočekávaně přerušilo se zřizovateli titulu spolupráci jak na tomto výběrovém řízení, tak i na řešení vlastnictví ochranných známek, které si již předchozí vydavatel Strategie, s. r. o., v rozporu s vydavatelskou smlouvou přihlásil a přisvojil. \nV tiráži Zdravotnických novin se náhle objevil vydavatel, který k této činnosti nebyl smluvně zmocněn odborovým svazem ani ministerstvem – Mladá fronta, a.s. – a stávající redakce listu byla rozprášena.\n\nOdborový svaz a ministerstvo zdravotnictví nyní usilují o plný návrat vydavatelských práv. Úřad průmyslového vlastnictví již na jejich podnět zrušil nezákonně přihlášené ochranné známky – ty jsou nyní registrovány na jméno Odborového svazu zdravotnictví a sociální péče ČR.\n\nPravomocným rozhodnutím Vrchního soudu v Praze ze dne 23. 11. 2010 nesmí Mladá fronta, a.s., \"Zdravotnické noviny\" vydávat. Toto rozhodnutí však Mladá fronta dlouho nerespektovala, nicméně od ledna 2014 vydává titul pod názvem Zdravotnictví a medicína.\n\n"}
{"id": "338682", "url": "https://cs.wikipedia.org/wiki?curid=338682", "title": "Pepe Reina", "text": "Pepe Reina\n\nJosé Manuel Reina Páez známější jako Pepe Reina (* 31. srpna 1982, Madrid) je španělský fotbalový brankář, který reprezentoval Španělsko na Mistrovství světa 2006, Mistrovství Evropy 2008, Mistrovství světa 2010 a Mistrovství Evropy 2012. V současnosti působí v Aston Villa FC .\n\nV březnu 2015 se stal prvním brankářem (a zároveň Španělem) v historii, který nastoupil v nejvyšších ligách ve Španělsku, Anglii, Itálii a Německu.\n\nV sezóně 2013/14 vyhrál s SSC Neapol italský pohár Coppa Italia, ve finále SSC porazil Fiorentinu 3:1.\n\nV srpnu 2014 odešel do bavorského klubu FC Bayern Mnichov , kde souhlasil s pozicí brankářské dvojky za Maneulem Neuerem. Po jediné sezóně ho vysedávání na lavičce přestalo bavit a vrátil se do SSC Neapol. \n\nReina působil v mládežnických reprezentacích Španělska.\n\nV A-mužstvu Španělska přezdívaném \"La Furia Roja\" debutoval 17. 8. 2005 v Gijónu v přátelském zápase proti týmu Uruguaye (výhra 2:0).\n\nSe španělskou reprezentací vyhrál dvakrát Mistrovství Evropy (2008 a 2012) a jednou Mistrovství světa (2010).\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B. Na turnaji byl náhradním brankářem, ale odchytal poslední zápas proti Austrálii (výhra 3:0), kdy už bylo jisté, že Španělsko nemůže postoupit.\n\n\n\n\n\n\n"}
{"id": "338692", "url": "https://cs.wikipedia.org/wiki?curid=338692", "title": "Pavel Kohout", "text": "Pavel Kohout\n\nPavel Kohout je jméno několika významných osob:\n\n"}
{"id": "338693", "url": "https://cs.wikipedia.org/wiki?curid=338693", "title": "Pavel Kohout (ekonom)", "text": "Pavel Kohout (ekonom)\n\nPavel Kohout (* 25. března 1967) je český ekonom a ekonomický publicista, spolumajitel finanční skupiny Partners Financial Services.\n\nStudoval techniku v Plzni a obor Informační a znalostní inženýrství na VŠE v Praze. Původně se začal zabývat vývojem počítačových her. Např. v roce 1990 podílel na tvorbě textové počítačové hry \"A to snad ne?!\", konkrétně na její konverzi pro osmibitové počítače Commodore 64.\n\nOd roku 1993 začal působit ve finanční oblasti. Pracoval postupně jako ekonomický analytik pro PPF investiční společnost, Komero a ING Investment Management. Koncem devadesátých let se vrátil do PPF, ve které pracoval dalších osm let. Působil jako poradce českých ministrů financí – v letech 2002–2003 v týmu Bohuslava Sobotky (ČSSD) v koaliční vládě ČSSD s KDU-ČSL a US-DEU, v letech 2004–2006 v týmu Vlastimila Tlustého (ODS), kde připravoval rovnou daň.\n\nV roce 2007 se stal spoluzakladatelem finanční skupiny Partners. V letech 2009–2011 byl členem Národní ekonomické rady vlády ČR (NERV), poradního sboru Topolánkovy a následně i Nečasovy vlády, a jako její člen se mj. podílel i na přípravě pensijní reformy. V březnu 2011 se stal členem dozorčí rady nově založené společnosti Český Aeroholding, ve které působil až do února 2013.\n\nJe autorem několika knih (např. \"Investiční strategie pro třetí tisíciletí\" nebo \"Peníze, výnosy a rizika\") a agilním publicistou. Jeho články či komentáře byly publikovány v denících Lidové noviny, MF Dnes, Hospodářské noviny, Právo nebo v časopisech Reflex, Respekt atd. Od března 2008 publikoval v měsíčníku Finmag, vydávaném jeho společností Partners, stejně jako na stránkách sesterského projektu Peníze.cz. Jeho kniha \"Úsvit: kritika politického systému a návrh nové Ústavy pro Českou republiku\" inspirovala vznik politického hnutí Úsvit přímé demokracie Tomia Okamury. V roce 2016 se podílel na vzniku programu strany Realisté, které předpovídal vítězství ve volbách, z jejího neúspěchu následně obvinil dodavatele stranického marketingu a údajnou blokádu strany v médiích.\n\nJde také o aktivního blogera a bývalého člena správní rady české pobočky neziskové organizace Transparency International.\n\n\n"}
